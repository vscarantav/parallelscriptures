{
    "1-ne": {
        "meta": {
            "slug": "1-ne",
            "name": "Nefin Nayrïri Kellkatapa",
            "chapterWord": "ri Jalja"
        },
        "chapters": {
            "1": {
                "intro": "Mä kellkatawa, Lehita, Saria warmipata, pusi yokapata; yokanacasti Laman, Lemuel, Sam, Nefi satawa, (Jilïrita sullcacama). Tatitojj Lehiru eojje Jerusalen oraket mistuñapataqui cunalaycutejj jupajj jakenacaru ñankha luräwinacapjjata khanañchi, jupanacasti jupan jacañap apakañ munapjje. Quimsa urojj chʼusa wasararuw familiapampi sari. Nefejj jilanacap irpasajj Jerusalen orakeru cutti, judionacan kellkatapjj aptaniñataqui. Jupanacan tʼakhesïwinacapjjata. Ismaelan phuchanacap catokapjje ucanacampi jakechasiñapataqui. Familianacapampiw chʼusa wasararu sartapjje. Chʼusa wasarana tʼakhesïwinacapamp llaquinacapampi. Saräwi tokepjjata. Jachʼa umanacaru puripjje. Nefin jilanacapajj juparu cutcatapjje. Jupajj jupanacaru pejjtunti; mä barco luraraqui. Uca chekan sutipsti Jilarquiri sutichapjje. Jachʼa umanac maqhatapjje arsut orakeru. Ucatsti yakha cunanaca camacharaqui. Acajja Nefin kellkataparjamawa; ucasti sañ muni, naya Nefejja aca kellkatjj kellkäyätwa.",
                "1.": "Naya Nefejja suma awquit taycata yuritätwa. Ucat mä kawkha yatichäwinacjj catokäyätwa take awquejjan yatïwipatjja. Urunacajjansti walja llaquinacjj uñjäyäta, ucampisa take urunacajjana Tatitun wali qhuyapayatäyätwa; jisa, Diosan sumätapatsa jupata jan amuyat cunanacats jachʼa yatïwinïtwa. Ucatwa mä kellkäwi kellkta urunacajjan sarnakäwinacajjata.",
                "2.": "Jisa, mä kellkäwi kellktwa awquejjan lajjrapata. Ucasti judionacan yatiñapampi egiptonquirinacan arupampi luratawa.",
                "3.": "Nayasti yattwa, cuntejj kellkcta uca kellkäwejj chekawa. Quicpa amparajjampiw uc luraracta; nayana yatiñajjarjamaw ucjj luraracta.",
                "4.": "Ucatsti Judan Sedecias sat pʼekechiripajj nayrïri sarayaña marapanjja (Lehi awquejja take urunacapanjj Jerusalen ucan utjipana), uca pachpa mara kalltipansti walja Diosan arjirinacaw jutapjjäna, jakenacaru arjasa juchanacata cutiquipstapjjam sasina, jan ucajja jachʼa Jerusalen marcajj tʼunjatäñapäniwa.",
                "5.": "Uca laycojja Lehi awquejjajj sarascasinjja Tatitut mayisïna, jisa, take chuymapampi marcapatac mayisi.",
                "6.": "Ucatsti, jupajj Diosat mayiscän ucapachajja mä jachʼa nina lawrajj jutäna, jupa nayrakatanjja mä karkjjar saytʼaraquïna. Jupasti waljaruw uñjäna istʼaraquïna; uqhamaraqui cuntejj jupajj uñjcänjja istʼcänsa ucanacatsti jupajj anch qhathatïna lakhakeraquïna.",
                "7.": "Ucatsti, jupajj quipca Jerusalenanquiri utaparojj cuttäna; cunanactejj uñjcänjja ucanacana Ajayuna atipjatas iquiñap patjjar liwjjattäna.",
                "8.": "Uqham Ajayun atipjatäsina, jupajj mä uñjäwiru apatänwa, alajjpach jistʼartir uñjañapcama; jupasti Diosaru sarayäwi konuñapjjar kontʼat uñjcaspas uqham amuyasiraquïna. Diosasti jan jactʼcaya alajjpachanquirinacampi muytataraquïnwa. Ucanacasti Diosaparu kʼochusipcäna wakaychasipcaraquïna.",
                "9.": "Ucatsti, mayniru uñjäna alajjpach taypit sarakaniri ucan lliphipitapajj chicüru intits jucʼampïnwa.",
                "10.": "Tunca payaniruraqui jupar arcakaniri uñjaraquïna. Jupanacan lliphipitanacapajja alajjpachanquir warawaratsa jucʼampïnwa.",
                "11.": "Jupanacasti sarakanipjjäna, orakjjar chʼeketatapjjaraquïnwa. Nayrïristi awquejjan uc jutasina, nayrakatapar saytʼäna. Mä kellkat juparu churäna; jupan uc leyiñapatac jupar eojjaraquïnwa.",
                "12.": "Ucatsti jupajj uca kellkat leyisinjja Tatitun Ajayupampi phoktʼatänwa.",
                "13.": "Jupasti uc leyïnwa sasa: Ay, ay Jerusalenata; ajjtcañ luräwinacamjj uñjtwa! Jisa, walja Jerusalenat yatiyiri kellkanacjj awquejjajj leyïna, uca marcana uqhan utjiri jakenacapans tucjatäñapjjata, waljanin espadan jiwayatäñapjjatsa, waljaninacanaraqui Babiloniaru catuntat apatäñapjjatsa.",
                "14.": "Ucatsti awquejjajj walja jachʼa muspharcañ cunanacjj uñjatapatjja walja cunanac Tatituru artʼäna, aqham sasa: Jachʼa muspharcañasa luratanacamajja, Take Chʼamani Dios Tatitojjä! Sarayäwi konuñamajj alajjpach alayanquiwa. Chʼamamasti, sumätamasti, qhuyapayatamasti take acapach orakenquiri jakenacjjaruwa. Qhuyapayatam laycusti, qhitinacatejj jumar jacʼachancani ucanacarojj janiw jiwañataqui jaytcätati.",
                "15.": "Uqhamänwa awquejjan Diosapar yupaychasquir arunacapajja, cunalaycutejj chuymapajj wal cusisïna, kʼala phoktʼataraquïna, cuntejj uñjcänsa ucanac laycu, jisa, cuntejj Tatitojj juparu uñachaycänsa ucanac laycu.",
                "16.": "Jichhasti naya Nefejja janiw mä phokhata kellkäwi lurcti awquejjajj kellkcänsa take ucanacata, cunalaycutejja walja cunanacjj kellkänwa, uñjäwinacansa samcanacans uñjcänjja ucanacjjata. Cunaractejj wawanacaparu Diosan arjcänsa arscäna ucanacata walja cunanacjj kellkaraquïnwa. Ucanacjjatjja janiw nayajj mä phokhata kellkäwjj lurcäti.",
                "17.": "Ucatsipana nayan urunacajjan sarnakäwinacajjata kellkatjj luräwa. Jisa, awquejjan kellkatapancquisa uca sarnakäwinacata nayajj mä jiscʼa kellkatjj kellkä, nayan quipca amparanacajjamp lurctsa uca tʼalpha lekʼetanacjjaru. Ucatwa awquejjan kellkatapata mä jiscʼa kellkatjj luratajjatjja, nayajj mä kellkat kellkäwa nayan quipca jacäqejjata.",
                "18.": "Ucatwa jumanacan yatiñamjj munirista, Tatitun take uca muspharcañ cunanacjja, jisa, Jerusalenan tʼunjatäñapjjat yatiyäwinacjj Lehi awquejjar uñachayatap khepatjja, awquejjajj jakenac taypiru sarasina Diosan arjañ kalltäna. Cunanactejj uñjcänsa istʼcänsa ucanacjjat arsuñjj kalltaraquïnwa.",
                "19.": "Ucatsti cuntejj judionacat ircatcäna ucanacata jupanacajj juparu sawcasipjjäna, jupar archʼuquipjjäna, cunalaycutejj jupanacan ñankhätanacapjjata ajjtcañ luratanacapjjat jupajj chekpachaw ircatänjja. Cunanactejj uñjcänjja istʼcänsa, uqhamaraqui cunanactejj uca kellkatan uñjcäna, ucanacana mä Mesiasan jutañapjjata, acapach oraken cutsuyatäñapjjats khana yatiyatapjjat ircataraquïna.",
                "20.": "Judionacasti ucanacjj istʼapcän uqhajja, jupampi colerasipjjäna, jisa, cunjamatejj Diosan nayrapach arjirinacampi colerasipcän uqhama. Uca nayra arjirinacar alissupjjäna, kalampi cʼupjapjjäna, jiwayapjjänsa; jupan jacañapjjaru chʼamanïñ thakapjjaraquïna jacañap apakañataqui. Ucampis naya Nefejj uñachayämawa, Tatitun jallallanqha qhuyapayäwipajj take jupan ajllita jakenacapjjaruwa, jupanacan iyawsañap laycu, jupanacaru chʼamanir tucuyañataqui, khespiyasiñatac chʼamanïñapcama."
            },
            "2": {
                "1.": "Ucatsti Tatitojj awquejjaru arsüna. Jisa, mä samcana jupar arsüna, sasina: Lehi, qhuyapayatätaw jumajja, lurctasa ucanacata. Uqhamaraqui, iyawsirïtam laycu, cuntejj siscäyäsmajja ucanac aca marcaru yatiyatam laycuraqui, jupanacajj jumar jiwayañ munapjjtamwa.",
                "2.": "Ucatsti Tatitojj awquejjaru camachita samcan churäna, jupan familiaparu irpsuñapataqui chʼusa wasararu mistuñapataqui.",
                "3.": "Ucatsti Tatitun aruparu jaysänwa, ucat cuntejj Tatitojj lurañapatac siscänjja ucjj luränwa.",
                "4.": "Ucatsti chʼusa wasararuw mistüna. Utapsa, tuti churata orakenacapsa, koripsa, kollkepsa, jachʼa alani cunanacaps jaytanucuraquïnwa. Janiw cunas jupamp apcaraquïnti, jan ucajja familiapjja, juyranacjja, chʼujllanacapac apäna; ucat chʼusa wasararu misturaquïna.",
                "5.": "Ucat Wila lamara irana jacʼanquiri thiya pampanacaru sarakanïna. Ucat chʼusa wasaran saräna, Wila jachʼa kota jucʼamp jacʼanquiri thiya pampanacanjama. Familiapampi chʼusa wasaran saräna; familiapansti utjäna, Saria taycajja, Lamana, Lemuela, Sam sat jilïrinacajja.",
                "6.": "Ucatsti quimsüru chʼusa wasaran sarcän uqhajja, chʼujllanacapjj uttʼayäna mä kherwanjja, mä uma jawira iranana.",
                "7.": "Ucatsti mä loktäw kʼulmpi kalat luränjja; Tatituru mä loktäwi loktaraquïna; Dios Tatitusaru yuspagara churaraquïna.",
                "8.": "Ucatsti, jupajj jawiraru Laman sutimpi sutiñchäna. Jawirasti Wila lamaran lacaparuw waranokäna. Kherwasti thiyanacancänwa jawiran lacap jacʼana.",
                "9.": "Awquejjajj jawira umanacan Wila jachʼa kotan uma jalsuparu waranokatap uñjasinjja, Lamanarojj arsünwa, sasina: Jumajja aca jawirjamäquisma, sapa cuti take asqui cancañ jalsuru jalantasajja!",
                "10.": "Lemuelar arsuraquïna, sasina: Jumajj aca kherwjamäquisma, chʼollkhe, jan tʼuqhartiri, jan onjjtcaya Tatitun camachitanacaparu imañataqui.",
                "11.": "Lamanan Lemuelan jan altʼiri pʼekenïtapatjja, jupajj ucjj arsünjja. Jupanacasti walja cunaymananac lurasajj awquip toke thuthusipjjäna, jupan uñjäw uñjiri jakëtap laycu, tuti orakepsa, koripsa, kollkepsa, jachʼa alani cunanacaps jaytanucusa chʼusa wasaran tucusiñapataqui jupan Jerusalen oraket jupanacar irpsutap laycuraqui. Jupanacajj sapjjaraquïna: Ucanacjj luränjja chuymapan tʼajjmara lupʼïwinacap laycu sasina.",
                "12.": "Uqhamaw Lamanamp Lemuelampejja, jilïrinacäsinjja, awquipjjat thuthusipjjäna. Jupanacaru lurcänsa uca Diosan luräwinacapjj jan yatitap laycu jupanacajj uqham thuthusipjjäna.",
                "13.": "Diosan arjirinacan arunacaparjama uca jachʼa Jerusalen marcan tʼunjatäñapar janiraquiw iyawsapcänti. Jupanacasti awquejjan jacañap apakañ chʼamtʼiri Jerusalenanquiri judionacjamaraquïnwa.",
                "14.": "Ucatsti awquejjajj Lemuel sat kherwanjja Ajayumpi phoktʼatäsa jupanacaru chʼamampiw arsüna, jupanacan janchinacapan qhathatiñapcama jupan nayrakatapana. Jupasti jupanacan pejjtuntatäñapcamaw arsüna, jupa toke arusiñ ajjsarañapcama. Ucatwa cuntejj lurañapatac jupanacaru siscänjja ucjj jupanacajj lurapjjäna.",
                "15.": "Awquejjasti mä chʼujllan kamäna.",
                "16.": "Ucatsti, naya Nefejja, sinti waynäsinjja, ucampis jachʼa tansäsinsa, Diosat jan amuyata cunanacjj walpin yatiñ munasinsa, Tatituru artʼasïyäta. Jupasti nayaru tumpitänwa. Chuymajjaru llampʼuptayaraquitänjja, cuntejj awquejj arscäna take uca arunacaru iyawsañajjataqui. Uca laycojja janiw nayajja jilanacajj-jam juparu ayniscäyätti.",
                "17.": "Cuntejj Tatitojj Kollan Ajayupampi nayaru yatiyquitu ucanac Samaruw arjjayas yatiyaracta. Ucatsti jupajj arunacajjaru iyawsänwa.",
                "18.": "Ucampisa Lamanamp Lemuelampejj janiw arunacajjaru yäkañ munapcänti. Nayasti jupanacan chuymanacapan chʼollkhëtapat llaquisisinjja, jupanacataqui Tatituru artʼäyätwa.",
                "19.": "Ucatsti Tatitojj nayaru arsusïna, sitäna: Qhuyapayatätaw jumajj Nefi, iyawsatam laycu, cunalaycutejj altʼata chuymampi jumajj take munañamampi nayaruw thakesta.",
                "20.": "Nayan camachitanacajj imañamarjamajja jachʼaptätawa; mä arsut orakeru irpataraquïyatawa, jisa, jumanacataqui mä orakew nayan waquichata, jisa, mä suma orake take yakha orakenacatsipana.",
                "21.": "Jilanacaman jumjjaru cutcatapjjañaparjamasti jupanacajj Tatitun nayrakatapat jarcʼakatäpjjaniwa.",
                "22.": "Jumatejj camachitanacajjar imätajja, jilanacamjjaru uchatäyatawa sarayiritaqui, yatichiritaquiraqui.",
                "23.": "Cunalaycutejja, cunürutejj jupanacajj nayjjaru cutcatapquitanejja, ucürunjja jachʼa ñankhachäwimpi jupanacaru ñankhachä nayajja. Jupanacasti janiw jathamjjaru chʼamanïpcaniti, janitejj jathamajja nayjjaru cutcatapcaraquitanejja.",
                "24.": "Jathamasti nayjjaru cutcatcaraquitanejja, jupanacajj juman jathamataqui jawkʼañjamäniwa, jupanacaru amtthapiyasiñataqui."
            },
            "3": {
                "1.": "Ucatsti naya Nefejja Tatitumpi parlatajjatjja awquejjan chʼujllapar cuttäyätwa.",
                "2.": "Ucat jupajj nayaru arsutänjja, sasina: Nayaw mä samca samcta; ucan Tatitojj camachit churitu, jumampina jilanacamampina Jerusalenaru cuttañanacamataqui.",
                "3.": "Cunalaycutejj Labanajj judionacan sarnakäwinacap kellkataniwa; uqhamaraqui juman lakʼa achilanacaman sutinacapajj jupan utjaraqui. Ucanacasti kellkantatawa tʼalpha kʼellu alquimia lekʼetanacjjaru.",
                "4.": "Ucatwa Tatitojj nayaru camachit churitäna jumampin jilanacamampina Labanan utaparu sarañamataqui, kellkatanacjj thakañamataqui, ucanacjja chʼusa wasararu apaniñamataqui.",
                "5.": "Jichhasti, jilanacamajj thuthusipjjewa, cuntejj jupanacaru waytʼcta ucajj chʼamaw phokhañajjataqui sasina. Ucampis janiw nayajj jupanacaru waytʼcti, antisasa ucajj Tatitun camachitapawa.",
                "6.": "Uqhamajja saram yokajja; ucat jan thuthusitamata Tatitun qhuyapayatäyatawa.",
                "7.": "Ucatsti naya Nefejj awquejjaru säyätwa: Saräwa, cunanactejj Tatitojj lurañajjatac camachit churquejja ucanacjj luraraquïwa, cunalaycutejja nayajj yattwa, Tatitojj janiw jaken wawanacapar camachit churquiti, jan mä thac waquichasajja cuntejj jupanacar sisquejja ucjj phokhañanacapataqui.",
                "8.": "Ucatsti awquejjajj uca arunac istʼasinjja sinti cusisitänwa, jupan Tatitun nayar qhuyapayatap yatitap laycu.",
                "9.": "Naya Nefimpi jilanacajjampejj chʼusa wasaranjja chʼujillanacajjampiw sarawayapjjäyäta, Jerusalen orakeru maqhatañataqui.",
                "10.": "Ucasti Jerusalen orakeru puripcäyät uqhajja, nayampi jilanacajjamppurawa arusquipasipjjäyäta.",
                "11.": "Ucatsti suert ajllipjjaraquïyäta, qhitis Labanan utaparu mantañapacänjja ucjj yatiñanacajjataqui. Ucatsti suertejj Lamanaru wactʼäna. Lamanasti Labanan utapar mantänwa, utapansti konusinjja jupampi arusquiparaquïna.",
                "12.": "Tʼalpha kʼellu alquimia lekʼetanacjjaru kellkantat kellkatanacjja Labanan churañapjj munäna, cuna kellkatanacantejj awquejjan lakʼa achilanacapan sutinacapaw kellkatänjja.",
                "13.": "Ucatsti, Labanajj kʼapisïna, jupan nayrakatapata juparu alissuraquïna, janiraquiw kellkatanacan jupan utjañapjj muncänti. Uqhamajja juparu sasaw säna: Uñjam, jumajj lunthatätawa. Nayasti jumar jiwayämawa.",
                "14.": "Ucampisa Lamanajj jupan nayrakatapat jaltänwa; Labanajj lurcäns ucanacjjat nanacaru yatiyapjjaraquitänjja. Nanacasti sinti llaquisiñ kalltapjjäyätjja. Nayan jilanacajjasti wasaranquir awquejjaru cuttirjamäpjjaraquïnwa.",
                "15.": "Ucampis nayajj jupanacaru säyätwa: Tatitojj chekpachaw jacqui jiwasasti jaccaractan, uqham chekpachansa sapjjsma, janiw awquisan ucjj sarakapcañäniti jan phokhasinjja cuntejj Tatitojj waytʼapquistu ucjja.",
                "16.": "Ucatwa, chekäpjjañäni Tatitun camachitanacap phokhañataqui. Ucatwa awquisan tuti churata orakeparu sarakapjjañäni, cunalaycutejj jupajj kori, kollke, take cunayman jachʼa alaninacjja ucanjj jaytanucüna. Take ucjj luraraquïna Tatitun camachitap laycu.",
                "17.": "Cunalaycutejja, jakenacan ñankhätap laycu Jerusalenajj tʼunjatäñapäniwa, ucjjata jupajj yatiraquïna.",
                "18.": "Cunalaycutejja jupanacajj Diosan arjirinacan arunacapjj janiw catokapquiti. Ucatwa awquejjatejja uca oraket jalsuñapataqui camachita catokasinjja ucan kamcasapänjja, jupajj jiwaraquisapänwa. Ucatwa jupan uca oraketa jalsuñapajj waquisipuniwa.",
                "19.": "Uqhamaraqui, uca kellkatanacjj catuñasajja Diosan suma amuyañaparjamawa, jiwasanacan wawanacasataqui awquinacasan lajjrap imañasataqui;",
                "20.": "Uqhamaraqui jupanacatac imapjjañasataquiraqui take kollan arjirinacan lacanacapan arsuta arunacjja, cuna arunacatejj Diosan Ajayupanjja chʼamapansa jupanacaru churatäcäna ucanacjja, acapach oraken kalltäwipat jichhürcamasa.",
                "21.": "Ucatsti uqham arunacampi jilanacajjaru amtayäyätwa, Diosan camachitanacap phokher chekäñapataqui.",
                "22.": "Ucatsti tuti churata orakejjaru sarakapjjäyäta; korejjaru, kollkejjaru, jachʼa alaninacajjaru apthapipjjaraquïyätwa.",
                "23.": "Ucanacjj apthapipjjatajjatsti, wastat Labanan utaparu maqhatapjjäyäta.",
                "24.": "Ucatsti Labanan uc mantapjjäyäta, tʼalpha kʼellu alquimia lekʼetanacjjar kellkantat kellkatanacjja nanacaru churañapjj munapjjaraquïyätwa. Ucanacataquisti korejja, kollkejja, take jachʼa alaninacajja nanacajj juparu churapjjeriscäyätjja.",
                "25.": "Ucatsti Labanajj yänacajjan sinti waltʼatap uñjasinjja, ucanacjj munapayänwa. Ucatwa nanacaru alissupjjetäna; lokerinacap nanacaru jiwayañataquejja qhitaniraquïnjja, yänacajj jupan catuñapataqui.",
                "26.": "Ucatsti Labanan lokerinacap nayrakata jaltapjjäyätwa. Yänacajjaru jaytanucuñajjajj waquisiraquïnwa; ucanacasti Labanan amparaparu purïna.",
                "27.": "Ucatsti chʼusa wasararu jaltapjjäyäta. Labanan lokerinacapasti janiw nanacaru jicjjatanipquitänti. Nanacasti mä karka pʼiyana imanatasipjjäyäta.",
                "28.": "Ucatsti Lamanajj nayampi kʼapisïna, uqhamaraqui awquejjampi. Lemuelasti kʼapisiraquïna, Lamanan arunacaparu yäkatap laycu. Ucatwa Lamanamp Lemuelampejj walja khoru arunacampi nanaca sullcanacapjjaru jaychasipjjetäna; mä lawampisa nanacaru jawkʼapjjetäna.",
                "29.": "Ucatsti, mä lawampi nanacaru jawkʼapquitän uqhajja, Tatitun alajjpach qhitapajj jutasina jupanac nayrakatan saytʼäna, jupanacaru saraquïnwa: Cunalaycusa sullca jilamaru lawampi jawkʼapjjta? Janit yatipcta, Tatitojj jupar ajllïna jumanacjjaru sarayiritaqui, jumanacan ñankha luratanacam laycu? Wasitatwa Jerusalenaru maqhatapjjäta, ucat Tatitojj amparanacamaru Labanjj catuyapjjätam.",
                "30.": "Nanacaru arscasinjja alajjpach qhitajj sarjjänwa.",
                "31.": "Qhitan saratapatsti, Lamanamp Lemuelampejj wastat aqham thuthusiñ kalltapjjäna: Cunjamaraquist Tatitojj amparanacasaru Labanjj catuychistani? Jupajj wali chʼamani jakechejjaya. Pheska tuncanirus sarayaspawa; jisa, pheska tuncaniruw jiwayaspajja; ucatjja cunats jan jiwasaru jiwayistaspa?"
            },
            "4": {
                "1.": "Ucatsti jilanacajjaru aqham sasaw arjjäyäta: Wasitat Jerusalenaru maqhatapjjañäni; iyawsasajja Tatitun camachitanacap phokhapjjaraquiñäni. Jupajj take oraketa jucʼampi chʼamaniwa, ucatsti cunats Labanan pheska tuncapatsipan jan chʼamani, jisa, jupan tunca warankanacapatsipansa?",
                "2.": "Ucatwa maqhatapjjañäniwa. Moisesjam chʼamanïpjjañäni, cunalaycutejj chekpachaw jupajj Wila lamara umanacaru arsüna, umanacasti ucsar acsar jaljtapjjaraquïna; awquinacasasti maysat maysaru waña orakenjam catuntatäwipat jaltanipjjäna. Faraonan nuwasir tamanacapasti arctapjjaraquïna; Wila lamara umanacansti ajjscatapjjaraquïna.",
                "3.": "Jichhasti, jumanacajj ucan chekätapjj yatipjjtawa. Mä alajjpach qhitan jumanacaru arjjayatap yatipjjaracta. Cunjams pächasipjjasma? Jïna, maqhatapjjañäni, camisatejj Tatitojj awquinacasaru khespiycänjja uqham jiwasanacaru khespiyañataquejja chʼamaniwa, uqhamaraqui, egiptonquirinacaru lurcän uqham Labanar jiwayañatac chʼamaniraqui.",
                "4.": "Uca arunacjj arscäyät uqhajja jupanacajj colerasipcaquïnwa, thuthusisipcaquïnwa. Ucampisa nayaru arcapjjetäna Jerusalenan anka perkanacaparu puriñcama.",
                "5.": "Ucatsti arumäjjänwa, nayasti jupanacaru säyätwa ankajj perkanacaru imantasiñapataqui. Jupanacan imantasitanacap khepatjja, naya Nefejja marcaru lluscuntäyäta, sarascaquïyäta Labanan utap tokeru.",
                "6.": "Nayasti Ajayun irpatäyätwa, jan nayrajj yatisinjja cuntejj lurañajjäcänsa ucanacjja.",
                "7.": "Ucampis sarascaquïyäta, ucat Labanan utaparu jacʼachasajja mä jakeruw uñjäyäta. Jupasti nayrakatajjana oraken liwisitäna, vinomp machatapata.",
                "8.": "Jupjjaru purisina, jupan Labanätap amuyäyätwa.",
                "9.": "Espadapar uñjaraquïyäta, ucat espadan lluchʼuntañ jirupat sicsüyäta. Catuñapasti koritcam luratäna; sinti qhusa lekʼsutaraquïna; cuchil jirupan sinti qhustʼata chʼollkhe jirut luratapjj uñjaraquïyäta, yakha chʼollkhe jirunacatsipana.",
                "10.": "Ucatsti Ajayojj nayan Labanaru jiwayañajjataqui eojjetäna, ucampis chuymajjan säyät nayajja: Janipiniw cunapachas nayajj jaken wilap wartcti. Ajjsararaquïyätwa. Janiraquiw juparu jiwayañ muncaraquïyätti.",
                "11.": "Ucat Ajayojj wastat nayaru sitäna: Tatituw amparanacamaru jupjj catuytam sasina. Nayajja jupan nayaru jiwayañ chʼamtʼatapjj yatiraquïyätwa. Jisa, jupajj janiw Tatitun camachitanacaparu yäkcaraquïnti, nanacan yänacajj jupajj apakapjjaraquitäna.",
                "12.": "Ucatsti Ajayojj wastat nayar sitänjja: Juparu jiwayam. Tatitojj amparanacamaruw catuytamjja.",
                "13.": "Jupan asqui munañanacap camachayañataquejja Tatitojj ñankha jakenacaru jiwayi. Mä jaken jiwañapajj jucʼamp sumawa, mä marcan jan iyawsasa tʼuqhartañapat tucusiñapatsipana.",
                "14.": "Ucatsti naya Nefejja uca arunacjj istʼasina, amtaraquïyätjja cuna arunactejj Tatitojj wasarana nayaru arsquitänjja, sasina: Jathanacaman camachitanacajjar phokhataparjamawa, jupanacajj arsuta orakenjj jachʼaptapjjani.",
                "15.": "Jisa, nayajj lupʼiraquïyätwa, janitejj jupanacajj leyinïpcaspajja jupanacajj janiw Tatitun camachitanacapjj Moisesan leyiparjam phokhapcaspati.",
                "16.": "Yatiraquïqätwa, leyejja uca tʼalpha kʼellu alquimia lekʼetanacjjaru kellkantatänwa.",
                "17.": "Uqhamaraqui, Tatitun nayan amparanacajjaru Labanar catuyatap yatiraquïyätwa nayan camachitanacaparjam kellkatanac catuñajjataqui.",
                "18.": "Ucat Ajayun aruparu jaysäyätwa; Labanar ñicʼutapat catusina, quipca espadapamp pʼekepjj qharekaraquïyätwa.",
                "19.": "Quipca espadapamp pʼekep qharekatajjatjja, Labanan isinacapjj catüyätwa, nayan quipca janchejjaruw uscusiraquïyätjja, jisa, takpach isinacapjja. Jupan nuwasiñ wacʼapampisti wacʼatasiraquïyätwa.",
                "20.": "Ucjj luratajj khepatjja cawqhantejj Labanan imantäwipan uc saräyäta. Ucatsti Labanan imantäwip utjcänsa uc sarasajj Labanan lokeriparuw uñjäyäta. Jupasti uca imantäwin llavenacap catüna. Labanan quipca arupamp juparu arjjayta nayamp chic imantäwiru mantañapataqui.",
                "21.": "Nayajj Laban sat patronapäquiristsa uqham jupajj amuyäna, cunalaycutejj isjja uqhamaraqui nayar uchtʼata espadjj uñjäna.",
                "22.": "Jupajj Laban patronapan judionacan jilïrinacapampi uca arumana chicatapjja yatisina, nayaru jupanacjjat arjjayitäna.",
                "23.": "Nayasti juparu arsuraquïyätwa, nayajj Labanäquirists uqhama.",
                "24.": "Juparu saraquïyätwa, nayajj tʼalpha kʼellu alquimia lekʼetanacjjar kellkantatanacjj jilïri jilanacajjaru apañajjawa. Jupanacasti perkanacat ankancapjjewa sasina.",
                "25.": "Juparojj eojjaraquïyätwa nayaru arcañapataqui.",
                "26.": "Nayajj Diosan iyawsiri tamapan jilïrinacjjat arsquirists, uqhamaraqui nayajj jiwayctjja chekpach uca Labanäquiristsa, cawquïrtejj jiwaycta, uqham jupajj amuyasinjja nayaru arquitäna.",
                "27.": "Nayajj perkanac ankancasquiri jilanacajjan uc sarcäyät ucchañcamajja jupajj walja cutiw judionacan jilïrinacapjjat nayaru arjjayitänjja.",
                "28.": "Ucatsti Lamanajj Lemuelamp Samampejj nayaru uñjasinjja walpin ajjsarapjjäna. Jupanacasti nayat jaltapjjaraquïna, nayajj Labanäquirists uqham amuyasitap laycu. Uqhamaraqui jupajj nayaru jiwaycaspas jupanacan jacañap apakañ muncaraquïspas uqham amuyapjjaraquïna.",
                "29.": "Ucatsti jupanacaru artʼäyäta; jupanacasti istʼapjjaraquitänwa. Ucatjja janiw jucʼamp nayat jaltapcänti.",
                "30.": "Ucatsti, Labanan lokeripajj jilanacajjaru uñjasinjja, qhathatiñ kalltäna, nayan ucjjat jaltirjamaraquïnwa, Jerusalen marcaru cutirjamaraquïna.",
                "31.": "Ucatjja naya Nefejj jachʼa tansa jakësina, Tatitut walja chʼamjj catokasina, Labanan lokerip catüyätwa, khomthapiraquïyätwa, jupan jan jaltañapataqui.",
                "32.": "Ucat jupampi parläyäta: Jumatejj arunacajjaru yäkätajja, Tatitojj chekpachaw jacquejja nayast jaccaracta uqham chekpachaw sisma, jumatejj nanacan arunacajjaru chekpach yäkätajja, janiw jacañam apakapcämati sasina.",
                "33.": "Nayajj mä juräwimpisa juparu arsüyäta, jupan jan ajjsarañapataqui, jupan nanacjam antutat jakëñapataqui, jupatejja chʼusa wasararu nanacamp sarakcaspajj uqhajja.",
                "34.": "Juparu arsuraquïyätjja sasina: Chekpachaw Tatitojj ucji lurapjjañajjataqui camachit churapjjetu. Janit nanacajj chekapäpcäjja Tatitun camachitanacap imañataquejja? Ucatwa, jumatejj wasarar sarakätajja awquejjan ucaru, mä chekajj jumataquiw utjani, nanacamp chica.",
                "35.": "Ucatsti arscäyätjja uca arunacajjat Zoramajj kamas catüna. Zoramasti uca lokerin sutipäna. Jupasti arsünwa wasararu sarakañapataqui awquejjan ucaru. Mä juräwi nanacamp luraraquïna, ucapachat ucsarojja jupan nanacamp kheparañapataqui.",
                "36.": "Nanacasti jupan nanacampi kamasiñapjja munapjjäyätwa judionacan nanacan wasarar jaltatajjat jan yatiñapataqui, jupanacan jan nanacaru arctasa jiwarayañapataqui.",
                "37.": "Ucatsti Zoramajj nanacamp juräwi lurcänjj ucapachatjja janiw jucʼampi jupat ajjsarapcäyätti.",
                "38.": "Ucat tʼalpha kʼellu alquimia lekʼetanacjj apasinjja, Labanan lokerip irpasinsa, wasararu mistupjjäyätwa awquejjan chʼujllaparu sarapjjaraquïyäta."
            },
            "5": {
                "1.": "Ucatsti chʼusa wasaran awquejjan ucaru nanacan sarakanitajj khepatjja, jupajj cusisiñamp phoktʼatäjjänwa. Saria taycajjasti sinti cusisiraquïna, cunalaycutejja janir cuttapcäyäta uqhajja jupajj chekpachaw nanacat jaqhusïna.",
                "2.": "Cunalaycutejj nanacajj chʼusa wasaran jiwarapquirists uqham jupajj amuyasïna. Jupasti awquejjaru tokesiraquïna, juparu arsuraquïna: Uñjäw uñjiri jakequïtaw jumajja. Tuti churata orakesat irpsunipjjesta; yokanacajjasti janiw jichhajj utjcjjeti, jiwasasti chʼusa wasarana jiwararaquiñäni sasina.",
                "3.": "Uqham arunacampi taycajjajj awquejjaru tokesïna.",
                "4.": "Ucatsti awquejjajj aqham sas juparu arsuraquïn sasina: Uñjäw uñjiri jakëtajjat yattwa. Janitejj nayajj Diosan cunanacapjja mä uñjäwin uñjquiriscäyätjja janiw Diosan sumätapjj uñtʼquiriscäyätti, antisasinsa Jerusalenan kheptʼiriscäyätjja, jilanacajjampi jiwaraquiriscäyätwa.",
                "5.": "Ucampisa, nayajja mä arsuta orakjja catokta. Ucanac laycuraquiw nayajj wal cusistjja. Jisa, yatiractwa, Tatitojj yokanacasaru Labanan amparapat khespiyani; jupanacaru wastat irpaniraquini jiwasan ucaru, chʼusa wasararu.",
                "6.": "Uqham arunacapampi Lehi awquejjajj Saria taycajjaru nanacjjat chuymachäna, nanacajj judionacan kellkatap catuñataqui Jerusalen orakeru wasaran sarasinjja, ucchañcamajja.",
                "7.": "Nanacajj awquejjan chʼujllaparu cuttapcäyät ucapachajja, jupanacan cusisiñapajj phoktʼatänwa, taycajjasti chuymachataraquïnwa.",
                "8.": "Jupasti aqham arsu sasina: Jichajj chekpacha Tatitun chachajjar wasararu jaltañapataqui camachit churatapjj yatjjta. Jisa, chekpachansa yatjjaracta Tatitun yokanacajjaru arjjatatapatjja, Labanan amparapat jupanacar khespiyatapatsa, Tatitojj lurañapatac camachit churcänjja ucjj jupanacan phokhañapataqui chʼamjj churatapatsa. Uqham arunacampi jupajj arsüna.",
                "9.": "Ucatsti sinti cusisipjjäna; loktäwinacjja naqhata loktäwinacjja Tatituru loktapjjaraquïna; Israelan Diosaparu yuspagar churapjjaraquïnjja.",
                "10.": "Israelan Diosaparu yuspagar churapjjatap khepatjja, Lehi awquejjajj tʼalpha kʼellu alquimia lekʼetanacjjar kellkantatanacjj aptäna. Ucanacan thakasaw arsuyaraquïna kalltäwitpacha.",
                "11.": "Ucanacanjja Moisesan pheska kellkatapan utjatapjj uñjäna. Ucanacasti acapach oraken luratäñapat yatiyäna; jiwasanacan Adan Eva sat nayrïri awquisat taycasat yatiyaraquïna.",
                "12.": "Utjaraquïnwa judionacat mä kellkata, kalltäwitpach Judan Sedecias pʼekechiripan sarayañ kalltatapcamasa.",
                "13.": "Utjaraquïna Diosan kollan arjirinacan arjäwinacapajja, kalltäwitpach Sedeciasan sarayañ kalltatapcamasa. Utjaraquïna Jeremiasan lacapan arsuta walja Diosan arjäwinacajja.",
                "14.": "Ucatsti, Lehi awquejjajj tʼalpha kʼellu alquimia lekʼetanacjjaru lakʼa achilanacapan sutinacap kellkatapjja jicjjataraquïnwa. Ucatwa jupan Josean jathapätap yatjjäna, jisa, cawquïri Joseatejj Jacobon yokapäcänjja, egiptoru aljantatäcänjja, Tatitun amparapan imatäcansa Jacob awquiparu take familiaparu machʼat jiwañata khespiyañapataqui uca Joseata.",
                "15.": "Qhititejj jupanacaru jan jiwañapataqui arjjatäna, uca pachpa Diosajj jupanacaru catuntäwitjja egipto oraketa irpsuraquïna.",
                "16.": "Uqhamawa Lehi awquejjajj lakʼa achilanacapan sutinacap kellkatapjj jicjjatäna. Labanasti Josean jathaparaquïnwa, ucat jupamp awquinacapampejja uca kellkatanacjja imapjjäna.",
                "17.": "Ucat nayan awquejjajj take ucanac uñjasinjja Ajayumpi phoktʼatäjjänwa, jupan jathapjjat Diosan arjañ kalltaraquïna.",
                "18.": "Uca tʼalpha kʼellu alquimia lekʼetanacan take jupan jathapat sarakeri marcanacaru, wila masinacaru, lajjranacaru, jakenacaru sarañapjjats yatiyäna.",
                "19.": "Ucatwa saraquïnwa, aca tʼalpha kʼellu alquimia lekʼetanacajj janipiniw cunapachas tucuscaniti, cunapachas saruntcaraquiniti. Jupasti jathapjjat walja cunanacjj Diosan arjaraquïna.",
                "20.": "Ucürcamasti nayampi awquejjampejja Tatitojj nanacaru churquitänjja uca camachitanacjj phokhapjjäyätwa.",
                "21.": "Cuna kellkatanactejj Tatitojj nanacan catuñajjataqui camachit churapquitänjja ucanacjj catupjjäyätwa. Ucanacan thakasinjja ucanac arsuyapjjaraquïyäta; ucanacan sumätapjj amuyasipjjaraquïyäta. Tatitun camachitanacap nanacan wawanacajjatac imapjjañajjataqui ucanacan sinti waquisitapsa amuyasipjjaraquïyätwa.",
                "22.": "Ucatjja, Tatitun suma amuyuparjamänwa nanacan ucanacjj nanacamp chic apañajjajja, wasaranjja arsut orakeru sarasajja."
            },
            "6": {
                "1.": "Naya Nefejja janiw nayan lakʼa achilanacajjan sutinacap kellkcti aca kellkatajjanjja. Janiraquiw cunapachas aca nayan kellkat tʼalpha lekʼetanacjjaru uca sutinacap kellkcaraquïti, cunalaycutejj awquejjan kellkatäquis uca kellkäwinjj ucanacajj kellkatawa. Uca laycu aca kellkatjjaru janiw ucjj kellkcäti.",
                "2.": "Aqhaquiw nayan sañajjajja: Nanacajj Josean jathapäpjjtwa.",
                "3.": "Janiraquiw take awquejjan sarnakäwinacapjjat phokhatpach kellkañajj nayatac waquisquiti. Ucanacajj janiw aca tʼalpha lekʼetanacjjaru kellkañjamäquiti; tʼalpha lekʼetanac puchtʼayañ munatajj laycu, nayan Diosan cunanacap kellkañajjataqui.",
                "4.": "Cunalaycutejja nayajj jakenacaru chekpachan amuyayañ munta, Abrahanan Diosaparu, Isaacan Diosaparu, Jacobon Diosapar jutañanacapataqui, khespiyatäñanacapataqui.",
                "5.": "Ucatwa, cunanacatejj orakenquirinacaru cusisiyqui ucanacjja janiw nayajj kellkcäti. Ucatsipana cunanacatejj Diosaru cusisiyqui jan aca orakenquirinacaru cusisiycaraqui ucanacjj kellkäwa.",
                "6.": "Ucatwa, mä camachita jathajjaru churäjja, jaken wawanacapataqui jan waquisquejja ucanacjja jupanacan aca tʼalpha lekʼetanacjjaru jan uscuñapataqui."
            },
            "7": {
                "1.": "Jichhasti, jumanacan yatiñamjj munirista, Lehi awquejjan jathapat arjañ tucuyatap khepatjja, Tatitojj wastat juparu arsünwa, aqham sasina: Lehi, familiamar sapaqui chʼusa wasararu irpañamajj janiw walïcaspati. Antisasa, yokanacamajj phuchanac warminacapataqui catokapjjañapawa, jupanacan jathanac Tatitutac jathachañapataqui arsuta orakena.",
                "2.": "Ucatsti Tatitojj jupar camachit churäna, naya Nefimpina jilanacajjampin wastat Jerusalenaru cuttapjjañajjataqui, Ismaelamp familiapampejj chʼusa wasararu irpaniñajjataqui.",
                "3.": "Ucatsti, naya Nefejja wastat jilanacajjampi wasararu saräyäta, Jerusalenar maqhatañataquejja.",
                "4.": "Ucatsti Ismaelan utaparu maqhatapjjäyäta. Ismaelan uñjataparjamaw sumancapjjta, ucat nanacajj Tatitun arunacapjj jupar arsupjjäyäta.",
                "5.": "Ucat Tatitojj Ismaelan chuymapar llampʼuptayäna, uqhamaraqui familiapan chuymaparus llampʼuptayaraquïna, jupanacan nanacamp chic wasararu sarañanacapataqui awquejjan chʼujllaparu.",
                "6.": "Ucatsti, wasaran sarasinjja Lamanamp Lemuelampejj Ismaelan phuchanacapat panimpi uqhamaraqui Ismaelan yokanacapat panejja, familianacapampejj nanacjjar cutcatapjjetäna, jisa, naya Nefiru, Samaru, Ismael sat awquiparu, warmiparu, jupan yakha quimsa phuchapampiru.",
                "7.": "Uca cutcatäwinsti jupanacajj Jerusalen oraker cuttañ munapjjäna.",
                "8.": "Ucat naya Nefejja chuymanacapan chʼollkhëtapat llaquisisina, jupanacaru, jisa, Lamanampir Lemuelampiru arjjayäyätwa sasa: Jumanacajj nayan jilïrinacajjäpjjtawa. Cunjamats chuymanacamajj uqham chʼollkhejja, amuyunacamas uqham juyqhojja, naya sullcaman jumanacaru eojjañajjansa, cunjam jumanacan jacañamäqui ucjj uñachayañajjans waquisiñapcama?",
                "9.": "Cunjamats Tatitun arupar jan yäkapjjta?",
                "10.": "Cunjamats Tatitun alajjpach qhitapar uñjatamat armasipjjta?",
                "11.": "Jisa, jiwasaru Labanan amparapat khespiyasa kellkat catuñasataqui Tatitun uca jiwasatac lurat jachʼa luräwinacapat cunjamats armasipjjta?",
                "12.": "Jisa, jaken wawanacapatejj Tatitur iyawsapqui uqhajja, Tatitun take cun munañaparjam jupanacatac lurañ chʼamanïtapjj cunjamats armasipjjta? Ucatwa, jupar iyawsapjjañäni.",
                "13.": "Jiwasanacatejj juparu iyawsapcañänejja, arsut orakjj catokapjjañäniwa. Mä khepürunjja jumanacajj yatipjjaraquïtawa, Tatitun Jerusalenan tʼunjatäñapat arupan phokhatapata. Cunanactejj Tatitojj Jerusalenan tʼunjatäñapjjat siscänjja take ucanacajj phokhasiñapawa.",
                "14.": "Cunalaycutejja Tatitun Ajayupajj jupanacamp kʼewtasiñ niyaw tucuyani, jupanacan arjirinacar jan catokatapata, Jeremiasar carcelar jakontatapata. Jupanacasti awquejjan jacañap apakañ chʼamtʼapjjaraquïna, jupar oraket alissuñcama.",
                "15.": "Jichhajja, nayajj jumanacar sapjjsmawa, jumanacatejj Jerusalenar cut-tapjjätajja, jupanacampiw jiwarapjjäta. Jichhasti, ajlliñatac chʼamatejj jumanacan utjchejja uca oraker maqhatapjjam, amtapjjaraquim cuna arunactejj jumanacar arsupjjsma: Jumanacatejj sarapjjätajja jiwarapjjaraquïtawa sasa, cunalaycutejj uqhama Tatitun Ajayupajj nayaru arjjayayitu.",
                "16.": "Ucatsti, naya Nefejja uca arunacjj jilanacajjaru arjjaycäyät ucapachajja, jupanacajj nayampi kʼapisipjjänwa. Ucatsti amparanacap nayjjaru ayjjatapjjetäna, jupanacan sinti kʼapisitanacap laycu. Jupanacasti phalanacampi ñachʼantapjjaraquitäna, jupanacan jacañajj apakañ munatap laycu, wasarana nayar jaytanucuñapataqui, ajjsarcañ lakʼonacan mankʼantatäñajjataqui.",
                "17.": "Ucampis nayajj Tatitut mayisïyätwa, sasa: Tatay, nayan jumar iyawsañajjarjamaw jilanacajjan amparanacapat antutayita. Jisa, chʼam churita, cunanacamp ñachʼantatäctsa uca phalanacar tʼakjjañajjataqui.",
                "18.": "Ucatsti uca arunac arscäyätjja ucspachaw phalanacajj amparanacajjat cayunacajjat jarartäna. Nayasti jilanacajj nayrakatana saytʼäyäta, wasitat jupanacaru arjjaraquïyäta.",
                "19.": "Ucat wastatamp jupanacajj nayaru kʼapisipjjäna, nayjjar amparanacampi cat-thapiñ chʼamtʼapjjaraquïna. Ucampis Ismaelan phuchanacapat maynejja, uqhamaraqui jupan taycapampi, Ismaelan yokanacapat maynimpi jilanacajjaru wal achictʼasipjjäna, chuymanacapar llampʼuptayañcama. Jilanacajjasti janiw jucʼamp jacañajj apakañ munapcjjänti.",
                "20.": "Ucatsti jupanacan ñankhätap laycu jupanacajj wali llaquisipjjäna nayan nayrakatajjaru quilltʼasiñcama, nayaru wali achictʼasiñcama, cuntejj nayaru lurapquitäna uca luräwipar pampachañajjataqui.",
                "21.": "Ucatsti, jupanacajj lurapquitäns take ucanacjj nayajj chekpachaw pampachäyäta. Jupanacar eojjaraquïyätwa, jupanacan Tatitut mayisiñapataqui juchanacapar pampachañapataqui. Ucat jupanacajj uqham lurapjjäna. Jupanacan Tatitut mayisiñ tucuyatap khepatsti, awquejjan chʼujllap ucsaru wasitat sarapjjäyäta.",
                "22.": "Ucatsti awquejjan chʼujllaparuw sarakanipjjäyäta. Nayampina jilanacajjampina take Ismaelan utapampejja awquejjan chʼujllapar purinitajj khepatjja jupanacajj Dios Tatitupar yuspagar churapjjäna; uqhamaraqui loktäwinacjja, naqhata loktäwinacs jupar loktapjjaraquïnwa."
            },
            "8": {
                "1.": "Ucanac khepatsti, nanacajj take cunayman casta jathanac apthapipjjäyäta, kolu jathanacat sipana, cunayman casta achunacan jathapataraqui.",
                "2.": "Ucatsti, awquijjajj wasaran kamcasajja, nanacarojj aqhäm sasaw parlapjjetäna: Nayajj mä samc samcta, jan ucasti, mä uñjäw uñjta –sasa.",
                "3.": "Cunanactejj uñjcta uca laycuwa, Tatitun cusisiñajjajj utjitu Nefimpita Samampita, cunalaycutejj amuytwa, jupanacampi sarakerinacapat waljanimpiw khespiyasipjjani.",
                "4.": "Ucampis Laman, Lemuel, jumanacat walpun ajjsarayasta; cunalaycutejj mä chʼamac llaquiscay chʼusa wasar samcajjan uñjquirists uqhäm amuyta.",
                "5.": "Ucatsti, mä jakeruw uñjta, jankʼo isin istʼata. Jupasti purinisin nayrakatajjaruw saytʼasi.",
                "6.": "Ucatsti, jupajj nayaruw parlitu; jupar arcañajjataquiw parljjayaraquitu.",
                "7.": "Jupar arcascasasti, nayajj chʼamac llaquisiñ chʼusa wasaran jicjjatasitajj amuyasta.",
                "8.": "Walja horanac chʼamacan sarasinsti, Tatitut mayisiñ kallt-ta, nayat qhuyapayasiñapataqui, jan amuycay suma munasiñaparjam nayat qhuyapayasiñapataquiraqui.",
                "9.": "Ucatsti, Tatitut mayisisinjja, mä jachʼa chʼusa pamp uñjta.",
                "10.": "Ucat mä kok uñjta. Uca kokan achupasti wali muncañänwa jaker cusisiyañataqui.",
                "11.": "Ucat nayajj jacʼachasisin, kokan achupat mankʼta; uca achusti, yakha achunac mankʼcäyät take ucanacat sipan suma mojjsänwa. Jïsa, uca kokan achupan jankʼötap uñjaracta. Uqhäm suma jankʼjja, janipuniw cunapachas uñjirïcti.",
                "12.": "Uca kokan achup mankʼcäyät ucqhajja, chuymajjajj sinti jachʼa cusisiñampiw phokhantasi. Ucat familiajjan uca achut mankʼañap munaracta, uca achun yakhanacatac asquïtap yatitajj laycu.",
                "13.": "Inas familiajjar jicjjatchï –sas uñatatasinjja, mä jawir uñjta. Uca jawirasti, cawquïr kokan achuptejj mankʼascäyät uca koka jacʼanjam umajj jalascäna.",
                "14.": "Cawqhat-tejj umajj jalscän uc yatiñatac thaktasinsti, uma jalsurojj nayat jacʼanjamac uñjta. Uca uma jalsu jacʼan Saria taycamampir, Samampir Nefimpirojj uñjaracta. Jupanacasti ucawjanjja, janis cawcsar sarañs yatisipcaspajj uqhämaw ucqhancasipcäna.",
                "15.": "Ucatsti, nayajj jupanacaruw qhiwtʼta, jachʼat artʼaracta, nayan uc jutapjjañapataqui, cuna achtejj mankʼcta uca ach mankʼapjjañapataqui, uca achun takenitac asquïtap yatisina.",
                "16.": "Ucatsti, jupanacajj nayan uc jutapjjäna, uca achut mankʼapjjaraquïna.",
                "17.": "Ucatsti, Lamanampin Lemuelampin achut mankʼer jutañap munaraquïyäta. Ucat inas jupanacar uñjarac-chï –sasaw jawiran uma jalsup toker uñt-ta.",
                "18.": "Ucatsti, jupanacaruw uñjta, ucampis jupanacajj janiw achut mankʼerejj jutañ munapcänti.",
                "19.": "Ucatsti, mä jiru lawa uñjaracta. Ucasti jawir irananjam jisqhatat-tatänwa; cawquïr koka jacʼantejj saytʼcäyät uca kokaruw sarayaraquïna.",
                "20.": "Ucatsti, mä cheka cʼullcʼu thac uñjaracta. Ucasti jiru lawan jacʼap saräna, cuna kok jacʼantejj nayajj saytʼcäyät uca kokcama. Uca cʼullcʼu thaquisti, uma jalsut sarascaquïnwa, mä jachʼa chʼusa pampcama. Ucasti mä jachʼa orakëcaspas uqhamänwa.",
                "21.": "Ucansti jan jactʼcay jake tamanac uñjta. Uca tama jakenacatjja, waljaniw chʼamachasipjjäna kokar irpir thaquir puriñataquejja. Nayasti uca kok jacʼan saytʼatäscäyätwa.",
                "22.": "Ucatsti, jupanacajj jutapjjänwa; kokar irpir thaquinjam sarantapjjaraquïna.",
                "23.": "Ucatsti, mä chʼamac urpuw sarti, jïsa, mä sinti jachʼa chʼamac urpupunïnwa. Uca thaquinjam sarantirinacasti thac chhaktayasisin thaquit saranucupjjäna, chhaktapjjaraquïna.",
                "24.": "Ucatsti, yakhepanacaruw nayrakatar sarañ munas chʼamachasir uñjaracta. Jupanacasti nayrakatar mistsusinjja, jiru lawan thiyapat cat-thapisipjjäna, ucat chʼamac urpu taypinjam sarantapjjäna, jiru lawat catuntasisa. Uqhämat kokacamajj purinipjje, ucatsti achupat mankʼapjjaraqui.",
                "25.": "Kokan achupat mankʼantasinsti, take tokeruw uñatatasipjjäna, pʼenkasipcaspas uqhäma.",
                "26.": "Nayasti, take tokeruw uñatatasiracta, ucat jawir qhurcatan mä jachʼa uta utachrantat uñjta. Uca utasti oraket wali alajjan tuycaspas uqhamänwa.",
                "27.": "Uca utansti jakenacajj phokhänwa; waynanaca, chuymaninaca, tawakonaca, chachanaca, warminaca. Wali suma isimp isthapitäpjjaraquïnwa. Koka thiyar jutapcäna, achupat mankʼapcaraquïn ucanacat sawcascaspas uqhämaw ampar lucʼanamp uca jakenacarojj wic-chʼuquipjjäna.",
                "28.": "Jupanacasti achut malltʼasinjja, pʼenk tucupjjäna, jupanacat sawcasipcän ucanac laycu. Ucatsti jan sarapjjañapäcäns uca thaquinacar jalantasaw chhaktapjjaraquïna.",
                "29.": "Jichhasti, naya Nefejj janiw awquijjan take arunacap kellkcti.",
                "30.": "Ucampis kellkatajjan jiscʼaquïñapataquejja, kellkañ munta cuntejj jupajj yakha jake tamanacar nayrakatar sarantañatac chʼamachasisquir uñjcäns uca. Jupanacasti purisinjja, jiru lawan thiyapat cat-thapisipjjäna. Ucatsti nayrakatar sarasaw chʼamachasisipcaquïna, ucatsti jiru lawat jan phisayasisaw puriniñapcam jutapjjäna. Ucatsti oraker quilltʼasisin kokan achupatjj mankʼapjjäna.",
                "31.": "Yakha jake tamanacarojj uñjaraquïnwa, jupanacajj llamctʼas yantʼasaw thaquinjam sarasipcäna uca wali jachʼa ut uñcatata.",
                "32.": "Ucatsti waljaniw uma jals pʼiyanacan ajjscatapjjäna; waljaniraquiw chhaktapjjaraquïna mayja thaquinacapar saranucusin chhaktasa.",
                "33.": "Uca jachʼa utar mantapcän uca jake tamanacajj waltʼatapunïnwa. Jupanacasti uca uta mankhar mantasinjja, nayampir achut mankʼerinacampirojj ampar lucʼanapampiw wic-chʼuquinipjjaraquitu. Ucampis nanacajj janiw yäkapcti.",
                "34.": "Acanacaw awquijjan arunacapajja: Take qhitinacatejj jupanacar yäkapcän ucanacajja, chhakapjjänwa.",
                "35.": "Lamanamp Lemuelampejj janiw achut mankʼapquiti –sasaw awquijjajj saraquïna.",
                "36.": "Ucatsti, awquijjan take samcap jan ucajj uñjäwip nanacar yatiyatap khepatjja, aqhäm sapjjetuwa: Uñjäwin uñjcta ucatjja, walpin Lamanampit Lemuelampit ajjsarayasta. Jïsa, jupajj ajjsarayasïnwa, jupanacajj Tatitun nayrakatapat jakonucutas uñjasiñapäpcaspas uqhäma.",
                "37.": "Ucat jupajj llampʼu suma awcjamaw take munasiñamp jupanacarojj ewjjtʼäna, jupan arunacapar yäkapjjañapataqui, inas uqhämat Tatitojj jupanacat qhuyapayaschispa, jan jakonucut uñjasipjjañapataqui. Jïsa, awquijjajj jupanacarojj yatichänwa.",
                "38.": "Ucat jupanacar yatichasinsti, cunanacatejj khepürun lurascan ucanac arjäna. Ucatsti, Tatitun camächitanacap imapjjañapataquiw ewjjäna; ucat jupanacar parlañ tucuyäna."
            },
            "9": {
                "1.": "Lemuel sutin kherwana, mä chʼujllan utjcän ucapachaw awquijjajj take ucanac uñjäna, istʼäna, parlaraquïna, uqhämaraquiw aca tʼalpha lekʼetanacjjar jan kellkañjamäqui ucanac uñjäna, istʼäna, parlaraquïna.",
                "2.": "Jichhasti, cunjämatejj nayajj aquïr tʼalpha lekʼetanacjjat parlcta ucajja, janiw marcajjan sarnakäwipat phokhatpach kellkcta uca tʼalpha lekʼetanacäquiti. Cawquïr tʼalpha lekʼetanacarutejj marcajjan sarnakäwipat kellkcta ucarojja, Nefi sutimpiw sutichta. Ucatarac uquïrinacajja, Nefin tʼalpha lekʼetanacap satajja, nayan sutijj laycu. Aquïr tʼalpha lekʼetanacasti Nefin tʼalpha lekʼetanacap sataraquiwa.",
                "3.": "Ucampis aquïr tʼalpha lekʼetanacjjar kellkañataquejj mä camächit Tatitut catokta, marcajjan kollan luräwinacapat kellkat utjañapataquiqui.",
                "4.": "Yakha tʼalpha lekʼetanacjjaruw pʼekechirinacan sarayäwinacapas marcajjan nuwasïwinacapas chʼajjwäwinacapas kellkatäñapäna. Ucalaycuw aquïr tʼalpha lekʼetanacajj jucʼampis kollan luräwinacataquiwa. Yakhër tʼalpha lekʼetanacasti jucʼampis pʼekechirinacan sarayäwinacapataqui, marcajjan nuwasïwinacapataqui, chʼajjwäwinacapataquiraquiwa.",
                "5.": "Ucat Tatitojj aca tʼalpha lekʼetanac nayan lurañajjatac camächit churitu, jupan chʼiqhi amuyuparjam lurasiñapataqui. Nayasti janiw ucjj yatcti.",
                "6.": "Ucampis Tatitojj kalltäwitpach take cun yati. Ucat jupajj mä thac waquichi jaken wawanacap taypin take luräwinacap phokhasiñapataqui. Jïsa, take chʼamajj jupanquiwa take arunacapan phokhasiñapataquejja. Ucajj uqhamäscapuniwa. Uqhamäpan."
            },
            "10": {
                "1.": "Jichhajja, naya Nefejja aca tʼalpha lekʼetanacjjaruw kellkä nayan sarnakäwinacajjata, pʼekechäwijjata, kollan luräwinacajjata. Uqhämasti, jucʼamp kellkañajjataquejj awquijjampit jilanacajjampit mä jucʼamp parlañajjaw utji.",
                "2.": "Ucatsti, awquijjajj samcapat parlañ tucuyasinjja, uqhämarac jilanacajjan amuytʼasirïpjjañapatac jupanacar ewjjañ tucuyasinjja, jupajj judionacjjat parläna:",
                "3.": "Jupanacan tʼunjatäñap khepatjja, jïsa, uca jachʼa Jerusalen marcan tʼunjatäñap khepatjja, waljan catuntatäsin Babiloniar apatäñap khepataracjja, Tatitun amuyuparjam waquiscan ucapach wasitat cut-taniñapjjat parläna. Jïsa, catuntäwipat irpsunitäpjjaspawa. Catuntäwipat irpsunit khepatsti, jupanacajj tuti churat orakep wasitatamp catusjjapjjaspa.",
                "4.": "Jïsa, awquijjajj Jerusalenat mistuncäns ucapachat sojjta patac mararuw Tatitojj jupatac arjiri judionac taypin sartayaniw sas parläna. Ucasti Mesias, jan ucajja, acapach jakenacan Khespiyiripaniw sasaw säna.",
                "5.": "Uqhämaraquiw jupajj arjirinacjjat jupanacar parläna: jupanacat waljaniw Mesiasjjat arsupjjäna, qhitit-tejj jupajj parlcän ucjjata, jan ucajja, acapach jakenacan Khespiyiripjjata.",
                "6.": "Uqhämasti takpach jakenacaw aynachtʼatäpjjäna, chhaktatäpjjaraquïna. Uqhämaquipunïpjjaspawa, janitejj Khespiyirir alcatapcasp ucajja.",
                "7.": "Mesiasan nayräjjap jutir Diosan arjiripat parlaraquïna. Tatitun thaquip waquichañapataqui.",
                "8.": "Jïsa, jupaw chʼusa wasaran aqhäm sas artʼani: Tatitun thaquip waquichapjjam thaquinacap chekaptayapjjam, cunalaycutejj mayniw jumanac taypinqui, ucarusti janiw jupan wisqhupan chinuñap jararañataquis asquïcti –sasa. Awquijjajj ucjjat parläna.",
                "9.": "Betabaran bautizani, Jordanat qhurcatana –sasaw parlaraquïna. Ucjjarusti yaptʼascaquïnwa: Umampiw bautizani, Mesiasarus umampiw bautizaraquini.",
                "10.": "Mesiasar umamp bautizatap khepatsti, Diosan Chitaparuw uñjaspa, jupar bautizatapat arsuraquispa acapach jakenacan juchanacap apakañat parlaraquispa.",
                "11.": "Ucatsti, aca arunac parlatap khepatjja, awquijjajj jilanacajjampiw asqui yatiyäwjjat parläna, judionac taypin ucajj yatiyasiñapjjat parlaraquïna. Ucatsti judionacan jan iyawsirïpjjatap laycu tincuñapjjat parlaraquïna. Saraquïnwa: Jutcan uca Mesiasar jupanacan jiwayatap khepatjja, jïsa, jupar jiwayatap khepatjja, jiwatanac taypit jactani, ucatsti Kollan Ajay tokew gentilenacar uñstaraquini.",
                "12.": "Jïsa, awquijjajj gentilenacjjatsa, Israelan utapjjatsa wal parlaraquïna, jupanacajj mä olivo aljamäcaspas uqhäm parläna, uca olivon layminacapan khakhakatäñapjjat arsüna, ucatsti takpach orakjjar chʼeketatatäñapjjat arsuraquïna.",
                "13.": "Ucatwa, jupajj säna: Waquisiw jiwasanacan mä amuyump arsut oraker irpatäñasajja, Tatitun arup phokhasiñapataqui, jiwasanacan takpach orakjjar chʼeketatatäñasataqui.",
                "14.": "Israelan utapan chʼeketatatäñap khepatsti, jupanacajj wasitat mayachthapitäpjjani. Ucajj sañ muni, gentilenacajj Diosan phokha arunacapa catokapjjani, uca khepatjja, cheka olivo alin layminacapajja, jan ucajja, Israelan utapat jiltʼirinacajja alcatayatäniwa, ucajj sañ muni, cheka Mesiasat yatiñaruw puripjjani jupanacan Tatitupätapa, Khespiyiripätap yatipjjaraquini.",
                "15.": "Uqhäm arunacampiw awquijjajj jutir urunacat yatiyas jilanacajjarojj parläna, walja yakhanacjjat parlaraquïna. Ucanacsti janiw acaru kellkcti, cunanacatejj nayatac waquiscän kellkañajj take ucanacjj yakha lekʼetanacjjaruw kellkta.",
                "16.": "Take acanacat parlcta ucanacajja, awquijjajj Lemuel sat kherwan mä chʼujllan utjcän uc-chañcamaw lurasïna.",
                "17.": "Ucatsti naya Nefejja, awquijjan arunacap istʼasinjja, cuntejj jupajj uñjäwin uñjcän ucanacjjata, cunanactejj Kollan Ajay toke arscän uca khepata, uca chʼamjja, Diosan yokapar iyawsatap laycuw catokäna, ucasti jutañapäcäns uca Mesiasawa, ucat naya Nefejj ucanacjjat uñjañ, istʼañ, yatiñ, munaraquïyäta Kollan Ajayun chʼamapampi. Ucasti Diosan churäwipawa, take jupar chʼamtʼas thakapqui ucanacataqui, nayra pachanacansa jupa pachp jaken wawanacapar uñstcani ucapachansa.",
                "18.": "Cunalaycutejj Tatitojj wasürus jichhürus wiñayataquis quicpaquïsquiwa. Orak ut-tʼayäwitpach thaquejj take jakenacatac waquichata, jupanacatejj juchanacapat cutiquipstasa jupar jutapcaspa ucqhajja.",
                "19.": "Cunalaycutejja, qhititejj chʼamachasis thakqui ucajja, jicjjataniwa. Diosat jan amuyat yänacasti, Kollan Ajayun chʼamapampiw jupatac khanstayatäni; jichhürunacanjj uca quicparaqui, camisacäntejj nayra pachanacansa, uqhämaraquïniw jutir urunacanjja. Uqhämasti, Tatitun saräwipajj wiñay muyuwa.",
                "20.": "Ucatsti amtasimay jake, take luräwinacamatjja, taripäwir jawsatäyätawa.",
                "21.": "Uqhämasti, yantʼa urunacamantejj ñankhar arcstajja, Diosan taripäw konuñap nayrakatanjja, juchanit uñtʼatäpjjätawa. Janiw cuna kʼañus Diosamp chicajj utjcaspati. Uqhämasti, waquisiniw wiñayatac jakonucutäñamajja.",
                "22.": "Kollan Ajayojj chʼamanïñ cancañ churitu acanac arsuñajjataqui; ucanac jan apanucuñajjataquiraqui."
            },
            "11": {
                "1.": "Ucatsti, awquijjajj uñjcän ucanac nayan uñjañ munatajjatjja, Tatitun ucanac nayar uñachayañatac chʼamanïtap iyawsasina, chuymajjan ucjjat lupʼisquipanjam Tatitun Ajayupan irpataw uñjasta, jïsa, mä jachʼa kolluruw irpitu. Uqhäm kolljja, janipuniw cunapachas uñjirïcti, janiraquiw cunapachas uqhäm jachʼa kollurojj cayujj tactʼirïcäyät-ti.",
                "2.": "Ajayusti situwa: Cuns muntajja?",
                "3.": "Nayasti ucjjaruw sista: Awquijjajj uñjcäns ucanac uñjañ munta.",
                "4.": "Ajayusti nayarojj saraquituwa: Awquimajj parlcän uca kokar uñjatap iyawstati?",
                "5.": "Nayajj ucjjaruw saracta: Jïsa, awquijjan take arunacapar nayan iyawsatajj-jja jumajj yat-tawa.",
                "6.": "Uqhäm arscta ucqhaw, Ajayojj jachʼa arut aqhäm sas artʼi: Tatitumpi Alajjpachanquiri Diosampejj jachʼaru aptayatäpan. Jupajj takpach orakjjar Diosawa. Jïsa, take cunanacjjaruraquiwa. Qhuyapayatätaw jumajj Nefi, Alajjanquir Diosan Yokapar iyawsatam laycu. Ucat uñjañ munctajj ucanac uñjaraquïta.",
                "7.": "Jichhasti, acajj mä unañchaw churatäyäta. Cuna kokan achupat-tejj awquimajj malltʼcänjja, uca kokar uñjasinjja, mä jakeruw alajjpachat sarakanir uñjaraquïta. Juparusti uñjätawa, ucat jupar uñjasinjja, jupan Diosan Yokapätapat ircatäta.",
                "8.": "Ucatsti Ajayuw situ: Uñtam! –sasa. Nayasti uñtasaw mä kok uñjta, awquijjas uñjcän uca kokar uñtata. Uca kokajj jiwaquipunïnwa, janiraquiw ucat jucʼamp sumajj utjcaspati. Uca kokajj pharakay jankʼönwa, qhunut sipan jucʼamp jankʼoraquïnwa.",
                "9.": "Ucatsti kokar uñjasin Ajayurojj sista: Take kokat sipan sumäquis uca kok nayar uñachayatam uñjta.",
                "10.": "Jupasti nayarojj situwa: Cuns muntajja?",
                "11.": "Ucjjaruw nayajj arsuracta: Cuntejj ucajj sañ munqui uc yatiñ munta. Mä jakejj maynimp parlquejja, uqhämaw nayajj jupamp parläyäta, cunalaycutejj jupajj jake uynakanïnwa; ucampis Tatitun Ajayupätap yatïyäta. Mä jakejj masipar parljjayquejja, uqhämaw parljjayitu.",
                "12.": "Ucatsti, Uñtam! –situwa. Nayasti jupa tok uñt-ta, juparusti janiw jucʼamp uñjcti, naya jacʼatjja, sarawayjjataynawa.",
                "13.": "Ucatsti uqhäm uñchʼuquisaw Jerusalen jachʼa marcar uñjta, yakha marcanacarus uñjaracta. Ucatsti, Nazaret marcaruw uñjta. Uca marcansti, mä jan chach uñtʼiri warmiruw uñjaracta. Jupasti jankʼönwa, sinti jiwaquipunïnwa.",
                "14.": "Ucatsti, alajjpach jistʼartir uñjta. Alajjpach qhitaw sarakanisin nayrakatajjar saytʼasi, ucat situ: Nefi, cuns uñjtajja?",
                "15.": "Nayasti juparojj sistwa: Take yakha warminacat sipan mä suma khosi warmiruw uñjta.",
                "16.": "Jupasti nayarojj situwa: Diosan qhuyapayäwip sarakaniñap amuytati?",
                "17.": "Nayasti juparojj saractwa: Jupan wawanacapar munatapjj yat-twa, ucampis janiw yatcti, cun sañtejj take acanacajj munqui ucjja.",
                "18.": "Ucat jupajj situ: Uñjctas uca jan chach uñtʼiri warmejja, Diosan Yokapan janchi taycapäniwa.",
                "19.": "Ucatsti warmirojj Ajayun apatäsquir uñjta; ucat mä kawkhatac Ajayun apatätap khepatjja, qhitaw parlitu, ucat situ: Uñtam! –sasa.",
                "20.": "Nayasti iyaw sasaw uñt-ta, ucat warmir wasitat uñjta, mä waw ichtʼatäsquiri.",
                "21.": "Ucat qhitajj situ: Acaw Diosan Chitapajja, jïsa, Wiñay Awquin Yokapasa! Awquimajj uñjcäns uca kokajj cun sañtejj munqui uc amuytati?",
                "22.": "Ucjjaruw arsta: Jïsa, ucajj Diosan munasiñapawa; ucasti jaken wawanacapan chuymanacaparuw chʼeketatasqui. Ucalaycuw ucajj take cunanacat sipan muncayajja.",
                "23.": "Ucat jupajj aqhäm sasaw parljjayitu: Jïsa, ajayutac jachʼïr cusiscañawa.",
                "24.": "Uca arunac arsusinsti: Uñtam! –situwa. Nayasti, uñtasajj Diosan Yokapar jaken wawanacap taypin sarasquir uñjta; waljaniraquiw jupan cayunacapar quilltʼasisajj jupar yupaychapjjäna.",
                "25.": "Ucatsti, awquijjajj uñjcän uca jiru lawajja, Diosan arupamp sasitaynawa, ucasti jacquir uma jalsu tokeruw irpäna, jan ucajja, jacañ kokaru. Uca umanacasti Diosan munasiñaparuw uñtasitayna; ucatsti jacañ kokarojj Diosan munasiñapäcaspas uqhäm uñjaracta.",
                "26.": "Qhitasti wastat nayar situ: Uñtam! Diosan qhuyapayäwip sarakaniñap uñjaraquim –sasa.",
                "27.": "Uñtasinsti acapach jakenacan khespiyiriparuw uñjta, qhitit-tejj awquijjajj parlcän ucaru. Ucatsti cawquïr arjiritejj jupan jutañap nayräjjajj thac waquichcani ucaruw uñjaracta. Diosan Chitapasti purinïnwa, ucat jupamp bautizayasïna. Bautizasitap khepatsti, nayajj alajjpach jistʼartir uñjta. Kollan Ajayusti alajjpachat sarakani, ucatsti palom sat jamachʼir uñtataw jupjjar thoknokaraquïna.",
                "28.": "Ucat juparojj uñjta, jakenac taypir chʼamamp jachʼa khapak cancañamp kollan luräwinac luriri. Jake tamanacasti jupar istʼañataquejj mayachthapisipjjänwa. Ucatsti jupanacan taypipan jupar jiscʼachir uñjaracta.",
                "29.": "Yakha tunca payanir jupar arquir uñjta. Ucatsti jupanacajj nayrakatajjat Ajayun apatäpjjänwa, janiraquiw jupanacar jucʼamp uñjcti.",
                "30.": "Ucatsti qhitajj wastat nayar parlitu: Uñtam! –sasa. Nayasti uñtasajj alajjpach wasitat jistʼartir uñjta, allajjpachanquiri nacarusti jaken wawanacapan uc sarakanir uñjaracta, jupanacasti kollan luräwinac jupanac taypin lurapjjäna.",
                "31.": "Ucat wasitat nayar parlitu: Uñtam! –sasa. Nayasti uñtasaw Diosan Chitapar uñjta, jaken wawanacap taypinjam sarasquiri. Waltʼat jake tamanacaruw uñjta. Ucanacasti usutäpjjänwa, cunayman usunacampi tʼakhesiyata, supayanacamp ñankha ajayunacamp mantatanacaraqui. Qhitasti parljjayituwa, take ucanac uñachayaraquitu. Jupanacasti Diosan Chitapan chʼamapampiw cʼumaraptayatäpjjäna; supayanacamp ñankha ajayunacampisti alis-sutäpjjaraquïnwa.",
                "32.": "Ucatsti qhitajj wasitat parlitu: Uñtam! –sasa. Uñtasinsti Diosan Chitaparuw uñjta. Juparusti jakenacajj catuntapjjänwa. Jïsa, wiñay Diosan Yokapajja acapach orakenquirinacan taripataw uñjasi. Nayasti uc uñjta, ucjjat ircataracta.",
                "33.": "Naya Nefisti juparojj mä cruzjjar warc-catat uñjta, oraken jaquir jakenacan juchanacap layc jiwayatätap uñjaracta.",
                "34.": "Jiwayapjjatap khepatsti, orakenquir waltʼat jakenacar tantachasir uñjta, Chitan apostolonacap contra saytʼañataqui, cunalaycutejj Tatitun qhitapajj uca tunca payanirojj uqhäm sutichäna.",
                "35.": "Orakenquir waltʼat jakenacajj mayachthapisipjjänwa. Jupanacarusti mä jachʼa utan uñjta, cunjämtejj awquijjajj uñjcänsa uca utar uñtataraquïnwa. Tatitun qhitapasti wastat parlitu: Uñjam! jakenacampir yatiñ cancañapampiru. Jïsa, Chitan tunca payan apostolonacap contra saytʼañataquiw Israelan utapajj mayachthapisi.",
                "36.": "Ucatsti uca wali jachʼa utajj acapach oraken jachʼa jachʼa tucuñar uñtasitawa; uc nayajj uñjta, ucjjat ircataracta. Uca utasti tincuwa, tincüwipasti wali jachʼapunïnwa. Tatitun qhitapasti wasitat nayar aqhäm situ: Uqhämaw tʼunjasini take marcanacamp familianacamp lajjranacamp jakenacampejja, take qhititejj Corderon tunca payan apostolap contra saytʼasipcan ucanacajja."
            },
            "12": {
                "1.": "Ucatsti qhitajj nayar situwa: Uñtam! Sarakerimar uñjam, jilanacaman sarakeripar uñjaraquim. Nayasti iyaw sasaw uñt-ta, ucatsti arsut orak uñjta, waltʼat jakenac uñjaracta. Uca tama jakenacasti, lamaran chʼallajj jan jaqhcayäquejj uqhämänwa.",
                "2.": "Ucatsti walja jake tamanacaruw mayachthapit uñjta. Jupanacasti jupanac pur nuwasiñataquiw tantachasipjje. Ucatsti, chʼajjwanac uñjta, nuwasiñanacjjat parlirinaca, ucatsti uñjaractwa, cunjämtejj espadajj marcajj taypin tʼunjcän uca.",
                "3.": "Ucatsti walja mitanacar jiwarir uñjta, uca oraken nuwasïwinac taypin purapat saytʼasiñanac taypinaraqui. Ucatsti walja marcanacaruw uñjaracta. Jïsa, ucanacajj waljänwa, janiraquiw jaqhuñ yantʼcti.",
                "4.": "Ucatsti churañatac arsut orakjjarojja, mä chʼamac urpuw chhaktayi; ucatsti llijullijunacamp uñjta, khejjokhejjonac istʼta, orak qhathatinacamp cunayman jachʼa khojjokerinac istʼaracta. Ucatsti karkanacamp orakemp pʼujrurant-tir uñjta; jachʼa kollunacasti llojjetat-tapjjänwa, tʼunaraquiw lurasïna. Pampanacasti kʼalaraquiw tʼimphüna; walja marcanac orak mankhar jithintir uñjta. Walja marcarac ninamp naqhir uñjaracta; yakhanacasti orak qhathatinacampiw tʼunjatäpjjäna.",
                "5.": "Ucatsti ucanac uñjatatjja, chʼamac urpur oraket chhaktawayir uñjta. Ucatsti Tatitun jachʼa ajjsarcañ taripäwinacap laycojja, walja tama tam jakenacar tucusir uñjaracta.",
                "6.": "Ucatsti alajjpach jistʼartir uñjta; Diosan Chitapar alajjpachat sarakanir uñjaracta. Jupasti sarakanisinjja, jupa pachpaw jupanacar khansti.",
                "7.": "Kollan Ajayun yakha tunca payanjjar purir uñjaracta. Jupanacasti Diosan ut-tʼayatäpjjänwa, ajllitäpjjaraquïnwa. Ucjjatsti nayajj ircataractwa.",
                "8.": "Qhitasti nayarojj aqhäm sasaw parlitu: Acajj juman sarakerinacam taypin yatichañataquiw Chitan uca tunca payan discipulopajj ajllita.",
                "9.": "Ucat situ: Chitan tunca payan apostol sat yanapiripat amtastati? Jupanacaw Israelan tunca tamapar taripcan ucanacajja. Uqhämasti, juman sarakerimat tunca payan chʼamani yanapirinacajj jupanacan taripatäniwa, Israelan utapat sarakerïpjjatam laycu.",
                "10.": "Uñjctas uca tunca payan yanapiriw sarakerimarojj taripani. Jupanacasti wiñayatac asquiwa, cunalaycutejj jupanacan Diosan Chitapar iyawsapjjatap laycuw isinacapajj jupan wilapan jankʼoptayatäpjje.",
                "11.": "Qhitasti: Uñtam! –situwa. Nayasti uñtasinjja, quimsa mita asqui jakenac saraquipir uñjta. Jupanacan isinacapajj jankʼönwa, Diosan Chitapan jankʼo isinacapjamaraquïnwa. Qhitasti aqhäm situwa: Acanacaw Chitan wilapïpan kʼomaptayatäpjje, jupar iyawsañanïpjjatap laycu.",
                "12.": "Naya Nefisti uñjaractwa, pusïr mitat waljanin tucuycam saytʼasin chekancasin jiwapjjatapa.",
                "13.": "Ucatsti orakenquir walja jakenacaruw mayachthapit uñjta.",
                "14.": "Qhitasti aqhäm situwa: Uñtam sarakerinacamaru uqhämarac sarakerinacaparusa.",
                "15.": "Ucatsti uñtasinjja, nayan sarakerijjäc uca jakenacaruw mayachthapit uñjta. Jupanacasti jilanacajjan sarakeripamp nuwasiñataquiw saytʼasipjjäna, nuwasiñataquiw tantachasipjjatayna.",
                "16.": "Qhitasti aqhäm situwa: Awquimajj uñjcän uca kʼañu umanacajj acawa. Jïsa, jawirat parlcän uca uma mankhejja, mankha pachan jakhepawa.",
                "17.": "Chʼamac urpunacasti supayan yantʼäwinacapawa. Ucanacasti jaken wawanacaparuw juyqhuptayi, ucatsti chuymanacaparuw chʼollkheptayaraqui, ancho thaquinacanjam irpasa, takenin jiwapjjañapataqui, chhakapjjañapataquiraqui.",
                "18.": "Awquimajj uñjcän uca wali jachʼa utasti inamay lupʼïwinacaruw uñtasi, jaken wawanacapan jachʼa jachʼa tucüwinacaparuw uñtasiraqui. Mä jachʼa ajjsarcañ jakhew jupanacarojj jalji. Jïsa, Wiñay Diosan cheka cancañapan arupawa, Diosan Chitapäqui uca Mesiasaraquiwa, qhitit-tejj Kollan Ajayojj ircatqui oraken kalltäwipat jichhürcama. Jichhürut ucsarusti wiñayan wiñayapataquiraqui.",
                "19.": "Qhitajj uca arunac parlcän uc-chañcamajja, jilanacajjan sarakerinacaparuw nayan sarakerinacajj contra nuwasir uñjta, cunjämtejj siscän uqhämarjama. Nayan sarakerinacajjan jachʼa jachʼa tucutap laycu, supayan yantʼäwinacap laycuraquiw sarakerinacajjajj jilanacajjan sarakerinacapamp atipjayasi.",
                "20.": "Ucatsti uñjaractwa, nayan sarakerinacajjar atipjcäns uca jilajjan sarakerinacapajja, walja tamäsin orakpachar saratatapjjatapa.",
                "21.": "Ucatsti walja jakenacar tantachasir uñjta; jupanac taypinsti nuwasïwinacamp chʼajjwanacan utjañapjjat parlirinac uñjaracta. Walja mitanac chhaktir uñjaracta; nuwasiñanacana, chʼajjwanac utjañapjjat parlañanacana.",
                "22.": "Qhitasti saraquituwa: Acanacapí chuymanacap kalarayasiñar puripjjanejja.",
                "23.": "Ucatsti uca jakenacajj chuymanacap kalarayasisinjja, chʼamac ajjtcañ kʼañu jakeruw tucupjjäna, jayrasiñamp phokhantata, cunayman ajjtcañ luräwinacamp phokhantataraqui."
            },
            "13": {
                "1.": "Ucatsti qhitajja, Uñtam! –situwa. Nayasti iyaw sasaw uñt-ta, ucat walja orakenacaru, pʼekechirin marcanacaruw uñjta.",
                "2.": "Ucatsti qhitajj situwa: Cuns uñjta? –sasa. Ucjjaruw nayajj sista: Walja marcanacampir pʼekechirin sarayat marcanacaruw uñjta.",
                "3.": "Jupasti nayarojj situwa: Ucanacajj gentilenacan orakenacapamp pʼekechirin marcanacampiwa.",
                "4.": "Ucatsti gentilenacan marcanacap taypinjja, mä jachʼa iyawsiri tamar ut-tʼayat uñjta.",
                "5.": "Qhitasti nayar situwa: Take yakha tamanacat sipan ajjtcañäquis uca taman ut-tʼayatätap uñjam. Ucajj Diosan kollan jakenacaparuw jiwayi, jïsa, jupanacaruw mutuyi, tʼakhesiyaraqui, mä jiru yucumpiw ñachʼjjatapjje, ucat tʼakhesiñar irpapjjaraqui.",
                "6.": "Ucatsti nayajja, uca jachʼa ajjtcañ tamaruw uñjta; uca tamarusti supayan ut-tʼayatätap uñjaracta.",
                "7.": "Ucjjarusti uñjaractwa: kori, kollke, seda sawutanaca, chʼiyär wila sawutanaca, ñutʼu sawut lienzonaca, take cunayman jila alan isinaca. Ucatsti, kʼañusis sarnaker warminacaruw uñjta.",
                "8.": "Qhitasti situwa: Uñjam uca kori, kollke, seda sawutanaca, chʼiyär wila sawutanaca, ñutʼu sawut lienzonaca, jila alan isinaca, kʼañusis sarnaker warminaca. Take ucanacajj uca jachʼa ajjtcañ taman yänacapawa.",
                "9.": "Uqhämarac ucajja, orakenquirinacamp jachʼar aptayasiñataquejja, Diosan kollananacaparuw tucqhi, ucatsti catuntasin tʼakhesiñar irpapjjaraqui.",
                "10.": "Ucatsti nayajj uñtasinjja, walja umanac uñjta; uca umanacasti gentilenacaruw jilanacajjan sarakerinacapat jaljäna.",
                "11.": "Ucatsti qhitajj situwa: Diosan colerasiñapajj jilanacaman sarakerinacapjjaruw jutani –sasa.",
                "12.": "Nayasti uñtasinjja, gentilenac taypin mä jakeruw uñjta; uca chachasti jilanacajjan sarakeripat walja umanacamp yakhachatänwa. Ucat uñjaracta Diosan Ajayupar uca jakjjar sarakeri, jupar chʼamañchiriraqui; jupasti uca walja umanacanjam saräna, arsut orakencapcän uca jilanacajjan sarakerinacapar jicjjatañcama.",
                "13.": "Ucatsti Diosan Ajayuparuw uñjaracta, yakha gentilenacar chʼamañchiri. Jupanacasti catuntatäsin tʼakhesïwipat mistusinjja, uca walja umanac maqhatapjjäna.",
                "14.": "Ucatsti walja tama gentilenacaruw arsut orakjjanquir uñjta. Ucatsti Diosan colerasiñapan jilanacajjan sarakeripjjar jutir uñjaracta. Jupanacasti gentilenacamp take toker ananucutaw uñjasipjjäna, usuchnokataw uñjasipjjaraquïna.",
                "15.": "Ucatsti Diosan Ajayupajj gentilenacampïtap uñjta. Jupanacasti jachʼaptapjjänwa, oraksti tutïcaspas uqhäm catusjjapjjaraquïna. Ucatsti jupanacan jankʼötap uñjta, suma uynaktʼanïpjjatapamp jiwaquïpjjatapamp uñjaracta. Uca jakenacasti, jakenacajjajj janïr jiwarayatäpcäns ucqhajj jiwaquïpcäns ucar uñtatäpjjänwa.",
                "16.": "Ucatsti naya Nefejj uñjtwa, catuntäwit antutnucutäpcäns uca gentilenacajja, Tatitun nayrakataparuw altʼapjjäna. Tatitun chʼamapasti jupanacampïnwa.",
                "17.": "Ucatsti uñjaraquïyätwa, cuna oraket-tejj jutapcän uca oraken kheparir gentilenacajj umanacjjans wañjjans mayachthapisipjjän jupanacamp nuwasiñataqui.",
                "18.": "Ucatsti Diosan chʼamapan jupanacampïtap uñjta, uqhämaraquiw uñjta, Diosan colerasiñapajja, nuwasiñatac mayachthapisipcäns ucanacjjar jutatapa.",
                "19.": "Naya Nefisti uñjtwa, catuntäwit khespiyatäpcän uca gentilenacajj Diosan chʼamapïpana, yakha marcanacan amparapat khespiyatäpjjatapa.",
                "20.": "Ucatsti jupanacan jachʼaptapjjatap uñjta; jupanac taypinsti mä libro uñjta.",
                "21.": "Qhitajj ucat situ: Aca kellkatajj cun sañtejj munqui ucjj yat-tati?",
                "22.": "Nayasti juparojj sistwa: Janiw yatcti –sasa.",
                "23.": "Ucat situ: Ucajja mä judion lacapat juti. Ucat nayajj kellkat uñt-ta. Qhitasti aqhäm saraquituwa: Uñjctas uca kellkatajja, judionacan sarnakäwipjjat kellkatawa; cuna arusjäwinactejj Tatitojj Israelan utapamp lurcäns ucanacaw ucanqui. Ucancaraquiw kollan Diosan arjirinacapan jutir urunacat walja yatiyäwinacapajja. Uca kellkatasti, bronce tʼalpha lekʼetanacjjar kellkatäquis ucar uñtasitawa, janiraquiw uqhäm waljäquiti. Ucampis Tatitojj Israelan utapamp arusjcänsa arscaraquïns ucanacaw utji. Ucalaycu, uca kellkatajj jachʼa asquiw gentilenacataquejja.",
                "24.": "Tatitun qhitapasti situwa: Uca kellkatan mä judion lacapat mistutapjj niy uñjtawa. Uca judion lacapat mistcän ucapachajja, Tatitun arupan khanätapaw ucancäna; tunca payan apostolosti Tatitut ircatapjje; cunjämatejj chekäqui ucarjama. Uca chekasti Diosan Chitapanquiwa.",
                "25.": "Uqhämasti, ucanacajj phokhatpachaw judionacat mistu gentilenacataqui, Diosancqui uca chekarjama.",
                "26.": "Judionacat gentilenacar Chitan tunca payan apostolop toke parlasitap khepatjja, jumajj uñjtawa, mä jachʼa ajjtcañ taman ut-tʼayäwipa. Ucasti yakha tamanacat sipan jucʼamp ajjtcayawa, cunalaycutejj Chitan asqui yatiyawi patjja, walja khanäqui sumäcaraqui uca chekanac apakapjje, ucatsti Tatitun walja arusjäwinacap apakapjjaraqui.",
                "27.": "Take ucanacsti lurapjjaraquïwa, Tatitun cheka thaquip ñankhaptayañataqui, jaken wawanacapar juyqhuptayañataqui, chuymanacap chʼollkheptayañataquiraqui.",
                "28.": "Uqhämasti, jumajj uñjtawa, uca kellkatan uca jachʼa ajjtcañ taman amparapancatapa, ucatsti uca kellkatatjja, khanäquis sumäquisa ucawjanacan chhaktatap uñjaractajja. Uca kellkatajj Diosan Chitapan kellkatapawa.",
                "29.": "Khanäquis walipunïcaraquis ucanac uca kellkatat apakat khepatjja, kellkatajj gentilenacan marcap taypir apatawa; ucatsti gentilenacan takpach marcanacapar apatäcasasti, uqhämaraqui, walja umanac uñjctas uca qhurcatanquirinac taypir apatäsasa, catuntäwit khespitäpcan uca gentilenac taypinsa, niy jumajj uñjtawa, kellkatat sumäquis khanäquis ucawjanac chhaktayapjje, ucawjanacajj jaken wawanacapan amuyupataquejj khanänwa, cunjäm khanatejj Diosan Chitapan utjquis uqhäma, jïsa, Chitan arunacapat take ucanac apakapjjatap laycusti, waljaniw lanktasipjje, jïsa, Satanasan jupanacjjar wali chʼaman saytʼañapcama.",
                "30.": "Ucampis jumajj uñjtawa, cawquïr gentilenacatejj catuntatäsin antutnucutäpcänjja, take yakha marcanacat sipan Diosan chʼamapïpan jucʼamp aytatäcänjja take yakha oraket sipan qhustʼatäqui uca orakjjarojja (uca orakesti cuna orakjjat-tejj Dios Tatitojj awquimamp arustʼäwir mantcänjja, sarakerinacapan tuti orakenïñapäcäns ucawa); ucalaycu, jumajj uñjtawa, Diosajj janiw muncaniti jilanacam taypincqui uca quituntat sarakerinacamar gentilenacan kʼal tucqhañapjja.",
                "31.": "Janiraquiw jilanacaman sarakerinacaparus gentilenacan tucqhañapjj muncaraquiniti.",
                "32.": "Diosajj janiraquiw muncaniti, gentilenacan wiñayatac uca ajjsarcay juyqhu cancañan utjapjjañapjja, cunjämtejj jumajj uñjctas uqhäma. Diosan Chitapan yatichäwinacapat khanäqui sinti sumäcarac ucawjanac apakapjjatap laycu. Ucanacsti ajjtcañ tamaw apake, cunjämtejj jumajj uca taman ut-tʼatätapjj uñjcta uqhäma.",
                "33.": "Ucat Diosan Chitapajj sï: Gentilenacatjja, qhuyapayasïwa, Israelan utapat jiltʼirinacarusti, jachʼa taripäwimpiw sartʼä.",
                "34.": "Ucatsti Tatitun qhitapajj parljjayituwa: Aqhäm siw Diosan Chitapajja, Israelan utapat jiltʼirinacar tʼakhesiyatajj khepatjja, (cawquïr jiltʼat-tejj parlcta ucajja, awquiman sarakerinacapawa) ucalaycu, taripäwimp jupanacar sartʼatajj khepata, gentilenac toke jupanacar tʼakhesiyatajj khepata; cunapachatejj gentilenacajj sintipun lanktasipjjani, Chitan yatichäwinacapat khanäqui sumäcarac ucawjanac uca ajjtcañ tamamp apakatätap laycojja, uca taman kʼañusir warminacan taycapätap laycuraquejja –siw Chitajja, qhä urunjja, gentilenacat qhuyapayasï, nayan quicpa chʼamajj toke jupanacar jutañajjcama, arunacajjatsti walpachaw khanäni, sumaraquïni –siw Chitajja.",
                "35.": "Cunalaycutejj Chitajj siwa: Sarakerinacamarojj naya quicpaw khanañchasï, jupanacasti cunanactejj churcä ucanacjjat kellkapjjani. Ucanacasti khanäniwa sumaraquïniwa. Ucat juman sarakerinacamampin jilanacaman sarakerinacapampin tucqhatätap khepata, chuyma kalarayasiñar puripjjatap khepataracjja, take acanacajj imantatäniwa, Chitan churäwipamp chʼamapamp gentilenacatac uñstañapataqui.",
                "36.": "Ucanacansti nayan arunacajjaw kellkantatäni, ucajj karkajjawa, khespiyañajjaraquiwa –siw Chitajja.",
                "37.": "Qhuyapayatäniw ucürun Sionajjar ut-tʼayañatac chʼamachasirejja, cunalaycutejj Kollan Ajayun churäwipamp chʼamapampiw jupanacan utjani. Jupanacatejj tucuycam thurtʼasipjjanejja, khep khepa uronjj jachʼaruw aptatäpjjani Chitan jan tucusquir khapak marcapan khespiyasipjjaraquini. Cunj jiwaquis kollu patanacan sumancañat yatiyirinacajja, jachʼa cusiscañ yatiyäwinac yatiyirinacasa.",
                "38.": "Ucatsti jilanacajjan sarakerinacapan jiltʼirinacap uñjta; uqhämaraquiw uñjta, judio jaken lacapat mistcäns uca Diosan Chitapan kellkatapajja, gentilenacat mistsüna, jilanacajjan sarakerinacapat jiltʼquis uca jakenacaru.",
                "39.": "Ucan mistutap khepatsti yakha kellkatanac uñjaracta; ucanacasti Chitan chʼamapïpan gentilenacat jupanacar mistüna; uca kellkatanacasti gentilinacar amuytʼayañataquiwa, jilanacajjan sarakeripat jiltʼir jakenacar amuytʼayañataquiraquiwa, uqhämarac take acapach orakjjan chʼeketatat judionacaru; Diosan arjiri nacampin Chitan tunca payan apostolonacapampin Diosan arjiri nacampin kellkatanacapan chekätapjjata.",
                "40.": "Qhitasti aqhäm sasaw parlitu: Gentilenac taypin uñjcta uca khepïr kellkatanacajj Chitan tunca payan apostolonacancqui uca nayrïr kellkatanacan chekätap ut-tʼayani. Khanawjanacamp jiwaquïqui ucawjanacamp apakatäquis ucanac yatiyaraquini; take familianacaru, lajjranacaru, jakenacaru, Diosan Chitapan Wiñay Awquin Yokapätapa, acapach oraken Khespiyirïtapa, take jakenacan jupar jutjjañap waquisitapa. Jan uqhäm lurapcaspa ucasti, janiw jupanacajj khespiyatäpcaniti.",
                "41.": "Chitan lacap toke ut-tʼayatäcani uca arunacarjamaw jupanacajj jutapjjani. Chitan arunacapasti yatiyatäniwa sarakerinacaman kellkatanacapana, uqhämaraqui Chitan tunca payan apostolopan kellkatanacapansa. Uqhamäsinsti paypachaw mayar apthapitäjjani, maya Diosaqui mä Khespiyiric take orakjjan utjatap laycu.",
                "42.": "Take marcanacar jupan uñstañap urojj jutasquiwa, judionacampiru gentilenacampiru. Ucanacar uñstatap khepatsti, jupajj gentilenacampir judionacampiruw uñstaraquini. Khepanquirinacasti nayrancapjjaniwa, nayranquirinacasti khepancapjjaniwa."
            },
            "14": {
                "1.": "Ucatsti gentilenacatejj Diosan Chitapar istʼasipcani cunürutejj jupanacar uñstcani aru toksa, chʼama toksa, jupanacan lanktañanacap apakañataqui,",
                "2.": "Janitejj Diosan Chitapatac chuymanacapar kalarayapcaraquinejja, jupanacajj awquiman sarakerip taypin jaqhutäpjjaniwa; jïsa, Israelan utapamp chic jaqhutäpjjaniwa, wiñayataquiw arsut orakjjan qhuyapayat jakenacäpjjani; janiraquiw wasitat catuntäwir anaquitäpcaniti; Israelan utapasti janiw wasitat pejjtuntatäcaniti.",
                "3.": "Jaken almanacap mankhapachar irpañatac supayampin wawanacapampin ut-tʼayatäqui uca jachʼa ajjtcañ tamajj allquejja, jakenacatac uca jachʼa pʼiyajja, jïsa, uca jachʼa pʼiya, cunatejj jakenacar tucqhañatac allitäqui ucanjja phokhäpjjaniw uc allirinacajja, jupanacan kʼal tucusitäñapcama –siw Diosan Chitapajja. Ucasti janiw alman tucusiñapa, sañ munquiti. Uca jan tucusir mankhapachar almajj jakontasisp ucqhaquïspawa.",
                "4.": "Cunalaycutejja, ucajj supayan catuntäwiparjamawa, Diosan asqui taripäwiparjamaraquiwa, take qhititejj jupan nayrakatapan ñankha ajjtcañ luräwinac lurapqui ucanacataquejja.",
                "5.": "Ucatsti qhitajj naya Nefiruw aqhäm sas parlitu: Jumajj uñj-jjtawa, gentilenacatejj Diosar cutiquipstapjjanejja, jupanacataquejj take cunas waliquïscaniwa. Ucatsti yatjjaractawa cawquïr arusjäwinactejj Tatitojj Israelan utapampejj lurcän ucanacjjata. Istʼjjaractawa, qhitinacatejj juchanacat jan cutiquipstapcan ucanacajja, tucusipjjaniwa.",
                "6.": "Ucalaycu, ay gentilenaca, jupanacatejj Diosan Chitapatac chuymanacap kalaptayapcan ucanacata!",
                "7.": "Cunalaycutejja, cunüruntejj nayajj mä jachʼa muspharcañ luräw jaken wawanacap taypin lurcä ucürojj purininiwa –siw Diosan Chitapajja; ucasti mä jan tucusir luräwiwa, mä cunataquisa jan ucajj yakha cunataquisa, jupanacan sumancañapatac wiñay jacañanïñapatac amuyayañataquiwa, jan ucajj jupanacan chuymap kalarayañataqui amuyunacapan juyqhuptañapataquisa, catuntäwit catuntäwir puriyatäñapcama, uqhämaraqui, janchinacapans ajayunacapans tʼunjatäñaparu, parlctsa uca supayan catuntäwiparjamaraqui.",
                "8.": "Ucatsti allajjpach qhitajj uca arunac parljjayasinjja, nayaruw jisctʼitu: Amtastati cuna arusjäwinactejj Awquejj Israelan utapamp lurqui ucatjja? –sasa. Nayasti juparojja, jïsa –sistwa.",
                "9.": "Ucat jupajj saraquitu: Uñtam, ajjtcañanacan taycapäquis uca jachʼa ajjtcañ tamaru, ucan takanapajj supayawa.",
                "10.": "Ucjjarojj sascaquituwa: Uñjam, pä tamaquiw utji: Mayajj Diosan Chitapan tamapawa, yakhasti supayan tamaparaqui; uqhämasti qhitinacatejj Diosan Chitapan jan tamapancapqui ucanacajja, ajjtcañ taman taycapäquis uca jachʼa tamancapjjewa; ucasti orakpachan kʼañusir warmipawa.",
                "11.": "Ucatsti uñtasajja, take orakpachan kʼañusir warmiparuw uñjta. Juparusti walja umanacjjan kontʼatäsquir uñjta, take orakjjar chʼamaniraquïnwa, take orakenac taypina, familianac taypina, lajjranacampin marcanacampin taypipanaraqui.",
                "12.": "Ucatsti Diosan Chitapan tamaparuw uñjaracta. Ucanquirinacasti jucʼaniquïnwa, walja umanacjjan kontʼatäcän uca kʼañusir warmin ñankha luratanacap laycu, ajjtcañanac luratap laycuraqui. Ucampis Chitan tamapan take orakjjan saratatatäsquir uñjaracta; ucanacasti Diosan kollananacapawa. Jupanacan orakjjan chʼamanïtapajj jucʼaquïnwa, uñjctsa uca kʼañusir warmin ñankha luratanacap laycu.",
                "13.": "Ucatsti uca ajjtcañanacan jachʼa taycaparuw uñjta, ucasti waltʼat jake tamanac take gentilenacan orakenacap taypin tant-thapïna, Diosan Chitapar nuwasiñatac saytʼasiñataqui.",
                "14.": "Ucatsti naya Nefejja, Diosan Chitapan chʼamapaniw Chitan tamapan kollan jakenacapjjar sarakanir uñjta, uqhämaraqui Tatitump arustʼapcän uca jakenacjjar sarakasquiri, qhitinacatejj take acapach orakjjar chʼeketatatäpcänsa ucanacjjaru. Jupanacasti nuwasiñataquejj asqui cancañanïpjjänwa, Diosan khapak cancañ chʼamapanïpjjaraquïnwa.",
                "15.": "Ucatsti uca jachʼa ajjtcañ tamjjar Diosan colerasiñapan sarakanir uñjta; ucat nuwasiñanacamp chʼajjwanacjjat parlirinacampiw utjäna, take acapach orakenquir marcanac taypina, familianac taypinsa.",
                "16.": "Ucatsti ajjtcañanacan taycapancapqui take uca orakenac taypinjja, nuwasïwinacamp chʼajjwanacat parlirinacamp kalltcän ucqhajja, alajjpach qhitajj aqhäm sasaw parlitu: Uñjam, Diosan colerasiñapajj kʼañusir warminacan taycapjjanquiwa. Acajjay jumajja, take ucanac uñjtajja.",
                "17.": "Ucatsti cunürutejj Diosan colerasiñapajj kʼañusir warminacan taycapjjar purincan ucqhajja, ucajj take orakjjanquir jachʼa ajjtcañ iglesiawa, ucan takanapasti supayawa. Uqhämasti, ucüruw Awquejj luräwip kalltani cawquïr arusjäwinactejj marcapamp lurcän ucanacan phokhasiñapataqui. Uca marcasti Israelan utapawa.",
                "18.": "Ucatsti qhitajj: Uñtam –sasaw situ.",
                "19.": "Nayasti iyaw sasaw uñt-ta, ucat mä jankʼo isimpi istʼat jakeruw uñjta.",
                "20.": "Qhitasti situwa: Ucajj Chitan tunca payan apostolopat maynïriwa.",
                "21.": "Take cunanactejj jichhat ucsarojj uñjcät ucanac jupajj kellkani. Jïsa, walja cunanacatejj niy lurascjje ucanac kellkaraquini.",
                "22.": "Jupasti acapach oraken tucusiñapjjat kellkaraquini.",
                "23.": "Ucalaycu, cuntejj jupajj kellkcani ucanacajj chekapawa chekaraquiwa. Ucanacasti mä judion lacapat mistur uñjctas uca libron kellkatawa. Cunapachatejj ucanacajj mä judion lacapat mistcänjja, jan ucajja, judion lacapat kellkatajj mistcän ucqhajja, kellkatäcän ucanacajj khanänwa, chekpacharaquïnwa, sinti sumänwa, amuyañjamaraquïnwa, take jakenacataqui.",
                "24.": "Ucatsti cunanactejj Chitan apostolopajj kellkcan ucanacatjj niy waljanac uñj-jjtajja. Jichhasti, janïr uñjctas ucanac uñjaraquïta.",
                "25.": "Ucampis jichhat ucsar uñjcät ucanacjj janiw kellkcätati, cunalaycutejj Dios Tatitojj Diosan Chitapan apostoloparuw jupar ut-tʼayi ucanac kellkañapataqui.",
                "26.": "Yakhanacajj utjaraquiwa, qhitinacarutejj Tatitojj take acanac uñachaycäna ucat kellkapcaraquïna; ucanacasti Chitan cheka cancañaparjam imantatänwa, Israelan utapar jan camächtʼat uñstañapataqui, Tatitun quicpa waquisir pachapana.",
                "27.": "Naya Nefisti istʼtwa ircataractwa, Chitan apostolopan sutipajj Juan satänwa, ucasti qhitan aruparjamawa.",
                "28.": "Ucapachat ucsaruw uñjta istʼcaract ucanac jan kellkañajjataquiw naya Nefejj camächit catokta. Ucat niy kellkcta ucajj ucqhaquëjje, uñjcäyät ucanacat mä jucʼac kellkcasasa.",
                "29.": "Cunanactejj awquijjajj uñjcän ucanac uñjatajjat ircat-ta. Tatitun qhitapaw ucanacjj uñachayitu.",
                "30.": "Jichhasti, Ajayun apatäcäyät ucapach uñjcäyät ucanacjjat kellkañ tucuyjjtwa. Take cuntejj uñjcta ucanacatejj takpach jan kellkatäc-chejja, cunanactejj kellkcta take ucanacajj chekawa. Uqhamäscapuniwa. Uqhamäpan."
            },
            "15": {
                "1.": "Ucatsti, ajayun apatäsin take ucanac uñjatajjat khepatjja, naya Nefejj awquijjan chʼujllaparuw cut-täyäta.",
                "2.": "Ucatsti, awquijjajj jilanacajjar parlcän ucanacjjat jupanac pur chʼajjwasquir uñjta.",
                "3.": "Cunalaycutejj jupajj chekpachan take cunat sipan jachʼäquis ucanacat jupanacar parläna; ucanacasti amuyañataquejj chʼamänwa, janitejj ucanacjjat Tatitur jisctʼañatac alcatapcasp ucajja. Jupanacasti kalarat chuymanïsinjja janiw Tatiturojj alcatapcänti, cunjämtejj lurapjjañapäcän uqhäma.",
                "4.": "Naya Nefisti, jupanacan chuymapan kalätap laycu, uqhämaraqui uñjcäyät ucanacatjj wal llaquisïyäta, cunalaycutejj yatïyätwa, uñjcäyäts ucanacan phokhasiñapa, jaken wawanacapan ñankhamp atipjayasipjjatap laycu.",
                "5.": "Ucatsti llaquinacajjamp atipjataw uñjasiscäyäta, cunalaycutejj nayan llaquinacajjan take yakhanacat sipan jachʼäcaspas uqhäm amuyäyäta, marcajjan tʼunjatäñanacap yatisina, tincüwip uñjasinaraqui.",
                "6.": "Ucatsti chʼam catjjatasin jilanacajjar parljjayta, cunat-tejj chʼajjwapcän uc yatiñ munasa.",
                "7.": "Jupanacasti sänwa: cuntejj Awquisajj olivon cheka layminacapjjat parlqui ucanacajj janiw amuyañjamäquiti, gentilenacjjat parlqui ucas amuyañjamäcaraquiti.",
                "8.": "Nayasti jupanacarojj sistwa: Tatitur ucanacjjat jisctʼasipjjtati?",
                "9.": "Jupanacasti nayarojj sapjjetuwa: Janiwa, Tatitojj janiw uqhämanacjj nanacar yatiyapquituti.",
                "10.": "Ucat nayajj jupanacar sista: Cunjämarac Tatitun camächitanacapsti jan phokhapjjtasti? Cunjämarac chuymanacaman kalätap laycust tucusiñ munapjjtasti?",
                "11.": "Cuntejj Tatitojj sisqui ucsti, janit amtapctasti? Jumanacatejj chuymanacam jan kalaptayapcäta ucat nayar iyawsañamp mayisipquitäta, catokañatac iyawsasajja, camächitanacajj chʼamachasis phokhasajja, ucanacajj chekpachan jumanacarojj yatiyatäniwa.",
                "12.": "Acajj sapjjsmawa: Israelan utapajja, awquinacasampïcän uca Tatitun Ajayup tokew olivo alimp uñtasiyata; jichhasti, janit jiwasast Israelan utapat khakhakatäpctansti? Janit jiwasajj Israelan utapan mä laymipäpctanjja?",
                "13.": "Uqhämasti, awquisajj chekpach layminac wastat alcatayañat parlasajja, aqhäm sañ muni: Phokhatpach gentilenac toket khep khepürunacanjja, cunapachatejj sarakerinacasajj jan iyawsir tucupcani, jïsa, walja maranacataqui, uqhämaraqui Mesiasajj jaken wawanacapar janchit uñstcani ucat walja mitanac khepatjja, ucapachaw Mesiasan phokhatpach evangeliopajj gentilenacatac jutani. Ucatsti gentilenacat jiwasan sarakerinacasat jiltʼirinacarojj jutaraquini.",
                "14.": "Ucürun jiwasanacan sarakerisat jiltʼirinacajj yatjjapjjani Israelan utapat jupanacan sarakerïtapa, Tatitun arusjäwi toke marcapätapa. Uqhämasti jupanacajj qhitinacäquitejj lakʼa achilanacapajj uc yatipjjani, ucatsti Khespiyiripan evangeliop uñtʼapjjani, cuntejj jupajj lakʼa achilanacapar churcän uca. Ucat jupanacajj Khespiyiripat yatipjjani, jupan cheka yatichäwinacapata, cunjämatejj jupar jutañäqui ucat khespiyasiñäc uc yatipjjañapataquiraqui.",
                "15.": "Uqhämasti, ucürun janit jupanacast wal cusisipcani? Janit jupanacan wiñay Awquiparu, Karkaparu, Khespiyäwipar jachʼar aptapcani? Jïsa, janit ucürun jupanacajj chʼamsa mankʼsa cheka alit catokapcani? Jïsa, janit jupanacajj Diosan cheka tamapar mantapcani?",
                "16.": "Acajj nayaw sapjjsma: Jïsa, uqhämäniwa –sasa. Wasitat Israelan utap taypin amtatäpjjani. Jupanacajj olivo alin cheka laymipäsinjja, wasitat cheka olivo alir alcatayatäpjjani.",
                "17.": "Awquisajj uqhäm sañ muni; take ucanacajj janiw purincaniti, gentilenacamp chʼeketatayatäpcän ucapachcamajja; ucasti gentilenac tokew ucanacajj purinini, gentilenacar Tatitun chʼamap uñachayañapataqui. Ucjj luraniw jupajja, cunalaycutejj judionac toketjja, janiw catokatäcaniti, jan ucajj Israelan utapampisa.",
                "18.": "Ucat awquisajj jiwasan sarakerisatac jan parlquiti, jan ucasti takpach Israelan utapat parlaraqui; cuna arusjäwitejj khep khepürunacan phokhascani ucjj uñachayasaraqui. Uca arusjäwsti Tatitojj Abrahan awquisampiw luräna, aqhäm sasa: Juman sarakeriman take acapach orakenquir familianacajj bendicitäni.",
                "19.": "Ucatsti naya Nefejja, walpun ucanacjjat jupanacar parljjayta; jïsa, judionacan khep khepürunacan nayrapachjamar cut-tayatäñapjjat parljjayaracta.",
                "20.": "Judionacana, jan ucajj Israelan utapan nayra pachjamar cut-tayatäñapjjat parlcänjja, uca Isaiasan arunacap jupanacatac wasitat arsurapta. Jupanacar cutjtayatäñap khepatsti, janiw wastat jupanacajj pejjtuntatäpcaspati, chʼeketatayatäpcaraquispasa. Ucatsti nayajj walja jucʼampinac jilanacajjar parljjayta, jupanacan sumaptañapcama, Tatit nayrakatan llampʼuptañapcamaraqui.",
                "21.": "Ucatsti jupanacajj wastat nayar parlapjjetu, aqhäm sasa: Awquisajj samcan uñjqui ucajj cuns sañ muni? Samcan uñjquis uca kokajj camsañs munaraqui?",
                "22.": "Nayasti jupanacarojj saractwa: Ucajj jacañ kokat amtayañataquiwa.",
                "23.": "Jupanacasti sapjjaraquituwa: Awquisajj uñjqui uca alir sarir jiru lawajj camsañs munaraqui?",
                "24.": "Nayasti jupanacarojj sistwa: Ucajj Diosan arupar uñtasitawa; qhititejj Diosan arupar istʼcaspa, ucjjar chʼamamp catuntasinejja, janipiniw cunapachas tucuscaniti, janiraquiw timan yantʼäwinacapasa, nina naqhir michʼinacapas jupanacjjar juyqhuptayas atipapcaniti. Janiraquiw tʼunjañ tokerus irpcaraquiniti.",
                "25.": "Ucat naya Nefejja, jupanacarojj ewjjta Tatitun arupar yäkañanacapataqui; jïsa, kawkhatejj chuymajjan chʼamajj utjcän ucampiw jupanacar ewjjta, Diosan arupar jupanacan yäkañanacapataqui, jupan camächitanacapar jan karjasis take cunan phokhañ amtasiñanacapataqui.",
                "26.": "Jupanacasti nayarojj sapjjetuwa: Cuna uma jawirtejj awquisajj samcan uñjcän ucajja, camsañs muni? –sasa.",
                "27.": "Nayasti jupanacarojj saractwa: Awquisajj uñjcän uca umajja, kʼañu cancañar uñtasitawa. Awquisan amuyupajj yakha cunaymaninac laycu llactʼatänwa. Ucat uman ajjtcañ kʼañütapjj jan amuycänti.",
                "28.": "Nayajj jupanacar saractwa: Mä ajjsarcañ pʼiyänwa, ucasti ñankha jakenacarojj jacañ kokat jarcʼakäna, Diosan kollananacapat jarcʼakaraquïna.",
                "29.": "Jupanacarojj saractwa: Ucajj ajjsarcañ mankhapachar uñtasitawa. Ucasti ñankha jakenacatac waquichatätap Diosan qhitapajj yatiyitu.",
                "30.": "Ucatsti jupanacarojj sascactwa: Diosan chekapar uñjañapajj ñankha jakenac asqui jakenacat jaljtayäna, uc awquisajj uñjaraquïna. Chekapar uñjañapan cʼajcañapasti, nina lawrjamaw wiñayatac Diosar maqhati, ucasti jan tucuyaniraquiwa.",
                "31.": "Jupanacasti nayarojj aqhäm sasaw jisctʼapjjetu: Ucajj yantʼa urunacan janchi mutüwir uñtasitati? Jan ucajj janchin jiwatap khepat alman khepïr utjäwipamp sasicha? Jan ucajj acapachanquir yänacjjatch parli?",
                "32.": "Ucat nayajj jupanacar sista: Ucajj tucusir yänacampir uqhämarac ajayumpir uñtasitawa, cunalaycutejj urojj purinispawa cunapachatejj jakenacajj luräwinacaparjam taripatäpcaspa, jïsa, yantʼa urunacan tucusir janchin luräwinacaparjama.",
                "33.": "Uqhämasti, jupanacatejj ñankh luraspach jiwapjjaspajja, jupanacajj ajay yänac tokenjja, jakonucutäpjjaraquispawa, cunalaycutejj ucanacajj asqui cancañanquirïpjjewa; uqhämasti jupanacajj Diosan nayrakatapar uñstapjjañapawa, luräwinacaparjam taripatäñataqui. Luräwinacapatejj kʼañüchejja jupanac quicpajj kʼañüpjjaraquiniwa; kʼañüpjjchi ucasti, janipiniw jupanacajj Diosan khapak marcapan utjapcaspati. Uqhamäspa ucasti, Diosan khapak marcapajj kʼañuraquïspawa.",
                "34.": "Acajj jumanacaruw sapjjsma: Diosan khapak marcapajj janiw kʼañüquiti, janiraquiw cuna kʼañus ucarojj mantcaspati, ucat mä kʼañu chek waquichañajj waquisi, cunatejj kʼañüc ucataqui.",
                "35.": "Ucatpí mä chekajj waquichatajja, jïsa, cunjjat-tejj nayajj parlctsa uca ajjsarcañ mankhapacha, ucan ut-tʼayiripasti supayawa. Uqhämasti jakenacan almanacapan khepa utjäwipajj Diosan khapak marcapan kamañawa, jan ucajj ucat jakonucutäña, cuna asqui cancañat-tejj parlcta ucalaycu.",
                "36.": "Uqhämasti, ñankha jakenacajj asqui jakenacatjj jacäwin tʼakakatäpjjaniwa, uqhämarac kokapata, ucan achupasti take yakha achunacat sipan muncañawa; jïsa, ucajj Diosan take yakha churäwinacapat sipan jucʼamp jachʼawa. Uqhäm nayajj jilanacajjar parljjayta. Uqhamäpan."
            },
            "16": {
                "1.": "Ucatsti naya Nefin jilanacajjaru arsuñ tucuyatajjatjja, jupanacajj nayaru sapjjetäna: Nanacajj catokapquirists ucanacat jucʼamp chʼama cunanacjja jumajj nanacaru arjjayapjjestawa.",
                "2.": "Ucat nayajj jupanacaru aqham sasaw arsüyäta: Khoru jakenacataquejj chʼama cunanacjja nayan chekarjam arsutajj yattwa; asqui jakenac jan juchani uñstayaracta, jupanacan khep khepa urunjja alayaru apcatatäñapat ircataractjja. Ucatwa chekajj chʼamäcaspas uqhamaw juchaninacajj amuyapjje, ucan jupanacaru mankhacam qharintatap laycu.",
                "3.": "Jichhasti, jilanacajja, jumanacatejj asqui jakenacäpjjasma ucajja, Dios nayrakatan sum sarnakañamataqui chekar istʼas yäkañ munapjjaraquisma ucajja, jumanacajj janiw cheka laycojj thuthusis sapcasmati: Jumajj chʼama cunanacjja nanacjjar arstajja sasa.",
                "4.": "Ucatsti naya Nefejja, sinti chʼamachʼasisa jilanacajjaru eojjäyätwa Tatitun camachitanacap imañanacapataqui.",
                "5.": "Ucat jupanacajj Tatit nayrakataru llampʼuptayasipjjäna; ucat jupanacata nayajj wal cusisïyäta, jupanacan asqui cancaña thaquinacanjam sarnakañapjj wal suyaraquïyäta.",
                "6.": "Take ucanacjj arsupjjäyäta, lurapjjaraquïyäta cunapachatejj awquejjajj Lemuel sat kherwanjja mä chʼujllan kamcäna.",
                "7.": "Ucatsti naya Nefejja mä Ismaelan phuchapa catüyäta warmejjataqui. Uqhamaraqui jilanacajjajj Ismaelan phuchanacap catupjjaraquïna, jupanacan warminacapataqui. Zoramasti Ismaelan jilïri phuchapa caturaquïna, jupan warmipataqui.",
                "8.": "Uqhamawa cunaractejj Tatitojj awquejjaru churcäna take uca camachitanacjj awquejjajj phokhäna. Uqhamaraqui naya Nefejja Tatitun walpin qhuyapayatäyäta.",
                "9.": "Ucatsti arumajja Tatitun arupajj awquejjar arsunïna, camachit churaraquïna, khepärmanthejj jupan wasitata chʼusa wasararu sarañapataqui.",
                "10.": "Ucatsti awquejjajj khepärmantejj sartasinjja, chʼujllan puncuparu mistüna. Ucat wal muspharasaw jupajj orakjjan uñjäna mä morokʼo irpirjja, wali mayja lurata, qhusa kʼellu alquimiata lurataraqui. Uca morokʼo irpiri mankhansti pä yawriw utjäna. Mä yawristi uñachtʼayäna cawcsarutejj chʼusa wasaran sarapjjañajjäcänsa ucjja.",
                "11.": "Ucatsti, nanacamp chʼusa wasararu apapjjañajjäcänsa ucanacjja, uqhamaraqui Tatitojj churapquitänjja uca juyranacat take jiltʼirinacsa apthapipjjäyäta. Cunayman jathanacsti apapjjaraquïyäta, chʼusa wasarana ucjj apañajjataqui.",
                "12.": "Ucatsti chʼujllanacajj apthapisinjja, Laman sat jawir maqhatas chʼusa wasararu sarapjjäyätwa.",
                "13.": "Ucatsti pusi uru sarapjjäyäta, niyapini aynacha tokeru. Chʼujllanacajjsti wastat uttʼayapjjäyäta; ucaujaru Shazer sasaw sutiñchapjjäyäta.",
                "14.": "Ucatsti, michʼinacajjamp michʼi illaptʼañanacajjamp apjjarusina, familianacajjataqui mankʼañ jiwayiri wasararu sarapjjäyäta. Familianacajjataqui mankʼañ jiwayatanacajj khepatsti, chʼusa wasaranquiri familianacajjaru wasitat cuttanipjjäyäta, Shazer sat ucaujaru. Ucat uca quipca tokeru sarasa, wasaran jucʼampi purumanacapanjama sarasa, wastat wasararu sarapjjäyäta. Uca purumanacasti Wila Iamara jacʼanquiri thiyanacancänwa.",
                "15.": "Ucatsti michʼinacajjampi michʼi illaptʼañanacajjampi, kalanacajjampi kʼorawanacajjampi uca jacʼanacan mankʼañ jiwayasa, walja urunacaw sarasipcaquïyäta.",
                "16.": "Cunjamatejj uca morokʼo irpirejj uñachayapquitänjja ucarjamaw sarapjjäyäta; ucasti wasaran jucʼampi purumanacapanjam irpapjjetäna.",
                "17.": "Walja urunaca sarapjjatajj khepatsti, mä kawkhataquiwa chʼujllanacajj uttʼayapjjäyäta wastat samarañanacajjataqui, familianacajjataqui mankʼañ catuñanacajjataqui.",
                "18.": "Ucatsti naya Nefejja mankʼañ jiwayiri mistusaw michʼi illaptʼañajj pʼaquïyäta; michʼa illaptʼañajjasti qhustʼata chʼollkhe jirut lurataraquïna. Ucat michʼi illaptʼañ pʼacjatajj khepatjja, jilanacajjajj nayampi kʼapisipjjäna, michʼi illaptʼañ pʼacjatajj laycu, cunalaycutejj janiw mankʼañs catuntapcti.",
                "19.": "Ucatsti familianacajjaru jan mankʼampiw cut-tapjjäyäta. Jupanacasti saräwipat wali karjatäsa mankʼan pisïtapat wali tʼakhesipjjäna.",
                "20.": "Ucatsti Lamanamp Lemuelampi Ismaelan yokanacapampejj ancha thuthusiñ kalltapjjäna, jupanacan chʼusa wasaran tʼakhesitanacapat llaquinacapatjja. Uqhamaraquiwa awquejjajj Dios Tatituparu thuthusiñ kalltaraquïna. Jisa, takenpachaw anch llaquisipjjäna, Tatituru thuthusiñapcamasa.",
                "21.": "Ucatsti nayan michʼi illaptʼañajjan pʼaquisitapata, jilanacajjan michʼi illaptʼañanacapan jiyiñap chhakatapatjja, naya Nefejj jilanacajjampi chicaw tʼakhesïyäta. Uca laycojja ancha chʼamäjjänwa, jisa, nanacan jan cuna mankʼañs catuñajjcamajja.",
                "22.": "Jilanacajjajj Dios Tatituparu aynisiñapcamaw wastat chuymanacap chʼollkheptayapjjäna; ucat naya Nefejja jilanacajjar wal arsüyäta.",
                "23.": "Ucatsti naya Nefejja cʼulluta mä michʼi illaptʼañjja lurasïyäta, mä cheka lawata mä michʼi lurasiraquïyäta; uqhamajja michʼimpi michʼi illaptʼañampi, kalanacampi kʼorawamp uchasïyäta. Awquejjaru saraquïyätjja, cawqharus saräjja, mankʼañ caturi?",
                "24.": "Ucatsti jupajj Tatituru jisctʼänwa, cunalaycutejj jupanacajj llampʼuptapjjäna nayan arojj laycu, nayan chuymajjan chʼamapampiw jupanacaru walja cunanacjj satajj laycu.",
                "25.": "Ucatsti Tatitun arupajj awquejjaru purïna, jupasti jupan Tatituru thuthusitap laycu chekpachaw tokenokatäna, jupan llaquin pʼiyanacaparu puriyatäñapcama.",
                "26.": "Ucatsti Tatitun arupajj jupar purïna, sasina: Morokʼo irpiriru uñjam, kellkatäqui ucanacar uñjaraquim.",
                "27.": "Ucatsti awquejjajj morokʼ irpirjjaru kellkatäquis ucanacar uñjasinjja, sinti ajjsarthapisa qhathatiraquïna; jilanacajjampi Ismaelan yokanacapampi, warminacajjampejj qhathatipjjaraquïnwa.",
                "28.": "Ucatsti morokʼo irpirinccänjja uca yawrinacaru nanacan iyawsañajjarjama, chʼamachʼasis yäkañajjarjama ucanacan walic uñachtʼayatapjja naya Nefejj uñjäyäta.",
                "29.": "Ucanacjjaru mä machak kellkataw kellkatäna; ucasti khana arsuyañjamänwa. Tatitun cunjam lurañapjjat amuyañajjataqui nanacaru amuyu churapjjetäna. Nanacan ucaru chʼamachʼasis iyawsañajjarjama mä kawkha cut turcasa kellkatänwa. Uqhamawa, Tatitun jiscʼa cunanacampi jachʼa cunanacjja puriyaniñatac chʼamanïtapjj yatipjjtan jiwasanacajja.",
                "30.": "Ucatsti, morokʼo irpirjjan churatäcäna uca uñachtʼäwinacarjamawa naya Nefejja kollu apachitar maqhatäyäta.",
                "31.": "Ucatsti nayajj lakʼonacjj jiwayäyätwa. Ucat familianacajjataqui mankʼ caturaquïyätjja.",
                "32.": "Ucatsti jiwaycäyätsa uca lakʼonacjj apasaw chʼujllanacajjaru cuttäyät nayajja. Ucatsti jupanacajj nayan mankʼ catutajjaru uñjasajja, cunja jachʼänsa cusisiñapajja! Ucatsti jupanacajj Tatitu nayrakatan llampʼuptapjjäna, juparu yuspagara churapjjaraquïna.",
                "33.": "Ucatsti wasitata nanacajj sarjjapjjäyäta, cunjamatejj nayrapachajj sarapcäyäta, niyapini uca tokeru sarasipcaquïyäta. Walja urunacajj sarapjjatajj khepatsti wastat chʼujllanacajj uttʼayapjjäyätwa, mä kawkha pacha uqhan kamañanacajjataqui.",
                "34.": "Ucatsti Ismaelajj jiwjjänwa, Nahom sat chekaujana imantataraquïna.",
                "35.": "Ucatsti Ismaelan phuchanacapajj awquipan chhakatapata chʼusa wasaran tʼakhesïwinacapat sint jaqhusipjjäna. Awquejjan jupanacaru Jerusalen oraket irpsutapata jupanacajj jupar thuthusipjjäna, sasina: Awquejjajj jiwatäjjewa. Jisa, nanacasti aca chʼusa wasaran wali saranucupjjta, walja llaquisïwimpi tʼakhesipjjaracta, mankʼat awtjañampi, umat pharjañampi, chʼajjmisiñampi. Take uca tʼakhesïwinac khepatsti nanacajj mankʼat awtjayasisa chʼusa wasaran jiwarapjjäjja.",
                "36.": "Uqham jupanacajj awquejjaru nayaruraqui thuthusipjjetäna; wastat Jerusalenar cuttañ munapjjaraquïna.",
                "37.": "Lamanajj Lemuelaru Ismaelan yokanacaparu säna: Jina, awquejjaru jiwayapjjañäni, uqhamaraqui nanac jilïrinacapjjaru sarayirisäñ yatichirisäñ catjjarusqui, uca Nefi jilajjaru jiwayapjjaraquiñäni.",
                "38.": "Jichhasti, jupajj Tatitojj nayamp arustʼi si, uqhamaraqui alajjpach qhitanacajj chʼamampi yanapitu saraqui. Ucampisa jupan jiwasaru cʼarisitapjj yatipjjtanwa. Ucanacjj sapjjestu, walja cunanacjj salamancjañ yatiñapampi luraraqui, jiwasan nayranacasaru sallkjañataqui. uc lurasajja jupajj inas jiwasaru mä jan uñjat chʼusa wasararu irpsuñ amuychistu. Jiwasaru irpsutap khepatsti, jiwasjjaru jupa pachpa pʼekechirïñ sarayirïñs amuychi, jupan munañaparjam cʼuchïtaparjam jiwasjjaru sarayañapataqui. Uqham Lamana jilajjajj chuymanacaparu kʼapisiñatac tircuyäna.",
                "39.": "Ucampis Tatitojj nanacampïnwa. Jisa, Tatitun arupajj purisaw jupanacaru walja arunacjj arsüna, jupanacaru sinti tokenokaraquïna. Jupanacajj Tatitun arupan tokenokatäsinjja, kʼapisïwipat juchanacapat cutiquipstapjjäna. Ucatwa Tatitojj wastat mankʼañ nanacaru churapjjetäna, nanacan jan jiwarañajjataqui."
            },
            "17": {
                "1.": "Ucatsti wasitata chʼusa wasararu sarjjapjjäyäta; ucapachat ucsarojj niyapuni inti jalsu toksaru sarapjjäyäta. Chʼusa wasaranchʼusa wasaranjja wawachasipjjänwa.",
                "2.": "Tatitun nanacar qhuyapayäwinacapan sinti jachʼätap laycu, nanacajj wasaran chʼoke aychjj mankʼasa jacasipcstsa, warminacajjajj wawanacaparu walja millqʼi ñuñuyapjjäna; chachanacjam chʼamanïpjjaraquïna. Ucapachatjja jupanacasti jan thuthusisaw sarañ kalltapjjäna.",
                "3.": "Uqham uñjapjjtanwa, Diosan camachitanacapajj phokhatäñapawa. Jaken wawanacapatejj Diosan camachitanacapjj imapquejja, jupaw jupanacaru mankʼayi, chʼam churaraqui, thac churaraquiwa, cuntejj lurañanacapataqui camachit churcänjja ucjj jupanacan phokhañanacapataqui. Ucatwa nanacatac waquiscänsa ucjj churapjjetäna, nanacajj wasaran sarnakapcäyäta ucchañcamajja.",
                "4.": "Ucancasipcaquïyätwa walja maranacajja. Jisa, quimsakallk maraw wasarancapjjäyäta.",
                "5.": "Ucatsti mä orakeru puripjjäyäta. Uca orakerusti Jilarquiri sasa sutiñchapjjäyäta, uqhan walja achumpin mamuray misqʼimpin utjatap laycu. Take ucanacasti nanacan jan jiwarañajjataqui Tatitun waquichatänwa. Jachʼa kota lamararuraquiw uñjapjjäyäta, ucarojj Irreantum sasaw sapjjäyäta; uca arusti walja umanaca sañ muni.",
                "6.": "Ucatsti jachʼa kota lamara lac jacʼana, chʼujllanacajj uttʼayapjjäyäta. Nanacasti walja tʼakhesïwinacampi chʼama luräwinacampi wali mutupcchïyätsa, jisa, take ucanacjj kellkañajjatac jan nanacan chʼam utjañcama, uqham mutupcchïyätsa, jachʼa kota lamara lacaru purisinjja nanacajj sinti cusisipjjäyätwa. Ucaujaruraquiw Jilarquiri sas sapjjäyäta, uqhanjja walja ach achutap laycu.",
                "7.": "Ucatsti naya Nefi walja urunaca Jilarquiri orakenquipanjja, Tatitun arupajj nayaru purinitäna sasina: Sartam, kolluru saram. Ucatsti nayajj sartasaw, kolluru maqhatäyäta, Tatituru artʼasiraquïyätjja.",
                "8.": "Ucatsti Tatitojj nayaru arsunitu, sasina: Cunjamatejj nayajj uñachaycämajja uqhamaw mä barc luräta, jakenacamaru uca jachʼa umanac qhurcataru apañajjataqui.",
                "9.": "Nayasti säyäta: Tata cawqharus metal jicjjatiri saräjja umatatayasa irnakañanac lurañajjataqui, uñachayquistas uqham jachʼa barc lurañataquiraqui?",
                "10.": "Ucatsti Tatitojj cawqharu sarañajjäcäns uc yatiyitäna metal jicjjatañajjataqui irnakañanac lurañataqui.",
                "11.": "Ucatsti naya Nefejj lakʼo lipʼichinacata mä phusäñ luräyäta; nina phusäñjj luratajjatjja nina nactayañataqui pä kala lekʼeyätä.",
                "12.": "Cunalaycutejj uqhacamajja Tatitojj janiw walja nina nanacan utjañap jaytcänti, nanaca wasaran sarapcäyäta ucchañcamajja, jupan acjj satap laycu: Mankʼamjj mojjsaptayäwa, jumanacan jan payañanacamataqui.",
                "13.": "Nayasti jumanacan khanamäyawa chʼusa wasara taypina. Jumanacatejj camachitanacajj phokhapjjätajja, nayajj thacjj jumanacataqui waquicharapïma; ucatwa camachitanacajj imapjjañamarjamawa arsut oraksaru irpatäpjjätawa; nayan jumanacaru irpatajj yatipjjaraquïtawa.",
                "14.": "Jisa, Tatitojj saraquïna: Arsut orakeru purisinjja, jumanacajj yatipjjätawa naya Tatitun Diosätajj-jja; naya Tatitun jumanacaru tʼunjatäñat khespiyatajj-jja, jisa, Jerusalen oraketa jumanacaru apsutajj-jj yatipjjätawa.",
                "15.": "Uca laycojja, naya Nefejj chʼamtʼäyäta Tatitun camachitanacap phokhañataqui, jilanacajjar eojjaraquïyätjja iyawsirïñapataqui chʼamachʼasiñanacapataqui.",
                "16.": "Ucatsti nayajj kalata umatatayasa apscäyätjja uca metalata irnakañanacjj luräyäta.",
                "17.": "Jilanacajjasti nayan mä barcjj lurirjamätajj uñjasinjja, nayjjat thuthusiñ kalltapjjänwa, sasa: Jilajjajj tʼajjmarawa; mä jachʼa barcjj lurcaspas uqham amuyasisquiwa. Jisa, aca jachʼa umanacjjaru maqhatcaspas uqham amuyasiscaraquejja.",
                "18.": "Uqham jilanacajjaw naya tok thuthusipjjäna; janiraquiw irnakañ munapcaraquïnti, nayan barc lurañataqui amuyuns chʼamanïtajjar jan iyawsatap laycu. Janiraquiw nayan Tatitun yatichatätajjar iyawsapcaraquïnti.",
                "19.": "Ucatsti chuymanacapan chʼollkhëtapata naya Nefejj sinti llaquisïyäta. Ucatsti jupanacajj nay llaquisir uñjasinjja, chuymanacapan cusisipjjäna, nayat wal cusisiñanacapcama; jupanacasti sapjjaraquïna: Barc lurañataqui juman jan chʼamanïtamjj yatipjjtwa nanacajja, juman jan suma amuyunïtam yatitajj laycu. Uca laycusti janiw jumajja mä aqham jachʼa cunjj lurcasmati.",
                "20.": "Jumajja awquis quipcaquïtawa; jupajj chuymapan jan amuyuni lupʼïwinacapan irpsutawa. Jisa, jupaw Jerusalenatjj jiwasanacaru irpsunipjjestu; jiwasanacasti aca walja maranac chʼusa wasaran sarnakapjjaractan; warminacasasti jachʼa usur jakësinjja irnakapjjäna, wasaran wawachasipjjaraquïna, take cunanacat tʼakhesipjjaraquïna, jiwac jan jiwapcaraquïnti. Jupanacatejj janir Jerusalenat mistcasina jiwapjjasapänjja, ucajj jucʼamp sumäsapänwa jupanacataqui aca tʼakhesïwinac tʼakhesiñatsipana.",
                "21.": "Jisa, uca walja maranacaw chʼusa wasaran tʼakhesipjjtanjja. Ucampisa janitejj jutapcasänjja, uca maranacanjja yänacasampi tuti churata orakesampi cusisipjjasänwa.",
                "22.": "Jerusalenanquir jakenacan asqui marcätapjj yatipjjaracta, jupanacan Diosan leyinacapjja, camachinacapjja, take camachitanacapjj Moisesan leyiparjam imatap laycu. Ucatwa jupanacan asqui marcätapjj yatipjjtwa. Awquisasti jupanacaru tariparaquïna, jiwasaru irpsupjjaraquistäna, jiwasan jupan arunacapar yäkatanacas laycu. Jisa, jilasasti jupjamaraquiwa. Uqham arunacampi jilanacajjajj nanaca toke thuthusipjjäna, kʼellisipjjaraquïna.",
                "23.": "Ucatsti naya Nefejj jupanacaru sasaw arjjäyäta: Israelan wawanacapäcäna uca lakʼa achilanacasajj janitejj Tatitun arunacaparu istʼapcasapänjja, egiptonquirinacan amparapat irpsutäpcasapäns uqham amuyasa iyawsapjjtati?",
                "24.": "Uqhamaraqui janitejj Tatitojj Moisesaru jupanacar catuntäwita irpsuñapatac camachit churcasapänjja jupanacajj catuntäwit irpsutäpcasapäns uqham amuyapjjasmati?",
                "25.": "Jichhasti, Israelan wawanacapan catuntäwincatapjj jumanacajj yatipjjtawa; jathi irnakañanacan jupanacar churatätapjj yatipjjaractawa, uca irnakañanacasti sinti chʼamänwa lurañataqui. Ucatwa jupanacan catuntäwit irpsutätapan jupanacataqui sumätapjj yatipjjta.",
                "26.": "Jichhasti jumanacajj yatipjjtawa, Moisesajj Tatitut camachit catokäna uca jachʼa luräwi lurañataqui. Yatipjjaractawa, jupan arupata Wila lamaran umanacapajj ucsaru acsaru jaljtäna, jupanacasti wañanjam maqhatapjjaraquïna.",
                "27.": "Ucampis yatipjjaractawa, Faraonan nuwasiri tamanacapäcänjja uca egiptonquirinacajj Wila lamaran ajjscatapjjaraquïna.",
                "28.": "Yatipjjaractawa, jupanacajj chʼusa wasaranjja mana mankʼayatäpjjäna.",
                "29.": "Jisa, yatipjjaractawa, Moisesan aruparjama, Diosan jupanquiri chʼamapariama, Moisesajj karkaru jawkʼantäna; ucat karkat umajj jalsünwa, Israelan wawanacapan jan umat pharjayasiñapataqui.",
                "30.": "Dios Tatitupa jupanacan Cutsuyiripajja jupanac nayrakata saräna; urunacajj jupanacaru irpasa, arumanacajj khanjj churasaraqui, take cunanacatejj jaken catokañapataqui waquisqui, take ucanacjj jupanacataqui lurasaraqui. Ucampisa uqham jupanacajj irpatäpcchïnsa, jupanacajj chuymanacap chʼollkheptayapjjäna, amuyunacapa juyqhuptayapjjaraquïna, ñankha arumpi tokesipjjaraquïna Moisesampiru, cheka jaquiri Diosampiru.",
                "31.": "Ucatsti jupan aruparjamaw jupanacar tʼunjäna; aruparjamaraqui jupanacaru irpäna; aruparjamaraquiwa take cunanacjj jupanacataqui luräna. Janiraquiw cunasa jan aruparjam luratäcänti.",
                "32.": "Jupanacan Jordan sat jawira maqhatatap khepatsti jupajj jupanacaru chʼamañchänwa uca oraken wawanacaparu alissuñanacapataqui, jisa, jupanacaru chʼeketatayañanacapataqui tʼunjañcama.",
                "33.": "Jichhasti, quitinacatejj arsut orakencapcäna, lakʼa achilanacasan alissutäpcäna, uca oraken wawanacapajj asqui jakenacäpcaspas uqham amuyasipjjtat jumanacajja? Nayajj jumanacaru sapjjsma, janiwa.",
                "34.": "Jupanacatejj asqui jakenacäpjjasapänjja, lakʼa achilanacasajj jupanacatsipan ajllitäpcasapänsa, uqham amuyasipjjtat jumanacajja? Nayajj jumanacaru sapjjsma, janiwa.",
                "35.": "Tatitojj take jakeru quipcjam muni; qhititejj asquïqui, ucajj Diosan jucʼampi qhuyapayatawa. Ucampis uca marcajja sapa Diosan arupar jaychasis janiw catokapcänti; ñankha cancañampi pokotäpjjaraquïnwa; Diosan phokha colerasiñapajj jupanacjjarünwa. Tatitusti orakeru ñankhacharaquïna jupanac toke, lakʼa achilanacasataqui uc qhuyapayaraquïna. Jisa, jupanac toke uc ñankhachäna jupanacan tʼunjatäñapataqui; lakʼa achilanacasataqui uc qhuyapayaraquïna, jupanacan ucjjar chʼamaniptañanacapataqui.",
                "36.": "Tatituw oraker luräna jakenacan ucjjar kamañapataqui; wawanacaparu luränwa jupanacan orakenïñanacapataqui.",
                "37.": "Jupasti mä asqui marca ayti, ñankha marcanac tʼunjaraqui.",
                "38.": "Asqui jakenacaru irpi qhustʼat orakenacaru. Ñankha jakenacarusti tʼunjaraqui; jupanacataqui orakeru ñankhacharaquiwa.",
                "39.": "Alajjpach alayanjja jupajj sarayiwa. Ucajj jupan sarayäwi konuñapawa, acapach orakesti jupan cayunacapan jantʼacupawa.",
                "40.": "Qhitinacatejj jupanacan Diosapatac jupar catokapcani ucanacaruw jupajj muni. Jisa, jupajj lakʼa achilanacasaru munäna; jupanacampi amtäwir mantäna, jisa, Abrahanampi, Isaacampi, Jacobompi. Jupajj lurcäna uca amtäwinacar amtaraquïna; ucatwa egipto sat oraketa jupanacar irpsüna.",
                "41.": "Jupan lawapampi jupanacar wasaranjj tʼakhesiyas chekaptayäna cunalaycutejj jupanacajj chuymanacap chʼollkheptayapjjäna, cunjamatejj jumanacajj lurapcta uqhama. Jupanacan ñankha luratanacapata Tatitojj jupanacaru tʼakhesiyas chekaptayäna. Jupajja jupanac taypina nina chhekhani nina naqhiri catarinacjja jalanakayäna. Achjatanacap khepatsti, jupanacan cʼumaraptayasiñapataquejja jupajj mä thac waquichäna. Jupanacajj lurapjjañapäcänjja ucajj uñjañaquïnwa. Ucampis ucan jan chʼamätap jasaquïtap laycojja waljaniw jiwarapjjäna.",
                "42.": "Mä kawkha cutejja jupanacajj chuymanacap chʼollkheptayasipjjäna, ñankha arunacampi Moisesaru Diosaru tokesiñcama. Ucampis jumanacajj yatipjjtawa, jupan take cunat jachʼa chʼamapana jupanacajj arsut orakeru irpatäpjjäna.",
                "43.": "Jichhasti, take ucanac khepatjja, jupanacajj ñankhaptapqui ucürojj purjjewa, jisa, niyapuni ñankhan pokotäpjjewa. Inas jupanacajj jichhürpach tʼunjañjamächi, cunalaycutejj yattwa, jupanacajj tʼunjatäpcani ucürojj puripuniniwa, jan ucajj mä jucʼaniquiw jan tʼunjatäcaniti, antisas ucanacajj catuntäwir irpatäniwa.",
                "44.": "Uca laycojja Tatitojj awquejjar camachit churäna jupan chʼusa wasarar mistuñapataqui. Judionacasti jupan jacañap apakañ chʼamtʼapjjäna. Jisa, jumanacajj jupan jacañapjj apakañ chʼamtʼapjjaractawa; ucatwa, chuymanacamanjja jumanacajj jak jiwayirinacäpjjtawa, jupanacar uñtatäpjjaractawa.",
                "45.": "Jumanacajj ñankjj lurañataqui jancʼachasipjjta, ucampis cʼachhataquiw Dios Tatitumar amtirinacäpjjta. Mä alajjpach qhitar uñj-jjapjjtawa, jupasti arsupjjaractamwa. Jisa mä kawkha cuti arupar istʼapjjtawa; mä tʼacu, jiscʼa arumpi jupajj jumanacar arsupjjaractam, ucampis jumanacajj jan chuym chʼalljjtayasirïpjjta, arunacapar chuymampi jan istʼañamcama. Ucatwa jupaw jumanacar arjjayapjjtam khejjokhejj-jam arumpi; ucasti oraker onjjtayänjja, payar payaru jaljtayañcamäcaspas uqhama.",
                "46.": "Jumanacajj yatipjjaractawa, jupan take chʼaman arupan chʼamapampi acapach orakjj kʼala tucjaraquispawa, pampanacs tʼimpuyaraquispawa. Ucatsti, cunjamats aqham chʼollkhe chuymanacanïpjjasma?",
                "47.": "Jichhajja chuymajjajj payar pʼaquitäcaspas uqham jumanacata anch llaquistjja; chuymajjasti usuniraquiwa. Nayajj ajjsartwa cunalaycutejj jumanac inas wiñayan wiñayapatac jakonucutäpjjchïta. Uñjapjjam, Diosan Ajayupajj nayana phoktʼatawa, janchejjan jan chʼamanïñapcama.",
                "48.": "Ucatsti, uca arunac nay aruspana, jupanacajj nayampi kʼapisipjjäna, jachʼa kota pʼiyanacar nayaru jakontañ munapjjaraquitäna. Jupanac nayjjaru amparanacap lokjjatir jutapcäns uqhajja, nayajj jupanacar sasaw arsüyäta: Diosan chʼamapajj nayana phoktʼatawa, janchejjar ninjam naqhañcama; ucatwa, Take Chʼamani Diosan sutipjjaru sapjjsmawa, jan nayaru llamctʼamti. Qhititejj nayjjar amparanac ayjjatquitanejja ucajj pharsut totorjamaw wañsuni. Diosan chʼamapan nayrakatapana jupajj jan cunäcaspas uqhamäniwa, cunalaycutejj Diosaw juparu jawkʼani.",
                "49.": "Ucatsti naya Nefejja jupanacaru säyäta: Jan awquim toke jucʼamp thuthusipjjamti; Diosaw nayar camachitjj churitu mä barc lurañajjataqui, ucat nayampi irnakañ kalltapjjam.",
                "50.": "Jupanacar saraquïyäta: Diosatejj nayaru take cunanacjj lurañajjataqui camachit churquitaspajja, nayajj ucanacjj luriristwa. Jupatejj nayar camachitjj churitaspajja, nayan aca umaru wañaptam sañajjataqui, umajj wañaptaspawa. Nayatejj ucjj siristjja, ucajj luratäspawa.",
                "51.": "Jichhasti, Tatitutejj uqham sinti jachʼa chʼamanejja, jaken wawanacap taypin uqham walja muspharcañanacjj lurcaraquïnjja, cunjamats jan nayaru yatichitaspa mä barcjj lurañajjataqui?",
                "52.": "Ucatsti naya Nefejj walja cunanacjj jilanacajjar säyäta, jupanacan pejjtuntatäñapcama; janiraquiw nayaru chʼajjwapcaraquitaspati. Walja urunacaraquiw nayjjaru amparanacap ayjjatañ ajjsarapjjaraquïna, lucʼananacapampisti nayaru llamctʼañs ajjsarapjjaraquïna. Diosan Ajayupajj sinti chʼamanïna, jupanacan nayar llamctʼañ ajjsarañapcama, jupanacan wañsuñata ajjsaratap laycu. Uqhamaw Ajayojj jupanacan irnakäna.",
                "53.": "Ucatsti Tatitojj nayaru sitäna: Jilanacamaru amparam loktam, jupanacasti janiw nayrakatamanjj wañsupcaniti, antisas nayajj jupanacar thalaräw si Tatitojja. Ucjj luräwa, jupanacan nayan Dios Tatitupätajj-jj yatiñanacapataqui.",
                "54.": "Ucatsti, amparajj jilanacajjaru loktäyätwa, jupanacasti janiw nayrakatajjan wañsupcänti. Ucampis arscäna uca aruparjam Tatitojj jupanacaru thalaränwa.",
                "55.": "Ucatsti jupanacajj sapjjäna: Cuntejj thalarapquitu ucan Tatitun chʼamapätap yatipjjta, ucatwa Tatitun jumampïtap chekpach yatipjjaractsa. Jupanacasti nayan nayrakatajjaru orakcam quilltʼasipjjäna, nayar yupaychirjamaraquïna, ucampis nayajj uca lurañap janiw jaytcäyätti, sasa: Nayajj jilamätwa, jisa, nayajj jumanacan sullcamätwa. Ucatjja, Dios Tatitumaru yupaychapjjam; Dios Tatitumajj churapcätamjja uca orakenjja urunacaman waljäñanacapataqui awquim taycamar wakaychapjjam."
            },
            "18": {
                "1.": "Ucatsti jupanacajj Tatituru yupaychapjjäna, nayampi saranakapjjaraquïna. Mayja lekʼsuta jachʼa cʼullunac lekʼsupjjäyäta. Cunjamatejj barcon jachʼa cʼullunacap lurañajjäcänjja ucjja mä kawkha cuti Tatitojj uñachayitäna.",
                "2.": "Naya Nefisti janiw jaken yatitaparjam uca jachʼa cʼullunac lurcäyätti, janiraquiw jakenacajj lurapqui uqham barcjj lurcaraquïyätti. Ucatsipana cunjamatejj Tatitojj uñachayquitänjja uqham luräyätwa. Ucatwa, jakenacajj lurapquejja, barcojj janiw uqhamäcänti.",
                "3.": "Naya Nefisti kolluru wal sarasinjja Tatitut wali mayisirïyätwa. Ucat Tatitojj wali jachʼa cunanacjja uñachayitäna.",
                "4.": "Ucatsti nayan barc Tatitun aruparjama luratajj khepatjja, jilanacajjajj ucan qhusätapjj uqhamaraqui wali suma luratapjj uñjaraquïna. Ucatwa jupanacajj Tatitun nayrakatapana wastat chuymanacaparu llampʼuptayapjjäna.",
                "5.": "Ucatsti Tatitun arupajj awquejjaru purïna, nanacan sartañajjataqui barcor mantañajjataquiraqui.",
                "6.": "Khepärmanthisti, take cunanacjj waquiyasina, wasarat achunacampi aychanacampi, walja walja mamuray misqʼimpi, Tatitun camachit churataparjama juyranacjj waquiyasinjja, jachʼa barcor mantapjjäyäta, take cunanacajjampi jathanacajjampi, take cuntejj nanacamp apapcäyätjja ucanacampi. Sapakat mayni maraparjamaw mantapjjäyäta. Ucatwa takeniw barcor mantapjjäyäta, warminacajjamp wawanacajjampi.",
                "7.": "Awquejjasti pani yokall waw chʼusa wasarana wawachayasïna. Uca panita jilïristi Jacob satäna, sullquïristi Jose sataraquïna.",
                "8.": "Ucatsti takeni barcor mantasina, take juyranacajjsa, apañajjataqui camachit catokapcäyäta ucanacs nanacampi apantasinjja, jachʼa kota lamararu mantapjjäyäta, arsut orak tokeru thayana apatäpjjaraquïyäta.",
                "9.": "Walja urunaca thayan nayrakataru apatätajj khepatjja, jilanacajjampi, Ismaelan yokanacapampi, uqhamaraqui warminacapampejj sinti cʼuchisipjjänwa, jupanacan thokoñapcama, cantañapcama, awkañapcama, jisa, cuntejj jupanacar ucsaru apcäna uca chʼamat armasiñanacapcama. Jisa, ancha khorjamaw aytasipjjäna.",
                "10.": "Naya Nefisti sinti ajjsarañ kalltäyäta, sasina: Ñankhanacasata Diosajj inas jiwasanacampi coleraschini, jiwasanacar jawkʼapjjaracchini jiwasanacan jachʼa kota lamar pʼiyanacan mankʼantatäpjjañasataqui. Ucatwa naya Nefejja wali amuyuni jupanacar arsusiñ kalltäyätwa. Ucampis jupanacajj nayampi colerasipjjäna sasina: Janiw sullcajjan nanacjjar sarayirïñapjj munapcti.",
                "11.": "Ucatsti Lamanamp Lemuelampejj phalanacamp nayaru ñachʼantapjjetäna, wali usuchnokapjjaraquitäna. Ucampis Tatitojj jupanacan uc luratapjj jaytjjäna jupan chʼamapjj uñachayañapataqui, ñankha jakenacjjat arscäna uca aru phokhañapataqui.",
                "12.": "Ucatsti, jupanacajj nayaru jan onjjtañajjcam ñachʼantapquitäna ucapachatjja, uca Tatitun waquichata morokʼ irpirejja janiw jucʼampis uñachtʼaycjjänti.",
                "13.": "Ucatwa, cawqharutejj barc sarayañapäcänjja ucjj jupanacajj janiw yatipcänti. Ucatsti khoru thayajj thaytaraquïna, jisa, mä jachʼa ajjsarcañ chʼamaca thayaw sartaniraquïna. Quimsa urojja umanacjjaru kheparu cuttayatäpjjäyäta; ucapachata jupanacasti sinti ajjsarapjjäna, jachʼa kotan ajjscatapjjañäniwa sasina; ucampis janiw nayaru antutapquitänti.",
                "14.": "Nanacajj khepar cuttayatäpcäyätsa uca pusïri urunsti, ajjsarcañ chʼamac thayajja sinti ancha khoruruw tucüna.",
                "15.": "Ucatsti nanacajj jachʼa kota lamara pʼiyanacan mankʼatatïrjamäpjjäyätwa. Nanacansti pusi uru umanacjjar kheparu cut-tayatajj khepatjja, jilanacajjajj amuyañ kalltapjjäna, Diosan taripäwinacapan jupanacjjarütapjjata, jupanacan jiwirjamätapjjatsa janitejj jupanacajj ñankha luräwinacapat cutiquipstapcasapänjj uqhajja. Ucatwa jupanacajj nayan ucjj jutasinjja amparajjanccänsa uca chinuñanacjj jarapjjetäna. Amparanacajjasti sinti pʼusuntatänwa, cayunacajjasti wali pʼusutaraquïnwa, ucanacasti walpin usuraquitäna.",
                "16.": "Ucampisa Diosajjaru uñjäyätwa, uru pakariw juparu jachʼar aptäyätjja. Janiraqui Tatituru tʼakhesïwinacajjat thuthuscäyätti.",
                "17.": "Lehi awquejjasti walja cunanacjj niy jupanacaru, uqhamaraqui Ismaelan yokanacaparu sänwa, ucampis sapa maynitejj nayataqui arscchïnjja ucanacaru jupanacajj walja nuwasiñ arunacampi eojjsupjjäna. Awquejjamp taycajjampisti wali chuymanïsinjja, wawanacap laycu walja llaquinacampi llaquisisinsa, iquiñanacapjjaru wali usutaw iquintayatäpjjäna.",
                "18.": "Jupanacan tʼakhesitaps wal llaquisitaps laycu, jilanacajjan walja ñankha luräwinacap laycuraqui, awquejjamp taycajjampejj Diosapampi jiquisiñataqui acapachata misturjamäpjjänwa. Jisa, kaka ñicʼutapasti lakʼa taypiru liwisiri puriyatïrjamänapajj jacʼäjjänwa.",
                "19.": "Jacobompi Joseampejja, wawäsinjja, walja chʼamañchaña jupanacataqui waquisipana, taycapan tʼakhesitäpata wal llaquisipjjäna. Warmejjasti wawanacajjasti jachapampi Diosat mayisiñanacapampi janiraquiw jilanacajjan chuymanacaparu llampʼuptaycänti, jupanacan nayaru antutañapataqui.",
                "20.": "Janiraquiw cunas utjcänti jupanacan chuymanacapar llampʼuptayañataqui, jan ucajja jupanacjjaru tʼunjcaspas Diosan uqham uñstiri chʼamapaquiwa. Uca laycojj jupanacajj jachʼa kota lamara pʼiyanacan mankʼantatäñjamätapjja amuyasisinjja, cuntejj lurapcäna uca luräwita cutiquipstapjjäna, nayaru antutañcama.",
                "21.": "Ucatsti jupanacan nayaru antutatap khepatjja, nayaw uca morokʼ irpirjj iräyätjja, ucasti wasitat uñachayjjetäna, cunjamtejj muncäyät uqhama. Ucatsti Tatitut mayisïyätjja. Mayisitajj khepatsti thayanacajj tʼacünwa, jallusti apaktaraquïna wali sumatʼacuw tucuraquïnwa.",
                "22.": "Ucat naya Nefisti barcor sarayäyätwa, wastat arsut orak tokeru umanacjjar sarañajjataqui.",
                "23.": "Ucatsti walja urunac umanacan saratajj khepatjja, arsut orakerojj puripjjäyäta. Wañjjaru mistupjjaraquïyätjja, chʼujllanac uttʼayapjjaraquïyätjja, ucaruw arsut orake sutiñchapjjäyäta.",
                "24.": "Ucatsti yapu yapuchañ kalltapjjäyäta, jathanac phawañ kalltapjjara quïyäta; jisa, Jerusalen oraketa apanipcäyätjja take uca jathanacjj orakerojj uchapjjäyäta. Ucatsti ucanacajj jilarquiriw achüna; ucatwa, nanacajj jilarquiri qhuyapayatäpjjäyätwa.",
                "25.": "Ucatsti wasaran sarasinjja arsut orake chʼuminacanjja cunayman lakʼonacaru jicjjatapjjäyäta, vacampi torompi, asnompi caballompi, chiwumpi, kollunquiri chiwumpi, take cunayman lakʼonacampi, ucanacasti jakenacatac wali. Jicjjatapjjaraquïyätjja take cunayman metalan kalanacjja, korini, kollkeni, wila alquimiani."
            },
            "19": {
                "1.": "Ucatsti Tatitojj camächit churitu; ucat nayajj metalan kalanacat tʼalpha lekʼetanac lurta, ucanacjjar marcajjan sarnakäwipat uchañajjataqui. Lurcäyäts uca tʼalpha lekʼetanacaruw awquijjan kellkatap ucharacta, uqhämaraqui wasaran saräwinacajjata, awquijjan jutir urunacat yatiyäwinacapsa. Ucatsti walja jutir urunacat nayan quicpa yatiyäwinacajj ucanacjjar ucharacta.",
                "2.": "Cunapachatejj ucanac lurcäyät ucapachajja, janiw aquïr tʼalpha lekʼetanac lurañajjatac Tatitut camäch catokañ yatcäyät-ti. Ucat awquijjan kellkatapampi, awquinacapan sutinacap kellkatampi, wasaran lurapcäyät ucanacat jilpachaw kellkasi; cuna tʼalpha lekʼetanacat-tejj niy parlcta ucanacjjaru. Ucat chekpachan aquïr tʼalpha lekʼetanac janïr lurcäyät ucapach lurascän uca sarnakäwinacajja, nayrïr tʼalpha lekʼetanacan jucʼamp kellkata.",
                "3.": "Ucatsti aca tʼalpha lekʼetanac camächitarjam luratajj khepatsti, naya Nefejja, camächit catokta ucar kellkañajjataqui; kollan luräwinacata, cunatejj jutir urunacan lurascan uca arjäwinacata. Ucanacsti suma khanäqui muncayäcarac ucjjat kellkañajjataquiw camächit catokaracta. Cunanacatejj ucan kellkatäcän ucanacajj marcajjar yatichañatac imasiñapataqui, cawquïr jakenacatejj aca orak catupcan ucanacataquiraqui. Uqhämaraqui, Tatitun yatitäqui uca chʼiqhi amtäwinacapataqui.",
                "4.": "Ucat naya Nefejj yakha tʼalpha lekʼetanacjjaruw kellkta. Ucan jucʼamp phokhatpach yatiyi marcajjan nuwasïwinacapjjata, chʼajjwäwinacapjjata, tʼunjäwinacapjjataraqui. Ucat ucjj lurta, marcajjarusti maytwa, cuntejj jiwatajj khepat lurañapäcan uca. Uca camächitasti siwa: Aca tʼalpha lekʼetanacajj mitat mitaru, jan ucajja, arjirit arjiriru churatäñapataqui, Tatitojj yakha camächit churcan ucapachcama.",
                "5.": "Aca tʼalpha lekʼetanacjj cunjämats lurtjja uc kheparojj kellkä. Ucampis jichhajja, niy sisctsa ucarjamaw kellkascaquï. Ucjj lurtwa kollan yänacan jucʼamp imatäñapataqui, marcajjan yatiñapataquiraqui.",
                "6.": "Ucampis janiw alek cuns aca tʼalpha lekʼetanacarojj kellkcti jan ucasti, cunatejj amuyujjarjamajj kollanäqui ucac kellkta. Jichhasti, nayatejj pantjastjja, nayrapachanquirinacajj uqhäm pantjasipjjaraquïnwa. Janiw mayninacan pantjasitap laycojj kʼom mistuñ munquirist-ti. Ucampis nayan utjquitus uca tʼuqhasïwijj laycuw uqhäm sista.",
                "7.": "Cunalaycutejj cunanacatejj yakhep jakenacataquejj janchitaquis ajayutaquis wali yäkatjamäqui ucanacajja, yakhepanacataquejj ucanacajj janis cunäcaspas uqhäm amuyapjje, ucat ucanacarojj cayunacapampis takjjatapcaspajj uqhäm lurapjje. Jïsa, quicpa Israelan Diosaparuw jakenacajj cayunacapamp takjjatapcaspas uqhäm lurapjje. Cunats cayunacapamp takjjatapcaspajj uqhäm lurapjje, sistjja? Jupajj janis cunäcaspas uqhäm amuyapjje, janiraquiw ewjjanacapan arupar yäkapquiti.",
                "8.": "Ucampis jupajj jutaniwa, Diosan qhitapan arunacaparjamajja, Jerusalenat awquijjan mistunitap sojjta patac mar khepata.",
                "9.": "Orakenquirinacasti juparojj taripapjjaniwa, janis jupajj cunataquïcaspajj uqhäma, jupanacan ñankhätap laycu. Ucat jupanacajj jupar asutʼini. Jupasti asutʼiyasiquiniwa; jawkʼjjaniwa, jupasti amuquiw mutuni. Jïsa, jupanacajj thuscatapjjaniwa, jupasti amuquiw tʼakhesini, jachʼa munasiñanïtap laycu, jakenacan wawanacapatac pʼek chʼoktʼasirïtap laycuraqui.",
                "10.": "Egipto sat oraketa, catuntäwit irpsutäpcänsa uca lakʼa achilanacajjan Diosapasti, wasaran imatäpcänsa ucanacan Diosapasti, jïsa, Abrahanan Isaacan Jacobon Diosapajja, jupa quipcaw mä jakjjam catuyasi qhitan arunacaparjamajja, ñankha jakenacan amparanacaparu jupan aytatäñapataqui, Zenocan arunacaparjamasti, cruzjjar chʼac-catatäñapataquiraqui, Neuman arunacaparjamasti mä sepulturar imantatäñapataqui, Zenosan arunacaparjamajja, jupajj quimsa chʼamac urut parli. Uca quimsa urusti jiwañapat lamar islanacan utjasirinacatac mä unañchawïñapataqui, uca unañchäwisti Israelan utapat sarakerinacatac jucʼampïñapataqui.",
                "11.": "Cunalaycutejj Diosan arjiripajj aqhäm parläna: Dios Tatitojj chekpachaw take Israelan utapar ucürunjj tumpani; yakhepanacajj arupampiw tumpani, asquïtap laycu, jupanacan sint cusisiñapataqui khespiyasiñapataquiraqui. Yakhepanacarusti tumpaniwa, chʼamapan khejjokhejjonacapampi, llijullijunacapampi, jachʼa chʼamaca jallunacampi, ninampi, jewkʼempi, chʼamac urpumpi, orak jistʼartäwinacampi, jachʼa kollunacan chhaktäwipampi.",
                "12.": "Take ucanacajj chekpachapuniw purinini –siw Zenos arjirejja. Orakenquir karkanacajj jaljtaniwa. Oraken aykoñanacap laycusti, lamar islanacan utjir pʼekechirinacajja, Diosan Ajayupïpan jachʼat arsuñatac waytʼatäpjjaniwa: Alajjpachan acapachan Diosapaw mutusqui! –sasa.",
                "13.": "Jerusalenanquirinacasti take marcanacan jawkʼatäpjjani –siw arjirejja, cunalaycutejj jupanacajj Israelan Diosaparuw cruzar chʼac-catapjje, janiw chuymanacapar catokañ munapquiti, unañchanacapar muspharcañ luräwinacapar ina pampar tucuyasa, Israelan Diosapan chʼamapampir khapak cancañapampir jan catokasaraqui.",
                "14.": "Chuymanacap jistʼantatap laycusti –siw arjirejja, uqhämarac Israelan Kollanapar uñisitap laycojja, janchi token muyupjjani tucusipjjaraquini. Mä ajjtcañjam ñankha arjamaw tucupjjani, take marcanac taypin uñisitäpjjaraquini –saraquiw arjirejja.",
                "15.": "Ucampis jupanacajj Israelan Kollanapatac jan jucʼamp chuymanacap jistʼantcan ucürojj purcan ucapachajja, Tatitojj lakʼa achilanacapamp lurcän uca arusjäwinacat amtasini –siw arjirejja.",
                "16.": "Jïsa, ucapachaw jupajj lamaran utjir islanacat amtasini. Jïsa, Israelan takpach utapanquir jakenacaruw pusi thiyatpach mayar apthapï –siw Tatitojja, Zenos sat Diosan arjiripan arunacaparjamajja.",
                "17.": "Jïsa, take acapach orakew Tatitun khespiyäwip uñjani –siw arjirejja. Take orake, familia, lajjra, marcaw qhuyapayatäni.",
                "18.": "Naya Nefiw acanacjj marcajjatac kellkta, inach Khespiyir Tatitupat aca arunacajj cunjämats amtasiyaspa.",
                "19.": "Uqhämasti, Israelan takpach utaparuw parlta, inachay jupanacajj acanac catokapjjaspa.",
                "20.": "Acajj Jerusalenan kheparapqui ucanacat ajayujjajj chʼalljjtayasi. Ucasti walpun llaquisiyitu, chʼam thayjtayaraquitu tawanacajjan jan chʼamanïñapcama. Janitejj Tatitojj qhuyapayasiñapan jupanacjjat jan uñachayquitasapänjja, cunjämtejj nayra arjirinacajj uñachaycän uqhämjja, nayajj jiwaraquiriscäyätwa.",
                "21.": "Cunalaycutejj chekpachan jupajj nayra arjirinacaruw jupanacjjat take cunanac uñachayäna, jupanacat waljaniruraquiw nanacjjat uñachayaraquïna. Ucat waquisi jupanacjjat yatiñajja, cunalaycutejj tʼalpha lekʼetanacjjar kellkatawa.",
                "22.": "Ucatsti naya Nefejja, ucanac jilanacajjarojj yatichta. Ucatsti bronce tʼalpha lekʼetanacjjar kellkatäc ucat waljanac jupanacatac leetʼarapta, cunjämtejj Tatitojj nayra pachan yakha orakenacan utjir marcanacataqejj lurcän ucjjat yatipjjañapataqui.",
                "23.": "Ucatsti Moisesan kellkatapan kellkatäqui ucanacat waljanac jupanacatac leetʼarapiracta. Khespiyir Tatitupar jucʼamp iyawsañapatac amuyayañataqui, cuntejj Isaias sat Diosan arjiripajj kellkcän ucanac jupanacatac leetʼta, cunalaycutejj kellkatanacjja, nanac pachpataquiw khanañchta, nanacan asquijjataqui yatekañajjataquiraqui.",
                "24.": "Ucat jupanacar sista: Arjirin arunacap istʼapjjam, juma Israelan utapat jiltʼirinaca, cunalaycutejj mä khakhakat laymïpjjtanwa. Arjirin arunacap istʼapjjam, ucajj Israelan takpach utapar kellkatawa. Ucanacsti jumanac pachpa amuyasiñataquïpan ucanac toke suytʼañanïpjjañamataqui, uqhämarac qhitinacat-tejj khakhakatäpcta uca jilanacamasa, cunalaycutejj uqhäm arjirejj kellke."
            },
            "20": {
                "1.": "Istʼapjjam, ucatsti ischʼuquipjjam, Jacobon utapa, Israel sutimpi sutichatäpcta ucanaca, Judan umanacapat mistupcta, jan ucajja, bautismo umanacat mistupcta ucanaca, Tatitun sutipjjar juräwi lurapcta ucanaca, Israelan Diosapat amtasipcta ucanaca. Ucampis janiw juräwi lurapctati cheka cancañansa asqui cancañansa.",
                "2.": "Ucampis jumanacajj kollan marcanquirït –sapjjtawa. Janiw jumanacajj Israelan Diosapar alcatapctati, arctirinacan Tatitupäquipana. Jïsa, nuwasiri tamanacan Tatitupaw sutipajja.",
                "3.": "Nayajj kalltatpach khanañchta nayra yänacjjatjja. Ucanacasti lacajjat mistu; ucatsti uc uñachayta, jïsa, acatjamat ucanacjj uñachayta.",
                "4.": "Juman chʼurqhisirïtam yatitajj laycuw ucjj lurta. Cuncamajj mä jirur uñtatawa, paramasti broncer uñtataraquiwa.",
                "5.": "Nayasti kalltatpach jumar yatiysma; janïr cunas purinquipan ucanac uñachaysma. Ucanac yatiysma juman jan aqhäm sascañamataqui: Wacʼan diosajjaw ucanac luratayna; jaken lurat wacʼan diosajjampi umatatayas lurat wacʼan diosajjampiw camächit churatayn acanac lurañataquejja –sasa.",
                "6.": "Jumajj take ucjj uñjtawa, istʼaractawa. Janit ucanac arsuñ muncta? Machak yänac uñachaysma ucqhatpachsa, jan yatcäyätas uca imantat yänac uñachaysma.",
                "7.": "Ucanacajj luratäjjew jichhajja, ucampis janiw kalltatpachäquiti, ucanacajj jumaruw yatiyasïna janïr istʼcasmas uca ur nayräjja juman jan sañamataqui: Niy ucanacjj yatjjäyätwa –sasa.",
                "8.": "Jïsa, jumajj janiw istʼctati, yatcaractasa; jïsa, ucapachat jinchumajj jistʼantasi, cunalaycutejj juman jan chek sarnakañamjja, yatïyätwa, puracancta ucqhatpach camächit pʼaquir sutimpejj uchatäyätajja.",
                "9.": "Ucampis sutijjar munat laycuw colerasiñajjarojj jayarstʼayä, wakaychatäñajjataquiraquiw naya pachpajj chuym limisï, jumar jan phatʼanucuñataqui.",
                "10.": "Acajj jumarojj kʼomaptaysmawa; llaquisiñ nina taypit jumar ajjlliracsma.",
                "11.": "Naya laycu, jïsa, nayar munasitajj laycuw lurä, sutijjan jan kʼañuptayatäñapataqui, janiraquiw khapak cancañajj yakhar churcäti.",
                "12.": "Istʼitay Jacobo, nayan jawsat Israelas istʼaraquita. Cunalaycutejj naya quicpäsctwa; nayaw nayrïrïtjja, nayaraquiw tucuyätjja.",
                "13.": "Amparajjaw oraken takanap ut-tʼayi, cupi amparajjaw maysat maysa alajjpachanac utjayaraqui. Ucanacaruw jawsta, ucanacasti chicpachaw nayar uñstapjjetu.",
                "14.": "Takpach jumanac tantachasipjjam, ucatsti istʼapjjaraquim: Qhitis jupanac taypin utji ucanac yatiyañapataquejja? Tatituw juparojj muni. Jïsa, jupanac laycu arsutäqui uca arurojj phokhaniwa. Munañaparjamaw Babilonian sarayani; amparapasti caldeonacjjaruw puriraquini.",
                "15.": "Tatitojj saraquiwa: Naya Tatituw parlta; jïsa, arsuñapataquiw jawsta apaniracta, jupasti sarnakäwipjj sumaptayaniwa.",
                "16.": "Nayar jacʼachasinipjjeta. Janiw kalltäwitpach jamasat parlcti; cunapachatejj ucajj khanañchascän ucapachatpach parlta; Dios Tatitump Ajayupampisti nayaruw qhitanitu.",
                "17.": "Aqhäm siw Tatitojja, Khespiyirimajja, Israelan Kollanapajja: Nayaw jupar qhitanta, naya Tatit Diosama, qhititejj waquiscay yatichtam, sarnakañamäc uca thaquinjam irparactam, jupaw ucjj luri.",
                "18.": "Jumajj camächitanacajjar yäkaquisamäna; ucatjja sumancañamajj jawirjamäsapänwa; asquïñamasti lamaran mathapinacapjamäsapänwa.",
                "19.": "Sarakerimasti chʼalljamäsapänwa, jumat sarakerinacasti kota lacan utjir jiscʼa kalanacjam waltʼataraquisapänwa. Jupan sutipasti janipuniw chhaktayatäcasapänti, janiraquiw nayrakatajjats jakonucutäcasapänti.",
                "20.": "Babiloniat mistupjjam, caldeonac taypit jaltjjapjjam, cusiscañ arump khanañchapjjam; take token yatiyapjjam, orak thiyacam uca yatiyäw apapjjam ucatsti sapjjam: Tatituw Jacob lokeriparojj khespiyi –sasa.",
                "21.": "Jupanacasti janiw umat pharjayasipquiti; jupajj chʼusa wasaranjam irpäna; jupanacataquejj karkat um jalsuyäna; kark pʼujrurant-tayäna ucat umajj jalsüna.",
                "22.": "Take ucanac lurquipansa ucat jucʼampinacsa, janiw sumancañajj ñankha jakenacatac utjquiti –siw Tatitojja."
            },
            "21": {
                "1.": "Wasitata: Istʼapjjeta, jumanaca Israelan utapa, marcajjan awatirinacapan ñankha luratanacap layc yakhachatäpcta ankar jakonucutäpcta ucanaca. Jïsa, take jumanaca, yakhachatanaca, take toker ananucutanaca, jumanacaw marcajjäpjjtajja, Israelan utapa! Nayar istʼapjjet lamaranquir islanaca; ucatsti ischʼuquipjjam jayanacanquir jakenaca. Tatituw puracancta ucqhatpach jawsitu. Taycajjan puracapatpach nayan sutijj ayti.",
                "2.": "Lacajjarojj mä ari espadjam tucuyi. Amparapan chʼiwipampiw imantitu. Mä lluskʼa michʼi lawjam tucuyitu. Michʼi kʼepnakañaparuw imantitu.",
                "3.": "Ucat nayar situ: Israelay, jumajj lokerijjätawa. Juma tokew nayajj khapakaptayatäyä.",
                "4.": "Nayasti sistwa: Inamayaw take chʼam tucta; inamayaw chʼamajj thalsusta. Chekpachan taripäwijjajj Tatitun amparapanquiwa, luräwijjasti Diosajjampiraquiwa.",
                "5.": "Purac mankhetpach lokeripäñatac utjayquit uca Tatituw parli, Jacobor wasitat jupar irpañajjataqui. Israelajj janis mayachthapisc-chinejja, Tatitutaquejj munatäyäwa, Diosajjasti nayan chʼamañchirijjäniwa.",
                "6.": "Ucat jupajj saraqui: Jacobon tamap jachʼar aptañatac lokerijjäñamajja janiw chʼamäquiti, jucʼaquiwa Israelan jiltʼapar cutsuyañataqui. Uqhämaraquiw gentilenacan khanapäñamatac jumarojj uscüma nayan khespiyäwijjäñamataqui oraken thiyanacapcama.",
                "7.": "Jakenacajj uñisipqui ucaru, marcajj uñisqui uca sarayirinacan lokeriparojj aqhäm siw Tatitojja, Israelan Khespiyiripajja, jupan Kollanapajja: Pʼekechirinacajj uñjasaw saytʼasipjjani; Pʼekechirin yokanacapasti yupaychapjjaraquiniwa, Tatitun arsutap phokherïtap laycu.",
                "8.": "Aqhäm saraquiw Tatitojja: Wactʼir pachan jumanacar istʼapjjsma, lamaranquir islanaca, khespiyasiñ urun jumanacar yanapapjjaracsma. Jumanacarojj imapjjämawa; lokerijjarusti catuyapjjämawa marcamp arusjatäcasp uqhäma, oraker ut-tʼayañataqui, chʼusa jaytanucut tutinac jupanacar catokayañataqui;",
                "9.": "Catuntat jakenacarojja, mistupjjam, sañamataqui; chʼamac taypincapqui ucanacar uñstapjjam sañamataquiraqui. Jupanacajj thaquinacan awatitäpjjaniwa, chʼijinacasti take amstanacan utjani.",
                "10.": "Jupanacasti janiw mankʼat awtjayascaniti, umats pharjayascaniti. Janiraquiw intis lupis jupanacarojj tʼakhesiycaniti, cunalaycutejj jupanacar qhuyapayirejj irpascaniwa, uma jalsunac jacʼaruw irparaquini.",
                "11.": "Take kollunacajjsti thaquiruw tucuyä. Jachʼa thaquinacajjasti aytatäniwa.",
                "12.": "Uqhämasti, Israelan utapa, uñjam, ucanacajj jayat jutani; uquïrinacasti alay toketa, jalant toket jutapjjani; yakhanacasti Sinim sata oraket jutapjjaraquini.",
                "13.": "Kʼochupjjam alajjpachanaca; cusisim orake, cunalaycutejj jalsu tokenquirinacan cayunacapajj suma tacnokatäniwa. Yupaychañ kʼochunacamp warartatapjjam kollunaca, cunalaycutejj jupanacajj janiw mayamps jawkʼantatäpcaniti, Tatituw marcaparojj chuymachi, tʼakhesit jakenacapatsti qhuyapayasiniwa.",
                "14.": "Ucampis Sionajj siwa: Tatitojj jaytanucutuwa. Nayatsti Tatitujjajj armasituwa –sasa. Ucampis jupajj jan armasitap uñachayani.",
                "15.": "Mä warmejj ñuñusquir wawapat armasispati? Puracapat mistur wawapat jan qhuyapayasiñapcamajj armasispati? Jupanacajj armaspasa, nayajj janiw jumatjj armascämati, Israelan utapa!",
                "16.": "Uñjam, acajj ampar phujujjar kellkantatäcasmas uqhamätawa. Perkanacamasti sapüruw nayan nayrakatajjanqui.",
                "17.": "Jumar tucqhirinac contrajj mäquiw wawanacamajj saytʼapjjani. Jumar tucqhirinacasti jumatjj jithektasipjjaniwa.",
                "18.": "Uñtam, ucatsti take tok uñatataraquim. Take ucanacaw mayachthapisipjje, ucatsti juman ucaruw jutapjjaraquini. Cunjämatejj nayajj jacasctjja –siw Tatitojja, take jupanacat isthapitäyätawa, cʼachachasiñ isïcaspas uqhäma, jakechasir tawakojj sum wactʼasis isthapisqui uqhämaw ucanacamp wacʼantasïta.",
                "19.": "Cunalaycutejj chʼusawjanacamampi, jaytanucut orakenacamampi, tucqhatäcän uca orakempejja, jichhajj sinti cʼullcʼüniwa, ucanacan utjirinaquïpana. Jumar mankʼantcäyätam ucanacasti jayar jakonucutäpjjaniwa.",
                "20.": "Nayrïr wawanacam chhakayatam khepatsti, utjcanis uca yakha wawanacamajj wasitat jinchumar sapjjani: Acawjajj sinti jiscʼaw nayataquejja; yakhawjay churita ucqhan jacañajjataqui.",
                "21.": "Ucat jumajj chuymaman säta: Qhitis acanac jathasirapitu? Nayajj wawanacajj chhakayasjjtwa, jichhasti, kʼala tucqhatätwa, catuntataraquïtwa, mä toket yakha tokeruw muyuycur uñtat sarnakta. Qhitis acanac uywi? Nayajj jaytanucutätwa. Acanacasti, cawqhancapjjaraquïnsti?",
                "22.": "Aqhäm siw Dios Tatitojja: Acajjay amparajj gentilenacaruw aytä; unañchäwijjsti marcanacataquiw aptaraquï. Jupanacasti yokall wawanacamjj ichunipjjaniwa; phuchanacamsti callachinacapjjaruw apapjjaraquini.",
                "23.": "Pʼekechirinacasti jumanacan uywirimäniwa; pʼekechirinacan warminacapasti jumanacan ñuñuyir taycanacamäpjjaraquiniwa. Oraker alintasaw jupanacajj nayrakataman quilltʼasipjjani, lakʼamp chhaktat cayunacam jupanacajj jallkʼapjjaraquini. Nayan Tatitütajj jumajj yatïta, cunalaycutejj nayar suyir jakenacajja, janiw pʼenka tucupcaniti.",
                "24.": "Mankʼañajj wali chʼaman jaket apakatäniti? Jan ucajja, leyirjam catuntatanacajj antutayatäpjjanicha?",
                "25.": "Ucampis Tatitojj aqhäm siwa: Catuntatanacamp-pachaw chʼaman jaketjj apakasjjani, chʼaman jaken mankʼapajj antutayataraquïniwa, cunalaycutejj qhitinacatejj jumamp chʼajjwkanejja, nayaw ucampejj chʼajjwä, wawanacamarusti khespiyaraquïwa.",
                "26.": "Jumar tʼakhesiyirinacamarojj jupan quipca janchip mankʼayä. Quipca wilapampiw machantapjjani, vinompis machantapcaspas uqhäma. Ucat take jakejj uñtʼani, nayan Tatitütajja, juman Khespiyirimätajja, juman Cutsuyirimätajja, Jacobon chʼamanipätajjaraqui."
            },
            "22": {
                "1.": "Ucatsti naya Nefejj uca bronce tʼalpha lekʼetanacjjar kellkatäcän ucanac leetʼatajjatjja, jilanacajjajj nayar jacʼachasin sapjjetu: Leetʼctas ucanacasti, camsañarac munisti? Ajayu yänacäcaspas uqhämat amuyañäspa? Ajayurjamat phokhasini, janit janchirjam lurascani?",
                "2.": "Naya Nefisti jupanacarojj sistwa: Ajayun arupaw arjirirojj ucanac khanstayi; cunalaycutejj Ajay tokew arjirinacarojj khanstayasi take cunanacatejj jaken wawanacaparojj janchi tokerjamajj lurascan ucajja.",
                "3.": "Ucalaycu, leetʼctsa ucanacajj janchi tokempin ajay tokempin lurasiñapjjatawa. Cunalaycutejj Israelan utapajj acat jayarus jachʼarus take acapach orakjjar chʼeketatatäniwa, uqhämaraqui take marcanac taypiru.",
                "4.": "Acajj jichhajj waljaniw Jerusalenanquirinacajj waljanit jan yatcjjapjjeti. Jïsa, takpach tamanacatjja jilpacharuw apasjjapjje. Ucanacasti lamar islanacan acan qhayan chʼeketatatäpjjewa. Cawqhantejj jupanacajj utjapqui ucjja, janiw qhitis yatipctanti. Yakha tokeruw apatäpjje ucac yatipjjtanjja.",
                "5.": "Jupanacar apat khepatsti, acanacaw jutir urunacan jupanacamp lurasiñapjjat yatiyasi, qhitinacarutejj jucʼampjarojj Israelan Kollanap laycu ananucutäcani pejjtuntatäcaraquini. Cunalaycutejj chuymanacap jupa contrajj kalarayasipjjani; ucalaycuw take marcanac taypir chʼeketatatäni, take jakenacan uñisitäpjjaraquini.",
                "6.": "Ucampis, gentilenacamp uywayasitap khepata, gentilenacjjar Tatitojj amparap aytcani uca khepata, mä unañchäwjam uchat khepataracjja, wawanacapajj gentilenacan amparapjjaruw ichutäpjjani, phuchanacapasti callachinacapjjaruraqui. Acajjay acanacjjat parlasqui ucanacajja, janchi toket parlasi; cunalaycutejj uqhämaw Tatitumpin awquinacasampin arusjäwipajja. Ucatsti jutir urunacan jiwasanacamp lurasiñapäc ucat yatiyi, uqhämarac Israelan utapanquir take jilanacasat yatiyaraqui.",
                "7.": "Ucajj sañ munaraqui, cunapachatejj take Israelan utapajj chʼeketatatäcani, pejjtuntatäcaraquini ucapachajj purininiwa; ucürunsti Dios Tatitojj mä jachʼa chʼaman marc gentilenac taypin saytʼayani, jïsa, aca orakjjan saytʼayani. Jupanacampiw sarakerinacasajj chʼeketatayatäjjani.",
                "8.": "Sarakerinacasan take toker saratatapjjatap khepatsti, Dios Tatitojj mä muspharcañ luräwi gentilenac taypin kalltani. Ucaw wali jachʼa asquïni jiwasan sarakerisataqui. Ucalaycuw jakthapisi, jupanacajj gentilenacampiw mankʼayatäpjjani, amparanacapjjaruw ichutäpjjani, callachinacapjjaruw apatäpjjaraquini.",
                "9.": "Uca luräwisti gentilenacataquejj wali asquiraquïniwa. Janiw jupanacataquiquit asquïcani, jan ucasti, Israelan takpach utapataquejj asquiraquïniwa, cunalaycutejj cuntejj alajjpach Awquejj Abrahanamp lurcän uca arusjäw amtayani: Jumat sarakerinacajj take acapach orakenquir familianacaw qhuyapayatäni.",
                "10.": "Jichhasti jilanacajjay, amuyapjjañam munirista, janiw orakenquir takpach familianacajj qhuyapayatäcaspati, janitejj Tatitojj amparap orakenquirinacar uñstaycasp ucajja.",
                "11.": "Ucalaycu, take orakenacan uñjcañaw Dios Tatitojj amparap uñstayani, arusjäwinacapamp yatichäwipampejj Israelan utapanquirinacar puriñapataqui.",
                "12.": "Ucat jupajj catuntäwit wastat jupanacar irpjjani; jupanacasti tuti churat orakenacapan mayachthapisjjapjjani. Ucatsti urpunacampit chʼamacanacampit mistjjapjjani. Ucatsti, Tatitun jupanacan Khespiyiripätap yatipjjani, Cutsuyiripätapa, Israelan Chʼamanipätap yatipjjaraquini.",
                "13.": "Ucatsti, takpach oraken kʼañusir warmipäc uca jachʼa ajjtcañ taman wilapasti, ucanquirinacan pachpa pʼekepjjaruw purini, cunalaycutejj jupanac puraw nuwasipjjani, quicpa amparanacapan espadapasti pachpa pʼekenacapjjaruw puriraquini. Ucatsti quipca wilapampiw machantasipjjani.",
                "14.": "Israelan utapa, jumaru nuwasir take marcanacajja, jupanac pur nuwasiñataquiw cutcatasipjjani. Cuna pʼiytejj jupanacajj allipcänjja, Tatitun marcapar uca pʼiyar jalantayañataquejja, uca quicpa pʼiyaruw jupanacajj jalantapjjani. Uca nuwasirinacasti takpachaw tucqhatäpjjani. Tatitun cheka thaquip ñankhaptayqui uca kʼañusir warmisti tucqhatäniwa. Jïsa, uca jachʼa ajjtcañ tamajj lakʼa tucuñapcamaw tincutatani, llojjesitapasti wali jachʼäniwa.",
                "15.": "Cunalaycutejj Diosan arjiripajj siwa: Satanasajj jaken wawanacapan chuymanacapjjar jan jucʼamp chʼamanïcjjan ucürojj niy jacʼachasisinquiwa, cunalaycutejj take jachʼa jachʼa tucur jakenacampin, ñankh lurir jakenacampin yawirat aljamäpcan ucürojj mäquiw jacʼachasisinqui. Cunürutejj jupanacajj phuchcatatäpcan ucürojj jancʼachasisincaraquiwa.",
                "16.": "Diosan phokhatpach colerasiñap jakenacan wawanacapjjar puriycan ucapachajj niyaw jacʼanqui; cunalaycutejj jupajj janiw muncaniti ñankha jakenacan asqui jakenacar tucqhañapjja.",
                "17.": "Ucalaycuw jupajj asqui jakenacarojj chʼamapamp imani, jupan phokhatpach colerasiñapas purisincpan, jupanacajj imatäpjjaniwa, timanacapar ninamp phhichhantas tucqhatäñapcamasa. Uqhämasti, asqui jakenacajj janiw ajjsarañapäquiti, arjirin aqhäm satap laycu: Jupanacajj khespiyasipjjaniwa, ninatjamäcasp ucas khespiyasipuniniwa.",
                "18.": "Jilanacajjay, nayaw jumanacar sapjjsma: Take acanacajj jancʼaquiw purinini. Jïsa, aca orakjjanjja, wila warañaw utjani, ninamp jewkʼempiw utjaraquini. Ucatsti jakenacjjaruw ucanacajj janchi token jutani, jupanacatejj Israelan Kollanaparu chuymanacap kalarayasipjjan ucajja.",
                "19.": "Acajjay asqui jakenacajj janiw tucusipcaniti; take qhititejj Sion contra nuwascan ucan phatʼanucutäñap urojja, chekpachan purininiwa.",
                "20.": "Ucatsti Tatitojj mä thac marcapataquejj waquichani, Moisesan arunacap phokhasiñapataqui. Jupajj siwa: Dios Tatitumajj jumanac taypin nayjam mä arjiriruw aptani; take cunanactejj jupajj sapcätam ucanac istʼapjjäta. Take qhititejj uca arjirir jan istʼcani ucajja, marcap taypit jaksutäniwa.",
                "21.": "Jichhasti, naya Nefejja, jumanacaruw khanañchapjjsma, cawquïr arjirit-tejj Moisesajj parlcän ucajja, Israelan Kollanapänwa. Ucat jupajj asqui cancañamp taripani.",
                "22.": "Asqui jakenacasti janiw cunats ajjsarapjjañapäquiti; janiw jupanacat pejjtuntatäpcanejja. Jan ucasti, supayan marcapaw pejjtuntatänejja, ucasti jaken wawanacap taypin ut-tʼayatäni, cawquïr marcatejj janchirjam jacañ taypin ut-tʼayatäqui uca.",
                "23.": "Cunalaycutejja, ucapachajj jancʼaw purinini, ucürunsti kamiriptañatac ut-tʼayat take tamanacajja, take janchjjar chʼamanïñatac ut-tʼayat tamanacasa, take orakenquir jakenacan amuyuparjam wali aytat tucuñatac ut-tʼayat iglesianacasa, janchin ñankha munarcañanacap thakeri, orake yänac thakeri, take cunayman ñankhanac lurañ munir tamanacasa, jïsa, take qhitinacatejj supayan marcapancapqui ucanacaw ajjsarapjjañapäqui, lakhakepjjañapäqui, qhathatipjjañapäqui ucanacajja. Jupanacaw lakʼar tucuñapcam altʼayatäpcan ucanacajja, jupanacaraquiw yawirat aljam japuchcatatäpcan ucanacasa. Ucasti arjirin arunacaparjamawa.",
                "24.": "Cunapachatejj asqui jakenacajj nayrakatar irpsutäpcan uca urojj mäquiw jacʼachasisinqui, cunjämatejj vaca kallunacajj tamat irpsutäquis uqhäma. Israelan Kollanapasti munañaparjamaw jakenac apnakañatac utjantasiñapa, uqhämarac chʼamampi, munañan cancañampi, jachʼa khapak cancañampiraqui.",
                "25.": "Jupasti oraken pusi thiyapatpach wawanacapar apthapini. Ovejanacaparusti jactʼaniwa. Jupanacasti juparojj uñtʼapjjaniwa; mä tamaquiw utjani, mä awatiriquiraquiw utjani. Jupaw ovejanacaparojj mankʼayani; chʼijsti jupan jicjjatapjjaraquini.",
                "26.": "Tatitun marcapan asqui cancañap laycuw Satanasajj jan chʼamanïcaniti. Ucatarac jupajj walja maranacajj jan antutatäcaspati, marcan chuymapjjar jan chʼamanïtap laycu, cunalaycutejj marcajj asqui cancañan utjasini, Israelan Kollanapasti sarayaraquiniwa.",
                "27.": "Jichhasti naya Nefejja, jumanacaruw sapjjsma, take ucanacajj janchirjam puriniñapawa.",
                "28.": "Ucampis take orakenaca, familianaca, lajjranaca, jakenacajja, Israelan Kollanapanjja sumaw utjasipjjani, jupanacatejj juchanacat Dios toker cutiquipstapcan ucqhajja.",
                "29.": "Jichhasti ucanacjjat jan jucʼamp jiljañ munasaw naya Nefejj acqhar tucuyta.",
                "30.": "Uqhämasti, jilanacajjay, bronce tʼalpha lekʼetanacjjar kellkatäqui ucanacan chekätap amuyapjjañam munirista. Ucanacasti jakeruw khanañchi, Diosan camächitanacaparojj jaysirïñapawa.",
                "31.": "Ucalaycu, janiw jumanacajj amuyañamäquiti nayamp awquijjampic ucanac ircatapquirists yatichapquists uqhäma. Uqhämasti, jumanacatejj camächitanacar jaysapjjätajja, tucuycam thurtʼasipjjaraquïtajja, khep khepa urun khespiyatäpjjätawa. Ucajj uqhämäscapuniwa. Uqhamäpan."
            }
        }
    },
    "2-ne": {
        "meta": {
            "slug": "2-ne",
            "name": "Nefin Payïri Kellkatapa",
            "chapterWord": "ri Jalja"
        },
        "chapters": {
            "1": {
                "intro": "Lehin jiwatapjjat mä kellkäwi. Nefin jilanacapajj jupar kallasipjje. Tatitojj Nefir wasarar sarañapataqui eojje. Jupan wasaran saräwinacapa, yakha uqham cunanacajja.",
                "1.": "Ucatsti naya Nefin jilanacajjar yatichañ tucuyatajj khepatjja, Lehi awquejjajj walja cunanacjj jupanacaru yaticharaquïna, Tatitun jupanacataqui sinti jachʼa cunanac luratapjjata, jupanacar Jerusalen oraket irpasa.",
                "2.": "Jupanacan umanacjjan cutcatañanacapjjata, jupanacan jachʼa kota lamaran jan mankʼantatäñapataqui Diosan jupanacar jan jiwayas qhuyapayäwinacapjjatsa jupajj jupanacar parläna.",
                "3.": "Jupanacajj catokapcänjja uca arsut orakjjata, Jerusalenat jaltañajjataqui Tatitun nanacaru yatiyas sinti qhuyapayatapjjats jupanacar parlaraquïna.",
                "4.": "Cunalaycutejj jupaw säna: Mä uñjäw uñjtwa. ucat Jerusalenan tʼunjatätapjjat yattwa. Jiwasanacatejj Jerusalenan kheptʼapjjasänjja, jiwapjjaraquisänwa.",
                "5.": "Jupajj saraquïna: Ucampisa, llaquinacajj jiwasanacan utjcchïnsa, jiwasanacajj mä arsut orakjj catokapjjtanjja; uca orakesti take yakha orakenacatsipan qhustʼatawa. Dios Tatitusti nayampi amtäw luraraquïna aca oraken jathajjataqui mä tuti orakëñapataqui. Tatitojj amtäwir mantasajja aca orak nayaru wawanacajjaru siñayatac churapjjestu, uqhamaraqui qhitinacatejj yakha orakenacat Tatitun amparapan acsar irpsutäpquejja uca jakenacarurac churaraquiwa.",
                "6.": "Ucatwa, nayan utjquejja uca Ajayun khanañchäwiparjamawa, naya Lehejja acjj yatiyta: Jan Tatitun amparapan irpanitäsina, janiw qhitis aca oraker jutcaniti.",
                "7.": "Ucatwa qhitirutejj jupajj irpancanejja ucanacataqui aca orakejj yakhachatawa. Jupajj churqui uca camachitanacaparjam jupanacatejj juparu lokapcanejja, aca orakejj antutatäwi orakëniwa jupanacataqui. Ucatwa janiw cunapachas catuntäwiru puriyatäpcaniti, jan ucajja, ñankha luräwinac laycuquiw ucaru puriyatäpjjani; cunalaycutejj ñankha luräwinacatejj sint utjcanejja, orakejj jupanacatac ñankhachatäniwa. Ucampis asqui jakenacataqui wiñayatac yakhachatäniwa.",
                "8.": "Ucampis, aca oraken utjatapjjata yakha marcanacan janira yatiñapajja suma amuyañawa, cunalaycutejj walja marcanacajj aca orakjjar jutapjjaspawa, tuti churäwitaqui mayaujan jan utjañapcama.",
                "9.": "Ucatwa naya Lehejja mä arsüwi catokta aqham siri: Dios Tatitojj Jerusalen oraket irpscani ucanacan jupan camachitanacap phokhañanacaparjamawa jupanacajj jachʼaptapjjani aca orakjjana, take yakha marcanacatjj jithektatäpjjaraquini, jupanacan quipcanacataqui aca orakenïñapataqui. Jupanacatejj jupan camachitanacap imapjjanejja aca orakjjan jachʼaptatäpjjaraquini, janiraquiw qhitisa utjcaniti jupanacar turiyiri, tuti orakepjj jupanacat apakeri. Jupanacasti sumanacasaw wiñayatac aqhan utjapjjaraquini.",
                "10.": "Ucampis cunürutejj jupanacajj jan iyawsas tʼuqhartapcani, uca sinti jachʼa qhuyapayäwinacjj Tatitun amparapat catokasinjja, acapach orakjj take jakenacjj luräwjjat yatisinjja, orake luräwitpacha Tatitun wali jachʼa muspharcañ luräwinacapjj uñtʼasinaracjja, take cunanacjja iyawsañamp lurañapatac chʼam catokasinjja, kalltäwitpach take camachitanac catokasinjja, jupan jan wati sumätap laycu aca qhustʼata arsuta orakeru irpatäsinjja – jisa, nayaw sapjjsma, cunüruntejj jupanacajj Israelan Kollanaparu, cheka Mesiasaru, jupanacan Cutsuyiriparu Diosaparu ajjalnucupcani uqhajja, ucürutejj purcanejj uqhajja, Asquïquis Ucan taripäwinacapajj jupanacjjaruw purini.",
                "11.": "Jisa, jupaw yakha marcanacjj jupanacan ucar irpanini, ucanacar ch,amjj churaraquini. Jupajj jupanacan utjiri orakenacapjj jupanacat apakani, jupanacaru chʼeketatatäyani, jawkʼatäyaraquini.",
                "12.": "Jisa, mitanac mitanac sarakapcani uqhajja wil wartäwinacajja jachʼa tumpäwinacajj jupanac taypin utjaniwa. Ucatwa, yokanacajja, amtasiñamjj muniristjja, jisa, arunacajjaru yäkañamjj muntjja.",
                "13.": "Jumanacajj pʼarjjtapjjaquisma, jiwatjam iquit pʼarjjtapjjaquismasa, jisa, mankhapachan iquipatsa. Uca ajjsarcañ cadenanacsti, cunanacampitejj ñachʼantatäpcta ucanacjj apsus thalarasipjjaquisma; uca cadenanacasti jaken wawanacaparu ñachʼantejja jupanacaru catuntata irpantañataqui jan tucusiri llaquisiña jaqhusiña pʼiyaru.",
                "14.": "Pʼarjjtapjjam! Lakʼat sartapjjam, qhathatquiri awquiman arunacapjj istʼapjjam, qhitin janchiptejj niy imantapcäta chʼuju chʼuchʼu amay imäwiru, cawqhat-tejj janiw qhiti sariris cut-tancaspati. Cawqharutejj take orakenquirinacajj sarapqui uqharojja mä jucʼa ururojja nayajj saräwa.",
                "15.": "Ucampis Tatitojj ajayojjar mankhapachat cutsuyiwa. Nayasti khapak cancañap uñjtwa. Nayasti munañapan amparanacapana wiñayatac khomthapitaraquïtwa.",
                "16.": "Tatitun leyinacapjj camachinacapjj imapjjañamjj munt nayajja. Jisa, kalltäwitjja ucajj chuymajjan llaquisiñapawa.",
                "17.": "Walja cuti chuymajjajj ancha llaquisiñjj kʼepi, cunalaycutejj ajjsarta, jumanacan chʼollkhe chuymanïta laycu Diosajj phokha colerasiñapampi inas jumanacjjar jutapjjchiristam jumanacan phatʼsutäñamataqui, wiñay tucjatäñamataqui.",
                "18.": "Jan ucajja, inas mä ñankhachäwejj jumanacjjaru purapjjchiristam walja mitanacan sarakatapcama; ucat inas jumanacjjaru espadampi machʼampejja tumpapjjchiristam, inas jumanacajj uñisitäpjjchïta, supayan catuntañaparjama munañaparjama apnakatäpjjchïta.",
                "19.": "Ay yokanacajja, ucanacajj janic jumanacjjar puripjjeristamti, antisas jumanacajj Tatitun ajllita qhuyapayata jakenacapäpjjaquisma. Ucampis, thaquinacapajj wiñay asquiwa, ucat jupan munañaparjam lurpan.",
                "20.": "Jupasti saraquïna: Jumanacan camachitanacajjar phokhapjjañamarjamajja, aca oraken jachʼaptapjjätawa. Ucampis, camachitanacajjar jumanacan jan phokhapjjañamarjamajja, nayan nayrakatajjat jarcʼakatäpjjätawa.",
                "21.": "Jichhasti, nayan yokanacajja, lakʼat sartapjjam, jakëpjjam, mä amuyumpi mä chuymampi amtapjjam, take cunanacanjja chicapjjam jan catuntäwiru puriñanacamataqui, nayan chuymajjan jumanacat cusisiñapataqui, chuymajjan jumanacat cusisisa acapach oraket mistuñapataqui, amay imäwiru jan llaquisiñamp jaqhusiñampi imantatäñajjataqui;",
                "22.": "Jachʼa ñankhachäwimpi jan ñankhachatäñamataqui, asqui Diosan colerasiñapjj jumanac pachpjjar tucjañcam jan puriyasiñamataqui, jisa, ajayuru janchiru wiñay tucjañcam jan puriyasiñamataqui.",
                "23.": "Pʼarjjtapjjam yokanacajja. Asqui cancañan arjjatiri isipamp isthapipjjam. Cuna cadenanacampitejj ñachʼantatäpcta ucanacat thalarasipjjam, chʼamacat mistupjjam, lakʼat sartapjjaraquim.",
                "24.": "Jan wasitat jilamaru cutcatapjjamti. Jupan uñjäwinacapajj khapakänwa: camachitanacjj jupajj imi, Jerusalenat mistcäyätans ucapachatjja. Jupajj Diosan amparanacapan apnakatawa, jiwasaru arsuta orakeru irpaniñataqui. Janitejj jupajj jiwasampïcasapänjja, wasaran mankʼat jiwarapjjasänwa. Ucampis jumanacajj jacañap apakañ chʼamtʼapjjäyäta. Jisa, jupajj walja llaquisiñampiw jumanac laycu tʼakhesïna.",
                "25.": "Jumanac laycu nayajj wal ajjsartwa qhathatiracta jupan wasitat tʼakhesiñapjjata, jupajj jumanacjjar chʼamjj wactʼäwjj catuñ chʼamtʼcasapänsa uqham amuyatanacam laycu. Ucampis nayajj yattwa, jupajj janiw jumanacjjar chʼamjj wactʼäwjj catuñ chʼamtʼquiti. Antisasa jupajj Diosan khapak cancañapar thake, jumanacan wiñay sumancañam munaraqui.",
                "26.": "Jupan khana arumpi jumanacar parlatapata jumanacajj thuthusipjjtawa. Usuchjañ arunacampiw parlapjjet sasaw sapjjtajja. Nanacatac colerasi sas sapjjaractajja. Ucampis uca usuchjañ arupajja jupanccäna uca Diosan arupan chʼamapänjja. Cuntejj colerasiñaw sapcta jumanacajja, ucajja cheka cancañänwa, Diosancquisa ucarjama. Jupasti janiw chʼamanïcänti ucjj jarcʼañataqui, antisas jan ajjsarasa jumanacan ñankha luräwinacamat yatiyapjjäyätamwa.",
                "27.": "Diosan chʼamapan jupampïñapajj waquisiwa, jupan jumanacar camachit churañapcama, jumanacan ucjj jaysañaman waquisiñapcamasa. Ucampis janiw jupati lacap jistʼarcäna, antisasa Tatitun jupanquiri Ajayupajj lacap parlañapatac jistʼarayänjja. Jupansti janiw lac jistʼthapiñatac chʼamajj utjcänti.",
                "28.": "Jichhasti Laman yokajja, uqhamaraqui Lemuel, Sam, uqhamaraqui Ismaelan yokanacapäpcta uca nayan yokanacajja, amuyapjjam, jumanacatejj Nefin aruparu yäkapjjätajja janiw tucusipcätati. Jumanacatejj jupar yäkapjjätajja nayaw qhuyapayapjjäma, jisa, nayan nayrïri qhuyayäwejja.",
                "29.": "Ucampis janitejj jumanacajj jupar yäkapcätajja, nayrïr qhuyayäwejja apakäwa, jisa, nayan qhuyayäwejja. Ucasti jupjjarüniwa.",
                "30.": "Jichhasti, Zoram, jumaru parlsma: Jumajj Labanan lokeripätawa. Ucampis Jerusalen oraketa irpanitätawa. Juman Nefi yokajjamp wiñayatac chekpach sumancañamjj nayajj yatiractwa.",
                "31.": "Ucatwa juman chekapätam laycu, juman jathamajj jupan jathapampiw qhuyapayatäni, aca orakjjan walja maranac jachʼaptas utjañapataqui. Janiraquiw cunasa jupanacaru usuchjcaniti, jupanacan aca orakjjan wiñay jachʼaptañapar jarcʼcaraquiniti; jan ucajja jupanac taypinquiri ñankha luräwinacaquiw jupanacar usuchjani jachʼaptañapar jarcʼaraquini.",
                "32.": "Ucatwa jumatejj Tatitun camachitanacapjj imätajja, Tatitojj aca orakjj yakhachiwa jathaman sumancañapataqui yokajjan jathapampi."
            },
            "2": {
                "1.": "Jichhajja, Jacobo, jumar arssma: Wasaran tʼakhescäyätsa ucürunacan nayrïri yurit yokajjätaw jumajja. Jiscʼalaläsajja, jilanacaman khorütap laycu jumajj tʼakhesïyätawa, llaquisiraquïyätawa.",
                "2.": "Ucampis Jacobo, wasaran nayrïri yurit yokajja, jumajj Diosan jachʼätapjj uñtʼtawa. Jupasti tʼakhesïwinacamjj kollanaptayani, juman ucanacat sumjj catokañamataqui.",
                "3.": "Ucat jumajj qhuyapayatäyatawa, jumasti Nefi jilamampi sumancas utjaraquïta. Urunacamasti Diosamar lokasa yupaychañataquïniwa. Ucatwa, Cutsuyiriman asquïtap laycu juman cutsuyatätam yattwa, cunalaycutejja phokha pachanacanjja jakenacar khespiyañatac jupan jutañap niy uñj-jjäyätaw jumajja.",
                "4.": "Jumasti jiscʼalaläsajja jupan khapak cancañapjj uñjäyätawa. Uca laycojja, qhitinacarutejj jupajj janchinjj tumpcani ucanacjam qhuyapayatätawa, cunalaycutejj Ajayojj quipcawa wasüru jichhüru wiñayataqui. Jaken tincüwipatjja thaquejj waquichatawa; khespiyasiñajja inaquiwa.",
                "5.": "Jakenacasti yatichatäpjjewa sums ñanks uñtʼañapcama. Leyisti jakenacar churatawa. Leyisti janiw qhitirus jan juchani uñstaycaraquiti, jan ucajja, jakenacajj leyin jarcʼakatäpjjewa. Jisa, jupanacajj acapach leyin jarcʼakatäpjjäna. Uqhamaraqui kollan ley laycu jupanacajj asquïqui ucjjat apakatäpjje wiñayataqui sinti llaquisit tucupjjaraqui.",
                "6.": "Ucatwa, Kollan Mesiasanjja, Kollana Mesias toketa cutsuyañajj puri, cunalaycutejj qhuyapayäwimpi chekäñampejj jupan phoktʼatawa.",
                "7.": "Juchanacatac loktäwjama jupa pachpaw loktasi take pʼaquit altʼat chuymani jakenacatac leyin cunataquïtap phokharapiñataqui; janiraquiw yakhataquejja leyin cunataquïtap phokhcaraquispati.",
                "8.": "Uca laycojja acapach orakenquirinacaru ucanacjjat yatiyañajja wali waquisi jupanacan aqham yatiñapataqui: Janiw qhiti janchisa Diosampi jaccaspati, jan ucajja Kollana Mesiasan asquïtanacap qhuyapayäwip munasïwip laycuqui. Jupasti quipca janchi jacañap apakayasini, ucat Ajayun chʼamapampi wasitat jacañap catjjarusiraquini jiwatanacan jactäwipa puriyañapataqui. Jupasti nayrïri jactiriraquïniwa.",
                "9.": "Ucatwa jupajj Diosan nayrïri achupawa, cunalaycutejja take jaken wawanacapataqui jupajj chicanchani. Juparu iyawsirinacasti khespiyatäpjjaniwa.",
                "10.": "Uca takenitaqui chicanchäwi laycu, take jakenacajj Diosar jutapjjani. Ucatwa, jupanquiri cheka cancañaparjama kollan cancañaparjamaw jupan jupanacar taripañapataqui, jupanacajj jupan ucan saytʼapjjani. Ucatwa Kollanäqui Ucan churata leyin cunataquïtapajja, uca leyir chictʼatäquejja uca mutuyäwimpi mutuyañataqui; (uca leyir chictʼat mutuyäwejja leyir chictʼat cusisiñat maysäjjanquiwa), juchanacan tʼakhesiyäwinacaparu phokhañan cunataquïtap phokhañataquiwa–",
                "11.": "Cunalaycutejj maysat maysancañajj take cunanacan waquisi. Wasaran nayrïri wawachat yokajja, janitejj uqhamäcaspajja, asqui cancañajj janiw uttʼayañjamäcaspati, ñankha cancañas janiraqui uttʼayañjamäcaspati. Kollan cancañamp llaqui cancañampi janiw uttʼayañjamäcaspati, janiraquiw suma cancañamp jan wali cancañampi ut-tʼayañjamäcaspati, janiraquiw suma cancañamp jan wali cancañampi ut-tʼayañjamäcaraquispati. Ucatwa take cunanacan mayaruw chictʼatäñapajj waquisispajja. Ucata ucanacatejj mayaquïspajja jiwatjamaw kheparaspajja, jan jacañani jan jiwañani, janirac thujsantañ cancañani janirac jan thujsantañ cancañani, jan cusisiñani jan llaquisiñani, janiraqui amuyuni janiraqui jan amuyuni.",
                "12.": "Ucatwa jan cunataqui luratäsapäna. Luratäñapasti inamayaquïsapäna. Ucatwa, ucajj Diosan amuyuparu tucjaspawa, cunanacataquitejj jupajj take cun lurqui ucanacjj tʼunjaraquispajja, uqhamaraqui Diosan chʼamaparu, qhuyapayäwiparu chekapäñaparu tucjaraquispa.",
                "13.": "Jumanacatejj janiw ley utjquiti sapjjätajja, janiw juchajj utjcaraquiti sapjjaraquïtawa. Janiw juchajj utjquiti sapjjätajja janiraqui asqui cancañajj utjcaraquit sapjjätawa. Janitejj asqui cancañajj utjquejja janiw cusisiñajj utjcaraquiti. Janitejj asqui cancañampi cusisiñampi utjquejja, janiw mutuyañamp tʼakhesiñampejj utjcaraquiti. Janitejj ucanacajj utjquejja janiw Diosajj utjcaraquiti. Janitejj Diosajj utjquejja, jiwasajj janiw utjctanti, orakes utjcaraquiti, cunalaycutejj janiw mä cunanac luräwis utjcaspati, sarayañataquisa sarayatäñataquisa. Ucatwa take cunanacan ina chʼusaru chhaktañapajj waquisispawa.",
                "14.": "Jichhasti yokanacajja, ucanacjj arsupjjsma jumanacan sum catokañamataqui, yatekañamataqui; cunalaycutejj mä Diosaw utji, jupasti take cunanacjj luri; alajjpachanacsa, oraksa, take ucanacan utjquejja take ucanacsa, sarayiri cunanacsa, sarayata cunanacs luri.",
                "15.": "Diosan nayrïri awquis taycas luratap khepatjja, orakenquiri lakʼonacjja, alajjanquiri jamachʼinacjja, jisa, take luratäquisa ucanacjj luratap khepatjja, jakenacan cunatac utjatapjj Diosan wiñay munañaparjam phokhañataquejja, cunanacpur maysat maysancañajj waquisïnwa. Jisa, jarcʼata achojja jacañ kokata maysanqui; mayasti mojjsawa mayasti cʼallcʼuwa.",
                "16.": "Ucatwa Dios Tatitojj jakeru chʼam churi jupanacan pachpatac ajlliñapataqui. Ucatwa, janitejj jakejj mayana, jan ucajj yakhana amuyayatäcasapänjja, janiw jupajj pachpataqui cuns lurcasapänti.",
                "17.": "Cuna kellkanactejj naya Lehejj arsuycta ucanac laycojja aqham amuyta: Kellkatäqui ucarjamajja, Diosan mä qhitapajj alajjpachata jalakäna, ucatwa Diosan nayrakatapan ñankhäquis ucjj thakatapata mä supayaru tucüna.",
                "18.": "Jupan alajj pachat jalaktatap laycu, wiñayataqui sinti llaquisiri tucutap laycu, takpach jakenacan llaquisiñapjj munapuniwa. Ucat jupajja, jisa, supayäquis uca nayrapach catari, take cʼarinacan awquipäquis ucajja Evaru säna: Uca jarcʼat achuta mankʼam. Jumasti janiw jiwcätati, antisas Diosjamäyatawa ascs ñanks yatisa.",
                "19.": "Ucatsti Adanamp Evampejj jarcʼat achut mankʼapcän uca khepatjja, Eden huertat alissutäpjjänwa, orak yapuchañataqui.",
                "20.": "Jupanacasti wawanac utjayapjjäna, jisa, aca orakenquir familjj utjayapjje.",
                "21.": "Diosan munañaparjamaw jaken wawanacapan urunacapajj jachʼaptayatäna, jupanacan janchinïsajj juchat cutiquipstañanacapataqui. Ucatsti utjäwipajj mä yantʼañ utjäwiru tucüna. Dios Tatitojj jaken wawanacaparu churcäns uca camachitanacarjamawa urunacapajj jachʼaptayatänwa. Cunalaycutejj jupajj take jakenacaru taycapan awquipan ley pʼaquitap laycu jupanacan chhakatapa uñachayäna. Ucatwa jupaw jupanacaru camachit churäna take jakenacan juchat cutiquipstasiñapataqui.",
                "22.": "Jichhajj amuyapjjam: Janitejj Adanajj ley pʼaccasapänjja janiw tinccasapänti, antisas Eden huertan kheparasapäna; take cunanacatejj luratäcänjja take ucanacajj khepararaquisapäna cunjamatejj luratäcänjja uqhampacha, uqham wiñayatac jan tucusir kheparapjjaraquisapäna.",
                "23.": "Jupanacasti janiraquiw wawanacanïpcasapänti. Ucat jan yatiñ utjäwinjja kheparapjjasapäna, jan cusisiñanïsa llaquiru jan uñtʼatap laycu, sum jan lurasa juchar jan uñtʼatap laycu.",
                "24.": "Ucampis qhititejj take cunanac yatqui ucan suma amuyuparjamaw take cunanacajj luratawa.",
                "25.": "Jakenacan utjañapataqui Adanajj tincünwa. Jakenacasti utji, jupanacan cusisiñapataqui.",
                "26.": "Phokha pachanacanjja Mesiasajj jutani, jaken wawanacapjj uca tincüwita cutsuyañapataqui. Jupanacan tincüwit cutsuyatap laycusti wiñayataquiw antutatäpjjani, ascs ñanks yatisa, jupanac pachpataqui cunanac lurañapataqui jan yakhan sarayatäñapataqui, jan ucajja, Diosajj churcäns uca camachitanacaparjamaw leyin mutuyäwipan sarayatäñapataquiqui uca jachʼa khep khepa urunjja.",
                "27.": "Ucat janchinjja jakenacajj munañaparjam cunanac lurañapatac antutatäpjjewa. Take cunanacatejj jakenacataqui waquisqui take ucanacajj jupanacaru churataraquiwa. Antutatäpjjewa antutatäwiru wiñay jacañaru ajlliñapataqui, take jakenacataqui uca jachʼa chicanchäwi toketa, jan ucajja catuntatäwiru jiwañaru ajlliñapataqui, supayan catuntäwiparjama chʼamaparjama, cunalaycutejj jupajj take jakenacan jupjam wali llaquisiñanacap muni.",
                "28.": "Jichhasti, yokanacajja, nayaw muniristjja jumanacan uca jachʼa Chicanchiriru uñjañamjja, jupan jachʼa camachitanacaparu phokhañamsa, arunacaparu iyawsirïñamsa, wiñay jacañaru ajlliñamjja, jupan Kollan Ajayupan munañaparjama.",
                "29.": "Munaraquirista jumanacan wiñay jiwañaru jan ajlliñamjja, janchin munañaparjama ucanquiri ñankhätarjama; ucasti supayan ajayuparu catuntañatac chʼam churi, jumanacar mankhapacharu puriyañapataqui, jupan jumanacjjaru sarayañapataqui jupan quipca marcapana.",
                "30.": "Aca jucʼa arunacjja take jumanacaruw arsupjjsma, yokanacajja, nayan yantʼäwi urunacajjata khepïri urunacanjja. Diosan arjirin aruparjam asquïqui ucjj nayajj ajlltwa. Janiw cunataquis ucanacjj lurcti jan ucajja, jumanacaman wiñayataqui sumancañamataquiquiw ucanac lurta. Uqhamäpan."
            },
            "3": {
                "1.": "Jichhasti Jose, nayajj juma sull ca yokajjaru arsüma. Nayan tʼakhesïw wasarajjanjj jumajj yuritätawa. Jisa, nayan jila llaquinacajj urunacanjja taycamajj jumar wawachaytamjja.",
                "2.": "Aca orakejj mä sinti qhustʼata orakewa. Tatitojj jumataqui aca orakjj yakhacharappan juman tuti orakemataqui, juman jathamampin jilanacamampina tuti orakepataqui, jumanacan wiñay sumancañamataqui, jumanacatejj Israelan Kollanapan camachitanacap phokhapjjätajj uqhajja.",
                "3.": "Jichhasti, qhit-tejj tʼakhesïw wasarajjat apsuncäyäsma juma Jose sullca yokajja, Tatitojj wiñay jumar qhuyapaypan, cunalaycutejj jathamajj janiw kʼal tʼunjatäpcaniti.",
                "4.": "Cunalaycutejj jumajj jiqhanejjan achupätawa; nayasti qhiti Joseatejj Egiptor catuntat apatäcänjja uca Joseat jathasitätwa. Tatitojj Joseatac lurcäns uca amtäwinacajj jachʼaraquïnwa.",
                "5.": "Ucatwa, Joseajj chekpachaw urunacasar uñjäna. Tatitut mä arsüw catokäna, jupan jiqhanipan achupata Dios Tatitun mä asqui laymi aytañapataqui, Israelan utapataqui. Janiw ucajj Mesiasäcaspati antisasa ucajj mä khakhakat laymispawa. Ucampis uca laymejja Tatitun amtäwinacapanjj amtatäspawa. Jupanacar chʼamacat khanaru apsuñataqui, jisa, imantat chʼamacats catuntatäwipats antutatäwiru apsuñataqui Mesiasan khep khepürunacan jupanacaru chʼamampi uñstayasitapjjata uca amtäwinacajj yatiyäna.",
                "6.": "Cunalaycutejj Joseajja chekpach ircatäna aqham sasa: Dios Tatitojjajj mä uñjiriru sartayani; ucasti mä ajllita uñjirïniwa jiqhanejjan achupataqui.",
                "7.": "Jisa, Joseajj chekpachaw säna: Tatitojj aqham situ: Mä ajllita uñjiriruw jiqhaniman achupat sartayäjja. Jiqhaniman achup taypinjja jupajj wali yäkatäniwa. Juparuw camachit churäjja jupan mä luräw lurañapataqui jiqhaniman achupataqui, uca jupan jilanacapa. Ucasti jupanacataqui sinti sumäniwa; cuntejj awquinacamamp lurctsa uca amtäwinacjjats jupanacar yatiyani.",
                "8.": "Juparu camachit churaraquëjja cawquïri camachittejj churcäjj ucaqui lurañapataqui, jan yakha cun lurasa. Jupasti nayan luräwejj lurani, ucat uñjatajjarjam jupajj jachʼäni.",
                "9.": "Jupasti Moisesjamaw jachʼani; Moisesatsti sista, jupjj jumanacatac sartayäwa, Israelan utapan jakenacajjar Egipto oraket antutayañataqui.",
                "10.": "Moisesaru sartayäwa jakenacamaru Egipto oraket antutayañataqui.",
                "11.": "Ucampis mä uñjiriru sartayäwa jiqhaniman achupatjja. Juparu chʼamjj churaraquïwa, arojj jiqhaniman achuparu puriyañapataqui – janiraquiw arojjar puriyañapataquiquïquiti siw Tatitojja, antisasa, ucürunjja niy jupanac taypincjjani uca nayan arojjar iyawsayañapataquiraqui.",
                "12.": "Ucatwa jiqhaniman achupajj kellkaniwa; Judan jiqhanipan achupajja kellkaraquini. Cunaraquitejj jiqhaniman achupan kellkatäcani, uqhamaraqui cunatejj Judan jiqhanipan achupan kellkatäcaraquini, ucanacajj chicaw jachʼaptani, cʼari yatichäwinacaru pejjtuyañataqui chʼajjwäwinacaru tucuyañataqui, jiqhaniman achup taypina sumancañjj attʼayañataqui, awquinacapat arsüwinacajjat jupanacaru khep khepürunacan yatiyañataqui siw Tatitojja.",
                "13.": "Jumaru nayrapachjamar cuttayañatac luräwejjajj take jakenacajj taypina kalltcani ucürunjja, Israelan utapa, jupaw jan chʼamanïsin chʼamañchatäni, siw Tatitojja.",
                "14.": "Aqham sasinjja Joseajj Diosan arji: Uca uñjiriruw Tatitojj qhuyapayani. Jupar tʼunjañ chʼamtʼirinacasti pejjtuyatäpjjani, cunalaycutejj Tatituta catokcta jiqhanejjan achupat uca arsüwejj phokhasiniwa. Jisa, uca arsüwin phokhasiñapat nayajj chekpachaw yattjja.",
                "15.": "Jupan sutipasti nayan sutejj-jamäniwa. Sutipasti awquipan sutipamp quipcaraquïni. Jupasti nayjamäniwa cunalaycutejja, Tatitojj jupan amparap toketa puriycanejja ucajj Tatitun chʼamapampi jakenacajjaru khespiyasiñaru irpani.",
                "16.": "Jisa, aqham Joseajj Diosan arjäna: Acjjat chekpachaw yattjja cunjamatejja Moisesat arsüwjjat chekpach yatctjja uqhama, cunalaycutejj Tatitojj nayar sitäna: Jathamaru wiñayatac imäwa.",
                "17.": "Tatitusti saraquïna: Mä Moisesjj sartayäwa; mä lawanjja juparuw chʼam churäjja; juparu kellkañatac amuyu churaraquïwa, ucampis janiw lajjraparu wal arsuñapatac jararcäti, cuñnalaycutejj janiw jupar arsuñataqui chʼamañchcäti. Ucampis nayan leyejj jupatac kellkäwa, quipca amparajjan lucʼanajjampi. Jupataquiwa mä arsuri luraraquëjja.",
                "18.": "Tatitojj nayaru saraquitäna: Jiqhaniman achupataqui sartayäwa. Jupataquiwa mä arsuri luraraquï. Nayajja, jisa, nayaw jupar chʼam churäjja jiqhaniman achupan kellkatanacapjja jupan kellkakañapataqui, jiqhaniman achupataqui. Jiqhaniman achupan arsuripasti ucjj arnakaraquini.",
                "19.": "Nayan suma amuyojjarjam cuñna arunacan jiqhaniman achuparu sarañapajj waquiscani uca arunacjj jupajj kellkani. Juman jiqhaniman achupajj jupanacar lakʼat artʼapcaspas uqhamäniwa, cunalaycutejj nayaw iyawsatapar uñtʼta.",
                "20.": "Jupanacasti lakʼata artʼapjjaniwa, jisa, walja jathanacan jupanacat sarakañap khepatjja, juchat cutiquipstañataqui jilanacaparu artʼani. Ucatsti artʼäwipajj artʼapuniniwa jupanacan arunacapan khanätaparjama.",
                "21.": "Jupanacan iyawsatap laycu, arunacapajj nayan lacajjat mistuni juman jiqhaniman achupat sarakeri jilanacaparu. Iyawsañapanjja, jan chʼaman arunacaparojj chʼamaniruw tucuyäjja, cawquïr amtäwitejj awquinacamatac lurcäyäta uca amtäwejjat amtasiñataquejja.",
                "22.": "Jichhasti Jose yokajja, uqham nayra awquejjajj Diosan arjäna.",
                "23.": "Ucatwa, uca amtäw laycojja jumajj qhuyapayatätawa; ucatwa jathamajj janiw tʼunjatäpcaniti, jupanacan kellkatan arunacapar yäkatap laycu.",
                "24.": "Jupanac taypinjja mayniw sartani, walja sumanac lurani arumpi luräwimpi. Mä irnakañäcaspas uqhamäniwa Diosan amparapanjja; wal iyawsanejja jachʼa muspharcañanac lurañataqui. Diosan amuyupan jachʼäqui ucjj luraraquini, Israelan utaparu jilanacaman jathaparu nayrapachjamaru wali cuttayañ puriyañapataqui.",
                "25.": "Jichhasti, qhuyapayatätaw jumajja, Jose. Jumajj jiscʼätawa, ucat Nefi jilaman arunacapar yäkam, ucat aca arsutajjarjamaw jumar camachätam. Jiwiri tataman arupat amtasim. Uqhamäpan."
            },
            "4": {
                "1.": "Jichhajja cuna arjäwinacjjat awquejjajj arscänjja, cunanacatejj Egiptor apata Josejjat yatiycänjja ucanacjjat naya Nefejj arsü.",
                "2.": "Cunalaycutejj take jupan jathapjjat jupaw chekpach Diosan arjäna. Cawquïri arjäwinac kellkcänjja uca arjäwinacatsipan jucʼampi jila yatiyäwinacajj jucʼaquipuniwa. Jupasti nanacjjat yatiyäna, uqhamaraqui nanacan jutiri mitanacajj-jjata. Ucanacasti tʼalpha kʼellu alquimia lekʼetanacaru kellkatawa.",
                "3.": "Ucatwa awquejjan Josean jutiri cunanacjjat yatiyäwinacapat arsuñ tucuyatap khepatsti, Lamanan wawanacaparu jawsäna, yokanacaparu phuchanacaparusa. Jupanacaru saraquïna: Taynajjan yokanacapäpcta phuchanacapäpcta, juma yokanacajja phuchanacajja, arunacajjar istʼañam muniristjja.",
                "4.": "Cunalaycutejj Dios Tatitojj siwa: Jumanacan camachitanacajj phokhapjjañamarjamaw aca orakena jachʼaptapjjäta. Uqhamaraqui camachitanacajj jan phokhapjjañamarjama nayan nayrakatajjata jarcʼakatäpjjätawa.",
                "5.": "Ucampis yokanacajja phuchanacajja, janiw amay imäwiru sarakquiristti jan jumanacaru qhuyapayäma, cunalaycutejj yattwa, jumanacatejj sarnakañamäquisa uqham uywatäpjjätajja janiw ucat saranucupcätati.",
                "6.": "Ucatwa, jumanacatejj ñankhachatäpjjstajja, nayajj qhuyapayäwejj jumanacjjaru jaytapjjsma, ñankhachäwina jumanacan pʼekemjjat apakatäñapataqui, awquiman taycamana pʼekenacapjjaru puriñapataqui.",
                "7.": "Ucatwa, nayan qhuyapayäwejj laycu Dios Tatitojj janiw jumanacan tʼunjatäñam jaytcaniti. Ucatwa jupaw jumanacaru jathanacamaru wiñayataqui qhuyapayätam.",
                "8.": "Ucat awquejjan Lamanan yokanacaparu phuchanacaparu parlañ tucuyatap khepatsti, Lemuelan yokanacap phuchanacapa jupan ucaru jawsayaraquïna.",
                "9.": "Jupanacaru arsuraquïna sasina: Payïri yokajjan yokanacapäpcta phuchanacapäpcta, juma yokanacajja phuchanacajja, cuna bendicïwjj Lamanan yokanacapampiru phuchanacapampir jaytcta uca quipca qhuyapayäwjj jumanacjjaru jaytapjjsma. Ucat janiw kʼal tʼunjatäpcätati, antisas khep khepürunacanjja jathamajj qhuyapayatäniwa.",
                "10.": "Cunapachatejj awquejjajj jupanacaru parlañ tucuycän ucapachajja jupaw Ismaelan yokanacaparu arsüna, jisa, take Ismaelan utaparu.",
                "11.": "Jupanacaru arsuñ tucuyatap khepatsti Samaru parlänwa aqham sasina: Qhuyapayatätaw jumajja uqhamaraqui jathamajja, cunalaycutejj Nefi jilamjamaw orakjj tutjam catokätawa. Jathamasti jupan jathapampi jaqhutäniwa; jumasti jilamaru uñtatäyatawa. Jathamasti jathaparu uñtataraquïni. Take urunacaman qhuyapayataraquïtawa.",
                "12.": "Ucatwa Lehi awquejjan chuymapan amuyunacaparjam Tatitun jupanquiri Ajayuparjam take utaparu arsutap khepatjja, jupajj awquirquipstjjänwa. Ucatsti jupajj jiwjjänwa, imantatäjjaraquïnwa.",
                "13.": "Ucatsti jupan jiwatap mä jucʼa urunac khepatsti, Lamanamp Lemuelampi Ismaelan yokanacapampejj nayampi kʼapisipjjänwa, Tatitun eojjäwinacap laycu.",
                "14.": "Cunalaycutejj jupan aruparjam jupanacaru arsuñajj naya Nefiru wactʼitu. Cunalaycutejj nayajj walja cunanaca niy jupanacaru arsjjäyätjja, uqhamaraqui janir jiwcasinjja awquejjajj jupanacaru parlaraquïna. Ucanacat waljajj yakha tʼalpha lekʼetanacjjaru kellkatawa, cunalaycutejj yakha tʼalpha lekʼetanacajjarojja sarnakäwinacata jucʼamp kellkatawa.",
                "15.": "Aquïrinacjjarusti chuymajjan cunanacapa kellktwa, uqhamaraqui tʼalpha kʼellu alquimia lekʼetanacjjaru kellkantat kellkatanacatjj walj kellkakaractwa, cunalaycutejja kellkatanacat cusista, chuymajjasti ucanacjjat wal lupʼi, ucanac kellkaraqui wawanacajjan yatekañapataqui sum catokañapataquiraqui.",
                "16.": "Jisa, Tatitun cunanacapanjj cusista; cunanactejj uñjcäyäts istʼcäyäta ucanacjjat chuymajjajj wal lupʼiscaquiwa.",
                "17.": "Ucampis Tatitojj sinti sumäsajja jachʼa muspharcañ luräwinacapjj nayar uñachaycchitänsa, chuymajjajj arsu: Ay, cunja jan wali jakëts nayajja! Jisa janchejjata chuymajjajj llaquisi; ñankha luräwinacajjata wal llaquisiraqui.",
                "18.": "Sinti jasac nayjjaru jutqui uca yantʼäwinacata juchanacata nayajj kʼala muytataraquïtwa.",
                "19.": "Cunapacharaquitejj cusisiñ munctjja ucapachajj chuymajjajj aykowa juchanacajj laycu. Ucampis qhitirutejj iyawsctjja ucjj nayajj uñtʼta.",
                "20.": "Diosajjajj kemirejjawa. Wasaran tʼakhesïwinacajj taypina nayaru irpitu. Jachʼa pʼiya umanacjjana jupajj nayaru imitu.",
                "21.": "Munasiñapjj nayan phoktʼayi, janchejjan naqhatäñapcama.",
                "22.": "Timanacajjaru pejjtuntiwa, nay nayrakatan qhathatiñapcama.",
                "23.": "Urunacanjj artʼäwejj istʼitu; arumanacansti yatiñjj uñjäwinacan churitu.",
                "24.": "Urunacanjja take chʼamajjampi juparu mayisinjja jan ajjsarañ chuymaniru tucta. Jisa, arojj alayaru apayta, alajjpach qhitanacasti sarakanisa nayaru yanapir tumpapjjetu.",
                "25.": "Ajayupan chhekhanacapjjaru janchejjajj sinti jachʼa kollunacjjaru apsutänwa. Nayranacajjasti jachʼa cunanacjja uñjaraquïnwa, jisa, mä jaketaqui sinti jachʼa cunanacjja. Uca laycu camachit catokäyätjja jan ucanacjj kellkañajjataqui.",
                "26.": "Ucatjja, nayatejj uqham jachʼa cunanacjj uñjtjja, Tatitutejj jaken wawanacaparu walpin qhuyapayas jupanacaru sarakanisina, jupanacaru walja qhuyapayäwimpi tumpejja, cunats chuymajjajj jachi? Cunats llaquisiñ kherwana kheptʼejja? Cunats janchejjajj cʼachhat cʼachhat inachʼusar tucojja, chʼamajjas chhaktejja, llaquisïwinacajj laycu?",
                "27.": "Cunats janchejj laycu juchanac lurtjja? Jisa, cunats yantʼäwinacaru jaystjja, ñankhäqui ucan mayaujanïñapataqui nayan chuymajjana, sumancatajjaru tʼunjañataqui, nayaru llaquiyañataqui? Cunats timajjat colerastjja?",
                "28.": "Pʼarjjtam nayan chuymajja! Jan jucʼampi juchanacan chʼam thayjtayasimti. Cusisim nayan chuymajja, jan mayaujs churamti timajjataqui.",
                "29.": "Timanacajjat wasitatampi jan colerasimti. Llaquinacajjata jan chʼamajjaru chhaktayamti.",
                "30.": "Cusisim nayan chuymajja, Tatituru artʼam, aqham sasa: Tatay, jumaruw wiñayataquejja yupaychäma, jisa, chuymajjajj jumana cusisini, nayan Diosajja, khespiyatäwejjan karkapa.",
                "31.": "Tatay, nayaru cutsuyitätati? Timanacajjan amparanacapata antutayitätati? Juchan uñstatpat nayaru qhathatiyitätati?",
                "32.": "Mankhapachan puncunacapajj nayaru jistʼcatatäpan, chuymajjan pʼaquitätaps ajayojjan altʼataps laycu. Tatay, asqui cancañaman puncanacapjja janic nayaru jistʼcatitasmati, nayan aynacha kherwana thaquinjam sarnakañajjataqui, pampa thaquinjam nayan chekac sarañajjataqui!",
                "33.": "Tatay, asqui cñancaña isimampi nayaru llawthapiquitasma! Tatay, timanacajjata jaltañajjataqui mä thac lurarapiquitasma! Thaquejjaru nayrakatajjan chekaptayaquisma! Janic lanktañ kal thaquejjar uchasmati, antisas thaquejjar nayrakatajjan kʼomachaquisma, jan thaquejjan jarcʼañanac uchasa, antisas timajjan thaquiparu uchasa!",
                "34.": "Tatay, jumaru iyawsma, wiñayataqui jumar iyawsaraquïma. Janiw janchin amparaparu iyawscäti cuñnalaycutejj yattwa, janchin amparapar iyawsirejj ñankhachatawa. Jisa, ñankhachatawa qhititejj jakeru iyawsqui, jan ucajja, quipca amparapjam janchi uchasqui.",
                "35.": "Jisa, nayajj yattwa, Diosajj mayisiriruw jilarquir churani. Jisa, nayatejj jan inamay mayiscäjja, Diosajjaw churitani. Ucatwa, jumaru arojj artʼäma, jisa, jumaru artʼäma, nayan Diosajja, asquïtajjan karkapa. Jisa, nayan arojjajj wiñayataquiw jumaru maqhatanïtam, nayan karkajja nayan wiñay Diosajja. Uqhamäpan."
            },
            "5": {
                "1.": "Jichhajja, naya Nefejja Dios Tatitojjaru wal artʼasïyäta, jilanacajjan colerasitap laycu.",
                "2.": "Ucampisa nayatac kʼapisiñapajj jiltänwa, jacañajjaru jpuanacan apakañ chʼamtʼañapcama.",
                "3.": "Jisa, naya toke thuthusipjjäna, sasina: Sullcasajj jiwasjjaru sarayañ munistu; jupa laycusti jiwasajj wali tʼakhesiractanjja. Ucat juparu jiwayañäni, jan arunacapat jucʼampi tʼakhesiñasataqui. Janiw jupar jaytcañäniti jupan pʼekechirisäñapataqui. Jiwasa jilïrinacataquiwa aca marcaru pʼekechañajja.",
                "4.": "Nayajj janiw take naya tok thuthusipcänsa take uca arunacjj kellkcti. Aqhaquiw nayan sañajjajja: Jupanacajj nayan jacañajj apakañ chʼamtʼapjjäna.",
                "5.": "Ucatsti, Tatitojj nayaru eojjetäna, naya Nefin jupanacat mistuñajjataqui, wasararu jaltañajjataqui, take qhitinacatejj nayampi sarañ munapcaspa take ucanacampi.",
                "6.": "Ucatwa, naya Nefejja familiajjaru irpäyäta uqhamaraqui Zoramaru jupan familiaparu, Sam jilïrejjaru jupan familiaparu, Jacob Jose sullcanacajjaru, uqhamaraqui cullacanacajjar, uqhamaraqui take qhititejj nayamp sarañ munapcänsa take ucanacaru irparaquïyäta. Nayampi sarañ munirinacasti Diosan eojjanacaparu yatiyäwinacaparu iyawsirinacäpjänwa. Ucat nayan arunacajjar yäkapjjäna.",
                "7.": "Chʼujllanacajja, take cunanactejj apañäcan ucanacjja nanacampi chic apapjjäyäta, ucat wasaranjj sarapjjäyäta walja urunacawa. Walja urunac saratajjatjja chʼujllanacajj uttʼayapjjäyätjja.",
                "8.": "Jakenacajjasti uca chekaru Nefi sas sutiñchañ muñnapjjäna, ucat uca chekaru Nefi sas sapjjäyäta.",
                "9.": "Take nayampïcänsa take ucanacajj jupanac pachparu Nefin jakenacapa sutiñchañ munapjjaraquïna.",
                "10.": "Take Tatitun camachinacap leyinacap camachitanacapjja take cunanaca phokhapjjaraquïyäta Moisesan leyiparjama.",
                "11.": "Tatitusti nanacampïnwa. Nanacasti walpin jachʼaptapjjäyäta jatha phawatajjata, achunac jilarquir apthapitajjata. Uywa tamanacjja cunayman uywanac uywañ kalltapjjäyätjja.",
                "12.": "Naya Nefisti tʼalpha kʼellu alquimia lekʼetanacjjar kellkantat kellkatanacjj apaniraquïyätjja. Niy kellkatäjje ucanacarjama, Tatitun amparapan awquejjatac waquichata morokʼo irpirjj apaniraquïyätjja.",
                "13.": "Ucatsti, ucapachatjja walpin jachʼaptapjjäyäta, oraken miratatapjjaraquïyäta.",
                "14.": "Naya Nefisti Labanan espadapar apasinjja uca espadjam walja espadanac luräyäta, uca niy Laman jakenac sata jakenacan jan nanacjjaru jutas tʼunjañapataqui, cuñnalaycutejj jupanacan nayaru, wawanacajjaru, nayan Nefi jakenac sat jakenacajjaru uñisitanacapjj yatïyät nayajja.",
                "15.": "Jakenacajjaru yatichäyätjja utanac utachaña, take cunayman cʼulluta, jiruta, wila alquimiata, kʼellu alquimiata, chʼollkhe jiruta, korita, kollketa, jachʼa alani metalat luraña. Ucanacasti wali jilarquiriw utjaraquïnjja.",
                "16.": "Naya Nefisti mä kollan uta utachäyäta; Salomonan kollan utapjama ucjj utachäyätjja, ucampis ucanjja jucʼampi jachʼa alaninacajj utjänwa nayajj utachcäyätsa ucatsipana, ucanacan aca orakenjj jan jicjjatatap laycu, ucat uca kollan utajj jan Salomonan kollan utapjam utachañjamäcänti. Ucampis, cunjam utachatapajj Salomonan kollan utapar uñtatänwa. Ucan luratanacajj sinti qhustʼataraquïnwa.",
                "17.": "Ucatsti naya Nefejj jakenacajjan wal irnakañapataqui, amparanacapamp irnakañapataquiw sarayäyätjja.",
                "18.": "Ucatsti jupanacajj nayan jupanacaru pʼekechirejjäñajj munapjjäna. Ucampis naya Nefejja jupanacanjj pʼekechirin utjañap janiw muncäyätti. Ucampis cuna lurañatac chʼamatejj nayan utjquitänjja ucarjamaw nayajj jupanacatac luräyäta.",
                "19.": "Tatitojj nayan jilanacajjaru sarayirïñajjat yatichirïñajjat jupanacjjar arscäna uca arunacajj jilanacajjataqui phokhasïnwa. Ucatjja nayajj jupanacan sarayiripäyätjja, yatichiripäyätsa, Tatitun camachitanacaparjama, nayan jacañajj apakañ chʼamtʼapcänjja ucürcamajja.",
                "20.": "Ucatwa phokhasïna cuna artejj Tatitojj nayaru sas arsquitäna: Arunacamaru jan iyawsañaparjamajja jupanacajj Tatitun nayrakatapat jarcʼakatäpjjani sasina. Ucat, jupan nayrakatapat jupanacajj jarcʼakatäpjjänwa.",
                "21.": "Ucatsti jupajj ñankhachäwi jupanacjjar puriyäna. Jïsa, mä llaquiscäw ñankhachäwi, jupanacan ñankhätap laycu; cunalaycutejj jupanacajj chuymanacap juparu nuwasiri kalaptayapjjäna, samañch kaljam tucuñcama. Ucat jupanac jankʼöpana, sinti suma uynaktʼanïpana, jiwaquïpana, Dios Tatitojj jupanacarojj chʼiyär janchiruw tucuyäna, jakenacajjatac jupanacajj jan jiwaquïñapataqui.",
                "22.": "Aqhäm siw Tatit Diosajja: Janitejj jupanacajj ñankha luräwinacapat cutiquipstapcanejja, jakenacamataquejj ajjtcañ jupanacar tucuyä.",
                "23.": "Qhititejj jupanacan sarakerinacapamp quituntascanejja, ucan sarakerinacapajj ñankhachatäniwa. Ucanacasti uca quipca ñankhachäwimp ñankhachatäpjjaniwa. Tatituw uqhäm arsu, ucasti phokhasiniwa.",
                "24.": "Jupanacjjar ñankhachäwin puritap laycusti, jupanacajj jayra jakenacaruw tucupjjäna; ñankhan phokhantat jakenaca, sallkanaca. Jupanacasti ajjsarcañ animalanac wasaran jiwayapjjaraquïna.",
                "25.": "Dios Tatitusti nayarojj situwa: Jupanacajj mä asutʼïcaspas uqhämäniw juman sarakerimataquejja, jupanacar nayat amtayañapataqui. Janitejj jupanacajj nayat amtasipquitanejja, janirac arunacajjarus yäkapcaraquinejja, Laman jakenacajj tʼunjañcamaw asutʼipjjani.",
                "26.": "Ucatsti naya Nefejja, Jacobompir Joseampiruw ut-tʼayta jupanacan sacerdotëñapataqui, yatichirïñapataqui, jakenacajjan orakep taypina.",
                "27.": "Ucatsti cusisiñanjam jacapjjta.",
                "28.": "Jerusalenat mistunipcäyät ucapachatjja, quimsa tunc maraw sarakjjäna.",
                "29.": "Naya Nefisti, jichhacamaw imjjästa marcajjan sarnakäwinacapjja, ucanacasti cawquïr Tʼalpha Lekʼetanacjjarutejj kellkcäyät ucanacawa.",
                "30.": "Ucatsti Dios Tatitojj nayaruw situ: Yakha tʼalpha lekʼetanac luram. Amuyujjarjam sumäqui ucanac ucanacjjarojj kellkantäta, jakenacaman sum catokañapataqui.",
                "31.": "Ucat naya Nefejja, Tatitun camächitanacapar jaysañataquejja, aca tʼalpha lekʼetanac lurta, ucanacjjaruraquiw acanac kellkta.",
                "32.": "Cunatejj Diosar cusisiyqui uc kellkant-ta. Ucatsti, nayan jakenacajjatejj Diosan yänacapat cusisipquejja, nayan aca tʼalpha lekʼetanacjjar kellkantatajjatjja, cusisipjjaraquiniwa.",
                "33.": "Jakenacajjatejj jucʼamp marcajjan sarnakäwinacapjjat yatiñ munchejja, yakha tʼalpha lekʼetanacajjan thakañapa.",
                "34.": "Acqhaquiw sañajjajj wactʼitu. Pusi tunc maraw niy tucusjje. Ucatsti niyaw nuwasïwinacas chʼajjwäwinacas jilanacajjampejj utj-jje."
            },
            "6": {
                "1.": "Nefin Jacob jilapan arunacapawa, cunanactejj jupajj Nefi jakenacar parlcän ucanaca.",
                "2.": "Nayan munat jilanacajjay, naya Jacobojj Diosan jawsatätwa. Jupan kollan sucʼäwiparjam ut-tʼayatätwa. Nefi jilajjamp yakhachataraquïtwa, qhitirutejj jumanacajj pʼekechirit uñtʼasipcta, jan ucajja, mä arjjatirit uñtʼapcaracta, qhitirutejj thur saytʼapjjañamatac alcatapcta. Jumanacajj niy yatipjjtawa, waljanacpun jumanacarojj parlapjjsma.",
                "3.": "Ucampis, wasitat parlapjjsma, chuymanacaman sumancañap munatajj laycu. Jïsa, llaquisiñajjajj jumanacat jachʼawa, camistejj jumanacas yatipcta uqhäma. Cunalaycutejj wali amuytʼa chuymampiw ewjjapjjsma, awquijjan arunacap yatichapjjaracsma; ucatsti jumanacarojj parlapjjaracsmawa cunanacatejj kellkatäc ucjjata, acapach orak luräwitpacha.",
                "4.": "Jichhasti parlañ munapjjerisma, cunanacatejj jichhajj lurasqui jutir urunacas lurascaraquin ucanacata. Ucataquisti Isaiasan arunacap leetʼarapipjjäma. Jilajjaw uca arunac nayan jumanacar khanañchañajj munäna. Ucanacsti, jumanacan asquimataquiw parlapjjsma, Diosaman sutip jachʼar aptapjjañamataqui, uñtʼapjjañamataquiraqui.",
                "5.": "Leetʼcä uca arunacajja, cuna arunactejj Isaiasajj take Israelan utapat parlcän uca arunacawa. Uqhämasti, ucanacajj jumanacataquiraquïspawa, cunalaycutejj jumanacajj Israelan utapanquirïpjjtawa. Isaiasan walja arsutanacapaw utji. Ucanacasti jumanacat parlatap amuyapjjaraquisma, Israelan utapanquirinacätam laycu.",
                "6.": "Jichhasti, acaw arunacajja: Aqhäm siw Dios Tatitojja: Gentilenacataquiw amparajj aytä, unañchäwijjsti marcanacataquiw aptaraquï. Jupanacasti yokanacamarojj apanipjjaniwa; phuchanacamsti callachinacapjjaruw apanipjjaraquini.",
                "7.": "Pʼekechirinacajj jumanacan uywir awquinacamäpjjaniwa; pʼekechirinacan warminacapasti jumanacan ñuñuyir taycamäpjjaraquiniwa. Orak uñjjatasaw nayrakatamar quilltʼasipjjani, cayuman lakʼanacapsti jupanacajj jallkʼapjjaraquiniwa. Ucatsti, yatïtaw nayan Tatitütajja, cunalaycutejj nayar suytʼirinacajj janiw pʼenkachatäpcaniti.",
                "8.": "Jichhasti naya Jacobojj uca arunacjjat mä jucʼa parlañ munirista, cunalaycutejj Tatituw khanañchitu, cawquit-tejj jiwasanacajj jutapctan uca Jerusalenancapcän ucanacajja, tʼunjatäjjapjjewa, catuntat apatäpjjaraquiwa.",
                "9.": "Ucampis Tatitojj jupanacan wastat cut-tanjjañapat uñachayitu. Israelan Dios Tatitu Kollanapan, jupanacar janchi token khanstañapjjat uñachayaraquitu. Uca uñstayasïwip khepatsti, juparojj asutʼipjjaniwa, ucatsti juparojj mä cruzjjaruw chʼac-catapjjaraquini, nayar parlquitu uca alajjpach qhitan arunacaparjama.",
                "10.": "Israelan Kollanapatac chuymanacap kalaptayapjjatap khepata, altʼir chuymap Israelan kollanapatac kalaraycan uca khepatjja, Israelan Kollanapan taripäwinacapajj jupanacjjaruw purini. Cunüruntejj jupanacajj jawkʼjjatäpcani, tʼakhesiyatäpcani ucürojj puriraquiniwa.",
                "11.": "Ucat jupanacan ucs acs alisnakatätap khepatjja, qhitan arsutanacaparjamajja, waljaniw janchin tʼakhesiyatäpjjani, ucampis janiw tucusipjjañapapunejj waquiscaniti, iyawsir jakenacan mayisïwinacap laycu. Jupanacajj chʼeketatatäpjjaniwa, jawkʼantatäpjjaniwa, uñisitäpjjaraquiniwa. Ucampis Tatitojj jupanacarojj qhuyapayaniwa, jupanacan wastat tuti churat orakenacaparuw mayachthapisipjjani, cunapachatejj Cutsuyiripjjat yatjjatapcan ucapachajja.",
                "12.": "Qhuyapayataraquiw gentilenacajja, qhitinacat-tejj arjirejj kellkcäna. Jupanacatejj juchanacat Diosar cutiquipstapjjani, Sionaru jan nuwasisa, janirac uca jachʼa ajjtcañ tamamp chicachasisasa, jupanacajj khespiyatäpjjaniwa, cunalaycutejj Dios Tatitojj wawanacapamp lurcän uca arsüwinac phokhani. Ucatarac arjirejj acanacjj kellke.",
                "13.": "Uqhämasti, Sionaru nuwasirinaca, Tatitump arusjat marcaru nuwasirinacasa, cayunacapan lakʼanacap jallkʼapjjani. Tatitun marcapasti janiw pʼenkachatäcaniti. Tatitun marcapajja, jupar suyapqui uca jakenacawa, cunalaycutejj jupanacajj jichhacamaw Mesiasan jutañap suyasipqui.",
                "14.": "Jïsa, arjirin arunacaparjamajja, Mesiasajj wastat saytʼani, payïr cuti jupanacar nayrapachjam cut-tayañataqui. Ucat jupanacajj jupar iyawsapcani uca ur purcan ucqhajja, jupajj chʼamampi jachʼa khapak cancañampiw jupanacar uñachtʼayasini jupanacan timanacapar thant tucqhañataqui. Jupasti janiw qhiti jupar iyawsirirus thant tucjcaraquiniti.",
                "15.": "Jupar jan iyawsirinacasti ninampi, jachʼa llijulliju chhijchhimpi, orak onjjtäwinacampi, wil wartäwinacampi, jachʼa usunacampi, machʼanacampiw thant tucqhatäpjjani. Tatitun Diosätapa, Israelan Kollanapätap jupanacajj yatipjjaraquini.",
                "16.": "Cunalaycutejja, mankʼañajj chʼaman jaket apakatäniti? Jan ucajja, leyirjam catuntatanacajj antutayatäpjjanicha?",
                "17.": "Ucampis Tatitojj aqhäm siwa: Wali chʼaman jaken catuntatanacapas apakatäniwa. Ucatsti, ajjsarcañäquis ucan mankʼañapajj antutayataraquïniwa, cunalaycutejj Jachʼa Chʼaman Diosajj arusjäw toke ut-tʼayatäc uca marcarojj khespiyaniwa, cunalaycutejj aqhäm siw Tatitojja: Qhititejj chʼajjwätamjja, nayaw ucanacampejj chʼajjwascä.",
                "18.": "Qhitinacatejj tʼakhesiyctam ucanacarusti, quipca janchip mankʼayä. Quipca wilapampiw machantayatäpjjani, mojjsa vinomp machantayatäpcaspas uqhäma. Naya Tatitun Khespiyirimätajja, Cutsuyirimätajja, Jacobon Wali Chʼamanipätajjsa, take jakenacaw yatipjjaraquini."
            },
            "7": {
                "1.": "Jïsa, aqhäm siw Tatitojja: Nayajj jumar apanucsmati? Jan ucajj wiñayataquich jumar jakonucsmajja? Tatitojj aqhäm siwa: Cawquinquis taycaman jaljtat papelapajja? Qhitirus jumjj jaytanucsma? Jan ucajj cawquïr manujjaruch jumjj aljantsmajja? Jïsa, qhitirus jumjj aljsmajja? Jumanacan quicpa ñankha luräwinacam laycuw jumanac pachpajj aljasipjjtajja. Ñankha luräwinacam laycuw taycamajj apanucutajja.",
                "2.": "Uqhämasti, nay jutcta ucapachajj janiw qhitis utjcänti; jawscta ucqhajja, janiw qhiti arsuris utjcänti. Israelan utapa, amparajjajj jiscʼaptiti, jan cutsuyañ chʼamanïñapataquejja? Jan ucajj janich nayajj chʼamanïcta antutayañataquejja? Nayajj tokempiquiw lamarar kʼal wañaptaytjja, jawiranacapsti chʼusa wasararuw tucuyta, chawllanacapajj thujsasquiwa, uman wañtʼatap laycu. Chawllanacasti umat pharjataw jiwarapjje.",
                "3.": "Alajjpachanacarojj chʼiyär chʼamacampiw chhaktayta, wayakampiw isthapiyaracta.",
                "4.": "Dios Tatitojj amuyuninacan lajjrap churitu, waquisqui uca ar jumar parljjayañäc uc yatiñajjataqui, Israelan utapa. Jumajj karjatäcta ucqhajja, jupaw alwat alwat uñchʼuquiñatac pʼarjjti. Jupaw jinchujj jistʼari yatiñan jakenacjam istʼañajjataqui.",
                "5.": "Dios Tatituw jinchujj jistʼaritu; janiw nayajj kallcatcti, janiraquiw jupat cutekcaract-ti.",
                "6.": "Jawkʼerirojj jiqhanijj apcat-ta. Ajanujjsti, sunqha jiqʼirinacaruw apcataracta. Janiw pʼenkasiñanacampir thuscatañanacampirojj ajanujj imantcti.",
                "7.": "Cunalaycutejj Dios Tatituw yanapitani, janiw nayajj pejjtuntatäcäti. Ucat ajanujjarojj samañch kaljam thurtʼasiyta, ucatsti jan pʼenkachatäñajj yatisiracta.",
                "8.": "Tatitojj jacʼajjanquiwa; jupaw nayar arjjatitu. Qhitis nayamp chʼajjwani? Chicpach uñstapjjañäni. Qhitis timajjajja? Nayar jacʼachasinpan, lacajjan chʼamapampiw nayajj jupar tucqhä.",
                "9.": "Cunalaycutejj Dios Tatituw nayar yanapitani. Take qhitinacatejj nayar juchañchapquit ucanacajja, isir uñtataw thanthar tucuni; thuthasti ucanacarojj kʼal mankʼantani.",
                "10.": "Qhitis jumanac taypin utji Tatitur ajjsariri, lokeripan arupar jaysiri, ucat chʼamacanarac sarnake, khanats pistʼat sarnakaraquejja?",
                "11.": "Amuyapjjam, take jumanacat qhitinacatejj nin naktayapcta, nina wiyanac jumanacjjar muytayapcta ucanacajja, quipca ninaman khanapan sarnakapjjam, naktayapcta uca nina wiyanacan sarnakapjjam. Nayan amparajjat ac catokapjjäta: Llaquisiñampiw iquintapjjäta."
            },
            "8": {
                "1.": "Istʼapjjeta, qhitinacatejj asqui cancañar arcapcta ucanaca. Cuna karkat-tejj phatʼakatäpcta uca karkar uñtapjjam, cuna micʼayat-tejj apsutäpcta ucar uñtapjjaraquim.",
                "2.": "Abraham awquimar uñtapjjam; jumanacar wawachapctam uca Sarar uñtapjjaraquim; nayajj Abrahanar sapaquiw jawsta, jupa saparuquiraquiw bendista.",
                "3.": "Cunalaycutejj Tatitojj Sionaruw chuymachani, take jupan chʼusawjanacaparuw chuymachani, wasaraparojj Edenjam tucuyani; chʼusa wasaraparusti Tatitun pankar yapupjam tucuyani. Ucan cusisiñajj utjani. Ucatsti cʼuchʼirtʼasiñampi, yuspagarañampi, kʼochu arumpiw utjaraquini.",
                "4.": "Arunacajj istʼapjjet nayan jakenacajja; istʼapjjet nayan marcajja, cunalaycutejj nayat mä leyejj mistuni, ucatsti asqui cancañajjajj marcajjan khanapat saytʼañapataquiw lurä.",
                "5.": "Asqui cancañajj jacʼanquiwa; khespiyañajjajj mistjjewa; nayan amparajjasti jakenacaruw taripani. Islanacajj nayaruw suyapjjetani, amparajjaruraquiw alcatapjjani.",
                "6.": "Nayranacamjj alajjpachar uñtapjjam, aynachanquir orakjjar uñjjatapjjaraquim; cunalaycutejj alajjpachanacajj jewkʼjamaw ina chʼusar chhaktani, orakesti isisiñ isjam thanthaw tucuni; ucan utjasirinacasti uqhäm quicparaquiw jiwapjjani. Ucampis khespiyañajjajj wiñayataquïniwa, asqui cancañajjasti janiraquiw chhaktayatäcaniti.",
                "7.": "Nayar yäkapjjeta, qhitinacatejj asqui cancañar uñtʼapcta ucanaca, cawquïr marcajjan chuymaparutejj leyijj kellkantcta ucanaca; jaken toketäñanacjja jan ajjsarapjjamti; janirac ñankha arump tokesiñanacaps ajjsarapjjamti.",
                "8.": "Cunalaycutejj thuthajj isjam jupanacarojj mankʼantani. Lakʼosti jupanacarojj tʼawrjam mankʼantaraquini. Ucampis asqui cancañajjajj wiñayataquiw utjani, khespiyañajjasti wiñayan wiñayapaw utjaraquini.",
                "9.": "Pʼarjjtam, pʼarjjtam! Chʼamañchasiñamp isthapisim, Tatitun amparapa! Nayra pachanacanjam pʼarjjtam. Janit jumajj Rahab warmir qharekcta ucäcta? Janit ajjsarcañ lakʼor chhojjriñchctas ucäcaracta?",
                "10.": "Janit jumajj lamar kotan jachʼa pʼiya umanac wañtʼayirïc ucäcta? Janit jumajj lamar kotan mankhanacap thaquir tucuyirïc ucäcta, cutsuyatanacan uca chek maqhatapjjañapataquejja?",
                "11.": "Uqhämasti, Tatitun cutsuyatanacapajj cut-tanipjjaniwa, kʼochusisaw Sionar mantapjjaraquini. Ucatsti, wiñay cusisiñamp kollan cancañamp pilluntatäpjjaniwa. Jupanacasti cusisiñamp cʼuchʼirtʼasiñamp jicjjatapjjani. Llaquisiñamp jaqhusiñampisti jaltjjapjjaniwa.",
                "12.": "Nayajj ucätwa. Jïsa, jumanacar chuymachapctam ucajja, nayätwa. Jïsa, qhitïtas jumajja, jiwir jaker ajjsarañamataqui, korar uñtat tuc-cani uca jaken wawapar ajjsarañamataquisa?",
                "13.": "Qhitïtas jumajja, utjayctam uca Tatitumat armasiñamataquejja? Jupaw alajjpachanac jiyitatänjja, oraken takanap ucharaquïnjja. Qhitïtas jumajja, tʼakhesiyirin colerasiñapat sapür ajjsarañamataqui, jupajj tucqhirjamäcaspas uqhäma? Ucampis, cawqhanquis tʼakhesiyirin colerasiñapajja?",
                "14.": "Catuntat apanucut jakejja, antutatäñ wal muni; pʼiyan jan jiwañataqui, tʼantʼapan jan pistʼañapataquiraqui.",
                "15.": "Ucampis nayaw Dios Tatitumätjja, qhitin mathapinacapatejj khojjokcän ucajja. nuwasiri tamanacan Tatitupaw sutijjajja.",
                "16.": "Arunacajj lacamar uchta. Amparajjan chʼiwipampiw jumar chʼiwjjataysma alajjpachanacar uscuñajjataqui, oraken takanap uchañajjataquiraqui, Sionar sañajjataqui: Jumanacaw nayan jakenacajjäpjjta.",
                "17.": "Tatitun colerasiñapan kerupat amparapat umctas juma Jerusalenajja, pʼarjjtam, pʼarjjtam, saytʼasim. Jumaw kerun lakhakeñat chʼirwsut konchupjj umäyätajja.",
                "18.": "Jupajj jathascän take uca yokanacapatjja, janiw qhiti irpiris utjquiti. Jupajj uywcän uca wawanac taypins amparat irpjjarurejj utjcaraquïnti.",
                "19.": "Aca pani yokajj juman uc jutapjje. Qhitis jumat qhuyapayasïtamjja? Jupanacaw jumat qhuyapayasïtam chʼusa tucutamata tʼunjatätamata, machʼatsa espadats llaquisiraquini. Qhitimpis jumar chuymachämajja?",
                "20.": "Yokanacamajj ucjpachaniw chʼam thayjtayasipjje, aca paniquiw thurtʼasisipqui. Take thaqui mantañanacan liwirtasipqui. Wajjrasir vacajj känanc-caspajj uqhämaw Tatitun kʼapisiñapamp Diosaman tokenokañapampejj jupanacjjanqui.",
                "21.": "Uqhämasti, jichhajj istʼam, juma tʼakhesitäcta uca, jan vinomp machantat machjata:",
                "22.": "Aqhäm siw Tatitumajja: Tatitu Diosamajj marcapan asquipataquiw chʼajjwi. Lakhakeñan kerupsa, kʼapisiñajjan kerupan konchupsa, nayaw amparamat apakta. Janipuniw wastat ucatjj umcätati.",
                "23.": "Antisas jumar tʼakhesiyirinacan amparaparuw uc uscöjja, qhitinacatejj chuymamar sapquejja: Quilltʼasim, nanacan juma pat saraquipañataqui. Jumasti janchimjja orakeruw tucuytajja, thaquïcaspas uqhämarac tucuyta uca pat saraquipirinacataquejja.",
                "24.": "Pʼarjjtam, pʼarjjtam, chʼaman cancañamp isthapisim, Sion. Suma isinacamamp isthapisim, Jerusalen kollan marca! Cunalaycutejj jichhürut ucsarojj jan circuncidatanacamp kʼañunacampejj janiw jumar mantapcätamti.",
                "25.": "Lakʼat thalarasim; sartam, kontʼasim Jerusalena; cunca chinuñamat antutnucuyasim, Sionan catuntat phuchapa!"
            },
            "9": {
                "1.": "Jichhasti munat jilanacajja, uca kellkanac arsuyarapipjjsmawa jumanacan yatipjjañamataqui cuna amtäwinactejj Tatitojj take Israelan utapampi luränjja ucanacjjata;",
                "2.": "Kollan arjirinacapan lacanacap toketa jupan judionacar arsutapjjatsa, kalltäwitpach ucsarojja, mitat mitaru, mä urun puriñapcama cunapachatejj jupanacajj Diosan cheka iyawsiri tamaparu cheka tamaru cut-tayatäpcani ucürcama, quipca tuti orakenacaparu wastat apthapitäpcani, take arsuta orakenacapana uttʼayatäpcani ucürcamajja.",
                "3.": "Jisa, munat jilanacajja, aca cunanacjj jumanacaru arsupjjsma, wali cusisipjjañamataqui, wiñayataqui pʼekenacam alayar waytʼapjjañamataqui, Dios Tatitojj wawanacamar churcanisa uca wajjtʼäwinac laycu.",
                "4.": "Cunalaycutejja, jutiri cunanacjjat yatiñataqui waljani jumanacan wal thakatamat yattwa. Ucatwa, janchisan inamayar tucuñan jiwañan waquisitapjjat jumanacan yatitamjj yattwa. Ucampis jiwasanacajj janchinacasana Diosasar uñjapjjañäni.",
                "5.": "Jisa, cawqhattejj jutapctana uca Jerusalenan utjasirinacaru janchin jupa pachp uñachayasiñapat jumanacan yatitam yattwa; cunalaycutejja ucan jupanac taypin puriñapajj waquisiwa; cunalaycutejja, jupan jaytatapjj jakenacan jupjjaru janchina chʼamanïñapataqui, uqhamaraqui take jakenacatac jiwañapataqui, take ucanac jachʼa Luririrojja wactʼapuniwa, jupan take jakenacjjaru chʼamaniptañapataqui.",
                "6.": "Jiwañan take jakenacjjar puritap laycu, jachʼa Luririn qhuyapayiri arustʼap phokhañataqui, jiwañat jactañataqui mä chʼaman utjañapajj waquisiwa. Jiwañat jactäwin jakenacar puriñapajj waquisi, tincüw laycu. Tincüwisti purinïna ley pʼaquïwi laycu. Jakenacan tincutap laycusti, Tatitun nayrakatapata jarcʼakatäpjjänwa.",
                "7.": "Uca laycojja, juchanacan tʼakhesiyäwinacapar phokhañan jan watïñapajj waquisi. Janitejj ucajj mä jan wati phokhañäcaspajja, aca thujsantañ cancañajj janiw jan thujsantañ cancañaru tuccaspati. Ucatwa, jakenacjjar nayrïri purit taripäwejj wiñayataquiw kamasapänjja. Ucatejj camachcasapänjja, waquisisapänwa aca janchin liwisiñapajja, quicpa orakepan ñusas ñutʼjañapataqui, janipiniw wastat jactañapataqui.",
                "8.": "Cunja sumasa Diosan amuyapajja, qhuyapayañapajja, munañapajja! Janitejj janchejj wastat jactcaspajja, cuna alajjpach qhitatejj Wiñay Diosan nayrakatapat jalaktcänjja, supayar tuccaraquïnjja, jupajj jiwasanacan ajayunacasaru catuspawa, ajayunacasan janipin wastat jactañanacapataqui.",
                "9.": "Ajayunacasan jupjam tucuñapajj waquisisapänwa; jiwasanacasti supayanacaru supayan qhitanacaparu tucupjjasänwa, Diosasan nayrakatapat jarcʼakatäñasataqui, cʼarinacan awquipampi kamasiñanacasataqui, jupjam wali llaquisisa, jisa, nayrïri taycas awquisar sallkjcänjja ucampi; jupa pachpasti mä khana qhitäcaspas uqham tucuyasi, jaken wawanacapar amtayaraquejja jak jiwayañatac jamas arustʼäwinacar lurañanacapataqui, take cunayman jamasa chʼamaca luräwinac lurañanacapataqui.",
                "10.": "Cunja jachʼasa Diosasan sumätapajja; jupajj mä thac waquichi, uca ajjsarcañ phirun catuñapat jiwasanacan antutasiñasataqui, jisa, uca jiwaña mankhapacha phirutjja cuntejj nayajj janchin jiwañapa uqhamaraqui ajayun jiwañapa sasa sutichtjja.",
                "11.": "Israelan Kollanapa Diosasan antutayiri thaquip laycu, cawquïri jiwañattejj niy arstjja uca janchi jiwañajj jiwatanacapar antutani; uca jiwañasti amay imäwiwa.",
                "12.": "Niy ucat arstwa uca kollan cancañat jarcʼakeri jiwañajja ucan jiwatanacaparu catuyaraquini; uca kollan cancañat jarcʼakeri jiwañasti mankhapachawa. Ucatwa, jiwañampi mankhapachampejj ucanacan jiwatanacap catuyañapäni; mankhapachasti catuntata ajayunacap catuyañapäni; mankhapachasti catuntata ajayunacap catuyañapäni, amay imäwisti catuntata janchinacap catuyañaparaquïni. Jakenacan janchinacapampi ajayunacapampejja wastat mayachthapisipjjani. Israelan Kollanapan jiwatanac jactayañatac chʼamapïpana ucajj camachani.",
                "13.": "Cunja jachʼasa Diosasan arustʼapajja! Cunlaycutejj maysanjja Diosan cusisiñpachapajj asquinacan ajayunacapjj catuyañapäni. Amay imäwisti asquinacan janchinacapjj catuyañaparaquini. Ajayump janchimp pachparu wastata mayachthapini. Take jakenacasti jan thujsantquiri jan jiwquiri tucupjjani. Jupanacasti jaquiri jakëpjjaniwa, jiwasa janchinquirinacjam phokhatpach yatisajja, jisa yatiñasajj phokhatpachäniwa.",
                "14.": "Ucatwa, take jiwasan juchanac luratanacasatjja kʼañunacasatjja kʼalalätasatjj phokhatpach yatiñajj jiwasanacan utjani. Asqui jakenacansti phokhatpach yatiñajj utjaraquini jupanacan cusisipjjañapata, asquïpjjañapata. Jupanacasti isthapitäpjjani kʼoma cancañampi, jisa, asqui cancaña isimpi.",
                "15.": "Ucatsti take jakenacan jan jiwquiri tucañapataqui uca nayrïri jiwañat jactatap khepatjja, jupanacajj Israelan Kollanapan taripiri konuñap nayrakataru saytʼapjjañapäniwa. Ucapachasti taripäwejj purini. Ucapachasti jupanacajj taripatäpjjañapäni, Diosan kollan taripäwiparjama.",
                "16.": "Dios Tatitojj ucjj arsu; ucasti jupan wiñay arupawa, janiraquiw tucuscaniti. Chekpachawa, cunjamatejj Tatitojj jacquejja uca quipca chekapejja, qhitinacatejj asquïpqui ucanacajj ucapachajj asquïsipcaquiniwa. Qhitinacatejj kʼañüpqui ucanacajj ucapachajj kʼañüsipcaquiniwa. Ucatwa kʼañüpqui ucanacajj supayawa, jupan qhitanacaparaquiwa. Jupanacatac waquichata jan tucusiri ninaru jupanacajj sarjjapjjani. Jupanacan tʼakhesiñapasti mä nina sancʼa kotjamäniwa; ucan ninapasti wiñay wiñayaw lawrani, janiraquiw tucusïwinïcaniti.",
                "17.": "Cunja jachʼasa asquisa Diosasajja! Jupajj take arunacap phokhe. Arunacasti lacapata mistutawa; leyipasti phokhasiñapawa.",
                "18.": "Ucampisa asqui jakenaca, Israelan Kollanapan kollan jakenacapa, qhitinacatejj Israelan Kollanapar iyawsapqui, qhitinacatejj oraken cruzanacapjj khewipquejja, oraken pʼenkapar uñisipqiusa ucanacajj Diosan khapak marcaparu tutjama catokapjjani; ucasti orak uttʼayäwitpach jupanacataquejj waquichatänjja. Jupanacan cusisiñapasti wiñayataquiw phokhatäni.",
                "19.": "Cunja jachʼasa Israelan Kollanapa, Diosasan qhuyapayañapajja! Kollan jakenacaparu antutayi uca ajjsarcañ supay phiruta, jiwañatsa mankhapachatsa, cunatejj jan tucusiri mutuñäqui uca nina sancʼa kotatjja.",
                "20.": "Cunja jachʼasa Diosasan kollan cancañapajja! Jupajj take cunanacjj yati. Janiraquiw cunasa jupan jan yatitajj utjquiti.",
                "21.": "Jupasti orakerojj juti take jakenacar khespiyañapataqui, jupanacatejj arupar yäkapquejj uqhajja. Jupajj take jakenacan usunacap tʼakhesiraqui; jisa, sapa jaquirin usunacapjja, chachanac warminac wawanacasa, qhitinacatejj Adanan wawanacapquisa ucanacan usunacapjj tʼakhesi.",
                "22.": "Ucjj tʼakhesiw jupajja, jiwañat jactäwin take jakenacaru puriñapataqui, takenin jupan nayrakatapan saytʼañapataqui jachʼa taripañ urunjja.",
                "23.": "Take jakenacaru camachit churi, jupanacan juchat cutiquipstasiñapataqui, jupan sutpjjar bautizasiñapataqui, Israelan Kollanapru phokhatpach iyawsasisa. Janitejj ucjj lurapquejja janiw Diosan khapak marcapan khespiyatäpcaspati.",
                "24.": "Janitejj jupanacajj juchat cutiquipstapcanejja jpuan sutipar iyawsapcaraquinejja, sutipjjar bautizasipcaraquinejja, tucusïwcam thurtʼasipcaraquinejja, jupanacajj ñankhachatäpjjaniwa, cunalaycutejj Israelan Kollanapa, Dios Tatitojj uc arsüna.",
                "25.": "Uca laycojja jupajj ley churiwa. Jan ley churatïpana janiw mutuyäwejj utjcaraquiti. Jan mutuyäw utjipana janiw juchañchäwejj utjcaraquiti, jan juchañchäwi utjipana, Israelan Kollanapan qhuyapayañanacapajj jupanacjjaru munañaniwa juchanacan tʼakhesiyäwinacapar phokhañap laycu, cunalaycutejj jupanacajj jupan chʼamapan antutayatäpjjewa.",
                "26.": "Cunalaycutejja juchanacan tʼakhesiyäwinacapar phokhañajj jupan chekaparjam taripañapan mayïwinacap phokhewa, take qhitinacarutejj leyejj jan churatäqui take ucanacataqui, jupanacan antutayatäñapataqui uca ajjsarcañ phirutjja, jiwañatjja, mankhapachatjja, supayatjja, nina sancʼa kotatjja cunatejj jan tucusir mutuñäqui ucatjja. Jupanacaru samaña churcänjja, uca Diosaru jupanacajj cuttayatäpjje; jupasti Israelan Kollanapawa.",
                "27.": "Ucampisa, ay qhitinacarutejj leyejj churatäqui, qhitinacatejj jiwasanacjam take Diosan camachitanacanïqui, ucat ucanacaru jan phokhapcaraqui, yantʼañ urunacapsti inamay tucupcaraquejja ucanacata! Jupanacan cunjamätapajj ajjsarcañawa.",
                "28.": "Cunja sallkjañasa Ñankhan arustʼapajja! Cunja inamayasa, jan chʼamanisa, tʼajjmarasa jakenacajja! Wal yatekapqui uqhajja wali amuyunïpcaspas uqham amuyasipjje. Ucat Diosan eojjapar janiw yäkapquiti, antisas quipca pʼekepat yatipcaspas uqham amuyasisa eojjap jaytanucupjje. Ucatwa amuyunïñapajj tʼajjmar cancañawa; janiraquiw cuñnataquisa jupanacatac walïquiti. Jupanacasti tucusipjjaniwa.",
                "29.": "Ucampisa, jupanacatejj Diosan eojjanacapar yäkapquejja yatekañapajj sumawa.",
                "30.": "Ucampisa, ay oraken yänacampi kamirinacajja. Kamirïtap laycu, jan cunaninacaru uñisipjje, llampʼu chuymaninacaru arcanakapjje, chuymanacapasti jachʼa alaninac munapjje. Ucatwa, jachʼa alaninacapawa jupanacan diosapajja. Ucampis jachʼa alaninacapajj jupanacamp chica tucusini.",
                "31.": "Ay jan istʼañ muniri okaranaca; jupanacajj tucusipjjaniwa.",
                "32.": "Ay jan uñjañ muniri juyqhunaca; jupanacajj tucusipjjaraquiniwa.",
                "33.": "Ay jan circuncidat chuymanïrinacajja; jupanacan ñankha luräwinacapat yatiñajja khep khepa urunjja jupanacar jawkʼani.",
                "34.": "Ay cʼarinaca; jupanacajj mankhapacharu nuqhuntatäpjjaniwa.",
                "35.": "Ay amtañsamp jake jiwayirinaca; jupanacajj jiwapjjani.",
                "36.": "Ay kʼañusiri wachokerinaca; jupanacajj mankhapachar nuqhuntatäpjjaniwa.",
                "37.": "Jisa, ay wacʼanacar yupaychirinaca; take supayanacan supayapawa jupanacat cusisi.",
                "38.": "Jisa, ay take qhitinacatejj juchanacapampi jiwapqui ucanacajja. Jupanacajj Diosar cut-tapjjani, ajanupar uñcatapjjaraquini, juchanacapamp kamasipjjaraquini.",
                "39.": "Munat jilanacajja, uca Kollan Diosar jan jaysañan ajjtcañätap amtasipjjam, uqhamaraqui sallkjerin yantʼäwinacapar istʼañ ajjtcañätap amtasipjjaraquim. Amtasipjjam, janchin irpatäs lupʼiñajj jiwañawa; kollana lupʼiñasti wiñay jacañawa.",
                "40.": "Munat jilanacajja, arunacajjaru istʼapjjam. Israelan Kollanapan jachʼätap amtasipjjam. Jan nayat sapjjamti, jupajj jiwasanac toke khoru arunac arsupjjestu sasa. Nayajj Luririman arunacapjj arstwa. ucat jumanacatejj uqham sapjjätajja, chekarojj khoru arunacampi arusipjjätawa. Cheka arunacan take kʼañutaqui chʼamätapat nayajj yattwa, ucampis asqui jakenacajj janiw ucanacat ajjsarapquiti, janiraquiw qhathatipquiti, jupanacan cheka cancañar munatap laycu.",
                "41.": "Ucatwa munat jilanacajja, Tatituru, Kollanäqui Ucaru jutapjjam. Thaquipan asquïtap amtasipjjam. Jaketaqui thaquejj cʼullcʼuwa, ucampis chekaraquiwa jaken nayrakatapana. Punc uñjiristi Israelan Kollanapawa. Janiw jupan lokeripas uqhan utjquiti. Dios Tatitojj jupan sutipawa; jupasti janiw sallkjatäcaspati; ucatwa, janiw yakha mantañajj utjquiti, jan ucajja puncu tokequi mantañajja.",
                "42.": "Qhititejj lekʼquejja, juparuw jupajj jistʼarani. Qhitinacatejj jachʼa jachʼa tucupquejja yatekatap amuyunïtap kamirïtap laycu, uca amuyuni, yatekata, kamiri jakenacaruw jupajj uñisi. Janitejj jupanacajj uca cunanacjj apanucupcanejja, jupanac pachpanacan tʼajjmarätapjj Dios nayrakatan amuyasipcaraquinejja, sinti llampʼu chuymanir sarakapcanejja, jupajj janiw jupanacar jistʼarcaniti.",
                "43.": "Cuna cusisiñatejj kollan jakenacatac waquichatäqui, jisa, uca amuyuninacan amuyasirinacan cunanacapajj jupanacat wiñayataqui imantatäniwa.",
                "44.": "Munat jilanacajja, arunacajj amtasipjjam. Isinacajjajj apakastwa; jumanacan nayrakatamaru ucanacjj thalarasta. Nayan khespiyasiñajjan Diosaparu mayista jupan take thaksuri nayrapamp nayaru uñjañapataqui. Ucatwa khep khepa urunjja, cunapachatejj take jakenacajj luratanacaparjam taripatäpcani ucapachajja, nayan ñankhätamat thalarasitajj Israelan Diosapan uñjatapat yatipjjätawa; nayan jup nayrakatana lliphipir saytʼatajjatsa, jumanacan wilanacamat antutatätajjats yatipjjaraquïta.",
                "45.": "Munat jilanacajja, juchanacamat cutiquipstapjjam. Qhititejj jumanacar kʼal ñachʼquiristamjja ucan cadenanacap thalaras aparasipjjam. Qhititejj khespiyatäwiman karkapäqui uca Diosar jutapjjam.",
                "46.": "Cuna khapak urutejj chekapäñajj asqui jakenacaru churatäcani uca taripäwi urutaqui waquichasipjjam, jumanacan ajjsarcañ ajjsarthapiñampi jan mayjtʼañanacamataqui, jumanacan ajjsarcañ juchanacamjj jan phokhatpach amtasiñanacamataqui, jumanacan aqham sañaman jan waquisiñapataqui: Kollanaw kollanawa taripäwinacamajja Take Chʼamani Dios Tatitojja – ucampis juchanacajjat yattwa; leyimjj pʼaquïyäta. Uca camachit pʼaquiñanacajj nayanquiwa. Supayasti nayaru catutojja, jupan ajjsarcañ llaquisiñapajj nayjjaru chʼamaniwa.",
                "47.": "Ucampis munat jilanacajja, waquisiti nayan jumanacaru ucanacan ajjsarcañ chekätapjjat amuyayañajja? Jumanacan pʼekenacamatejj kʼoman phoktʼatäcaspajja, chuymanacamaru llaquisiyiristti? Jumanacatejj juchat antutayatäpcasmajja, chekan khanaparjamajja jumanacar khanpach arsupjjerismati?",
                "48.": "Jumanacatejj kollanäpjjasmajja, jumanacaru kollan cunanacjjata arsupjjerisma. Ucampis jan kollanätam laycu, nayaru yatichirjam uñjatam laycu, cunanactejj juchajj puriyqui ucanacjjat nayan jumanacaru yatichañajjajj waquisi.",
                "49.": "Chuymajjaw jucharu uñisi, asqui cancañampi cusisiraqui. Nayasti Diosajjan kollan sutiparu yupaychäwa.",
                "50.": "Jutapjjam jilanacajja, sapa qhitinacatejj pharjayasipcta ucanacajj umanacaru jutapjjam. Jutapjjam jan kollkeninaca, alasipjjam, ucat mankʼapjjam. Jisa, jan alani jan kollkempi, vino millqʼi acsana alasipjjam.",
                "51.": "Ucatwa, cuntejj jan alanïqui ucataquejja jan kollk willtapjjamti; jan cusisiyqui ucataquejj janiraqui irnakapjjamti. Take chuymamp nayaru yäkapjjam. Arsctsa uca arunac amtapjjam: Israelan kollanaparu jutapjjam. Cunatejj jan tucusquejja janirac thujsantcaspajja, ucjj mankʼapjjam. Liqʼïñampi chuymamajj cusispan.",
                "52.": "Jichhajja munat jilanacajja, Diosaman arunacap amtapjjam. Urunacanjj jan tucuyasa jupat mayisipjjapunim. Arumanacajj kollan sutipar yuspagar churapjjam. Chuymanacamajj wal cusisipjjpan.",
                "53.": "Cunja jachʼasa Tatitun amtäwinacapajja. Cunja jachʼasa jaken wawanacaparu jupan qhuyapayäwi churäwinacapajja. Jupan jachʼätap qhuyapayañap munañap laycu jiwasaru arsupjjestu jathasan janchitjama jan kʼala tʼunjatäñapataqui, antisas jupanacar imañapataqui. Jutir urunacansti jupanacajj mä asqui laymiru tucupjjani Israelan utapataqui.",
                "54.": "Jichhasti munat jilanacajja, jucʼamp arsuñ munapjjerismajja. Ucampis arumanthiw jiltʼiri arunacajj arsupjjäma. Uqhamäpan."
            },
            "10": {
                "1.": "Jichhasti, cunjjat-tejj niy parlapcsma uca asqui laymjjat naya Jacobojj wastat jumanacar parlapjjsma, munat jilanacajja.",
                "2.": "Cunalaycutejj jicjjatapctan uca arsüwinacajja, jumanacataquejj janchi token arsüwinacawa. Ucalaycu, cunjämatejj nayar uñachayatänjja, walja wawanacasan jan iyawsatap laycuw janchi token tucusipjjani. Ucampis Diosajj waljaniruw qhuyapayasini, wawanacasasti cutsuyatäniwa, cuntejj Cutsuyiripjjat cheka yatiñajj jupanacar churcani uc jicjjatapjjañapataqui.",
                "3.": "Ucatwa, niy sapcsmas uqhäma, judionac taypir Criston jutañapajj waquisi. (Wasaypʼuw allajjpach qhitajj nayar situ, Cristo sutinïñapjjata). Cawquïr judionacatejj aca orakenquirinacat sipan ñankhäpqui ucanac taypiruw jupajj jutani. Jupanacasti juparojj cruzjjaruw chʼac-catani, cunalaycutejj ucajja, Diosasan amuyuparjam lurasiñapaw waquisi. Janiraquiw cawquïr yakha acapachanquir marcas Diosapar chʼac-catirejj utjquiti.",
                "4.": "Cunalaycutejja, uca jachʼa muspharcañ luräwinacatejj yakha marcanac taypin luratäspajja, jupanacajj Diosaruw cutiquipstjjapjjaspa, jupan Diosapätap yatjjapjjaraquispa.",
                "5.": "Ucampis, sallka sacerdot luräwinacapata, ñankha luräwinacapata, Jerusalenanquirinacajj jupatac jan altʼiriw tucuni, jupan chʼac-catatäñapataqui.",
                "6.": "Uqhämasti, jupanacan ñankha luräwinacap laycuw jupanacjjar tʼunjañanacajj purini, uqhämarac machʼanaca, jachʼa usunaca, wila wartäwinacas puriraquini. Qhitinacatejj jan tucqhatäpcan ucanacajja, take marcanac taypiruw chʼeketatayatäpjjani.",
                "7.": "Ucampis Tatit Diosajj aqhäm siwa: Nayar iyawsapquitan uca ur purincan ucqha, uqhämarac nayan Cristötajj iyawsapcan ucqhasa, awquinacamamp arusjäwi lurcta uqhämarjamaw janchi token marcanacarojj cutsuyatäpjjani orakjjanquir tuti orakepata.",
                "8.": "Ucatsti jayapach chʼeketatäwipat tant-thapitäpjjani, lamar kotan utjir islanacata, acapach oraken pusi thiyanacapatpacha. Gentilenacan marcanacapasti, nayataquejj wali jachʼäniwa –siw Diosajja, jupanacar tuti churat orakenacapar apañataqui.",
                "9.": "Jïsa, gentilenacan pʼekechirinacapajj jupanacataquejj uywir awquinacapäpjjaniwa. Pʼekechirinacan warminacapasti jupanacan uywirinacapäpjjaniwa. Tatitun arsüwinacapajja, gentilenacataquejj wali jachʼawa. Qhitis ucarojja, janiw chekäquit –saspajja?",
                "10.": "Aca orakejj jumanacan tuti churat orakemäniwa –siw Diosajja. Gentilenacasti aca orakjjar qhuyapayatäpjjaraquiniwa.",
                "11.": "Aca orakesti gentilenacataquejj antutat sarnakañ orakëniwa. Janiraquiw pʼekechirinacajj gentilenacatac aca orakjjan utjcaraquiniti.",
                "12.": "Aca orakeruw chʼamañchä, take yakha marcanacat jarcʼakasiñapataqui.",
                "13.": "Qhititejj Sionaru nuwascan ucajja, tucusiniwa –siw Diosajja.",
                "14.": "Naya Tatitu, alajjpach pʼekechirejja, jupanacan pʼekechiripäyäwa, qhitinacatejj arunacajjar istʼquitan ucanacataquejj wiñayatac khanäyäwa. Ucatsti qhititejj nayaru saytʼir mä pʼekechiri utjaycan ucajj tucusiniwa.",
                "15.": "Ucatwa; jamas chʼamac luräwinaca, jak jiwayañanaca, ajjtcañ luräwinac nayan tucqhañajjajj waquisi, jaken wawanacapatac lurctsa uca arsüwinacan janchi token jacquipan phokhasiñapataqui.",
                "16.": "Uqhämasti, Sionaru nuwasirirojja; judiöpasa, gentilëpasa, mitʼanïpasa, jan mitʼanïpasa, chachäpasa, warmïpasa, take ucanacaw tucusini, cunalaycutejj ucanacaw take oraken kʼañusir warmipajja. Qhitinacatejj jan nayampïquejja, nayaru nuwasiwa –siw Diosasajja.",
                "17.": "Cunalaycutejja, cuna arsüwinactejj jaken wawanacapatac lurcäyät ucanacjja, janchi token jacquipan uca arsüwinacajj phokhä.",
                "18.": "Uqhämasti munat jilanacajjay, aqhäm siw Diosasajja: Sarakerinacamarojj gentilenacan amparap tokew tʼakhesiyä. Ucampis gentilenacan chuymap llampʼuptayä, jupanacan jumanacatac awcjamäñapataqui. Uqhämasti, gentilenacajj qhuyapayatäpjjaniwa, Israelan utap taypin jaqhutäpjjaraquini.",
                "19.": "Ucatwa aca oraker wiñayatac yakhachä juman sarakerinacamataqui. Ucanac taypin jaqhutäpcanis ucanacataquiraqui, aca oraken jupanacan tuti orakepäñapataqui. Ucajja mä ajllit orakewa, take yakha oraket sipana –sasaw Diosajj situ. Ucatwa, take ucan utjir jakenacan nayar yupaychañapajj waquisini –siw Diosajja.",
                "20.": "Jichhasti munat jilanacajjay, qhuyapayir Diosasan ucanacjjat uqhäm jachʼa yatiñ jiwasanacar churatap laycojja, jupat amtasipjjañäni, juchanacas apanucupjjañäni. Janiw jiwasanacajj jakonucutäctanti, janirac pʼekenacas pʼenkat altʼapcañäniti. Tuti orakesat alis-sutäpjjtanwa, ucampis ucat jucʼamp suma oraker irpatäpjjaractanwa. Tatituw lamar kotarojj jiwasan thaquisar tucuyi, jiwasanacasti mä lamar islancapjjtanwa.",
                "21.": "Ucampis Diosan arsüwinacapajj lamar islanacanquirinacataquejj jachʼawa. Uqhämasti, islanac satap laycojja, aquïrit sipan yakhanacaw utjpacha. Ucanacjjan jilanacasajj utjasipjjaraqui.",
                "22.": "Cunalaycutejj mä kawkhat kawkharuw Tatitojj amuyuparjam munañaparjamajj Israelan utapat jakenacarojj irpsu. Jichhasti, qhitinacatejj khakhakatäqui take ucanacat Tatitojj amtasi; ucat jiwasanacatjj amtasiraquistu.",
                "23.": "Uqhämasti, chuymanacamar cusisiyapjjam. Amtapjjaraquim, jumanacajj quipca amuyumarjam lurañamataquejj janiw jarcʼatäpctati. Jan tucusir jiwañ thaquir sarañ munapjjstajja, ajllisipjjam, jan ucasti, wiñay jacañ thaquir sarañ munapjjstasti, uc ajllisipjjaraquim.",
                "24.": "Uqhämasti, munat jilanacajjay, sumancthapipjjam, Diosan munañapampi, jan supayan munañapampi, janirac janchin munañapampisa. Amtasipjjam, Diosamp sumancthapisinjja, jupan qhuyapayäwipampiquiw khespiyatäpjjtajja.",
                "25.": "Uqhämasti, Diosajj jacatatäwin chʼamapamp jumanacar jiwañat jactaypan, uqhämaraqui juchanacan tʼakhesiyäwipar phokhañan chʼamapamp jumanacar wiñayatac jiwañat jactayaracpan, Diosan wiñay khapak marcapar catokatäñamataqui, kollan qhuyapayäwi toke jumanacan jupar yupaychañamataqui. Uqhamäpan."
            },
            "11": {
                "1.": "Jacobojj ucapachajj walja yakhanacjjat jakenacajjar parläna, ucampis acanacac kellkayta, cunalaycutejj kellkcta ucaquiw amuyatajjat kellkañajj waquisi.",
                "2.": "Jichhasti, chuymajjajj Isaiasan arunacapat cusisi, ucat naya Nefejj jucʼamp arunacap kellkta. Cunjämatejj nayajj Cutsuyirijjar uñjctsa uqhäm jupajj Cutsuyirir chekpach uñjaraquïna; ucat arunacapan nayan jakenacajjataquïtap khanañchä, take wawanacajjaruraquiw uca arunac apayaraquï.",
                "3.": "Cunjämatejj nayajj Cutsuyirijjar uñjcta uqhämaraquiw Jacobo jilajjajj jupar uñjaraqui, ucat Jacobompin Isaiasampin arunacap wawanacajjar apayä, jupanacar amuyayañataqui nayan arunacajjan chekätapjjata. Cunalaycutejj quimsanin khanañchäwipampiw arunacajjan chekätapjj ut-tʼayä –siw Diosajja. Ucampis Diosajj jucʼamp ircatirinac qhiti, take arunacapan chekätap ut-tʼayaraqui.",
                "4.": "Jïsa, jakenacajjar Criston jutañapan chekätap amuyayasaw chuymajjajj cusisi, cunalaycutejj ucataquiw Moisesan leyipajj churatänjja; take cunanacatejj oraken kalltäwipatpach jakenacar Diosat churatäcan ucanacajja, jupanacar jupjjat amuyayañataquiwa.",
                "5.": "Ucatsti chuymajjajj cusisiraquiwa, Tatitus awquinacasamp lurcän uca arusjäwinacapata. Jïsa, chuymajjajj churäwipan cusisi, uqhämarac chekapar uñjañ cancañapana, chʼamapana, qhuyapayasiñapana, jiwañat khespiyañatac jachʼa wiñay amtäwina.",
                "6.": "Chuymajjasti cusisiraquiwa marcajjar amuyayañana, Cristotejj jan jutcaspajja, take jakenacaw tucusipjjaspa.",
                "7.": "Janitejj Cristojj utjcaspajja, janiraquiw Diosajj utjcaspati. Janitejj Diosajj utjcaspajja, jiwasanacajj janiraquiw utjcsnati jan luräwi utjatap laycu. Ucampis mä Diosaw utji; ucasti Cristowa. Jupasti quicpa munañaparjam phokhat pachan jutani.",
                "8.": "Jichhasti Isaiasan mä kawkha arunacap kellkä, cawquïr marcajjanquirinacatejj uc uñjapcan ucanacajja, chuymanacap aptañapataqui, take jakenacat wal cusisiñapataquiraqui. Jichhasti ucaw arunacajja; jumanacasti ucarjam sarnakäwinacaman lurapjjam, uqhämarac take jakenacarus uqhämarjam uñjapjjaraquim."
            },
            "12": {
                "1.": "Amozan Isaias yokapajj uñjcän uca Judampit Jerusalenampit aruwa.",
                "2.": "Ucasti khep khepürunacan purinini, cunapachatejj Tatitun utapan kollupajj apachit kollu patanacan ut-tʼayatäcani, take kollunacat sipan aytatäcani, take marcanacasti ucar jaltas mantcani ucürunacajja.",
                "3.": "Ucat Sionat leyejj mistuni, Jerusalenat Tatitun arupajj mistuni. Ucatjja walja jakenacaw sapjjani: Jutapjjam, Tatitun kolluparu, Jacobon Diosapan utapar maqhatapjjañäni. Jupasti sarnakäwipjjat yatichapjjestani; jiwasanacasti thaquinacapanjam sarnakapjjañäni.",
                "4.": "Jupasti marcanac taypin taripani, walja marcanacaruw tokenokaraquini. Jupanacasti espadanacapat kholliñ rejanac lekʼsupjjani, wara lawanacapatsa jusinac lekʼsupjjaraquini. Mä marcajja janiw yakha marcatac espad aytcaniti. Janiraquiw nuwasiñ jucʼamp yatekapcaniti.",
                "5.": "Jacobon utapa, jutapjjam, Tatitun khanapan sarnakapjjañäni. Jïsa, jutapjjam. Cunalaycutejj takeniw jumanacajj maysar saranucupjjta, sapakat mayniraquiw quipca ñankha thaquinacamanjam sarnakapjjaracta.",
                "6.": "Uqhämasti, Tatay! Jumaw Jacobon utapanquir jakenacamar jaytanuctajja, cunalaycutejj jupanacajj jalsu tokemp phokhantatäpjjewa, filisteonacjamaw laykanacar alcatapjje, jan uñtʼat jakenacan wawanacapat cusisipjjaraqui.",
                "7.": "Orakepansti korimp kollkempejj phokhawa; jila alan yänacapasti jan tucuyaniwa. Orakepajj caballonacan phokhantatawa. Carronacapasti jan jaqhcayaraquiwa.",
                "8.": "Orakepajj wacʼan diosanacan phokhantatawa. Quipca amparapan luratanacaparuw yupaychapjje, cuntejj lucʼananacapajj lurqui ucaru.",
                "9.": "Ina jakejj janiw quilltʼasquiti; aytat jakes janiraquiw llampʼuptquiti; uqhämasti, juparojj jan pampachamti.",
                "10.": "Ñankha jakenaca, karka mankhar mantapjjam, lakʼar imantasipjjaraquim, cunalaycutejj Tatitun ajjsarañapamp sinti jachʼätapan khapak cancañapampiw jumanacarojj tʼakhesiyapjjätam.",
                "11.": "Ucatsti jaken jachʼa jachʼa uynakañanacapajj llampʼuptayatäniwa. Jakenacan jachʼa jachʼa tucutapas quilltʼayatäniwa. Tatituquiw ucürunjj aytatäni.",
                "12.": "Cunalaycutejja, Nuwasiri tamanacan Tatitupan urupajj take marcanacjjarojj jancʼaquiw jutani. Jïsa, sapakat maynjjaru: jachʼa jachʼa tucurinacjjaru, aytatanacjjaru, jupa pachpa jachʼachasir jakjjaru. Ucanacasti aynachtʼayatäpjjaniwa.",
                "13.": "Jïsa, Tatitun urupajj take Libanon jachʼa cedro kokanacapjjaruw purini, jupanacan jachʼätapata, aytatätapata. Uqhämaraquiw Basanan encina kokanacapjjar puriraquini;",
                "14.": "Take jachʼa kollunacjjaru, take kollunacjjaruraqui, take aytat orakenacjjaru, takpach marcjjaruraqui;",
                "15.": "Take jachʼa torrjjaru, take thuruptayat perkjjaruraqui;",
                "16.": "Take lamaranquir barconacjjaru, Tarsisan take barconacapjjaru, take cusisiñar uñtatanacjjaru.",
                "17.": "Jaken jachʼa jachʼa tucutapajj altʼayatäniwa, jakenacan jachʼa jachʼa tucutapas quilltʼayataraquïniwa. Tatituquiw ucürojj aytatäni.",
                "18.": "Jupasti wacʼan diosanacarojj kʼal tucqhani.",
                "19.": "Tatitojj oraker ajjsarcañjam onjjtayañatac saytʼcan ucapachajja, Tatitun ajjsarañapajj jupanacjjaruw purini; jupan sinti jachʼätapan khapak cancañapasti jupanacaruw tʼakhesiyani; ucatsti jupanacajj karka pʼiyanacampir orak putunacampiruw mantapjjani.",
                "20.": "Ucürunjja jakenacajj pachpa yupaychañapatac lurasipcän uca kollke diosapa, kori diosapjja, achacunacampir chiñinacampiruw jakontani;",
                "21.": "Karkanacan pʼiyarant-tatanacapar mantañataqui, saytʼat karkanacan apachitanacapar mantañataqui, cunalaycutejj Tatitun ajjsarañapajj jupanacjjaruw purini, jupan jachʼätapan khapak cancañapasti jupanacaruw tʼakhesiyani, cunapachatejj ajjsarcañjam orak onjjtayañatac sartcan ucapacha.",
                "22.": "Jaket jithektam, cawquïr jakentejj samakeñapajj nasapancqui ucata. Cunans jupajj munatäspajja?"
            },
            "13": {
                "1.": "Tatitojj, nuwasiri tamanacan Tatitupajja, Jerusalenampit Judampitjja, take waquisqui ucamp take chʼamañchqui ucamp apake; cunatejj jacañatac waquisqui uca tʼantʼa apake, take um apakaraqui;",
                "2.": "Chʼaman jake, nuwasir jake, taripir jake, arjiri, amuyun jake, chuyman jake;",
                "3.": "Pheska tuncanir sarayiri, yäkcañ jake, amuytʼayir jake, cuns wali sum lekʼsur jake, wali sum parltʼir jake.",
                "4.": "Ucatsti jupanacarojj jiscʼalalanac churä jupanacar sarayiritaqui. Ñuñusquir wawanacaw jupanacarojj apnakani.",
                "5.": "Jakenacajj tʼakhesiyatäpjjaniwa. Sapa mayniw yakhan tʼakhesiyatäni; sapa mayniraquiw masipan tʼakhesiyatäni. Jiscʼalalajj janiw chuymanir yäkcaniti. Khoru jakesti janiw asqui jaker yäkcaraquiniti.",
                "6.": "Cunapachatejj jakejj awquipan utapan jilapar catcanejja, siscaraquinejja: Jumajj isinïtawa. Nanacar sarayapjjeta, aca tʼunjäwejj amparaman jan puriñapataqui;",
                "7.": "Ucürusti jupajj arsuniwa: Janiw nayajj cʼumaraptayirïcäti, cunalaycutejj janiw utajjan tʼantʼas isis utjquiti. Jan nayar uscustati jaken sarayiripäñajjataqui.",
                "8.": "Cunalaycutejj Jerusalenajj tucqhatäjjewa. Judasti tincutaraquiwa, jupanacan parlatanacapamp luratanacapampiw Tatitaru saytʼi, jupan khapak nayrapar colerayañataqui.",
                "9.": "Uyñakapan cunjamätapaw jupanacaru ircati; ucatsti jupanacan juchapajj Sodoman juchapjamätap arsuraqui. Jupanacasti uc imantañataquejj janiw chʼamanïquiti. Ay jupanacan almanacapata! cunalaycutejj jupanac pachpataquiw ñankh utjayasipjje.",
                "10.": "Asqui jakenacar sapjjam, jupanacamp walic sarascatapa. Jupanacajj quipca luratanacapan achunacap mankʼapjjani.",
                "11.": "Ay ñankha jakenacata! Jupanacajj tucusipjjaniwa; amparanacapamp luratapajja, jupanacjjaruw cutjjatani!",
                "12.": "Marcajjar tʼakhesiyirinacajj waynuchunacaquiwa. Warminacaquiw jupanacarojj sarayi. Ay nayan marcajja, jumar irpirinacajj pantjayapjjtamwa, saräw thaquinacam tucqhapjjaraqui.",
                "13.": "Tatitojj arjjatañataquiw saytʼi; marcar taripañataquiw saytʼaraqui.",
                "14.": "Uva yapumpi, jan cunaninacat apsupctas ucanacamp jumanacajj quipca utanacaman kʼal mankʼantapjjta; ucat Tatitojj marcapanquir chuymaninacamp sarayirinacampejj chʼajjwar mantani.",
                "15.": "Cun lurañs munapjjta? Marcajjaruw tʼunjapjjta, jan cunaninacan ajanunacap usuchjapjjta –siw nuwasiri tamanacan Tatitupajja.",
                "16.": "Tatitojj jucʼamp sascaquiwa: Sionan phuchanacapan jachʼa jachʼa tucur chuymanïtapata, pʼek waytas uñanakasis sarnakapjjatapata, sarnakasas uñtcañ sarnakapjjatapata, pasjascasas cayunacapamp qʼirekeyas sarnakapjjatapata.",
                "17.": "Tatitojj Sionan phuchanacaparojj kholsut janchiptañataquiw sunakepar jawkʼantani. Ucatsti jupanacan jamasawja janchinacap uñachayaraquini.",
                "18.": "Ucürunjja, Tatitojj chhulluchhull cʼachachanacapan cʼajquirïtap apakani; ñicʼutapan chʼokasiñapa, phajjsjam morokʼo cʼachachanac apakaraquini.",
                "19.": "Cuncar warcuntasiñanaca, amparar uchasiñanaca, chalinanaca;",
                "20.": "Sombreronacapa, chara cʼachachasiñanacapa, pʼeker ñachʼasiñanacapa, kʼapquir cʼachachasiñanacapa, jinchur uchasiñanaca;",
                "21.": "Anillonacapa, nasar uchasiñ cʼachachasiñanaca,",
                "22.": "May may suma isinacapa, mantanacapa, phullunacapa, kori phichʼinacapa.",
                "23.": "Espejonacapa, ñutʼu sawut lienzonacapa, rebozonacapa, willillanacapa. Take ucanac Tatitojj ucürojj apakani.",
                "24.": "Ucatsti suma kʼapquir lantjja, thujsaniwa; suma wacʼa lantjja, wiqhanokatäñaw utjani; suma chhajjrat ñicʼut lantejj kʼara pʼekew utjani; suma wacʼa lantsti, cotensio wacʼaw utjani; jiwaquïñ lantejj nacsutanacaw utjani.",
                "25.": "Chachanacamajj espadampiw tincupjjani. Chʼaman jakenacamasti nuwasïwin tincupjjaraquini.",
                "26.": "Jupan puncunacapajj llaquisipjjaniwa, jaqhusipjjaraquiniwa. Jupasti kʼala chʼusa tucqhatäniwa; lakʼjjan konuraquini."
            },
            "14": {
                "1.": "Ucürunjja, pakallk warmiw mä chacharojj catuntapjjani, aqhäm sasa: Pachpa tʼantʼa mankʼapjjä, Pachpa isijjampiw isthapisipjjä, ucampis juman sutimampic jawsatapjjä pʼenkajj apakañataqui.",
                "2.": "Ucürunsti Tatitun laymipajj jiwaquïniwa, khapakaraquïniwa. Oraken achupajj qhusäniwa, sumaraquïniwa, Israelat jaltir jakenacataqui.",
                "3.": "Ucatsti Sionan jaytatäpcan ucanacamp Jerusalenan kheparirinacampi, qhitinacatejj jaquirinac taypin Jerusalenan kellkatäpcan ucanacampejja, kollan satäpjjaniwa.",
                "4.": "Cunapachatejj Tatitojj Sionan phuchanacapat kʼañ jarekcani, Jerusalen taypit Jerusalenan wilap jarekcani taripañ ajayumpi, naqhañ ajayumpiraqui.",
                "5.": "Tatitusti take Sion kollunquir utanacjjampir tantachäwinacapjjampiruw uñstayani, urojj urpump jewkʼempi. Arumanacasti akquir ninan cʼajquiripa, cunalaycutejj take Sionan khapak cancañapjjaruw mä arjjatirejj utjani.",
                "6.": "Mä utaw chʼiwichayasiñatac lupi urunacan utjani, ucatsti mä imantasiñ cheka utjañapataqui, thayat jallut jarcʼakañapataqui."
            },
            "15": {
                "1.": "Ucapachajja wali munatajjaruw kʼochü, munatajjan kʼochupa, jupan uva yapupjjata. Nayan wali munatajjajj mä uva yapuniwa, mä wali achur kolluna.",
                "2.": "Jupasti yapuruw perkamp muytayäna, ucatsti kalanac pallsüna, suma uva alinac ajllisaw aruntäna; uca taypinsti mä saytʼu pucara luräna; uqhämaraqui uva chʼirwir ucqhan luräna; ucatsti uvan achuñap suyaraquïna, ucampis ucanjja, qʼitha uvanacaw achüna.",
                "3.": "Jichhasti, Jerusalenanquir Judanquir jakenaca, amuytʼapjjañamataquiw achictʼasipjjsma nayampit uva yapujjampita.",
                "4.": "Cunat jucʼamps uva yapujjatac lurirista niy lurctsa ucanacjjarojja? Uqhämasti, mojjsa uva achuñap suycäyät ucqhajja, qʼitha uvanacaquiw achüna.",
                "5.": "Jichhasti, cuntejj uva yapujjar lurcä uc yatiyapjjäma. Jarcʼatäqui uc apakä, yapujjasti kʼala tucqhatäniwa. Muyuntatäc uca perk allinucü, yapujjasti kʼala tacsutäniwa.",
                "6.": "Ucatsti chʼusaptayäwa, janiw ucajj laymiratäcaniti, alltatäcanisa. Añawayamp chʼaphinacampiquiw alini. Kenayanacaruw camächit churä ucanacan ucjjar jan jalluñapataqui.",
                "7.": "Nuwasiri tamanacan Tatitupan uva yapupajja, Israelan utapawa; Judanquir jakenacasti jupan suma mojjsa aliparaquiwa. Asqui taripaw suyäna, ucampis tʼakhesiyañaquiw utjäna. Asqui cancañaruw suyäna, ucampis aykoñaquiw utjaraquïna.",
                "8.": "Ay qhitinacatejj utat utar mayachapqui ucanaca, jan cunawjas utjañapcama, jupanac sapaqui orak taypin kheparañataqui.",
                "9.": "Jinchujjanquiw –siw nuwasiri tamanacan Tatitupajja. Chekpachan walja utanacaw chʼusäcaspas uqhäm tucusini, jachʼa suma marcanacaw jan jaquirin uñjasiraquini.",
                "10.": "Jïsa, tunca hectarea uva yaponjja, mä batoquiw achuni. Homer tupu jathatjja, mä efa tupuquiw achuni.",
                "11.": "Ay qhitinacatejj alcohol umañatac wali alwat sartapqui, arumcam umapqui, vinomp machapcaraqui ucanaca!",
                "12.": "Jupanacan fiestanacapan utji: harpanaca, mandolinanaca, bombonaca, flautanaca, vinonaca. Ucampis jupanacajj janiw Tatitun luräwip yäkapquiti, janiraquiw amparapan luratanacapjjats amuyapcaraquiti.",
                "13.": "Uqhämasti, marcajjajj catuntat anaquitaw uñjasi jan yatiñanïtap laycu. Jupanacan asqui jakenacaparojj mankʼat awtji. Jupanacan jake tamapasti umat pharjataw jiwarapjjaraqui.",
                "14.": "Ucatwa, mankhapachajj jachʼaptayasi, lacapsti jan tuptʼcayaw ansatati. Jupanacan khapak cancañapampi, jachʼa jake tamapampi, jachʼa jachʼa tucüwipampi, cusisit utjasqui ucampejj ucsaruw mantapjjani.",
                "15.": "Ina jakejj jiscʼachatäniwa; chʼaman jakesti altʼayatäniwa; aytat jakenacan nayranacapajj altʼayataraquïniwa.",
                "16.": "Ucampis Nuwasiri tamanacan Tatitupajja, taripäwimp aytatäniwa, Kollan Diosasti asqui cancañamp kollanaptayatäniwa.",
                "17.": "Ucatsti ovejanacajj cunjämtejj mankʼapjjerïqui uqhämaw mankʼapjjani. Chʼaman jakenacan chʼusawjanacapan jan uñtʼat jakenacajj mankʼapjjani.",
                "18.": "Ay qhitinacatejj alek jachʼa jachʼa tucuñ wiscamp ñankha luräwinac katatqui, juchsti mä wiscampïcaspas uqhäm katatipcarac ucanacata!",
                "19.": "Qhitinacatejj sapqui: Jupajj jancʼachpan, luräwip lak lurpan, jiwasan uc uñjañasataqui. Israelan Kollanapan ewjjapajj jutpan, jiwasan uc uñtʼañasataqui.",
                "20.": "Ay qhitinacatejj ñankharojj sumaw sapqui, sumarusti ñankhaw sapcaraqui ucanacata. Qhitinacatejj chʼamacanac uchapqui khana lanti, khan uchapcaraqui chʼamacanac lanti, mojjsat cʼallcʼu uchapqui, cʼallcʼutsti mojjsa uchapcaraqui!",
                "21.": "Ay qhitinacatejj quipca amuyuparjam amuyunïpqui, quipca uñjataparjam amuyasirïpcaspas ucanacata!",
                "22.": "Ay vin umtʼir aytat jakenaca, umañanac chharkhoñatac chʼaman jakenaca!",
                "23.": "Ay qhitinacatejj suma churäw catokañatac ñankha jakenacar arjjatapqui; asqui jaketjja asqui cancañ apakapcaraqui ucanacata!",
                "24.": "Ucat Nuwasiri tamanacan Tatitupan leyip jupanacan jakonucutap laycu, Israelan kollanapan arup uñisitap laycu, cunjämatejj ninajj yawit alinac japuntqui, lawrajj chʼallphar phichhantqui uqhämaw jupanacan saphipajj ñusantani, pankaranacapasti lakʼjamaw tucusini.",
                "25.": "Ucat Tatitun colerasiñapajj jupan marcapataquejj aktayata. Amparap jupanacaru lokti, ucatsti jawkʼantaraqui. Kollunacasti qhathatipjjewa; jupanacan amayanacapasti thaquinac taypin jalanoktayatäpjje. Take ucanacampis janiw colerasiñapajj apaktquiti, amparapajj jichhacamas lokatatatäscaquiwa.",
                "26.": "Jupasti jaya marcanacataquiw mä unañch aptani. Oraken thiyapat jupanacar qhuytʼani. Jupanacasti jancʼaw jutapjjani, janiw qhitis jupanac taypitjja karjascaniti lanktascanisa.",
                "27.": "Janiw qhitis ic-caniti icjcanisa, janiw qhitirus wacʼapajj jararascaniti, wisqhupan chinuñapas tʼakjjascaraquiniti.",
                "28.": "Ucanacan michʼinacapajj arïniwa, take arconacapasti suma jiyintatäniwa, caballonacapan cayupajj samañch kaljamäniwa, cʼuncʼunacapasti tutucjamäniwa, khojjokeripasti leonjamaraquïniwa.",
                "29.": "Ancut leonanacjamaw khojjokepjjani. Jïsa, khojjokepjjaniwa, ucat mankʼañap catjapjjani, ucat jan camächat ucanacjj apsupjjani. Janiw qhitis antutaycaraquispati.",
                "30.": "Ucürunjja lamar khojjokerjamaw jupanac contrajj khojjokepjjani. Jupanacatejj oraker uñtapjjaspajja, acajjay chʼamacanacamp llaquinacamp uñjapjjani. Ucanquir alajjpach khanajj chʼamactʼayatäspawa."
            },
            "16": {
                "1.": "Pʼekechirejj Uzias sat jiwcän uca maranjja, Tatituruw uñjta jachʼa jilïr konuñjjar kontʼatäsquiri. Jupan isipasti kollan utaruw phokhantäna.",
                "2.": "Jilïr konuñäc ucjjan serafinanacajj utjäna. Sapa mayaw sojjta chhekhanïna; payampejj ajan imantasïna, payampisti cayup imantäna, payampejj tuytaraquïnwa.",
                "3.": "Maynejj mayniruw artʼäna, aqhäm sasa: Kollana, kollana, kollanaw Nuwasiri tamanacan Tatitupajja. Khapak cancañapajj oraken kʼala phokhantatawa.",
                "4.": "Artʼcäns ucan arupajj puncu kemiñanac onjjtayäna, jiwkʼesti utaruw phokhantäna.",
                "5.": "Ucat nayajj sista: Ay naya chhaktat jaketa! Kʼañu laca ispillun jakëtwa, kʼañu laca ispillun jakenac taypin utjasitajj laycuw atipayasta, cunalaycutejj nayrajjajj pʼekechiriruw uñji, jupasti nuwasiri tamanacan Tatitupawa.",
                "6.": "Ucatsti amparapan akher sancʼa irtʼataw mä serafinajj nayan uc tuytani. Uca sancʼsti loktäwit tenazanacamp aptanitayna.",
                "7.": "Jupasti lacajjaruw ucjj uchitu, aqhäm sasa: Uñjam, acajj laca ispillumaruw puri. Jichhasti ñankha luratanacamajj phisqhuratawa. Juchamasti pampachataraquiwa.",
                "8.": "Ucatsti Tatitun arup istʼaracta, aqhäm siri: Qhitirus qhitäjja, qhitis nanac lantejj sarani? Ucat nayajj sista: Acät nayajja. Nayar qhitita.",
                "9.": "Jupasti situwa: Saram, ucatsti aca jakenacar saraquim: Sum istʼapjjam –sasa. Ucampis janiw amuyapquiti. Chekpach uñjapjjam –sasa. Ucampis janiw uñjapquiti.",
                "10.": "Aca jakenacan chuymap liqʼiptayam, jinchunacapar jathiptayam, nayranacapar chʼirmthapiyam jupanacan nayranacapamp jan uñjañapataqui, jinchunacapamp jan istʼañapataqui, chuymapamp jan amuyañapataqui, nayar jan cutiquipstañapataqui, janirac cʼumaraptañapataquisa.",
                "11.": "Ucat saracta: Tatay, cunapachcamasa? Jupasti ucjjarojj situwa: Marcanacan kʼala tucqhatäñapcama, jan jakenïñapcama, utanacasti jan jakenïñapcama, orakesti kʼala chʼusa tucuñapcamaraqui.",
                "12.": "Tatitun, jakenac jayar apañapcama, cunalaycutejj orakenjja, jachʼa tʼunjäwiw utjani.",
                "13.": "Ucampis sapa tuncanitjja, mayniw kheparani. Jupanacasti cutjtapjjaniwa, tucqhatäpjjaraquiniwa, cunjämatejj tilo kokamp encina kokampejj llakanacap apanucusin chʼamap pachpan imantquejja, uqhämaw kollan jathajj jupanacan chʼamapäni."
            },
            "17": {
                "1.": "Joataman yokapa, Uziasan yokapa, Judan pʼekechiripa Acazan urunacapanjja, Siriampin Pecampin Rezin pʼekechiripaw Jerusalenarojj nuwasir jutapjjäna. Rezinajj Israelan pʼekechiripa, Remaliasan yokapänwa. Ucampis janiw jupanacajj atipjapcänti.",
                "2.": "Ucat Davidan utaparuw aqhäm sas yatiyasïna: Siriajja Efrainampiw arustʼasjje. Ucatsti cunjämatejj chʼumi kokanacajj thayan onjjtayatäpqui, uqhämaw chuymapamp marcapan chuymapampejj onjjtayataraquïna.",
                "3.": "Ucat Tatitojj Isaiasar arsu: Jumamp Searjasub yokamamp jichpach mistupjjam, Acazamp jiquisiri, alay jiscʼa kotamp jiquisqui uca khechʼan thiyaparu, is kʼomachirin yapupan thaquiparuraqui.",
                "4.": "Jupar sapjjam: Amuyasim, amuctʼaraquim, jan ajjsaramti uca jiwkʼer nina larwanacan pä wichʼinqhapatjja, Rezinampin Siriampin Remaliasan yokapampin akquir colerasiñapat jan thayjtañ chuymanïmti.",
                "5.": "Cunalaycutejj Siriampi, Efrainampi, Remaliasan yokapampejja, jumaru jan wal arustʼasipjje, aqhäm sasa:",
                "6.": "Judaruw sarañäni, ucar ajjsarthapiyañäni. Ucatsti jiwasatac jaljtayañäni, mä pʼekechir uca taypir uscuñäni, jïsa, Tabealan yokapar pʼekechirit ut-tʼayañäni.",
                "7.": "Aqhäm siw Dios Tatitojja: Ucajj janiw saytʼcaniti, janiraquiw phokhascaraquinisa.",
                "8.": "Sirian pʼekepajj Damascowa, Damascon pʼekepasti Rezinawa. Janïr sojjta tunc pheskan mara sarakcan ucqhaw Efrainajj tʼunjatäni jan marcaquïscañapcama.",
                "9.": "Efrainan pʼekepajj Samariawa. Samarian pʼekepasti Remaliasan yokapawa. Janitejj jumanacajj iyawsapcätajja, chekpachaw jan ut-tʼayatäpcätati.",
                "10.": "Uqhämaraquiw Tatitojj Acazar wastat parläna, aqhäm sasa:",
                "11.": "Mä unañch jumatac Dios Tatitumat mayisim; pʼiyanac mankhancasas mayisim, alajjanacancasas mayisiraquim.",
                "12.": "Ucampis Acazajj sänwa: Janiw mayiscäti, janiraquiw Tatitur yantʼcäti.",
                "13.": "Ucat jupajj sï: Istʼam, Davidan utapa; Jan cunaquit juman jakenacar karjayañamajja? Diosajjarojj karjayañt munaracta?",
                "14.": "Uqhämasti, Tatit pachpaw jumarojj unañch churätam. Chach jan uñtʼir warmiw usur jakeptani, mä yokall waw wawachasini, Emmanuel sutimpiw sutiñcharaquini.",
                "15.": "Mantequillamp mamuray misqʼimp jupajj mankʼani, cunatejj ñankhäqui uc apanucuñ yatiñapataqui, cunatejj asquïqui uc ajllisiñ yatiñapataquiraqui.",
                "16.": "Uca wawajj janïr yatquipana, cunatejj ñankhäqui uc apanucuña, cunatejj asquïqui uc catokañ janïr yatquipanaracjja, cuna orakerutejj uñisctajj uca orakejja, panpach pʼekechiripan jaytanucutäniwa.",
                "17.": "Tatitojj jumjjampiru, marcamjjampiru, awquiman utapjjampirojj jan uñjat urunac puriyani, cunjäm urunacatejj jan purincäna Efrainajj Asirian Juda pʼekechiripat mistcäns ucapachatjja.",
                "18.": "Ucürunsti Egiptonquirin thiyanacapanquir chhichhillanqharuw qhuytʼani, Asiria orakenquir mamurayaruw Tatitojj qhuytʼaraquini.",
                "19.": "Ucanacasti jutapjjaniwa, apanucut chʼusa kherwanacan utjapjjani, karka pʼiyanacana, take chʼaphinacana, take jiscʼa kokanacan samarapjjaraquini.",
                "20.": "Uca quicpa urun Tatitojj pʼeksa, cayu tʼawrs kʼalachani, jawir qhurcatan jaquirinacan Asirian pʼekechiripan maytʼat kʼalachiripampi. Uqhämaraquiw sunqha ñicʼutajj kʼal jiqʼiratäni.",
                "21.": "Ucatsti ucürunjja, mä jakew mä ancut vacarojj uywani, pä ovejarus mankʼayaraquini.",
                "22.": "Ucatsti ucanacan jilarquir lech churatapat jupajj mantequill mankʼani. Uca oraken takpachan kheparirinacasti mantequillamp mamuray misqʼimp mankʼapjjani.",
                "23.": "Ucatsti, ucürunjja take chekantejj warank uva alejj utjcäna, warank kollke siclo alanïcän ucawjanacanjja, añawayamp chʼaphinacampiw utjani.",
                "24.": "Michʼinacamp arconacampiw jakenacajj ucar mantapjjani, cunalaycutejj take orakpachaw añawayanacamp chʼaphinacamp chhaktayatäni.",
                "25.": "Lijwänamp korsutäqui take uca kollunacanjja, añawayanacamp chʼaphinacampejj janiw ajjsaratäcaniti; ucampis uca chekanacajja, mankʼañapataquïniwa, jiscʼa uywanacan tacsuñapataquiraquïniwa."
            },
            "18": {
                "1.": "Ucjjarusti Tatitojj nayar sascaquituwa: Mä jachʼa tʼalpha cʼull catum, ucatsti ucar kellkantam jaken plumapampi, Maher-shalal-hash-bazsatjjata.",
                "2.": "Ucatsti cheka ircatirinac kellkañapatac catuyäta; Urías sacerdotempir Jebaraquiasan Zacarias yokapampiru.",
                "3.": "Ucatsti warmi arjirimpiw chicthapta; jupasti usur jakeptänwa, mä yokall waw wawachasiraquïna. Ucat Tatitojj nayar situ: Sutipjj Maher-shalal-hasb-baz sutiñcham.",
                "4.": "Cunalaycutejj uca wawajja, janïr awquejj taycajj sas arsuñ yatcan ucqhacamaw Damascon jachʼa alaninacapamp Samarian apakat jachʼa alaninacapajj Asirian pʼekechirip nayrakatar apatäni.",
                "5.": "Tatitusti wastat nayar parlitu, aqhäm sasa:",
                "6.": "Aca jakenacajj Siloen cʼachhat sarir umanacap jan catokataparjamajja, Rezinampit Remaliasan yokapampit cusisiñaparjamajja,",
                "7.": "Tatituw jupanacjjarojj jawiran umap llunchusiyani, wali chʼamani, walja umaniraqui. Jïsa, Asirian pʼekechiripamp take khapak cancañapamp jupanacjjarojj llumirayani. Umasti, take jawir lacanacapjjaru, irananacapjjaruw llumirani.",
                "8.": "Lluñchusisasti, Juda taypinjamaw umajj llumini. Take cun chhaktayasasti cuncacamaw maqhatani. Jupan ayatatat chhekhanacapasti takpach orakeman phokhantani, Emmanuela!",
                "9.": "Jumanac pur mayachthapisiñar mantapjjam jakenaca, ucatsti tʼunjatäpjjätawa. Jaya orakenquirinac istʼapjjam, wacʼantasipjjam, ucatsti tʼunjatäpjjätawa. Wal amuyasipjjam, ucatsti tʼunjatäpjjätawa.",
                "10.": "Jumanac pur arustʼasipjjam; ucasti janiw cunataquis walïcaniti. Ar arsupjjam, uca arusti janiw achtʼcaniti, Diosan nanacampïtap laycu.",
                "11.": "Cunalaycutejj Tatitojj uqhäm chʼaman amparampiw nayar parlitu, nayar yaticharaquitu, aca jakenacan thaquipanjam jan sarnakañajjataqui, aqhäm sasa:",
                "12.": "Qhitinacarutejj uca jakenacajj arustʼäwiw utji sapcani ucanacarojj jan samti: Arustʼäwiw utji –sasajja. Ajjsarañapamp chicajj jan ajjsaramti; janirac qhathatimti.",
                "13.": "Nuwasiri tamanacan Tatituparojj jachʼar aptapjjam, jupay jumanacan ajjsarañamäpan juparac jumanacan ajjsarthapiñamäpan.",
                "14.": "Ucat jupajj mä kollan utar uñtatäniwa. Ucampis paypach Israelan utapataquiw jupajj lanktañ kaljamäni, nuwasiñ kaljamaraquïni. Jerusalenanquirinacataquisti jupajj catuntir sipitjamäniwa.",
                "15.": "Jupanacatjja waljaniw lanktasipjjani, jalaktapjjani, tucqhatäpjjani, sipitatäpjjani, catuntatäpjjaraquini.",
                "16.": "Uca ircatäw chinuntam, arquirinacajj taypin ley lluchʼintam.",
                "17.": "Nayasti Tatituruw loktä, jupaw Jacobon utapatjja, ajanup imanti, juparuraquiw nayajj suyä.",
                "18.": "Nayampi, Tatitojj churquitän uca wawanacampejja, nuwasiri tamanacan Sion Kollun utjir Tatitupan unañchanacapataquïpjjtwa, Israelan muspharcañanacapataquïpjjaractwa.",
                "19.": "Cunapachatejj jupanacajj sapcätam: Ajayunac uñtʼirinacaru, chhuchhur chhiphisir yatirinacar thakapjjam –sasa. Janit mä marcajj Diosapar thakañapäqui jaquirinacan jiwatanacjjat yatipjjañapataquejja?",
                "20.": "Leyirjamawa; ircatäwirjamawa. Jupanacajj janitejj aca arurjam parlapcanejja, jan khananïpjjatap laycuwa.",
                "21.": "Ucanjamsti, wali tʼakhesita, mankʼat awtjayasitaw jupanacajj sarapjjani. Ucatsti mankʼat jupanacar awjtcan ucqhajja, wal colerasipjjani, pʼekechiriparu Diosaparuraquiw jupanacajj ñankh arusipjjani, alayar uñchʼuquipjjaraquini.",
                "22.": "Ucatsti orakeruw uñtapjjaraquini; jan waltʼäwinacaru, chʼamacanacaru, tʼakhesiñ chʼamacaruw uñjapjjaraquini. Chʼamacar alisrantatäpjjaraquiniwa."
            },
            "19": {
                "1.": "Ucampis uca chʼamacajja, janiw chʼamampïcaniti, cunjämtejj Diosajj nayra pachajj Zabulon orakeru, Neftali oraker mä jucʼac tʼakhesiycän uqhäma. Ucatsti cunjämtejj tʼakhesiñapjj jucʼamp yapjjatcaraquïna, Wila Lamar iranana, Jordan qhurcatana, marcanacan Galileapana.",
                "2.": "Chʼamac taypin sarnakapcän uca jakenacajj mä jachʼa khanaruw uñjapjje. Qhitinacatejj jiwañ chʼiwin orakepan kamapqui ucanacjjaruw khanajj khanti.",
                "3.": "Jumaw uca marcarojj jachʼaptayta, cusisiñsti yaptʼaractajja. Jupanacajj juman nayrakataman cusisipjje, cunjämatejj llamayusajj cusisipqui uqhäma. Cunjämatejj jakenacajj jila alaninac catuntasisajj cusisit jaljasipqui uqhäma.",
                "4.": "Cunalaycutejj jumaw jupan tʼakhesiyir yucupjj pʼacjtajja, callachipan lawapamp tʼakhesiyiripan lawapamp pʼacjaractajja.",
                "5.": "Cunalaycutejj take nuwasirin nuwasïwipanjja pejjtusiñampi ojjöwinacampiwa, isinacasti wilar korumsutaraquiwa. Ucampis aquïrinjja, naqhantäwimp nina phayañampïniwa.",
                "6.": "Cunalaycutejja, jiwasanacataquiw mä wawajj naci; jiwasanacaruw mä yokall wawajj churata. Sarayañajj jupan callachipjjancaniwa; sutipasti aqhäm sutiñchatäniwa: Muspharcaña, Amuyayiri, Chʼaman Diosa, Wiñay Awqui, Sumancañan Sarayiripa.",
                "7.": "Sarayañampin sumancañampin jachʼaptañapajj janiw tucuyanïquiti, Davidan sarayäw konuñapjjaru, uqhämarac jupan khapak marcapjjaru, sarapar sarapar take cun uchañataqui, asqui taripäwimp ucar ut-tʼayañataqui, jichhat wiñaycama. Nuwasiri tamanacan Tatitupan chʼamtʼañapaw uc lurani.",
                "8.": "Tatitojj arup Jacobor apayi; ucasti Israeljjaruw puri.",
                "9.": "Take jakenacaw yatjjapjjani, jïsa, Efrainas Samarianquirinacas yatipjjaraquiniwa. Ucanacaw chuymapan jachʼa jachʼa tucuñ chuymamp kala chuymampejj sapjje:",
                "10.": "Ladrillonacajj tincuwa, ucampis lekʼsut kalanacamp ut-tʼayapjjañäni, sicomoro kokanacajj tincsutawa, ucampis ucanac lantjja, cedro kokanac uchañäni.",
                "11.": "Ucat Tatitojj Rezinan timanacap jupamp nuwasiñataquejj waquichani; timanacaparusti mayachthapiniwa.",
                "12.": "Sirianquirinacajj nayrakatancaniwa; filisteonacasti khepancaraquiniwa. Ucanacasti awtjat lacampiw Israelarojj mankʼantani. Uqhämäquipans colerasiñapajj janiw apaktquiti, antisaw amparapajj jichhacamas lokatatatäsqui.",
                "13.": "Cunalaycutejj jakenacajja, janiw jupanacar jawkʼqui ucarojj cutcatquiti. Janiraquiw nuwasiri tamanacan Tatituparus thakcaraquiti.",
                "14.": "Ucatwa mä urunac Tatitojj Israelan pʼekep qhuchhokani, uqhämarac wichʼinqhapa, laymipa, saphipa.",
                "15.": "Chuyman jakejj pʼekewa; cʼar yatichir arjiristi wichʼinqhawa.",
                "16.": "Aca jakenacan irpirinacapaw jupanacarojj pantjayi. Jupanacan irpatanacasti tʼunjatäpjjewa.",
                "17.": "Ucat Tatitojj janiw waynanac uñjasajj cusiscaniti, janiraquiw wajchanacaparus ijma warminacaparus qhuyapaycaniti, cunalaycutejj takpachaniw chʼojjña jakëpjje, ñankh lurirïpjje, take lacaraquiw tʼajjmarar uñtat parli. Take ucajja, janiw colerasiñapjj apakquiti, antisas amparapajj jichhacamaw loktatäscaqui.",
                "18.": "Ñankha cancañajj ninjamaw nakhanti. Añawayanacampir chʼaphinacampirojj nakhantaniwa. Chʼumi taypinacan nina lawr sartayani, jiwkʼejj maqhatqui uqhämaw ucanacajj maqhatapjjani.",
                "19.": "Nuwasiri tamanacan Tatitupan colerasiñap laycuw orakejj chʼamactʼani, jakenacasti ninan phäñapjamäniwa, janiw qhitis jilapar khespiycaniti.",
                "20.": "Ucatsti jakejj cupïjjapanquiriruw apanucuni, ucat mankʼat awtjayasini; chʼekäjjapanquirirusti mankʼantaniwa, janiraquiw ucampis sisthapcaniti. Take jakew quicpa amparapan janchip mankʼani.",
                "21.": "Manasesajj Efrainaru, Efrainasti Manasesaru. Paypachaw Juda contrajj saytʼapjjani. Uqhämäquipansa, colerasiñapajj janiw apaktquiti, antisas amparapajj jichhacamaw lokatatatäscaqui."
            },
            "20": {
                "1.": "Ay ñankha leyinac uñstayirinacata! Jupanacan churatäqui uca ñankhanac kellkapcarac ucanacata.",
                "2.": "Asqui taripäw jan utjirininacat apakañataqui, marcajjanquir jan cunaninacat cunatejj jupanacar wactʼqui uc apakañataqui, ijma warminacar catuntañataqui, wajchanacar lunthatañataquiraqui!",
                "3.": "Camächapjjätas sartʼapcätam uca urunjja? Cuns lurapjjät jayat purincan uca chʼus tucuyañ urunjja? Qhitin ucs jaltapjjäta yanap catokañataquejja? Cawqharus khapak cancañamjj jaytapjjäta?",
                "4.": "Jan nayampejja, jupanacajj catuntat jakenacamp chicaw quilltʼasipjjani, jiwayatanac taypin liwisipjjaraquini. Uqhämäquipansa, colerasiñapajj janiw apaktquiti, antisas amparapajj jichhacamaw lokatatatäscaqui.",
                "5.": "Asiria, jumajj colerasiñajjan lawapätawa, amparamanquir thujrusti, nayan jan uñjañ munirijjawa.",
                "6.": "Mä chʼojjña chuyman marca contraw qhitä. Coler apaktayasiñ marcajjaruw achicä, take apakat yänac apasjjañapataqui, catuntat jakenacar apakañapataqui, jupanacjjarusti thaquinacan ñekʼepäcaspajj uqhäm tacjjatañapataqui.",
                "7.": "Janis uqhäm lurañapäc-chi, janirac chuymapans uqhäms lupʼc-chisa. Antisas chuymapanjj walja orakenac tʼunjaña, tucqhañac muni.",
                "8.": "Jupajj siwa: Janit takpach irpirijjajj pʼekechirinacäpqui?",
                "9.": "Calnojj janit Carquemisjamäqui? Janit Hamatajj Arpadjamäqui? Samariasti janit Damascjamäqui?",
                "10.": "Cunjämatejj amparajjajj idolonacan marcanacap ut-tʼaycänjja, cawquïr jaken lekʼsut idolonacatejj Jerusalenampin Samariampin lekʼsut idolonacat sipan jucʼamp qhustʼatäqui.",
                "11.": "Cunjämatejj nayajj Samariampir idolonacapampir lurcäyät uqhämjja, janit Jerusalenampir idolonacapampirojj lurcaraquëjja?",
                "12.": "Uqhämasti, Tatitun take luräwip Sion kolljjampin Jerusalenampin tucuycan ucqhajja, nayajj Asirion pʼekechiripan jachʼa tucut chuymapan achuparuw jachʼa jachʼa uynakapar mutuyä.",
                "13.": "Cunalaycutejj jupajj siwa: Amparajjan chʼamapampi nayan chʼiqhi amuyujjampiw ucanac lurta, nayan suma amuyasirïtajj laycu; jakenacan korpanacap apakta, jachʼa alan yänacap lunthat-ta, kamasan jakjamaw ucan utjasirinacarojj altʼayta.",
                "14.": "Mä tapanc-caspas uqhäm amparajjajj jakenacan jachʼa alan yänacapjj jicjjati, cunjämatejj mä jakejj apanucut cʼawnanac apthapisejja, uqhäm take oraket apthapta. Janiw qhiti chhek jawkʼtiris utjquiti, jan ucajja, lac jistʼaririsa, chhiwekerisa.",
                "15.": "Hachajj jachʼat arsuniti, qhititejj ucamp phatʼqui uca contrajja? Serruchojj jachʼarut tucuni, qhititejj ucamp qhuchqui uca contrajja? Camisatejj lawajj aytirip contrajj saytʼcaspajj uqhäma, jan ucajja, camisatejj thujrojj lawäcasinac jachʼaptcasp uqhäma?",
                "16.": "Uqhämasti, Tatitojj, nuwasiri tamanacan Tatitupajja, chʼaman jakenacap taypiruw tʼuqha cancañ qhitanini. Jupan khapak cancañapanjja, mä nin naktayani, nina lawräcaspas uqhäma.",
                "17.": "Israelan khanapajj mä ninjamäniwa, jupan Kollanapasti nina lawrjamaraquïniwa; mä urunac añawayanacapamp chʼaphinacapampjj nakhantani, mankʼantaraquini.",
                "18.": "Ucatsti, chʼumipan khapak cancañaparu, purum yapuparuw kʼal nakhantani ajayupsa janchipsa. Ucatsti wiphal ayirejj chʼam thayjtayascaspas uqhamäniwa.",
                "19.": "Chʼumipan jiltʼir kokanacajj jucʼaquïniwa, mä jiscʼalalans jaqhuñjam jucʼaquëjjaniwa.",
                "20.": "Ucürunsti Israelat jiltʼirinacampi, jaltapqui uca Jacobon utapanquirinacampejja, jupanacar jawkʼcän ucarojj janiw mayamps kemisipcaniti; antisas Israelan Kollanap Tatituruw chekpachapun kemisipjjani.",
                "21.": "Jiltʼirinacajj cut-tanipjjaniwa. Jïsa, Jacobon jiltʼirinacapajj chʼaman Diosaruw cut-tapjjani.",
                "22.": "Israel jakenacamajj lamaran chʼallanacapjamäc-chisa, jupanacat jiltʼirinacaw cut-tanipjjani. Arsut tucusïwisti asqui cancañaruw jilarani.",
                "23.": "Cunalaycutejj nuwasiri tamanacan Tatitupaw uc-chʼpach orakjjar amtatäc uca mä tucusïw ut-tʼayani.",
                "24.": "Ucat aqhäm siw nuwasiri tamanacan Dios Tatitupajja: Sionan utjir jakenacajja, Asirianquirinacarojj jan ajjsarapjjamti. Egiptor uñtatas lawamp jawkʼätamjja, juma contras lawap aytcani.",
                "25.": "Cunalaycutejj acat mä jucʼa pacharuw colerasiñajjajj phokhasini. Jupanacar tucqhañ colerasiñajjas phokhasiraquini.",
                "26.": "Horeb karkana Madianar jiwarayäwjamaw Nuwasiri tamanacan Tatitupajj jupatac mä jawkʼañ aytani; cunjämatejj lawapajj lamarjjancänjja, uqhäm jupajj aptani, cunjämtejj Egiptojj aptcän uqhäma.",
                "27.": "Ucatsti ucürunjja, jupan kʼepipajj callachimat apakatäniwa; yucupasti cuncamat apakataraquïniwa; aceitemp jawtʼäw laycuw jucojj tʼunjatäni.",
                "28.": "Ayataruw puri, Migron chekaw saraquipi; Micmasaruw carronacap jayti.",
                "29.": "Llajjma umanac chekaw maqhatapjje; Geban chekan korpachasipjje. Ramäjj ajjsariwa; Saulan Gabanapasti jaltiwa.",
                "30.": "Galliman phuchapa, jachʼat artʼam! Laiscam artʼasajj istʼasiyam. Ay wajcha Anatota!",
                "31.": "Madmenajj atipjatawa. Gebiman utjirinacasti jaltañataquiw mayachthapisjjapjje.",
                "32.": "Ucürunjj Noban kheparascaquini. Amparapjj Sionan phuchapan kollup contraw aytani, Jerusalenan kollup contraraqui.",
                "33.": "Jichhasti, Tatitojja, nuwasiri tamanacan Dios Tatitupajja ajjsarcañjamaw laymir khakhakani. Jachʼa tansanacajj qhuchhokatäniwa. Aytatäñ munir chuymaninacajj altʼayatäniwa.",
                "34.": "Acerompiw jupajj qʼiqʼi chʼuminac yawini. Libanosti mä chʼaman jaken amparapampiw tincuni."
            },
            "21": {
                "1.": "Ucat Isain alipat mä lawajj mistuni. Jupan saphipatsti mä laymiw jiltani.",
                "2.": "Tatitun Ajayupasti jupjjancaniwa; yatiñ cancañ ajayu, chʼiqhi cancañ ajayu, amuyayañ chʼamanïñ ajayu, Tatitur ajjsarañ yatiñ ajayu. Take ucanacaw jupjjan kamani;",
                "3.": "Ucatsti juparojj Tatitur ajjsarañ wali suma amuy churani. Jupasti janiw quipca nayrapan uñjataparjam taripcaniti, quipca jinchupan istʼataparjamas janiraquiw tokenokcaniti.",
                "4.": "Antisas asqui cancañampiw pobrenacar taripani; orakenquir llampʼu chuymaninac laycuw chekapar uñjas tokenokani. Lacapan lawapampiw oraker jawkʼjjani; laca ispillupan samakeñapampiw ñankha jakenacarojj jiwarayani.",
                "5.": "Asqui cancañaw jupan cinturapan wacʼapäni. Chekapäñapasti jiqhanipan wacʼaparaquïniwa.",
                "6.": "Lobojj ovej kallumpiw utjani. Leopardosti cabritompiw chic iquintani; vaca kallump ancut leonamp chʼaman vacampejj chicaw sarnakani. Mä jiscʼalalaraquiw ucanacarojj awatini.",
                "7.": "Vacamp osompejj chicaw mankʼapjjani; kallunacapasti chicaw iquipjjani; leonasti torjamaw khachʼu mankʼani.",
                "8.": "Ñuñur wawajj aspidan putupan anatani. Ñuñut tʼakarat wawasti basiliscon putupjjaruw amparamp lokjjatani.",
                "9.": "Take cunan kollan kollujjarojj jan usuchjapcaniti, janiraquiw jiwayapcanisa, cunalaycutejj orakejj Tatitun yatiñapan phoktʼatäniwa, cunjämatejj umanacajj lamaran phokhatäpqui uqhäma.",
                "10.": "Ucürunjja Isain saphipaw utjani. Ucasti take jakenacataquiw unañchjam saytʼani. Gentilenacasti uc thakapjjani; samaräwipasti khapakaraquïniwa.",
                "11.": "Ucürun Tatitojj payïr cuti amparap loktani, jiltʼcän uca kheparir jakenacap wasitat catusjjañataqui, Asiriata, Egiptota, Patrosata, Cusata, Elamata, Sinarata, Hamatata, lamar islanacata.",
                "12.": "Orakenacataquisti mä unañch saytʼayani. Israelan ananucutanacap tant-thapini. Ucatsti oraken pusi thiyapatpach Judan chʼeketatatanacap apthapiraquini.",
                "13.": "Efrainan munarpayañapajj chhaktaniwa; Judan timanacapajj chhaktayatäniwa. Efrainajj janiw Judar munapaycaniti, Judasti janiraquiw Efrainar tʼakhesiycaraquiniti.",
                "14.": "Jan ucasti, filisteonacan callachinacapjjan inti jalant toker jalapjjani. Inti jalsu tokenquirinacarusti panpachaniw tucqhapjjani. Edonjjampir Moabjjampiruw amparap lokjjatani. Ammonan wawanacapasti jupanacarojj jaysapjjaniwa.",
                "15.": "Tatitusti Egipton lamarapan lajjrap kʼal tucqhani. Jachʼa chʼaman thayapampiw jawirjjar amparap loktani, ucatsti pakallk ucan jiquisir jawirjjaruw jawkʼantani, jakenacarusti wañanjam uca chek wisqhunejj maqhatayaraquini.",
                "16.": "Ucatsti, Asiriatpach mä suma thaquejj jiltʼir jakenacapataquejj utjani, cunjämatejj Israelatac utjcäna cunapachatejj Egipto oraket mistuncän ucqhajja."
            },
            "22": {
                "1.": "Ucürunjja jumajj sätawa: Tatay, jumaruw jachʼar aptäma. Nayatac colerasc-chïtasa, jichhajj colerasiñamajj tʼacuriwa; jumasti nayarojj chuymachistawa.",
                "2.": "Jïsa, Diosajj khespiyäwijjawa. Tatituw Jehova nayan chʼamañchirijjajja, nayan kʼochujjasa; ucat nayajj jupar iyawsä, janiraquiw ajjsarcäti. Jupasti khespiyäwijjaruw tucuraqui.",
                "3.": "Uqhämasti, jumanacajj cusisiñampiw khespiyäw jalsunacat umjj apsupjjäta.",
                "4.": "Ucürunsti jumanacajj aqhäm sapjjätawa: Tatitur yupaychapjjam, sutip aytapjjam, luräwinacap jakenacar khanañchapjjam, amtasipjjam sutipajj wali aytatawa.",
                "5.": "Tatitojj muspharcañanac luri, ucat jupar kʼochupjjam. Ucajj takpach oraken yatitawa.",
                "6.": "Artʼam, arnakam Sionanquir jake! Israelan Kollanapajj juma taypinjj jachʼawa."
            },
            "23": {
                "1.": "Amozan Isaias yokapajj uñjcän uca Babilonian kʼepipa.",
                "2.": "Jachʼa kolljjan wiphal aytam, jupanacar artʼam, ampar lokatatam pʼekechirinacan puncup chek mantañapataqui.",
                "3.": "Qhitinacatejj nayan aytat cancañajjat cusisipqui ucanacataquejj janiw colerasiñajjajj utjquiti, ucat kollanaptatanacajjarojj camächit churta, uqhämaraquiw chʼamaninacajjarojj jawsta.",
                "4.": "Jake tamanacan ojjöwipajj jachʼa marcan ojjöwipjamaw kollunacan utji, orakenacan marcanacapan mayachthapit ojjöwinacaw utji. Nuwasiri tamanacan Tatitupajj tamanacaparojj nuwasiñataquiw mayachthapiyi.",
                "5.": "Wali jaya marcat jutapjje, alajjpachanacan thiyapatpacha; jïsa, Tatitump jupamp colerasiñapampiw juti, takpach orak tʼunjañataqui.",
                "6.": "Aykopjjam; Tatitun urupaw niy jacʼachasisinqui. Take Chʼamanin tucqhäwipjamaw purinini.",
                "7.": "Uqhämasti, take amparanacaw chʼam thayjtayasini; take jakenacan chuymanacapaw thayjtaraquini.",
                "8.": "Jupanacasti ajjsarapjjaniwa; llaquinacamp aykoñanacampiw jupanacar apjjat-tani. Maynit maynicamaw muspharapjjani; ajanunacapasti nina lawrjamäniwa.",
                "9.": "Jïsa, Tatitun urupaw purini, colerasiñamp sinti kʼapisiñampïniwa, oraker thant tucqhañataqui. Jupasti ucanquir jucha luririnacaruw tucqhani.",
                "10.": "Alajjpachanquir warawaranacajj janiw cʼajcaniti. Intejj jalsuncasaw chʼamactʼani. Phajjsisti janiraquiw khancaraquiniti.",
                "11.": "Ucatsti nayaw orakerojj ñankha cancañapat mutuyä; ñankh luririnacarusti ñankh luratapat mutuyaraquï. Aytat chuymaninacan jachʼa jachʼa tucutap tucusiyä. Ucatsti ajjsarat jaken jachʼachasiñap tincjayä.",
                "12.": "Chacha jakerojj korit sipan jucʼamp jila alan tucuyä; chacharusti Ofiran kori cuñapat sipan jucʼamp qhustʼat tucuyaraquï.",
                "13.": "Uqhämasti, alajjpachanac qhathatiyä. Orakesti cawqhanc-cäntejj ucqhat jit-tani, nuwasiri tamanacan Tatitupan colerasiñap laycu, jachʼa colercañ urupätap laycuraqui.",
                "14.": "Ucasti arcnakat tarujar uñtatäniwa, jan catuñ ovejar uñtataraquïniwa. Sapakat mayniw quipca jakenacap toker jaltani, sapakat mayniraquiw quipca orakepar jaltani.",
                "15.": "Take jachʼa jachʼa tucur chuymaninacajj junsutäpjjaniwa. Jïsa, take qhitinacatejj ñankha jakenacamp chicachatäpqui ucanacaw espadampejj jakonucutäpjjani.",
                "16.": "Jupanacan nayranacapan uñjcañaw wawanacapajj tʼunjatäpjjani. Utanacapajj kʼala tucqhatäpjjaniwa, warminacapasti waynakatäpjjaraquiniwa.",
                "17.": "Jïsa, medonacaruw jupanac contra saytʼañapataquejj waytʼä. Jupanacasti janiw kollksa korsa uñtapcaniti, janiraquiw ucanacas cusisiycaniti.",
                "18.": "Arconacapajj waynanacaruw tʼunjaraquini. Puracan achuparojj janiw qhuyapayapcaniti; nayranacapas janiraquiw jiscʼalalanacarojj qhuyapaycaniti.",
                "19.": "Babilonia, marcanacan khapak cancañapa, caldeonacan suma khapak cancañapa; cunapachatejj Diosajj Sodomampir Gomorrampir tucjcänsa uqhämaruw Babiloniajj purini.",
                "20.": "Ucan utjasirinacajj janipuniw utjcaniti; janiraquiw mitanacat mitanacar ucanquir jakenacajj utjcaniti; Arabianquirejj janiw chʼujlljam carp ucan ut-tʼaycaniti. Awatirinacas janiraquiw ucqhan awatipcaraquiniti.",
                "21.": "Antisas chʼusa wasaranquir ajjsarcañ lakʼonacaw ucqhan iquipjjani. Jupanacan utanacapansti aykor lakʼonacaw phokhantani. Jucunacajj ucan jacapjjani, ajjsarcañ ñankhanacasti ucan thokopjjaraquini.",
                "22.": "Islanacanquir ajjsarcañ lakʼonacasti jupanacan chʼusa thantha utanacapan aykopjjani. Jachʼa ajjsarcañ animalanacasti cʼajquir utanacapancapjjaniwa. Taripäw urupaw jacʼanqui. Urupasti janiw jachʼaptayatäcaniti. Juparojj jancʼaquipuniw tucqhä. Jïsa, jakenacajjat qhuyapayasï, ucampis ñankha jakenacajj tucusipjjaniwa."
            },
            "24": {
                "1.": "Tatitojj Jacoborojj qhuyapayaniwa, Israelarusti ajlliscaquiniwa, ucatsti jupanacarojj quipca orakepan ut-tʼayaraquini. Jan uñtʼat jakenacajj jupanacampiw chicachatäpjjani, Jacobon utaparuw maqhatapjjaraquini.",
                "2.": "Jakenacasti jupanacarojj catokapjjaniwa, quipca utaparuw irpapjjaraquini. Jïsa, jaya orake thiyanacatpacha, tucuy thiya orakcama. Jupanacasti arsut orakenacaparuw cut-tapjjani. Israelan utapasti ucanac catjjapjjani. Tatitun orakepasti lokerinacapataquïniwa. Qhitinacatejj jupanacar catuntapcän ucanacaruw catuntapjjani; tʼakhesiyirinacaparuw sarayapjjaraquini.",
                "3.": "Ucatsti ucürunjja Tatitojj llaquisiñamat samarayätam, uqhämarac ajjsarañamata, chʼama tʼakhesiyäwimata, cawqhantejj munquir jan munquir lokañajj wactʼcäyätam ucata.",
                "4.": "Ucatsti, ucürunjja jumajj aca säwi Babilonian pʼekechirip contrajj arsüta: Tʼakhesiyirejj tucusiraquisá! Kori marcas tucusiquiraquisá!",
                "5.": "Tatitojj ñankha jakenacan thujrup pʼacji; sarayirinacan lawap pʼacjaraqui.",
                "6.": "Sapa cut jakenacar colerasiñamp jawkʼcäna, marcanacar colerasiñamp saraycän ucanacajj arcnakatawa; janiw qhitis ucjj jarcʼcaraquiti.",
                "7.": "Take acapach orakejj samariwa, amuctʼataraquiwa. Jupanacasti kʼochutatapjjewa.",
                "8.": "Jïsa, abeto kokanacajj jumat cusisipjje, Libanon cedro kokanacapasti cusisipjjaraquiwa, aqhäm sasa: Juman liwisitamat acsarojj janiw qhitis nanacar qhuchhurejj jutquiti.",
                "9.": "Mankhapachajj qhathatiwa, jutcät ucqha jumamp jiquisiñataqui; jiwatanacarojj jumataquiw pʼarjjtayi. Jïsa, take acapach oraken jilïrinacaparu. Take orakenacan pʼekechirinacaparuw sarayäw konuñanacapat sartayi.",
                "10.": "Take jupanacaw wararipjjani sapjjaraquïtam: Jumajj nanacjamaraquit tʼuqhasta? Nanacjamarut tucta?",
                "11.": "Jachʼa jachʼa luräwimajj sepulturar uchantatawa. Mandolinanacaman cuncapajj janiw istʼasquiti. Lakʼonacaw juman iquiñamajja, lakʼonacaraquiw jumarojj chhaktayaractam.",
                "12.": "Cunjämatarac alajjpachat jalaktantast Lucifera, willjtan yokapa! Orakcam phatʼanucutaw uñjastajja, marcanacar tʼuqhasiyatam laycu.",
                "13.": "Cunalaycutejj jumajj chuymaman sistawa: Alajjpachcamaw maqhatä. Diosan warawaranacap patjjaruw khapak konuñajj saytʼayä, ucatsti mayachthapit jakenacan kollupjjaruw kontʼasï, alay tokenquir parquinacana.",
                "14.": "Alajjanquir kenayanac patjjaruw maqhatä. Alajjanquirjamaw tucü –sasa.",
                "15.": "Ucampis jumajj mankhapachar jakontataw uñjasïta, jakhen thiyanacaparu.",
                "16.": "Qhitinacatejj jumar uñjapcätam ucanacajja, jacʼat uñchʼuquipjjätam, ucatsti jumjjat parlaquipasajja, sapjjätamwa: Acat orak qhathatiyir jakejja? Acat marcanacar onjjtaycän ucajja?",
                "17.": "Qhititejj orakerojj chʼusa wasarar tucuyqui, ucanquir marcanac tucjqui, catuntatanacapan utaps janirac jistʼarqui ucati?",
                "18.": "Take marcan pʼekechirinacapaw khapak cancañan iquintapjje. Jïsa, sapakat mayniw quipca utapan utjasipjje.",
                "19.": "Ucampis jumajj mä ajjtcañ laymjamaw sepulturamat jakonucutätajja, jiltʼcän ucanacar espadamp maysat mays junsut jiwayatanacjamätawa, qhitinacatejj pʼiyan kalanacapjjar puripqui ucanacjama, cayunacan taquisit amayjamaraquïtawa.",
                "20.": "Orakemar thant tucjatamata, jakenacamar jiwayatamatjja, jumajj janiw jupanacamp chic imantatäcätati. Ñankh luririnacan sarakerinacapajj janiw cunapachas uñtʼatäcaniti.",
                "21.": "Awquinacapan ñankh luratap laycu, wawanacapar jiwarayañatac waquicham, jupanacan jan sartapjjañapataqui, jan orakenïpjjañapataqui, acapach orakjjan marcanac jan phokhayapjjañapataquiraqui.",
                "22.": "Cunalaycutejj nayaw jupanac contrajj nuwasir sartä –siw nuwasiri tamanacan Tatitupajja; Babiloniatsti kʼal phatʼsü; sutipa, jiltʼiripa, yokapa, sobrinopa –siw Tatitojja.",
                "23.": "Ucatsti lekeleken utjäwipampir jiscʼa kotanacampiruw uc tucuyä. Tʼunjañ pichäñampiw ucjj picharaquï –siw nuwasiri tamanacan Tatitupajja.",
                "24.": "Nuwasiri tamanacan Tatitupajj aqhäm sasaw arsu: Cunjämatejj lupʼctjja uqhämaw chekpachan phokhasini; cunjäm puriñaptejj munctjja uqhämaw lurasini.",
                "25.": "Asirianquirirojj orakejjaruw irpanï, kollunacajj-jjan juparojj cayump tacjjataraquï. Ucat yucupajj jupanacat apakasjjani, jathi kʼepipasti jupanacan callachinacapat apakatäjjaraquini.",
                "26.": "Take orakjjan lurasiñapatac amtatäc ucaw acajja. Take marcanacjjar lokatatatäc uca amparaw acajja.",
                "27.": "Cunalaycutejj nuwasiri tamanacan Tatitupajj uqhäm lurañataquiw waquichi. Qhitis ucjj jarcʼaspajja? Jupan amparapajj lokatatatawa. Qhitis uc khepar cut-tayanejja?",
                "28.": "Acaz pʼekechirejj jiwcän uca maran jathi kʼepïcän uca kʼepiwa.",
                "29.": "Jumar jawkʼctams uca lawan pʼaquitätapat jan cusisimti, takpach Palestina, cunalaycutejj catarin jathapat basiliscojj mistuni. Jupan achupasti nina chhekhan nina naqhir catarïniwa.",
                "30.": "Jan cunaninacan taynanacapajj mankʼapjjaniwa; tʼakhesitanacasti suma uñjataw iquintapjjani. Juman saphimarojj machʼampiw jiwayä. Jupasti jiltʼirinacamaruw jiwayaraquini.",
                "31.": "Aykom puncu; jacham marca; juma Palestinpachajj chullutatatätawa. Alay toket mä jiwkʼew purinini. Janiw qhitis saparstʼatäcaniti jupan arsut urunacapanjja.",
                "32.": "Cuns ucjjar sapjjani marcanacan qhitatanacaparojja? Tatituw Sionar ut-tʼayi; marcapanquir jan cunaninacasti ucaruw iyawsapjjani."
            },
            "25": {
                "1.": "Jichhajja, naya Nefejja, Isaiasan lacapan arsut arunac kellkcta uca arunacjjat mä jucʼa parltʼä, cunalaycutejj Isaiasajj nayan jakenacajjan amuyasiñapatac walja chʼama arunac parli. Cunalaycutejj jupanacajj janiw judionacan jutir urunacan yatiyañapjjat amuyapquiti.",
                "2.": "Cunalaycutejj naya Nefejja, janiw judionacan walja luräwinacapjjat jupanacar yatichcti, judionacan luräwinacapan chʼamacätap laycu, sarnakäwinacapan ajjtcañätap laycuraqui.",
                "3.": "Ucatwa, marcajjar kellkcta jichhürut ucsar catokapcan take uca jakenacaruw kellkaracta, Diosan taripäwinacapan take marcanacar puriñap yatipjjañapataqui, cunjämtejj jupajj parlcän uca arurjama.",
                "4.": "Uqhämasti istʼapjjam, Israelan utapanquir jakenacajjay; arunacajjar istʼapjjam. Isaiasan arunacapajj jumanacatac janis khanäc-chejja, take qhitinacatejj jutir urunacat yatiyañ ajayump phoktʼatäc ucanacataquejj jupan arunacapajj khanawa. Ucampis nayajj jutir urunacat yatiyapjjsma, nayan utjquis uca ajayurjama. Ucatwa, Jerusalenat awquijjamp mistuncta ucapachatjja, cuna khana cancañatejj nayan utjquejja uca khana cancañarjamaw jutir urunacat yatiyapjjäma; cunalaycutejj chuymajjajj cusisiwa, marcajjatac khanätapata, jupanacan yatekañapataqui.",
                "5.": "Jïsa, chuymajjajj Isaiasan arunacapan cusisi, cunalaycutejj nayajj Jerusalenat mistunta. Nayrajjasti judionacan luräwinacap uñji. Diosan arjirinacapan yatiyäwinacapjjat judionacan amuyatap yatiracta. Judionacar arsutäpcän ucanacjjat janiraquiw yakha jakenacajj judionacjam amuyapquiti, janitejj uca jakenacajj judionacan cunjamätaparjam yatichatäpqui ucqhajja.",
                "6.": "Ucampis naya Nefejja, janiw wawanacajjarojj judionacan cunjamätaparjam yatichcti. Ucampis naya pachpaw Jerusalenan utjta, ucar muytat orakenacjjat yatiracta. Judionac taypir purcänsa uca Diosan taripäwinacapjjat wawanacajjar parlta, take cuntejj Isaiasajj parlcän ucarjama. Ucampis ucanacjj janiw kellkcti.",
                "7.": "Ucampis jutir urunacat nayan quipca yatiyäwijjarjamaw lurta, nayan khana cancañajjarjamaraqui. Uca khana cancañansti janiw qhitis pantjascaspati. Ucampis Isaiasan arsutaparjam phokhascan ucürunacana, cunapachatejj lurascan uca pachanjja, jakenacajj chekpachapuniw yatipjjani.",
                "8.": "Uqhämasti, ucanacajj wali sumaw jaken wawanacapataquejja. Qhitinacatejj ucanacan jan uqhämäcaspa uqhäm amuyapcanejja, jupanacaruw ucjjat parlä, ucatsti quipca jakenacajjataquiquiw parlaraquï, khep khepürunacan take ucanacan jupanacatac sumäñap yatisina, cunalaycutejj ucürun jupanacajj ucanac amuyapjjani. Ucatwa, jupanacan asquipatac ucanac kellkta.",
                "9.": "Cunjämatejj mä mitajj judionac taypit ñankha cancañ laycojj thant tucqhatäpquejja, uqhämaw mitanacat mitanacar jupanacajj ñankhätaparjam thant tucqhatäpjjäna. Jupanacat janiw qhitis tʼunjatäcänti, Tatitun arjirinacap toke janïr arsquipanjja.",
                "10.": "Ucat awquijjajj Jerusalenat mistcän ucspachaw cuna tʼunjäwitejj judionacjjar puriñapäcän ucatjj jupanacar yatiyatäna, ucampis jupanacajj chuymanacap chʼollkheptayasipjjäna. Ucatsti yatiyäwijjarjamaw jupanacajj tʼunjatäpjje; qhitinacatejj Babiloniar catuntat irpatäpcän ucanacaquiw jan tucqhatäpquiti.",
                "11.": "Nayancqui uca ajayüpan acjj parlta. Jupanacajj irpsutäpc-chïnsa, wastat cut-tapjjani, Jerusalen orak catusjjapjjani, uqhämat tuti churat orakepar wastat cut-tayatäpjjani.",
                "12.": "Ucampis jupanac taypinjja, nuwasïwinacamp nuwasïwit istʼañanacampiw utjani. Cunüruntejj Awquin mä Sapa Jathachasitapajja, jïsa, alajjpachampin orakempin Awquipajja, jupanacar janchin uñstcani ucürunjja, janiw jupanacajj jupar catokapcaniti, ñankha luräwinacapata chuymanacapan chʼollkhëtapata, pʼekenacapan jan altʼirïtapata.",
                "13.": "Jïsa, jupanacajj cruzjjaruw jupar chʼac-catapjjani. Jupan quimsüru sepulturancatap khepatsti, jiwatanac taypit jactani; chhekhapansti khespiyasiñaw utjani. Take jupan sutipar iyawsirinacajj Diosan khapak marcapan khespiyatäpjjani. Ucat jupjjat yatiyasajj chuymajjajj cusisi. Urupjja uñjtwa, chuymajjasti kollan sutiparuw jachʼar aptaraqui.",
                "14.": "Ucatsti, Mesiasan jiwatanac taypit jactatapatjja, jakenacapampir take qhitinacatejj jupar iyawsapcan ucanacar uñstatap khepatjja, Jerusalenaw wastat tʼunjasini. Ay qhitinacatejj Diosampiru tamapanquir jakenacampiru nuwasipcani ucanacata!",
                "15.": "Uqhämasti, judionacajj take marcanac taypin chʼeketatatäpjjaniwa. Jïsa, Babiloniajj tʼunjataraquïniwa; ucatjja judionacajj yakha marcanacan chʼeketatatäpjjaniwa.",
                "16.": "Jupanacan chʼeketatatap khepatsti, Dios Tatitun yakha marcanac toke jupanacar walja mitanac sarakcani uc-chañcam tʼakhesiyatap khepatsti, jïsa, mitanacat mitanacarusa, jupanacan Diosan Cristo Yokaparu iyawsañ amuyatäñapcama, takpach jakenacataqui jan watïqui uca juchanacan tʼakhesiyäwipar phokhañaru iyawsañ amuyayatäñapcama, ucat cunüruntejj jupanacajj Cristor iyawsapcani, jupan sutipjjar kʼoma chuymamp kʼoma amparamp Awquir yupaychapcani, janirac jucʼamp suyapcani, yakha Mesiasan jutañapataqui, ucapachaw purini cunürutejj ucanacar iyawsañapajj waquiscan ucürojja.",
                "17.": "Tatitojj payïr cutiw amparap jakenacapar loktani; chhakata, tincuta utjäwipat cut-tayañataqui. Ucat jupajj jaken wawanacap taypin mä muspharcañ luräwimp muspharäwimp lurani.",
                "18.": "Ucat jupajj arunacap jupanacar khanstayani. Uca arunacaw khep khepa urunjja jupanacar taripani; uca arunacajj churatäniwa, qhitirutejj jan catokapqui uca chekpach Mesiasat jupanacar amuyayañataqui. Uqhämaraqui jupanacar amuyayañataqui, janiw jucʼamp mä Mesiasan jutañap suyañapajj waquisquiti, cunalaycutejj janiw yakhajj jutcaniti, inas mä cʼari Mesiasajj jutchispa, marcar sallkjjeri. Arjirinacajj mä Mesiasjjatac parlapjje. Uca Mesiasasti judionacan jan catokatäcan ucawa.",
                "19.": "Arjirinacan arunacaparjamajja, awquijjajj Jerusalenat mistuncän ucapachatjja, sojjta patac mararuw Mesiasajj jutani. Arjirinacan arunacaparjama, Diosan qhitapan aruparjamaraquiw sutipajj Jesucristo Diosan Yokapa satäni.",
                "20.": "Jichhasti, jilanacajjay, jan pantasiñamataquiw khanpach parlapjjsma. Dios Tatitojj chekpachaw jaqui; jupaw Israelarojj Egipto oraket irpsuni, Moisesarusti chʼam churi, jakenacar jiwayir catarinacan achjat marcanacar cʼumaraptayañapataqui, jupanacatejj nayrakatapan aptat catarir uñcatapcasp ucapacha; ucatsti juparuw chʼam churaraquïna, karkar jawkʼantañapataqui ucat um jalsuñapataqui. Jïsa, nayajj jumanacaruw sapjjsma, cunjämatejj ucanacajj chekäquejja, Dios Tatitojj chekpachapuniw jacasqui, uqhämasti janiw yakha sutejj alajjpachat churatäquiti, jan ucasti, parlcta uca Jesucristo sutiquiwa, jakejj uca tokequiw khespiyasispa.",
                "21.": "Ucatwa, Dios Tatitojj nayar arsutu: Kellkcta ucanacan jan chhaktañapjjata; ucanacan imatäñapjjata, sarakerinacajjar mitat mitar churatäñapataqui. Diosajj acataquiw uc arsutu: Josear churatäcän uca arsüwin phokhasiñapataqui, jupan sarakeripan jan cunapachas tucusiñapataqui orakejj utjcan uc-chañcama.",
                "22.": "Uqhämasti, acanacajj mitanacat mitanacar churatäniwa, orakejj utjcan uc-chañcamajja. Diosan munañaparjam cusisiñaparjamaw churatäpjjani. Cawquïr marcanacatejj aca kellkatanac catupcan uca marcanacajja, aca kellkat arunacarjam taripatäpjjaniwa.",
                "23.": "Cunalaycutejj nanacajj wali amuytʼasaw kellkañataquejj chʼamachasipjjta, wawanacajjampir jilanacajjampir Cristor jaysjjañap iyawsayañataqui, Diosamp sumancjjañapataquiraqui; nanacajj yatipjjtwa, Diosan churäwipïpanac khespiyastan, take cunatejj lurañjamäc ucanac lurasina.",
                "24.": "Cristorus iyawsapcstjja, Moisesan leyip phokhasipcactwa, jan pÁchasisaw Cristor suyasipcaquiracta, leyejj phokhascan ucapachcama.",
                "25.": "Cunalaycutejj leyejj ucataquiw churatänjja. Ucat nanacataquejj leyejj jiwatjam tucu. Iyawsañajj laycuw nanacajj Criston jacayatäpjjta. Ucampis camächitanac laycuw ley imapjjta.",
                "26.": "Ucampis Cristot parlapjjta, Cristot wal cusisipjjta, Cristot yatichapjjta, Cristot yatiyapjjta, jutir urunacat yatiyäwinacajjarjam kellkapjjta, wawanacajjan yatiñapataqui cunarutejj uñjañapäcan juchanacap pʼampʼachayasiñapataqui.",
                "27.": "Ucat leyit parlapjjta, wawanacajjan leyin jan chʼamanïtap yatiñapataqui; leyin jan chʼamanïtap yatisinsti, Cristoncqui uca jacañar suyañapataqui, cunataquitejj leyejj churatäcän uc yatiñapataqui; ucatjja, Cristo laycu leyin phokhasiñap khepatsti, cunapachatejj leyejj jaytanucutäñapäcani ucapachan juparu chuymanacap jan chʼollkheptayasiñapataquiraqui.",
                "28.": "Jichhasti, jakenacajjay, jumanacajj mä jan altʼir pʼeken jakenacäpjjtawa. Ucat khanpach jumanacar parlapjjsma, jumanacan jan pantasiñamataqui. Uca arunacajj take jakeruw cheka thaquit yatichaspa. Ucatsti jumanacar parlapcsma uca arunacajj jumanacat ircatapjjani. Cheka thaquejja Cristor iyawsañawa, jupar catokañaraquiwa, cunalaycutejj jan jupar catokasajja, janiraquiw arjirinacarus leyirus catokapcaraquismati.",
                "29.": "Jichhasti, jumanacaruw sapjjsma: cheka thaquejj Cristor iyawsañawa, jupar catokañaraquiwa. Cristosti Israelan Kollanapawa. Ucat jupa nayrakatar quilltʼasis jupar yupaychañama take chʼamtʼañampi, amuyumampi, chʼamamampi, take chuymamampi. Jumanacatejj uqhäm lurapjjätajja, janiw cunjämats jakonucutäpcätati.",
                "30.": "Cunapachcamatejj waquiscan ucapachcamajja, Diosan luräwinacapamp leyinacapamp phokhapjjañamawa, Moisesar churatäcän uca leyin phokhasiñapcama."
            },
            "26": {
                "1.": "Wawanacajja, munat jilanacajjay, Criston jiwatanacat jactatap khepatsti, jumanacar pachpaw uñachayasini. Jupajj jumanacar parlapcätam uca arunacajj leyïniwa. Uca leyirjamaw sarnakapjjaraquïta.",
                "2.": "Nayajj jumanacaruw sapjjsma: walja mitanac saraker uñjta. Jakenacajj taypinsti jachʼa nuwasïwinacamp chʼajjwäwinacampiw utjani.",
                "3.": "Mesiasan jutatap khepatjja, unañchanacajj jakenacajjar churatäniwa; nacitapjjata, jiwatapjjata, jiwañat jactatapjjata. Ñankha jakenacataquisti ucürojj jachʼäniwa, ajjsarcañaraquïniwa; jupanacajj tucusipjjaniwa. Diosan arjirinacampir kollan jakenacampir jakonucutapata, kalamp cʼupjatapata, jiwayatapat jupanacajj tucusipjjani. Ucat kollan jakenacan wilapan artʼäwipajj lakʼatpach Diosar maqhatani jupanacar ircatiri.",
                "4.": "Ucat purcan ucürojja aytat chuymaninacaru, ñankh luririnacaruw phichhantani –siw nuwasiri tamanacan Tatitupajja. Jupanacasti yawit alinacjamäniwa.",
                "5.": "Oraken pʼiyanacapajja, Diosan arjirinacampir kollan jakenacampir jiwayirinacaruw mankʼantapjjani –siw nuwasiri taman Tatitupajja. Kollunacasti jupanacjjaruw alljjat-tani; tutucanacasti jupanacaruw apsupjjaraquini; jachʼa utanacajj jupanacjjaruw tincjjat-tani, tʼun tʼunjapjjani, ñutʼu ñutʼjapjjaraquini.",
                "6.": "Tatitun colerasiñapan ninapajj jupanacjjaruw aktayatäni; ucat khejjokhejjonacampi, llijullijunacampi, orak onjjtäwinacampi, take cunayman tʼunjäwinacampiw jupanacjjar jutani. Jupanacasti yawit alinacjamäniwa. Purincan ucürusti, jupanacaruw japuntani –siw nuwasiri tamanacan Tatitupajja.",
                "7.": "Ay chuymajjan llaquisiñapa, tʼakhesiñapa, jiwayat jakenacajjan chhaktatapata! Cunalaycutejj naya Nefiw uc uñjta; ucasti niyapiniw nayar naqhantitu Tatitun nayrakatapana. Ucampis Diosajjaruw artʼasiñajja: Thaquinacamajj chekapawa! –sasa.",
                "8.": "Ucampis cawquïr asqui jakenacatejj arjirinacan arunacapar yäkapqui, ucat janirac jupanac tucqhapcanejja, antisas jan pächasis Cristor suyapcani arsut unañchanacan phokhasiñapa, take arcnakäwinac utjquipansa, jupanacapí jan tucusipcanitejja.",
                "9.": "Antisas Asqui Cancañan Yokapaw jupanacar uñstani, ucatsti jupanacar cʼumaraptayani. Jupanacasti jupampiw sumancapjjani, quimsa mitanac saraquipcan ucapachcamajja. Ucatsti waljaniw pusïr mitanacat asqui cancañan jiwapjjaraquini.",
                "10.": "Ucanacan lurasitap khepatjja, acatjamatac mä tʼunjäwejj jakenacjjar purini. Chuymajjan tʼakhescasasa, nayaw ucjj uñjta. Ucat nayajj yat-ta ucan puriniñapjja. Jachʼa jachʼa chuymanïtapata tʼajjmarätapata, jupajj tʼunjäw catokani, ucat jupanac pachpaw jan cunatac aljantasipjjani. Cunalaycutejj Supayampiw catuntayasipjje, chʼamac luräwinac khana luräwinac lantjja ajllisipjje. Uqhämasti, mankhapachar sarapjjañapäniwa.",
                "11.": "Cunalaycutejj Tatitun Ajayupajj janiw wiñayatac jakemp kʼewtascaniti. Cunapachatejj Ajayojj jakemp kʼewtasiñ tucuyqui ucapachaw acatjamat mäc tʼunjañajj juti. Ucasti chuymajjaruw wal llaquisiyi.",
                "12.": "Cunjämatejj Jesusan Cristötapat judionacar amuyayañjjat parlctjja, uqhämaraquiw Jesusan Cristötapata, Wiñay Diosätapat gentilenacar amuyayañajj waquisiraqui.",
                "13.": "Kollan Ajayun chʼamapampiw jupajj uñsti take qhitinacatejj jupar iyawsapqui ucanacaru. Jïsa, take orakeru, familiaru, lajjraru, marcaru. Jaken wawanacap taypin uñsti jachʼa muspharcañanac lurasa, unañchanaca, muspharcäwinac lurasaraqui, jupanacan iyawsañaparjama.",
                "14.": "Ucampis khep khepürunacat jumanacar yatiyapjjsma, cunürunacatejj Dios Tatitojj ucanac jaken wawanacapar khanstaycan ucürunacata.",
                "15.": "Nayan sarakerinacajjampin jilanacajjan sarakerinacapampin jan iyawsirïpjjatapan jucʼampstʼatap khepata, ucatsti gentilenacamp tʼakhesiyasis khepata, jïsa, Tatit Diosajj jupanacar nuwasiñatac muyuntas utjantascan uca khepata, ucatsti jupanacan mistuñapar jarcʼaker pucaramp muyuntaycan uca khepata, jupanacaru nuwasiñatac pucaranac ut-tʼaycän uca khepata, ucatsti lakʼar tucuyañcam tucjcani, jupanacan jan utjañapcam uca khepata, take uqhämäquipansa asqui jakenacan arunacapajj kellkantatäniwa, iyawsirinacan mayisitanacapasti istʼatäniwa. Ucampis jan iyawsirïpjjatap jucʼampstʼayirinacajj janiw maynis armatäcaniti.",
                "16.": "Cunalaycutejj tʼunjatäpcan ucanacajja, lakʼatpach jupanacar parljjayapjjani. Arunacapasti lakʼatpach jiscʼat istʼasini. Arupasti jiwatanac taypit maynis parlcaspajj uqhamäniwa, cunalaycutejj Diosaw juparojj chʼam churani, jupanacjjat jiscʼat arsuñapataqui, lakʼats mistcaspajj uqhäma. Ucat jupanacajj lakʼatpach jiscʼat arsupjjani.",
                "17.": "Cunalaycutejj aqhäm siw Dios Tatitojja: Cunanacatejj jupanac taypin luratäcan ucanac kellkapjjani. Ucanacasti kellkatäniwa, mä libron imantataraquïniwa. Ucatsti, qhitinacatejj jan iyawsirïñar jaltʼapcan ucanacajja, janiw ucanacanïpcaniti, Diosan yänacap tucqhañ chʼamtʼatap laycu.",
                "18.": "Uqhämasti, cunjämatejj tʼunjatäpqui uca jakenacajj acatjamat mäc tucqhatapcänjja, uqhämaraquiw jupanacan ajjsarcañ jake tamanacapajj tucusir chʼallpjam tucusipjjaraquini. Jïsa, ucajj acatjamat mäquiw phokhasini. Uqhäm Dios Tatitojj arsu.",
                "19.": "Ucatsti jan iyawsirïñar jaltʼapqui ucanacajja, gentilenacan amparapamp jawkʼantatäpjjaniwa.",
                "20.": "Gentilenacasti quicpa jachʼa jachʼa tucuñapan pʼek waytapjje, lanktañ kalapan sinti jachʼätap laycuw lanktasipjje, cunalaycutejj walja iyawsiri tamanac ut-tʼayapjje. Ucampis Diosan chʼamapampir muspharcañ luräwinacapampirojj jiscʼachapjjewa, jupanacan quipca yatiñ cancañapat parlapjje, jupanacan quicpa yatekañapat parlapjjaraqui, kamiriptañataqui, jan utjirininacan ajanunacap usuchjañataquiraqui.",
                "21.": "Walja iyawsiri tamanacaw ut-tʼayasi, ucanacaw munapayañ utjayi; uñisisiña, ñankha amuyunïñ utjayaraqui.",
                "22.": "Nayra pachanjamaraquiw jamasat arustʼäwinacajj utji, supayan arustʼäwinacaparjama. Jupaw take ucanacan takanapajja. Jïsa, jupaw jaker jiwayañ uñstayirejja, chʼamac luräwinacan takanapasa. Jïsa, jupaw jupanacarojj cuncat mä koña phalamp jisqhi, jupanacar wiñayatac jan tʼakjjcay phalanacapamp ñachʼantañapcama.",
                "23.": "Munat jilanacajjay, nayajj jumanacaruw sapjjsma: Tatitojj janiw chʼamacan lurquiti.",
                "24.": "Janiw cuns lurquiti, jan ucajja, oraketac sumäquis ucac luri, cunalaycutejj jupajj orakeruw wal muni, ucat jupajj pachpa jacañap catuyi, take jakenacar jupar puriyañataqui. Ucalaycu, janiw qhitirus camächit churquiti khespiyañap jupanacan jan catokañapataquejja.",
                "25.": "Qhitiruch jupajj sejja: Nayat jithektasit –sasajja? Nayajj jumanacar sapjjsmawa: Janiw uqhäm siscaspati. Antisas jupajj siwa: Take orake thiyapanquirinaca, nayar jutapjjam, jan alampi jan kollkempi: lechemp mamuray misqʼimp alasipjjam –sasa.",
                "26.": "Mä qhitiruch camächit churi, sinagoganacata, yupaychañ utanacat mistuñapataquejja? Nayajj sapjjsmawa: Janiw uqhäm camächit churquiti.",
                "27.": "Qhitiruch jupajj camächit churi, khespiyasiñap jan catokañapataquejja? Nayajj jumanacar sapjjsmawa: Janiw uqhäm lurquiti, antisas take jakenacaruw ucjj inac churi. Jakenacaparusti camächit churaraqui, jupanacan take jakenacar amuyayañapataqui, juchanacat cutiquipstapjjañapataqui.",
                "28.": "Qhitiruch Tatitojj camächit churi, sumätap jan catokañapataquejja? Nayajj jumanacaruw sapjjsma: Janiw uqhäm lurquiti, antisas sapa mayni jakejj maynjam catokañapajj wactʼaraquiwa. Janiraquiw qhitis jarcʼatäquiti.",
                "29.": "Jupaw camächit churi sallka sacerdotëñanacan jan utjañapataqui, cunalaycutejj sallka sacerdotëñajja jakenacan yatichañanacapaquiwa, jupanac pachpar oraketac khanjam ut-tʼayatanacapawa, jupanacan kamiriptañapataqui oraken jachʼar aptañap catokañapataqui. Ucampis jupanacajj janiw Sionan asquip thakapquiti.",
                "30.": "Tatituw ucan jan utjañapatac camächit churi. Ucat Dios Tatitojj camächit churi take jakenacan qhuyapayasiñanïñapataqui; uca qhuyapayasiñasti munasiñawa. Janitejj jupanacan qhuyapayasiñajj utjcaspajja, jupanacajj janiw cunäpquisa. Uqhämasti, jupanacatejj qhuyapayasiñanïpjjaspajja, Sionan trabajiripan tucusiñapjja janiw munapcaniti.",
                "31.": "Ucampis Sionan trabajirirojj Sionataquiw trabajani; jupatejj kollke layc trabajanejja, tucusiniwa.",
                "32.": "Uqhämaraqui, Dios Tatitojj jakenacar camächit churi, jupanacan jak jan jiwayañapataqui, jan cʼarisiñapataqui, jan lunthatasiñapataqui, Dios Tatitupan sutip jan inamay aytasiñapataqui, yänac jan munapayañapataqui, jan uñisiñapataqui, jan jupanac pur chʼajjwañapataqui, kʼañusiñan jan sarnakapjjañapataqui, ucanacat jan cuns lurañapataqui, cunalaycutejj qhitinacatejj ucanac lurapqui ucanacajj tucusiniwa.",
                "33.": "Cunalaycutejj janiw mayas uca ñankha luräwinacajj Tatitut jutquiti. Jupajj cunatejj sumäqui uc jaken wawanacap taypin luri, cunatejj jaken wawanacapatac jan khan amuyañjamäqui ucjja, janiw jupajj lurquiti. Takeniruw mayi jupar jutañapataqui, sumätapan cusisiñapataqui; jupar jutirirojj janiw qhitirus jarcʼquiti; chʼiyärarus jankʼorusa, mitʼanirus jan mitʼanirusa, chacharus warmirusa. Chʼunchʼunacat amtasiraquiwa; takeniw Diosan nayrakatapanjj mayaqui, gentilenacasa, judionacasa."
            },
            "27": {
                "1.": "Ucampis khep khepürunacanjja, jan ucajj gentilenacan urunacapajja, takpach gentilenacampin judionacampin marcanacapajja, aca orakjjar jutirinacasa, yakha orakenquirinacasa, jïsa, take acapach orakenquirinacasa, ñankha luräwinacamp umjatäpjjaniwa, cunayman ajjtcañ luräwinacamp machjatäpjjaraquiniwa.",
                "2.": "Ucür purincan ucapachasti nuwasiri tamanacan Tatitupajj jupanacaruw khejjokhejjomp sartʼani, orak onjjtäwimpi, jachʼa khojjokerimpi, jallumpi, jachʼa chʼamac thayampi, naqhantir nina lawrampi.",
                "3.": "Sionaru nuwasipcani, jupar tʼakhesiyapcani take uca marcanacajja, aruman uñjat samcjamäniwa. Jïsa, cunjämatejj mankʼat awtjayasit jakejj samcasqui ucat mankʼqui, ucampis samcat pʼarjjtasinjja, almapajj awtjayasiscaquejja uqhamäniwa. Jan ucajja, cunjämatejj umat pharjayasit jakejj samcasqui ucat umqui, ucampis samcat pʼarjjtasajj chʼam thayjtayasi, almapasti awtjayasiraquejja, uqhämäniw Sion Kolluru nuwasir take marcanacan jake tamapajja.",
                "4.": "Uqhämasti, take juma ñankh luririnaca, suytʼapjjam, ucatsti muspharapjjam. Jumanacajj wararipjjätawa, jachapjjaraquïtawa. Jïsa, umatäpjjätawa, ucampis janiw vinomp umatäpcätati. May may parlapjjäta, ucampis alcohol jan umasaquiw uqhamäpjjäta.",
                "5.": "Cunalaycutejj Tatituw jiwatjam iquiñ jumanacjjar warti. Jumanacajj nayranacam chʼirmthapipjjta, Diosan arjirinacaparusti janiw catokapctati. Jumanacan ñankh luratam laycuw jupajj irpirinacamamp uñjirinacamampjj imtʼjje.",
                "6.": "Ucatsti Dios Tatitojj mä kellkatan arunacap jumanacar khanstayapjjätam. Ucanacasti iquintapqui ucanacan arunacapäniwa.",
                "7.": "Kellkatajj lluchʼintatäniwa. Uca kellkatan, Diosan yatiyäwipajj utjaraquini, oraken kalltäwipatpach ucan tucusïwipcama.",
                "8.": "Ucatwa, lluchʼintatätap laycuw jan yatiyatäcaniti jaken ñankha ajjtcañ luräwinacapan urupanjja. Uqhämasti, kellkatajj janiw jupanacar uñstayatäcaniti.",
                "9.": "Jan ucasti, kellkatajj mä jakeruw catuyasini, ucatsti jupaw kellkatan arunacapjj khanstayani. Uca arunacasti lakʼar iquintapcan ucanacan arupawa. Jupasti uca arunacjja mayniruw churani.",
                "10.": "Ucampis lluchʼintat arunacjja, janiw churcaniti, janiraquiw kellkats catuycaraquiniti, uca kellkatan, Diosan chʼamapamp lluchʼintatätap laycu. Uca kellkatan imantatäqui uca yatiyäwejja, kellkatan imantatäniwa, Tatitun quipca amuyuparjam ucanacan mistuñap muncani ucapachcama, cunalaycutejj ucanacajj take cunanacjjat yatiyi, acapach oraken ut-tʼayäwipatpacha ucan tucusïwipcama.",
                "11.": "Uca kellkatan lluchʼintat arunacapajja, uta patanacat leetʼatäcan uca urojj purininiwa. Criston chʼamapampiw uca arunacajj leetʼasini. Ucatsti, jakenacan wawanacaparuw yatiyasini take cunanacatejj jupanac taypin jan utjcän ucanacajja, take cunatejj oraken tucusiñapcamajj janipun utjcani ucanacamp-pach khanstayani.",
                "12.": "Ucatwa, qhitit-tejj niy parlctsa uca jaker uca kellkatajj catuyascan ucürunjja, kellkatajj orakenquirinacan nayranacapat imantatäniwa, jan qhitin uc uñjañapataqui, jan ucasti, quimsa ircatiriquiw Diosan chʼamapamp ucjj uñjani, uqhämaraqui, qhitirutejj kellkatajj catuyascan ucaw uñjaraquini. Jupanacasti kellkatampin ucan utjquis ucanacan chekätapjjat ircatapjjani.",
                "13.": "Janiw yakhajj ucjj uñjcaniti, jan ucasti, mä kawkhaniquiw Diosan munañaparjamajj uñjani, ucanacan jupan arupjjat jaken wawanacapar ircatañapataqui, cunalaycutejj Dios Tatitojj siwa: Iyawsir jakenacan arunacapajj jiwatanacas parlcaspajj uqhämaw parlani.",
                "14.": "Ucalaycu, Dios Tatitojj libron arunacap khanaruw mistuyani. Kawkha ircatiritejj amuyuparjam waquisqui ucanacan lacapat arup ut-tʼayani: Ucampis, ay Diosan arupar jan catokerita!",
                "15.": "Ucatsti kellkata catuycani ucaruw Dios Tatitojj sani: Aca jan lluchʼintat arunac maynir catuyam, jupan ucanac yatekat jaker uñachayañapataqui, aqhäm sasa: Ac leeñamataquiw achictʼsma. Yatekat jakesti saniwa: Kellkata acar apanim, ucat uc leetʼä.",
                "16.": "Oraken wakaychañap laycu, kamiriptañapataquiraquiw jupanacajj uqhäm sapjjani, janiw Diosar wakaychañ laycuti.",
                "17.": "Jakesti saraquiniwa: Librojj suma lluchʼintatawa, ucat jan apanquirist-ti.",
                "18.": "Ucat yatiñan jakejj sani: Uqhämajj janiw uc leetʼquirist-ti.",
                "19.": "Ucatsti Dios Tatitojj wasitat kellkatamp ucanquir arunacapamp catuyjjani jan yatekatäc uca jakeru. Jan yatiñan jakesti saniwa: Janiw nayajj yatiñan jakëcti.",
                "20.": "Ucat Dios Tatitojj jupar sani: Yatiñan jakenacajj janiw ucanac leetʼapcaniti, cunalaycutejj janiw catokañ munapquiti. Nayasti chʼamanïtwa nayan quipca luräwijj lurañataqui. Ucalaycu, churcäm uca arunacjja, jumaw leetʼäta.",
                "21.": "Nayan luräwijj lurañatac chʼamanïtajj jaken wawanacaparojj uñachayä. Ucat lluchʼintatäc ucanac mistuyä cunürutejj nayan amuyujjarjam walïcan ucüruna. Uqhämasti, cunatejj lluchʼintatäc ucjja, jan llamctʼamti.",
                "22.": "Ucatwa, leeñamatac camächit churcsma uca arunac leetam khepatjja, cawquïr ircatirinactejj jumar churañatac arscsma uca ircatirinac catokatam khepatjja, jumajj wastat kellkatjja lluchʼintäta, nayatac imantaraquïta, cawquïr arunactejj jumajj jan leecta uca arunac nayan imjjäsiñajjataqui, quipca suma amuyujjarjam take cunanac jaken wawanacapar yatiyañajj waquiscan ucapachcama.",
                "23.": "Nayajj Diosätwa. Muspharcañ luräwinac lurir Diosätwa. Wasürus jichhürus wiñayas quipcätajj oraker uñachayä. Nayasti jaken wawanacap taypinjja, janiw cuns lurcti, jan ucasti, iyawsañaparjamaw lurta.",
                "24.": "Ucatsti, jupar catuyat arunac leetʼcani ucarojj Tatitojj saraquiniwa:",
                "25.": "Aca jakenacajj lacanacapampiquiw nayarojj jacʼachasitu, laca ispillunacapampiquiw nayar wakaychapjjetu, ucampis chuymanacap nayat jayarstʼayapjjetu; uqhämaraquiw nayat ajjsarayasiñajj jaken amuyuparjam yatichrantaraqui.",
                "26.": "Uca laycuw mä muspharcañ luräw aca jakenac taypin lurä, jïsa, mä muspharcañ luräwimp muspharäwimpi, cunalaycutejj yatiñan jakenacapan yatiñanacapajj tucusiniwa, amuyasir jakenacapan amuyasiñapasti imantataraquïniwa.",
                "27.": "Ay qhitinacatejj chʼamachasipqui Tatitun amtäwinacap imantañataquejja! Chʼamacanacan luräwip lurapjje, ucatsti sapjjewa: Qhitis uñjistu, qhitis uñtʼistu? Ucatsti sapjjaraquiwa: Chekpachana, juman take cunanac jakoquipañamajj phuqhu luririn qʼincʼupjam jiscʼachatäniwa. Ucampis nuwasiri tamanacan Tatitupajj siwa: Take luräwinacap nayan yatitajj jupanacar uñachayä. Cunatejj luratäqui ucajj luriripjjatjj saniti: Janiw jupajj lurquituti –sasajja? Cunatejj ut-tʼayatäqui ucajj ut-tʼayiripat saniti: Janiw jupajj amuyunïquit –sasajja?",
                "28.": "Ucampis nuwasiri tamanacan Tatitupajj siwa: Libanon mä purum yapur tucuyatäñapan wali jacʼaquïtap jaken wawanacapar uñachayä. Purum yapusti chʼumïcaspas uqhäm munatäniwa.",
                "29.": "Ucürunsti okaranacaw kellkatan arup istʼapjjani. Juyqhunacan nayranacapasti urpu taypin chʼamac taypin uñjapjjani.",
                "30.": "Llampʼu chuymaninacajj jachʼaptapjjaniwa; cusisiñapasti Tatituncaniwa. Jakenac taypinquir jan cunaninacasti wal cusisipjjani Israelan Kollanap laycu.",
                "31.": "Cunjämatejj Tatitojj jacasqui, uqhämarjamaw jupanacajj khoru jaker tucqhat uñjapjjani, tʼakhesiyir jaker tucqhats uñjapjjaraquini; take qhitinacatejj ñankha lurañanac uñchʼuquiscaquipun ucanacajja, tucqhatäniwa.",
                "32.": "Uqhämaraqui, qhitinacatejj mä aru laycu jaker juch lurayapqui ucanacajj tucqhatäniwa. Puncun tokenokquis ucatac mä sipit waquichapqui ucanacasa, asqui jaker jan cuna juchat jakonucupqui ucanacas tucqhatäniwa.",
                "33.": "Uqhämasti, Abrahanar cutsuycän uca Tatitojj Jacobon utapjjat aqhäm siwa: Jacobojj janiw jichhajj pʼenkascaniti, janiraquiw ajanupas wilar tuc-caniti.",
                "34.": "Ucampis cunapachatejj jupajj wawanacapar uñjcani, amparajjan luräwinacap jupa taypin uñjcaraquini ucapachajja, sutijj jachʼaruw aptapjjani, Jacobon Kollanaparusti jachʼaruw aptapjjani, Israelan Diosaparusti ajjsarapjjaraquiniwa.",
                "35.": "Qhitinacatejj ajayun pantjasipcän ucanacajja, amuyasjjapjjaniwa. Qhitinacatejj thuthusipcän ucanacasti, cheka yatichäw yatekapjjani."
            },
            "28": {
                "1.": "Jichhasti, munat jilanacajjay, Ajayojj nayar parlayquitojj ucarjamaw jumanacar parlapjjsma. Ucat nayajj yat-ta ucanacan chekpach puriniñapa.",
                "2.": "Cunanacatejj uca librot kellkakatäcän ucanacajja, wali aytatäniw jaken wawanacapataquejja, ucat jucʼamp sumaraquïniw Israelan utapat jiltʼirïpqui uca sarakerinacasataquejja.",
                "3.": "Ucürunjja, Tatitutac jan ut-tʼayat tamanacajj jupanac puraw sasipjjani: Nayätwa; nayaw Tatitunctjja. Yakhepanacasti sapjjaraquiniwa: Nayätwa; nayaw Tatitunquirïtjja. Uqhäm sapjjani, take qhitinacatejj Tatitutac iglesianac jan ut-tʼayapcan ucanacajja.",
                "4.": "Ucatsti jupanac puraw chʼajjwapjjani. Sacerdotenacapajj jupanac puraw chʼajjwapjjaraquini. Quipca yatiñ cancañapampiquiw yatichapjjani. Arsuñatac amuyayir Kollan Ajayurusti, janiw utjquit –sapjjaniwa.",
                "5.": "Israelan Kollanapäqui uca Diosan chʼamapajj janiw utjquit –sapjjaraquiniwa. Ucatsti, jakenacaruw sapjjani: Istʼapjjeta, yatichäwinacajjar jaysapjjam. Jichhürojj janiw Diosajj utjquiti, cunalaycutejj Tatitump Cutsuyirimpejj lurañap tucuyjjewa, ucatsti jakenacaruw chʼamapjj catuyjje –sasa.",
                "6.": "Jïsa, amuyäwijjar istʼapjjam. Jichhüruntejj sapjjani: Tatitun amparapamp mä muspharcañ luräwi lurasitapjja, jan ucarojj jaysapjjamti, cunalaycutejj jichhürunjj janiw muspharcañ luräwinacan Diosapäquiti, jupajj lurañap tucuyjjewa.",
                "7.": "Jïsa, waljaniw utjani, ucat sapjjaraquini: Mankʼapjjam, umapjjam, cusistʼapjjam, cunalaycutejj kharüruw jiwjjañäni, take cunas jiwasanacataquejj waliquïscaniwa –sasa.",
                "8.": "Jïsa, waljaniraquiw sapjjani: Mankʼapjjam, umapjjam, cusistʼasipjjam; ucampis Diosar ajjsarapjjaraquim. Jupajj mä jucʼa juchanacarojja, waliquïsquiw –saniwa. Jïsa, mä jucʼa cʼartʼasisipcam; yakha jaken arunacapïpan jumanac pachpatac asc jicjjatapjjam; masiman jalantañapatac mä sipit waquichapjjam. Ucanjja, janiw cuna ñankhas utjquiti. Kharüruw jiwjjapjjañäni, take ucanac lurasipcaquim. Ucat-tejj jiwasanacajj juchañchatäñänejja, Diosajj mä kawkhac jawkʼantistani. Uca khepatsti khespiyatäpjjañäniw Diosan khapak marcapana.",
                "9.": "Jïsa, waljaniw uqhäm yatichapjjani. Cʼari, inamaya, tʼajjmar yatichäwinac yatichapjjani; chuymanacapansti jachʼa jachʼaw tucupjjani; ucatsti Tatitun amtäwinacap imantañataquiw chʼamachasipjjani. Luräwinacapasti chʼamacanacan lurasini.",
                "10.": "Kollan jakenacan wilapasti oraketpach artʼani jupanacar ircatañataqui.",
                "11.": "Jïsa, takeniw jupanacajj thaquit saranucupjje; takeniw jan walir tucupjje.",
                "12.": "Jachʼa jachʼa tucuñata, cʼari yatichirinacata, cʼari yatichäwinacat tamanacapajj jan walir tucupjje, ucat jachʼachasipjjaraqui.",
                "13.": "Suma cʼajquir kollan utanacapïpan jan cunaninacar lunthatapjje. Suma isinacapïpan jan cunaninacar lunthatapjje. Llampʼu chuymaninacampir aynachtʼat chuymaninacampirojj arcanakapjjewa, cunalaycutejj jachʼa jachʼa tucur chuymapaw uqhämar tucuyi.",
                "14.": "Cunca waytataw sarnakapjje, pʼekes waytataraqui. Jïsa, jachʼa jachʼa tucurïtap laycu, ñankh lurirïtapata, ajjtcañ luräwinac lurirïtapata, kʼañusirïtapata, takeniw jupanacajj saranucupjje. Mä kawkha llampʼu chuyman Cristor arquirinacaquiw jan saranucupquiti. Ucampis jakenacan amuyäwinacapan jupanacar yatichatätap laycojja, walja cutiw jupanacajj pantjasipjjaraqui.",
                "15.": "Ay yatiñan jakenaca, yatekat jakenaca, jachʼa jachʼa tucur chuymapamp lonkhoptir kamirinaca! Ay cʼari yatichäwinac yatichirinaca, kʼañusirinaca, Tatitun cheka thaquipar ñankhaptayirinaca! Ay, ay, ay jupanacata! –siw Take Chʼaman Dios Tatitojja; jupanacajj mankhapachar nuqhuntatäpjjaniwa!",
                "16.": "Ay qhitinacatejj jan cuna juchat asqui jaker jakonucupqui, ucatsti sumäqui ucat ñankha arsupqui, janiw ucajj cuna alanïquis sapcaraqui ucanacata! Cunürutejj Dios Tatitojj acapach orakenquirinacar acatjamat sartʼcan ucürojj purininiwa. Cunüruntejj jupanacajj ñankha cancañan kʼal pokorapcan ucürun jupanacajj tucusipjjani.",
                "17.": "Ucampis acapach orakenquirinacatejj ñankhätapata, ajjtcañ luräwinacapat cutiquipstapcanejja, jupanacajj janiw tucqhatäpcaniti –siw Nuwasiri tamanacan Tatitupajja.",
                "18.": "Ucampis take oraken kʼañusir warmipäquis uca jachʼa ajjtcañ tamaw llojjesiñapäni. Ucan llojjesïwipasti jachʼaraquïniwa.",
                "19.": "Cunalaycutejj supayan marcapajj qhathatiniwa. Ucamp chicäpqui ucanacasti juchanacat cutiquipstañapatac onjjtayatäpjjañapäniwa, jan ucasti supayaw jan tucusir cadenanacapamp jupanacar catuntani. Ucatsti colerasiñatac tirctayatäpjjaniwa, ucat tucusipjjani.",
                "20.": "Cunalaycutejj ucürunjja, jaken wawanacapan chuymanacap tirctayasaw kʼapisiyani, ucatsti jupanacarojj colerasiñaruw tirctayani sumäc uca contra saytʼapjjañapataqui.",
                "21.": "Yakhepanacarusti jupajj samartʼayaniwa, janchin sumancañapampiw icqhayani, jupanacan sañanacapataqui: Sionanjja, take cunas waliquïsquiwa. Jïsa, Sionajj jachʼaptiwa; take cunas waliquïsquiw –sasa. Uqhäm supayajj almanacapar sallkjje, cʼachhat cʼachhat mankhapacharojj jupanacar irpanti.",
                "22.": "Jïsa, yakhepanacarojj maysat parli, janiw mankhapachajj utjquit –sasajja. Jupanacarusti saraquiwa: Janiw nayajj supayäcti, janiw supayajj utjquiti –sasa. Uqhäm jinchupar cʼachhat parljjayi, ajjsarcañ cadenanacapamp jupanacar catuntañapcama. Uca cadenanacatsti janiw qhitis jupanacar antutaycaniti.",
                "23.": "Jïsa, jiwañamp mankhapachampejj jupanacaruw catunti. Ucat jiwañampi, mankhapachampi, supayampi, take qhitinacatejj ucanacan catuntatäpqui ucanacampejj Diosan jilïr konuñap nayrakatar uñstapjjañapäni, luräwinacaparjam taripatäñataqui. Uca chekat sarapjjañapäni jupanacatac waquichatäqui ucawjaru, jïsa, mä nina azufre kotaru, ucasti jan tucusir mutuñawa.",
                "24.": "Ucalaycu, ay qhitinacatejj Sionan samarapqui ucanacata!",
                "25.": "Ay, qhitinacatejj take cunas waliquïsquiw –sas artʼapqui ucanacata!",
                "26.": "Ay qhitinacatejj jaken amuyäwinacapar yäkapqui ucanacata, ucatsti Diosan chʼamapamp Kollan Ajayun churäwipampejj janiw utjquit –sas ucar ajjarnucupqui ucanacata!",
                "27.": "Jïsa, ay qhititejj aqhäm sisqui ucata! Niy catokapjjtanwa, janiw jucʼamp cunas waquisquiti!",
                "28.": "Ay take qhitinacatejj Diosan chekätapat qhathatis colerasipqui ucanacata! Cunalaycutejj qhitinacatejj karkjjar ut-tʼayatäqui ucanacajja, cusisiñampiw ucjj catokapjje. Ucampis qhitinacatejj chʼalljjar ut-tʼayatäqui ucanacasti, tincuñar ajjsarasaw qhathatipjje.",
                "29.": "Ay qhititejj siscani: Diosan arupjj niy catokjjapjjtanwa, janiw jucʼamp Diosan arupan utjañapajj cunataquis waquiscjjeti; waquisquis ucjj niy catokjjapjjtanwa –sisqui ucanacata!",
                "30.": "Cunalaycutejj aqhäm siw Dios Tatitojja: Jaken wawanacaparuw churä chekat cheka, amuyäwit amuyäwi, mä jucʼa acana, mä jucʼsti ucana. Qhuyapayataw amuyäwinacajjar yäkerinacajja, ewjjatajjar istʼirinacasa; jupanacajj suma amuyañ yatekapjjani, qhititejj catokqui ucarojja, jucʼamp churä. Qhitinacatejj niy utj-jjew sapqui ucanacatjja, cunanacatejj jupanacan niy utjqui ucanacamp-pach apakatäniwa.",
                "31.": "Ñankhachataw jaker iyawsirejja, jan ucajja amparap quicpa janchipat lurasirejja, jan ucajja, jakenacan amuyäwinacapar yäkerejja, janitejj uca amuyäwinacapajj Kollan Ajayun chʼamapan churatäqui ucqhajja.",
                "32.": "Ay gentilenacata! –siw nuwasiri tamanacan Dios Tatitupajja. Jupanacjjar urut urur amparajj loktcä ucasa, jupanacajj nayat sapjjani, janiw Tatitojj utjquiti –sasa. Ucampis amparajjajj urpachaw jupanacjjar loktatäsqui –siw Nuwasiri tamanacan Dios Tatitupajja. Jupanacatejj juchanacat cutiquipstasa nayar jutjjapjjanejja, nayaw jupanacarojj qhuyapayä –siw nuwasiri tamanacan Dios Tatitupajja."
            },
            "29": {
                "1.": "Ucampis waljaniw utjani – cunürutejj nayajj mä muspharcañ luräw jupanac taypin lucäjja, jaken wawanacapatac lurctsa uca arsüwinacjj amtasiñajjataqui, wasitat Israelan utapanquiri jakenacajjan nayrapachjamar cut-tayañajjataqui amparajj payïr cuti loktañajjataqui;",
                "2.": "Uqhamaraqui amtasiñajjataqui cuna arsüwinactejj juma Nefitaqui, awquimataquirac lurctsa jathamat amtasiñajjataqui, jathaman arunacapan nayan lacajjat jathamar mistuñapataqui; nayan arunacajjasti orake thiyanaccam jiscʼat arsuni, Israelan utapanquiri nayan jakenacajjatac mä añachayirjama.",
                "3.": "Nayan arunacajjan jiscʼat arsutäñap laycu walja gentilanacajj sapjjani: Biblia, Biblia! Niy mä Bibliajj jiwasanacan utj-jje. Janiw jucʼampi Biblia utjcaniti.",
                "4.": "Ucampis aqham siw Dios Tatitojja: Ay tʼajjmaranaca, mä Bibliajj jupanacan utjani. Ucasti nayan nayra judio amtäwi jakenacjjat mistuni. Qhitinacattejj Biblia catokapquejja uca judionacarojj cuna yuspagars churapjje? Jisa, camsañs munapjje genilanacajja? Gentilanacar khespiyañ apañapatac judionacan saräwinacapjja, irnakäwinacapjja, tʼakhesïwinacapjja, nayatac chʼamachʼasïwinacapjj jupanacajj amtapjjeti?",
                "5.": "Gentilanaca, nayan nayra judio amtäw jakenacajjat amtasipjjtati? Janiwa, antisas jupanacar ñankhachapjjtajja, uñisipjjtawa, janiraquiw jupanacar nayrapachjamar cut-tayañatac chʼamtʼapctati. Ucampis naya Tatitojj janiw jakenacajjat armascti, ucat take ucanacjja jumanacan quipca pʼekenacamjjar cut-tʼayämawa.",
                "6.": "Juma tʼajjmara, aqham siscätajj uca: Mä Bibliajja. Niy jiwasanacan mä Bibliajj utj-jje, jiwasanacan yakha Biblian utjañapajj janiw cunataquïcaspas sasa. Mä Bibljj catokapjjtati jan judionacat ucjj catokasa?",
                "7.": "Marcanacan mayat jucʼamp utjatapjj janit yatipcta? Janit yatipcta naya Dios Tatituman take jakenacar luratajjatjja, jachʼa kota lamar islanacanquirit amtañajjatjja, alayanquir alajjpachanacanjja aynachanquir acapachanjja sarayañajjatsa, jaken wawanacaparu, jisa, take acapach marcanacjjarojj nayan arojj apañajjatsa?",
                "8.": "Cunats jucʼampi arojj catokañamat thuthusipjjta? Janit yatipcta, pä oraken yatiyañapajj jumanacataqui ircatäwiwa nayan Diosätajjata, nayan mä marcata yakha marcat quipcjam amtasitajjata? Uca laycojja cuntejj mä marcar arsctjja uca quipca arunac yakha marcar arsuracta. Ucat uca paya marcapuraw jiquiscani uqhajja, uca paya marcan ircatäwipajj mayachthapiraquini.",
                "9.": "Nayan wasüru jichhüru wiñayataqui quipcätajjata, quipca munañajjarjam arunacajj arsutajjats waljaniru uñachayañajjataqui nayajj ucjj lurta. Nayan luräwejjajj janiw tucuyatäquiti, jaken tucusïwipcama janiraquiw tucuscaniti, ucürut ucsarojja wiñayataqui janiraquiw tucuscaniti. Ucatwa nayan mä ar arsutajjata, yakha ar jan arsquirists uqham jan amuyasipjjañamäquiti.",
                "10.": "Ucatwa, jumanacan mä Biblian utjatap laycu janiw ucan take arunacajjanïtapjj amuyasipjjañamäquiti. Janiraquiw amuyasipjjañamäquiti nayan jan yakha arunac kellkayatajjatjja.",
                "11.": "Cunalaycutejja jalsu tokena jalanta tokensa alay tokensa aynacha tokensa jachʼa kota lamar islanacansa nayajj take jakenacar camachit churtwa, cuna arunactejj jupanacar arsctsa uca arunacjj kellkañanacapataqui. Cunalaycutejja cuna kellkäwinacatejj kellkatäcanejja uca kellkäwinacatjja nayaw oraker taripäjja, sapa jakerojj quipca luräwinacaparjama, kellkatäqui ucarjama.",
                "12.": "Judionacar arsöjja, Jupanacasti ucjj kellkani. Nefi jakenacar arsuraquëjja, jupanacasti ucjj kellkani. Irpscäyätjja uca yakha Israelan utapanquir tamanacaru arsuraquëjja, jupanacasti ucjj kellkani. Uqhamaraqui take acapachanquiri marcanacar parläjja, jupanacasti ucjj kellkani.",
                "13.": "Ucatsti Nefi jakenacan arunacapajj judionacan utjani. Judionacan arunacapajj Nefi jakenacan utjaraquini. Israelan chhaktata tamanacapan arunacapasti Nefi jakenacanjja judionacan utjaraquini. Nefi jakenacan judionacan arunacapasti Israelan chhaktata tamanacapan utjaraquini.",
                "14.": "Ucatsti nayan Israelan utapanquiri jakenacajjajj quipca orakenacaparu utaparu mayachthapitäpjjani. Arojjajj mayaruraquiw mayachthapitäni. Qhitinacatejj arojjarus, Israelan utapanquir jakenacajjarus nuwasipcanejja, ucanacar uñachayäwa nayan Diosätajjata, Abrahanamp mä amtäwir mantatajjatsa jathapat wiñay amtasiñajjataqui."
            },
            "30": {
                "1.": "Jichhasti munat jilanacajjay, jumanacaruw parlañ munapjjsma, cunalaycutejj naya Nefejja, janiw amuyapjjañam muncti, gentilenacat sipan jucʼamp asquïpjjatama. Jumanacajj janitejj Diosan camächitanacap phokhapcätajja, take jumanacajj uqhämaw tucusipjjaraquïta. Uqhämaraqui, uca parlat arunacäpan gentilenacan kʼala tucqhatäñap janiw amuyapjjañamäquiti.",
                "2.": "Cunalaycutejj nayajj jumanacaruw sapjjsma: Tatitojj janiw qhitimpis arusjäwir mantquiti, jan ucasti, Israelan Kollanapäqui uca Yokapar juchat cutiquipstas iyawsirinacampiquiw arusjäwirojj manti. Ucat take gentilenacatejj juchat cutiquipstapqui ucanacaw Tatitun arusjäw jakenacapäpjje, cawquïr judionacatejj juchat jan cutiquipstapcan ucanacajja, jakonucutäpjjaniwa.",
                "3.": "Jichhasti, judionacjjampit gentilenacjjampit jucʼamp yatiyañ munapjjerisma. Cuna kellkatjjat-tejj niy parlctsa uca kellkatan mistutap khepata, gentilenacatac kellkakatap khepata, ucatsti wastat Tatitutac lluchʼintatätap khepatsti, uca kellkat arunacar iyawsirinacajj waljanïpjjaniwa. Jupanacasti ucanacjj sarakerinacasat jiltʼirinacaruw apapjjani.",
                "4.": "Ucapachajj sarakerinacasat jiltʼirinacajj jiwasjjat yatjjapjjani, cunjäms Jerusalenat mistunipctan ucjjata, cunjämtejj jupanacajj judionacat sarakapqui ucanacjjataraqui.",
                "5.": "Jesucriston yatichäwinacapajj jupanac taypin khanañchatäniwa. Ucat awquinacapan yatitäcän ucanacajj cutjtayatäni, uqhämaraqui awquinacapajj yatcän uca Jesucristot yatiñajj wasitat cut-tayatäni.",
                "6.": "Ucat jupanacajj wal cusisipjjani, cunalaycutejj Diosan amparapat jupanacatac qhuyapayäwïtap yatjjapjjani. Chʼamac qʼilinacajj nayranacapat willirtani. Janïr walja mitanac sarakquipan jupanacajj mä jankʼo suma jakenacar tucupjjani, cusiscayar tucupjjaraquini.",
                "7.": "Ucatsti chʼeketatat judionacajj Cristor iyawsañ kalltapjjani. Orakjjan jupanacajj mayachthapiñ kalltapjjaraquini. Jupanacat take qhitinacatejj Cristor iyawsapcan ucanacajja, suma munat jakenacaruw tucupjjani.",
                "8.": "Ucatsti take orakenacana, familianacana, lajjranacana, marcanac taypin Dios Tatitojj luräwip lurañ kalltani, jakenacapar cut-tayañataqui, acapach orakjjana.",
                "9.": "Asqui cancañampiw Dios Tatitojj jan utjirininacarojj taripani; acapach orakenquir llampʼu chuymaninacataquisti, chekapar uñjasaw saytʼani. Lacapan lawapampiw oraker jawkʼantani; laca ispillupan samakeñapampiw ñankha jakenacar jiwarayani.",
                "10.": "Dios Tatitojj jakenac taypin jachʼa tʼakjjtañ utjayañap urojj mäquiw jacʼachasisinqui. Ñankha jakenacarojj tucqhaniwa; ucampis jupan jakenacaparojj qhuyapayasiniwa. Jïsa, ñankha jakenacar ninamp tucqhañap waquiscan ucqhasa.",
                "11.": "Cinturapan wacʼapajj asqui cancañäniwa. Chekapäñasti jiqhanipan wacʼaparaquïniwa.",
                "12.": "Ucapachaw lobojj ovej kallump utjani. Tigresti chiwu kallumpi, vaca kallumpi, ancut leonampi, chʼaman vacamp chicaw iquini. Mä jiscʼalalaw ucanacarojj awatini.",
                "13.": "Vacamp osompejj chicaw mankʼapjjani; kallunacapasti chicaw iquipjjani; leonasti torjam khachʼu mankʼani.",
                "14.": "Ñuñur wawasti aspidan putupjjan anatani. Jan ñuñur wawasti basiliscon putupjjaruw amparamp llamqhani.",
                "15.": "Take kollan kollujjan jupanacajj janiw usuchjapcaniti, jiwayapcanisa, cunalaycutejj orakejj Tatitun yatiñapan phokhantatäniwa, cunjämatejj umanacajj lamaran phokhatäpqui uqhäma.",
                "16.": "Ucalaycu, take orakenacan cunanacapaw yatiyatäni. Jïsa, take cunanacaw jaken wawanacapar yatiyatäni.",
                "17.": "Janiw cuna jamasat luratas janejj khanstayatäcaniti. Janiw cuna chʼamacan luratanacas jan khanarojj uñstayatäcaniti. Take cunatejj orakjjan lluchʼintatäqui takpach ucanacajj jararatäniwa.",
                "18.": "Ucatwa, take cunanacatejj jaken wawanacapar yatiyatäqui ucanacajj ucürun yatiyatäni. Walja pachataquiw Satanasajj jaken wawanacapan chuymanacapjjarojj jan chʼamanïcaniti. Jichhasti, munat jilanacajjay, arsüwinacajj tucuyjjañajjawa."
            },
            "31": {
                "1.": "Jichhajja munat jilanacajja, naya Nefejja jumanacaru Diosan arjañ tucuytwa. Mä jucʼa cunanacac kellkerista; ucanacan puriñapan chekpach waquisitapsti yattjja. Jacob jilajjan mä kawkha arunacapaqui kellkaraquiristjja.",
                "2.": "Ucatwa, cuna arunactejj niy kellkcjjta ucanacaqui kellkañajjajja, jan ucajja mä kawkha arunacjj Criston yatichäwipjjat arsuñajjawa. Ucatwa jumanacaru khanpach arsupjjäma, yatiyäwejjan khanaparjama.",
                "3.": "Cunalaycutejj chuymajjajj khana cancañat cusisiwa; Dios Tatitusti uqham jaken wawanacap taypina luräwip luri. Jakenacan lajjraparjam jupanacaru parli, jupanacan amuyañapataqui. Ucat Dios Tatitojj amuyupar khana chuyririwa.",
                "4.": "Ucatwa, qhittejj Tatitojj nayaru uñachayquitusa, qhitiraquitejj oraken juchanacap apakeri Diosan Chitapar bautizcani, uca Diosan arjirjjat arsutajjat amtasiñamjj muniristwa.",
                "5.": "Ucatwa, Diosan Chitapatejj kollanäsajja take asqui cancañar phokhañataqui umampi bautizascani, kawkha jucʼamps waquisejja jiwasanacan bautizasiñasa; jisa, umampisa bautizasiñasajja, jan kollanätas laycu!",
                "6.": "Jichhasti, munat jilanacajja, jumanacaru jisctʼapjjerisma cunjamasa Diosan Chitapajj umampi bautizasisa take asqui cancañar phokhejja?",
                "7.": "Janit jupan kollanätapjj yatipcta? Ucampisa kollanäcchisa, jupajj jaken wawanacaparu uñachayi jupan Awqui nayrakatana janchinsa llampʼuptayasitapjja, camachitanacap phokhas Awquiru jaysatapat juparu ircatatapsa uñachayaraqui.",
                "8.": "Ucatwa, jupan umamp bautizasitap khepatjja, Kollan Ajayojj urpila quipca jupjjaru sarakanïna.",
                "9.": "Uqhamaraqui, jupan cunjam lurañ uñachayañapajj jaken wawanacaparu thaquin chekätapjj puncun cʼullcʼütapjj uñachayi, cuna thaquin puncunjamatejj jupanacajj mantañapäquis ucjja.",
                "10.": "Jupasti jaken wawanacaparu nayar arcapjjeta saraquiwa. Ucatwa, munat jilanacajja, Awquin camachitanacap jan phokhañ munasa Jesusar arcapjjsnati?",
                "11.": "Awquejj sänjja: Juchanacat cutiquipstapjjam, juchanacat cutiquipstapjjam. Munat Yokajjan sutipjjaru bautizasipjjam.",
                "12.": "Uqhamaraqui Yokan arupajj nayar puritänjja, sasa: Qhititejj nayan sutejj-jjaru bautizasqui, ucarojj Awquejj Kollan Ajay churani, nayar churquitu uqhama. Ucatwa nayar arcapjjeta. Cunanactejj nay lurir uñjapquistajja, ucanacjj lurapjjam.",
                "13.": "Ucatwa munat jilanacajja, nayajj yattwa, jumanacatejj take chuymampi Yokar arcapjjätajja, Diosan nayrakatapan ñank jan lurasa, jan sallkjasa, take chuymampi munasa, juchanacamat cutiquipstasa, bautizasisa Criston sutip jumanacjjaru catjjaruñ munatamjjat Awquiru ircatasa, jisa, Khespiyirimaru Tatitumarojj umaru arcasa jupan aruparjama, ucatwa jumanacajj Kollan Ajay catokapjjäta. Jisa, ucat ninampi Kollan Ajayump bautizañajj purini, ucat jumanacajj alajjpach qhitanacan lajjrapat arsuñatac chʼamanïpjjäta, Israelan Kollanaparu jachʼaru aptäwinac artʼañatac chʼamanïpjjäta.",
                "14.": "Ucampis munat jilanacajja, Yokan arupajj nayar puritu aqham sasa: Juchanacamat cutiquipstañam khepatjja, nayan camachitanacajjar phokhañ munatamjjat uman bautizasisa Awquir ircatañamjja ninampi Kollan Ajayumpi bautizäwi catokañam khepatjja, jisa, machaka lajjrat arsuñatac chʼamanïñam khepatjja, jisa, alajjpach qhitanacan lajjrapat parlañatac chʼamanïñam khepatjja, jumanacajj janitejj nayar jucʼamp catokapquitätajja, ucat jumanacatac jucʼamp sumäsapänwa nayar jan uñtʼañanacamajja.",
                "15.": "Awquin arupjj aqham sisquir istʼaracta: Munatajjan arunacapajj chekawa, chekaparaquiwa. Qhititejj tucusïwcamajj thurtʼasquejja ucajj khespiyatäniwa.",
                "16.": "Jichhasti munat jilanacajja, uca laycojja nayajj yattwa, janitejj mä jakejj jaquiri Diosan Yokapan luräwiparjam arcasa tucusïwcam thurtʼascanejja, janiw jupajj khespiyatäcaspati.",
                "17.": "Ucat ac amtasipjjam: Nayajj Tatitu Cutsuyirimaru cunanac lurir uñjta. Uca cunanac lurañapjjat yatiyapjjaracsma. Ucat uca cunanac lurapjjaraquim jumanacajja. Ucanacajj nayaru uñachayatänwa jumanacan yatiñamataqui cawquïri puncut-tejj jumanacajj mantañamäqui ucjja. Uca puncusti juchanacat cutiquipstañawa, uman bautizasiñawa. Ucat ninampita Kollan Ajayumpita juchanacamajj pampachatäpjjani.",
                "18.": "Ucat uca wiñay jacañaru irpiri cheka cʼullcʼu thaquincapjjätawa. Jisa, puncut mantapjjtawa; Awquin Yokan camachitanacaparjam lurapjjtawa; Awquimpit Yokampit ircatiri Kollan Ajay catokapjjaractawa. Ucjjatsti jupajj aqham arsüna: Jumanacatejj thaquinjam mantanipjjätajja, catokapjjätaw sasina. Ucatsti Kollan Ajay catokapct uqhajja, arsüwipajj phokhasi.",
                "19.": "Jichhasti, munat jilanacajja, jumanacaru jisctʼapjjerisma, uca cheka cʼullcʼu thaquir mantañam khepatjja, take cunas niy luratäjjeti? Nayajj jumanacaru janiwa sapjjsmawa, cunalaycutejja Criston arup laycu jumanacajj jan pächasis jupar iyawsañam laycuquiwa aqhacam jutapjjta, qhititejj khespiyañatac chʼamanïqui jupan asquïtanacapjjaru kʼal kemtʼasisa.",
                "20.": "Ucatwa, Cristoru jan pächasisa nayrakataru sarasipcaquiñamawa, phokhatpach cʼajquiri suyañanïsa, Diosaru take jakenacar munasiñanïsa. Ucatwa, jumanacatejj Criston arupat chʼamañchasisa nayrakataru sarasipcaquïtajja, tucusïwcam thurtʼasipcaraquïtajja, aqham siw Awquejja: Jumanacajj wiñay jacaña catokapjjätawa.",
                "21.": "Jichhasti, amuyapjjam munat jilanacajja, ucajj thaquiwa. Janiw alajj pachat aynachanjja yakha thaquisa sutisa utjquiti, jakenacan Diosan khapak marcapanjj khespiyasipjjañapataqui. Jichhasti, amuyapjjam, ucajj Criston yatichäwipajja. Awquimpina Yokampina Kollan Ajayumpina mä sapa cheka yatichäwiparaquiwa. Ucasti mä sapa jan tucusiri Diosawa. Uqhamäpan."
            },
            "32": {
                "1.": "Jichhasti munat jilanacajja, thaqui mantasinjja cunanactejj lurañamäqui ucanacjjata jumanacajj chuymanacamana lupʼipjjpachätawa. Ucampis cunats ucanacjjat chuymanacamana lupʼipjjta?",
                "2.": "Janit amtapcta? Nayajj jumanacaru acjj sapjjäyäsma: Kollan Ajay catokañam khepatjja alajjpach qhitanacan lajjrapat parlapjjasmawa sasa. Ucatjja, cunjamats alajjpach qhitanacan lajjrapat parlapjjasma jan Kollan Ajay catokasinjja?",
                "3.": "Alajjpach qhitanacajj Kollan Ajayun chʼamapampi parlapjje. Ucatwa Criston arunacapjj arsupjje. Criston arunacapajj yatiyapjjätamwa take cunanactejj lurañamäqui acunacjjata. Ucatwa, nayajj jumanacaru sapjjäyäsma: Criston arunacapampi chʼamañchasipjjam.",
                "4.": "Ucatjja, nayan jumanacar aca arunacjj arsutajj khepatjja, janitejj jumanacajj ucanacjjat amuyapcätajja, ucajj jumanacan jan jisctʼañam jan puncu lekʼetams laycüniwa. Ucatwa jumanacajj janiw khanarojj irpatäpcätati, antisas chʼamacanacan tucusipjjañamawa.",
                "5.": "Ucat wastat jumanacar sapjjsmajja, jumanacatejj thaquir mantapjjätajja, Kollan Ajay catokapjjätajja, ucajj uñachayapjjätamwa take cunanactejj lurapjjañamäqui ucanacjja.",
                "6.": "Jisa, acajja Criston yatichäwipawa. Janiraquiw jucʼampi yatichäwipajj churatäcaniti, janir jupajj jumanacaru janchina uñstayascani ucapachcamajja. Jupasti jumanacaru janchin uñstayascani ucapachajja, cunanactejj jumanacaru sapcätamjja uca cunanac lurasa jaysapjjäta.",
                "7.": "Jichhasti naya Nefejja janiw jucʼampi sisquiristi. Ajayojj arsuñajj tucuyi. Nayasti llaquisiñataqui jaytatätwa, jaken jan iyawsañapata, ñankhätapata, jan yatiñapata, jan altʼat pʼekenïtapatjja. Cunalaycutejja, yatiñajj jupanacarojj khanpach churatäc-chisa, jisa, jucʼampi khana arurjam ucajj churatäc-chisa, jupanacajj janiw yatiñ thakapquiti, janiraquiw jachʼa yatiñ amuyapcaraquiti.",
                "8.": "Jichhasti munat jilanacajja, ucjjat jichhacam chuymanacaman lupʼitanacamata amuytwa nayajja. Ucjjat arsuñajjan waquisitapajj nayaru llaquiyaraquitu. Jakenacaru Diosat mayaisiñ yatichqui uca Ajayuru jumanacatejj yäkapjjasmajja, jumanacajj yatipjjapunisma mayisiñan jumanacataqui waquisitapjjatjja. Ñankha ajayojj janiw jakeru nayisiñjja yatichquiti, antisasa jupan Diosat mayisiñapan jan waquisitapjja yatichi.",
                "9.": "Ucampis nayajj jumanacaru sapjjsma, sapa cuti jumanacajj Diosat mayisipjjañama, jan chʼam thayjtayasisa. Janiw cuns Tatitutac lurañamäquiti janitejj nayrakat Criston sutipjjaru Awquit mayiscätajja, luräwimar jumanacatac jupan kollanaptayañapataqui, luräwiman jumanacatac asquïñapataqui."
            },
            "33": {
                "1.": "Take cunanacatejj jakenacajj taypina yatichatäcäna ucanacjj naya Nefejja janiw kellkquiristti. Janiraquiw nayajj kellkañataqui jachʼäcti arsuñatac jachʼäcta uqhama, cunalaycutejj mä jakejj Kollan Ajayun chʼamapampi arsu ucapachajja, Kollan Ajayun chʼamapajj uca arsüwip jaken wawanacapan chuymanacaparu api.",
                "2.": "Ucampisa, waljaniw Kollan Ajay toke chuymanacap chʼollkheptayasipjje ucan jan jupanacancañapataqui. Ucatwa jupanacajj walja kellkata cunanacjj jakonucupjjewa, ucanacajj jan cunataquïcaspas uqham amuyasa.",
                "3.": "Ucampis cuntejj kellkctjja ucjj naya Nefejj kellktwa. Jakenacajjataqui, uqhamaraqui yakhepanacataqui ucan sinti sumätapjj amuytwa. Jakenacajjataqui jan tucuyasaw urojj mayisipuntwa. Arumansti nayrajjajj chʼijmañajjaru jurichi jupanac laycu. Iyawsañampi Diosajjaru artʼaractwa. Uqhamasti nayajj yatiractwa, jupajj artʼäwejjar istʼani.",
                "4.": "Uqhamasti yatiractwa, Dios Tatitojj mayisïwinacajjar kollanaptayani, jakenacajjan sum catokañapataqui. Cuntejj kellkcta ucajj jupanacaru amuyayi jupanacan sum lurañanacapataqui; uqhamaraqui awquinacapjjat jupanacar yatiyi; Jesusat arsu, jupar iyawsañanacapataqui jupanacaru amuyayaraqui; jupanacar amuyayaraqui tucusïwcam thurtʼasiñanacapataqui; ucasti wiñay jacañaraquiwa. Uca laycojja cunanactejj jan chʼamanïsa kellkcta uca arunacajj jupanacataqui chʼamañchatäniwa.",
                "5.": "Ucasti chʼama arunacampi jucha toke arsu, chekan khanaparjama. ucatwa, kellkcta uca arunacataqui janiw qhitis colerascaspati, jan ucajja, qhititejj supayan ajayupanccani ucaquiw colerasini.",
                "6.": "Khana cancañat nayajj wal cusistjja. Chekat nayajj wal cusistjja. Jesusajjat wal cusisiractwa, jupan nayaru mankhapachat cutsuyatap laycu.",
                "7.": "Jakenacajjar qhuyapaytwa. Cristor wal iyawsaractwa, nayan walja phokhatpach kʼoma jakenacampi jiquisiñajjataqui jupan taripäw konuñapana.",
                "8.": "Judionacar phuyapaytwa. Judio sasajja, cawqhat-tejj jutctjja ucanquirinac sañ muntwa.",
                "9.": "Uqhamaraqui gentilenacar qhuyapaytwa. Ucampis janitejj jupanacajj Cristompi sumthapipcanejja, cʼullcʼu puncuru mantasa cheka wiñay jacañaru irpiri thaquinjam sarnakapcaraquinejja, yantʼañ urun tucusïwipcam uca thaquinjam sarapcaraquinejja, nayajj janiw qhiti jupanacataqui sumjj suyquiristti.",
                "10.": "Jichhajja, nayan munat jilanacajja, uqhamaraqui judionaca, take acapach orak thiyanquirinacaraqui, aca arunacar iyawsapcstajja, Cristor iyawsapjjam. Ucampis aca arunacajj Criston arupawa, jupasti acanacjj nayaru churitu; aca arunacasti take jakenacar sum lurañapataquiw yaticharaqui. Ucatwa jumanacatejj Cristor iyawsapjjätajja, aca arunacar iyawsapjjaraquïtawa.",
                "11.": "Acanacajj Criston arunacapat janicha ucjj amuyasipjjam. Cristosti chʼamampi jachʼa khapak cancañampiwa acanacan arupätapjj jumanacaru uñachayapjjätamjja khep khepa urunjja. Jumanacampi nayampejj purapat uñcatasisaw jupan taripäwip nayrakatana saytʼapjjañäni. Jumanacasti yatipjjätawa nayan camachitjj catokatajjatjja acanacjj kellkañajjataqui, nayan jan chʼamanïñampisa.",
                "12.": "Criston sutipjjaru Awquit nayistjja jiwasanacat waljanin khespiyatäñasataqui, jan ucajja take jiwasanacan khespiyatäñasataqui jupan khapak marcapana uca jachʼa khep khepa urunjja.",
                "13.": "Jichhasti munat jilanacajja, take Israelan utapanquirinaca, take acapach orak thiyanquirinaca, mä lakʼat artʼirin arupjamaw nayajj jumanacar arsupjjsma. Walic sarapjjam uca jachʼa urun puriñapcama.",
                "14.": "Take qhitinacatejj Diosan sumätapat jan catokañ munapcta, judionacan arunacaparu nayan arunacajjaru Diosan Chitapat mistcani uca arunacar janiraqui wakaychañ munapcaracta take jumanacaru nayajj sarjjä sapjjsma, cunalaycutejja aca arunacajj khep khepa urunjja jumanacjjaru juchañchapjjätam.",
                "15.": "Cunalaycutejja cuñntejj nayajj acapach oraken lluchʼintctjja ucajj jumanac toke khanañchañataqui aptatäniwa taripäwinjja. Uqham Tatitojj camachit churitu; nayasti jaysañajjawa. Uqhamäpan."
            }
        }
    },
    "jacob": {
        "meta": {
            "slug": "jacob",
            "name": "Jacobon Kellkatapa",
            "chapterWord": "ri Jalja"
        },
        "chapters": {
            "1": {
                "intro": "Jupan jilanacapar yatiyäw arunaca. Criston chekätap yakha toker uñtayañ munir jakeruw jupajj pejjtunti. Nefi jakenacan sarnakäwipata, mä kawkha arunaca.",
                "1.": "Jichhasti, Lehin Jerusalen marcat mistunitapatjja, pheska tunc pheskan maraw sarakjjäna. Ucat Nefejj naya Jacobor ewjjetu, uca jiscʼa tʼalpha lekʼetanacjjata, cunjjarutejj acanacajj kellkatäqui ucjjata.",
                "2.": "Ucat jupajj naya Jacobor ewjjetuy cunanacatejj nayatac jila suma munatäqui ucanacat mä kawkhanac aca tʼalpha lekʼetanacjjar kellkañajjataqui. Ucampis janiw nayajj aca Nefi jakenac sat marcapan sarnakäwinacapat waljanac kellkañajjäquiti; jan ucasti mä kawkhanacaqui.",
                "3.": "Cunalaycutejj Nefejj siwa: Marcajjan sarnakäwinacapajj nayan yakha tʼalpha lekʼetanacjjar kellkatäñapawa. Jumasti aca Tʼalpha Lekʼetanac imañamawa; sarakerinacamaru, mitat mitar catuyañamaraquiwa.",
                "4.": "Kollan yatiyäwejj utjchisapänsa, Diosat jachʼa yatiyäwejj utjchisapänsa, jutir urunacat yatiyäwejj utjarac-chisapänsa, nayajj ucanacjjat jilïr cunanac aca tʼalpha lekʼetanacjjar kellkañajjäna. Ucanacasti kawkhanactejj lurquirista, uqhäm kellkañajjäna, Cristotaqui, nanacan marcajjataqui.",
                "5.": "Cunalaycutejj iyawsäw laycu, yatiñ wal munatajj laycuraquiw chekpachan yatiyatäpjjta marcajjan sarnäkawipjjata, cunatejj camächcan ucampita.",
                "6.": "Uqhamaraquiw Diosat walja yatiyäwinacajj nanacar jutapjjaraquitu; jutir urunacat yatiyir ajayojj nanacan utjaraqui. Ucat Cristompit jutcan uca khapak marcapampit yatipjjaracta.",
                "7.": "Ucat jan karis marcajj taypin jupanacan Cristor jutañ munapjjañapatac trabajapjjta, Diosan qhuyapayasiñapat jupanacan cusisipjjañapataqui. Uqhämat Diosan samaräwipar mantañanacapataqui. Jan uqhäm lurapquiristjja, Diosajj colerasïwipanjja, janiw mantapcasmat saspaw jupanacarojja, cunjämatejj Israelan wawanacapar siscänjja, cunapachatejj jupanacajj chʼusa wasarancapcän ucqhajj yantʼäwi urunacan siscän uqhäma.",
                "8.": "Ucalaycu, anchatí take jakenacarojj Diosar jan kallcatañapatac iyawsayapjjsnajja, jupanacan jupar jan colerayañanacapataqui. Antisas takpach jakenacajj Cristor iyawsapjjpan, jiwäwip uñjapjjpan, jupajj cruzan tʼakhescänjja, uqhämarac tʼakhesipjjpan, oraken pʼenkap mutupjjaracpan; ucat naya Jacobojj, Nefi jilajjan sataparjam phokhañ catokta.",
                "9.": "Nefisti, chʼama karit awquirquipstjjänwa. Jupan jiwañapan jacʼätapjj amuyasjjänwa; ucat jupajj mä jaker jawtʼi pʼekechirin sarayäwiparjama, marcan pʼekechiripäjjañapataqui, uca jakenacan sarayiripäjjañapataquiraqui.",
                "10.": "Jakenacajj walpun Nefirojj munasipjjäna, cunalaycutejj jupajj jupanacataquejj jachʼa arjjatirïnwa. Jupanacar arjjatasajj Labanan espadapampiw nuwasïna, uqhämaraquiw takpach urunacapan jupanacan asquïñapatac luraraquïna.",
                "11.": "Ucat jakenacajj jupan sutip amtañ munapjjäna; ucatjja qhititejj Nefi lant marcar saraycänjja, ucajj pʼekechirin sarayäwinacaparjamajja, payïr Nefi, quimsir Nefi, sutimpiw sutiñchatäna.",
                "12.": "Ucatsti, Nefejj jiwjjänwa.",
                "13.": "Jichhasti, cawquïrinacatejj jan Laman jakenacäpcän ucanacajja, Nefi jakenacäpjjänwa, ucampis jupanacajj Nefi jakenaca, Jacob jakenaca, uqhäm cunayman sutinïpjjaraquïnwa.",
                "14.": "Ucampis naya Jacobojj jichhat ucsarojj janiw jupanacar uca sutinacapat chhijllcäti; antisas cawquïrinacatejj Nefi jakenacar jiwarayañ munapqui ucanacarojja, Laman sutimpiw sutiñchä; uqhämaraqui cawquïrinacatejj Nefi jakemp sumancapqui ucanacarojj Nefi jakenaca, jan ucajj Nefi jakenaca, sutimpiw sutiñcharaquï, pʼekechirinacan sarayäwinacaparjama.",
                "15.": "Ucat payïr pʼekechirin sarayäwipan Nefi jakenacajja, chʼollkhe chuymanïñ kalltapjjäna; mä kawkha jan wali luräwinac lurapjjaraquïna. Cunjämatejj nayrapach Davidajj walja warminïñ uñtʼatanïñ muncäna, ucat Salomon yokapajj uca pachparac muncaraquïnjja, uqhämaraquiw uca marcajj munaraquïna.",
                "16.": "Jïsa, walja kori, kollke thakañ kalltapjjäna, ucatsti jachʼa jachʼaw tucupjjäna.",
                "17.": "Ucat naya Jacobojj jupanacar kollan utan yatichcasaw aca arunac jupanacar parlta, cunatejj lurañajjäqui uc Tatitut nayrakat catokasa.",
                "18.": "Cunalaycutejj naya Jacobomp Jose jilajjampejj aca jakenacataquejj sacerdotepampit yatichiripampit, Nefin amparapamp yakhachatäpjjäyäta.",
                "19.": "Nanacasti Tatit nayrakatanjja, cuna lurañanacatejj wactʼapquit ucanac catokasaw, jawsäwip jachʼaptayapjjta. Janitejj nanacajj Diosan arup jakenacar jan karis yatichapquiriscäyätjja, jupanacan juchanacapajj nanacan quipca pʼekenacajjar apjjatatäsapänwa; ucat takpach chʼamanacajjamp nanac trabajipana, wilapajj janiw isinacajjar kʼañuchcaspati. Jan uqhäm lurapquiriscäyätjja, jupanacan wilapajj isinacajjaruw kʼañuchaspa, nanacasti khep khepa urunjja, janiw kʼom jicjjatasipquirist-ti."
            },
            "2": {
                "1.": "Cuna arunactejj Nefin Jacob sat jilapajj Nefin jiwäwip khepat Nefi jakenacar parlcän ucanacawa:",
                "2.": "Jichhasti, munat jilanaca, naya Jacobojj Diosatac lurañ wactʼatajjarjama, chachjam jawsäwijjar jachʼaptayañataqui, uqhämaraqui juchanacam isijjat kʼomachañajjataquiw jichhürojj kollan utar maqhat-ta, Diosan arup jumanacar yatiyiri.",
                "3.": "Jumanac pachpaw yatipjjta Diosan mä jawsäwipan jan karis trabajañajja; ucampis jichhürojj almanacaman waliquïñapatac munañasa, llaquisiñasa, jichhajj nayrat jucʼamp jathjitu.",
                "4.": "Cunalaycutejj jichhacamajj Tatitun cuna aruptejj nayajj jumanacar churapcsma, ucanacarojj yäkapjjtawa.",
                "5.": "Ucampis nayar istʼapjjeta, yatipjjaraquim, take chʼaman alajjpach acapach Luririn yanapapampiw nayajj lupʼïwinacam khanstayapjjerisma; cunjämtejj niy juch lurañ kalltapcta uca. Uca juchanacajj wali ajjtascañaw nayataquejja, Diosataquis ajjtcañaraquiwa.",
                "6.": "Ucanacajj chuymajjaruw tʼakhesiyi; Luririjjan nayrakatapansti pʼenk ajjsarthapiyaraquitu, chuymanacaman ñankhätapat ircatañajj waquisitapata.",
                "7.": "Uqhämaraquiw llaquisiyitu, aqhäm jan ajjsartas parlatajjata warminacamampin wawanacamampin nayrakatapana. Jumanacat waljanin chuymanacapaw wali jallallanqha, kʼomaraqui. Diosan nayrakatapansti, qhuyapayasiriraqui. Ucanacasti Diosaruw cusisiyi.",
                "8.": "Jupanacasti Diosan cusisiyir arup istʼir jutapjjatapawa. Jïsa, chhojjriñchat chuymar kollir ar istʼiri.",
                "9.": "Ucalaycu, ajayojjajj llaquisiwa llactʼat uñjasitajjata, Diosan chʼama camächip catokatajj laycu, jumanacan chhojjriñchatamarjam khantʼañajjataqui, qhitinacatejj usuchjatäpqui ucanacan usuchjatanacap jucʼampstʼayañataqui, jupanacar chuymachañ lanti, kollañ lantiraqui. Qhitinacatejj jan usuchjatäpqui ucanacarusti, Diosan cusiscañ arupamp cusisiyañ lantjja cuchillompjam chuymanacap maysäjjat maysäjj junsuñataqui, jallallanqh amuyunacap usuchjañataquiraqui.",
                "10.": "Uca lurañajjajj jachʼäc-chisa, Diosan chʼama camächitaparjam lurañajjawa. Ucatsti ñankhäpjjatamat parlañajjaw wactʼitu, uqhämarac ñankha luräwinacamata, ajjtcañ luräwinacamat khanañchas yatiyañajjawa, kʼoma chuymaninacan nayrakatapana, pʼaquintat chuymanin nayrakatapansa. Uqhämaraqui, Take Chʼaman Diosan uñtäw nayrakatapansa. Uca Diosan nayrapasti cawqharus uñjascaquistuwa.",
                "11.": "Ucalaycu, Diosan khana aruparjamaw chek sañajjajj waquisi. Ucat nay Tatitur jisctʼquipan arojj nayar jutitu aqhäm sasa: Jacobo, kollan utar kharür saram. Ucatsti, cuna artejj nayajj churcäm uc aca jakenacar yatiyam –sasaw situ.",
                "12.": "Jichhasti, jilanaca, jumanacaruw aca arunac yatiyapjjsma: Jumanacat waljaniw kori, kollke thakañ kalltapjjta, uqhämaraqui take cunayman metalan kalanac thakapjjaracta. Uqhäm kalanacajj waljapuniw aca orakenjj utji; aca orakesti jumanacataqui, wawanacamataqui arsüw orakewa.",
                "13.": "Diosan amparapajj jumanacar walpin qhuyapayapjjtam; ucat cunayman walja cʼajquir yänac catupjjaracta. Jumanacat yakhepajj jilanacamats jucʼamp catupjjta, ucat jachʼa jachʼa tucupjjta; janiraquiw Dios nayrakatanjj altʼapcaractati. Jila alan isinac uscusisajj pʼek waytapjjta, jilanacamar arnakapjjaracta, jupanacat sipan sumäpcasmas uqhäm amuyasa.",
                "14.": "Jichhasti, jilanaca, uca luräwinacamat Diosajj asquiptayapjjtamti? Nayasti, janiw walïquit– sapjjsmawa, Diosajj jumanacar juchañchapjjtamwa. Jumanacatejj uca luräwinac lurasipcaquïtajja, taripäwipajj acatjamat mäquiw jumanacjjar purini.",
                "15.": "Diosatejj jumanacar maysäjjat maysäjj junsuñatac chʼamanïtap uñachtʼayapjjeristam ucatsti, nayrapamp may uñtas chʼalljtayañatac chʼamanïtap uñachtʼayapjjaraquiristam!",
                "16.": "Aca ñankha luräwinacamat ajjtcañ luräwinacamat Diosajj jumanacar antutayapjjaquiristam. Jumanacatejj camächit arunacapar istʼapjjasma. Chuymanquir jachʼa jachʼa tucuñaman janirac almanacamar tucqhañap munapjjasm ucqha.",
                "17.": "Jilanacamarojj jumanac quicpatacjam amuyapjjam, takenimp sum sarnakapjjam; jupanacan jumanacjam kamiriptañanacapatac yänacamat churapjjaraquim.",
                "18.": "Ucampis cʼajquir yänac janïr thakcasajja, Diosan khapak marcap thakapjjam.",
                "19.": "Ucat Cristor suyañ catokatam khepatjja, cʼajquir yänac catokapjjäta, jumanacatejj thakapjjät ucapacha, ucanacsti asc lurañataquiw thakapjjäta; isit jalstatanacar isiyañataqui, mankʼat awtjatanacar mankʼayañataqui, catuntatanacar antutayañatayañataqui, usutanacarus llaquitanacarus chuymachañataquiw ucanacjj thakapjjäta.",
                "20.": "Jichhasti, jilanacajja, jachʼa jachʼa tucuñjjat parlapjjsma, ucatsti qhitinacatejj jumanacat jake masinacamar tʼakhesiyki ucanacata, cuntejj Diosajj churapctam uquïpan jake masinacamarojj arcnakapjjta, chuymanacaman jachʼa jachʼa tucuñar puripjjatam laycu. Camsapjjasmas ucanacjjatjja?",
                "21.": "Janit amuyapcta, take janch lurqui ucatac take ucanacan ajjtcañätapjja? Cunalaycutejj sapakat mayniw jupataquejj quipcjam munata; take janchiw lakʼat lurata. Uca quicpa amuyumpiw takenirus uchistu: Camächitanacapar phokhañasataqui, jachʼar aptañasataquiraqui.",
                "22.": "Jichhasti jachʼa jachʼa tucuñjjat parlañjj tucuytwa: Janitejj mä jucʼamp ñankha juchamat jumanacar parlañajjäcaspas ucqhäjja, chuymajjajj jumanacat cusisispawa.",
                "23.": "Ucampis Diosan arupajja, pʼenkascay ñankha juchanacam laycuw llaquisiyitu. Aqhäm siw Tatitojja: Aca marcajj ñankha luräwinacapamp jachʼaptañ kallti; jupanacajj janiw kellkatanac amuyapquiti, cunalaycutejj jupanacajj wachokañas kʼañusiñas janis juchäcaspajj uqhäm tucuyapjje. Davidampit Salomon yokapampit kellkascän uca laycu.",
                "24.": "Davidamp Salomonampejj chekpach walja warminïnwa, walja uñtʼataniraquïnwa. Ucanacasti nayataquejj ajjtcañawa –siw Tatitojja.",
                "25.": "Ucat Tatitojj aqhäm sï: Aca jakenacarojja, Jerusalen oraket amparajjan chʼamapampiw irpsunta. Josean wawanacapat mä asqui koka ayrjam jilayañajjataquiw uc lurta.",
                "26.": "Ucat naya Dios Tatitojja, janiw aca jakenacarojj nayrapach jakenacjam luraycäti.",
                "27.": "Uqhämasti, jilanacajja, istʼapjjeta, Tatitun arupar yäkapjjam: Janiw jumanacat maynis mayat jucʼamp warminïpcätati, janiraquiw mä uñtʼatanïpcaraquïtasa.",
                "28.": "Cunalaycutejj naya Dios Tatitojj warminacan kʼomätapat cusista; kʼañusiñas wachokañas ajjtcañaw nayataquejja –siw nuwasiri tamanacan Tatitupajja.",
                "29.": "Ucat aca marcajj camächitanacajj phokapjjani, jan ucasti orakejj jupanacataquejj ñankhachatäniwa –siw nuwasiri tamanacan Tatitupajja.",
                "30.": "Nuwasiri tamanacan Tatitupajj saraquiwa: Nayatejj sarakerinac nayatac utjayañ munäjja, nayajj marcajjaruw uqhäm camächit churä; jan ucasti uca camächitanacajjaruw phokhapjjani.",
                "31.": "Cunalaycutejj naya Tatitojja, Jerusalen oraken jakenacajjan phuchanacapan aykotap istʼta, jaqhusitaparus istʼaractwa. Ucasti chachanacapan ñankhätap ajjtcañ lurirïpjjatap laycuwa; take jakenacajjan orakenacapan ucanacjj uñjaracta.",
                "32.": "Nuwasiri tamanacan Tatitupajj sascaquiwa: Nayaw aca marcarojj Jerusalen oraket irpsunta; ucalaycusti, janiw aca marcan suma uynaktʼan phuchanacapan arnakasiñap muncäti, janiraquiw chachanacaparu artʼäwinacap nayar maqhatayancäti.",
                "33.": "Jupanacatejj marcajjan phuchanacapar jupanacan qhuyapayasïwip laycu catuntat irpapjjanejja, nayajj jupanacarojj tucqhatäñapcamaw khoru ñankhachäwimp sartʼä. Cunalaycutejj janiw jupanacajj nayrapach jakenacjam kʼañusipcaniti, wachokapcaraquinisa –siw nuwasiri tamanacan Tatitupajja.",
                "34.": "Jichhasti, jilanaca, uca camächitanacan Lehi awquisar churatätap yatipjjtawa; nayrasti jumanacajj ucanac yatipjjaraquïyätawa. Uqhäm yatcasasa, cuntejj jan lurañäqui ucanac lurapjjta, uca laycusti jachʼa juchañchäwiruw puripjjaracta.",
                "35.": "Jiwasan Laman jake jilanacasat sipan jucʼamp jachʼa ñankhanac lurapjjta. Qhuyapayir warminacaman chuymanacap pʼaquintapjjta; wawanacam nayrakatan jan wali uñachayäwinacam laycuw jumanacar iyawsañap chhaktayapjjta. Chuymanacapan jachäwinacapasti jumanac contraw Diosar maqhati. Uqhämaraqui jumanacjjar jutapctam uca Diosan arupan chʼamätap laycuw walja chhojjriñchat chuymanacajj jiwari."
            },
            "3": {
                "1.": "Ucampis naya Jacobojj juma kʼoma chuymaninacaruw parlapjjerisma. Diosar cheka amuyump uñtapjjam, jachʼa iyawsäwimp jupat mayisipjjam. Jupasti llaquinacam taypin chuymachapjjätamwa, arjjatapjjaraquïtamwa. Cawquïrinacatejj jumanacar tucqhañ munapctam ucanacarojja, chekapar uñjañ apayanini.",
                "2.": "Takpach kʼoma chuymaninaca, pʼekenacam waytapjjam, Diosan cusisiyir arup catokapjjaraquim, jupan munasiñapamp chʼamañchasipjjam; amuyunacamatejj thurtʼatächi ucqhajja, wiñayataquiw ucanac lurapjjasma.",
                "3.": "Ucampis ay juma jan kʼoma chuymaninacata, cawquïrinacatejj jichhürojj Dios nayrakatan kʼañüpcta ucanaca; janitejj jumanacajj juchanacamat cutiquipstapcätajja, orakejj jumanacatac ñankhachatäniwa. Laman jakenacajj janiw jumanacjam kʼañüpquiti, ucampis jupanacajj mutuyir tʼakhesïwinïpjjewa. Jupanacasti jiwañcamaw jumanacar tʼakhesiyapjjaraquïtam.",
                "4.": "Uqhämaraqui, janitejj jumanacajj jancʼac Diosar cutiquipstapcätajja, Laman jakenacajj tuti orakenacam catupjjani. Dios Tatitusti asqui jakenacaruw jumanac taypit irpsuni.",
                "5.": "Qhitinacarutejj kʼañu jakenacätapat uñisipcta, janchipjjar ñankhachäwin puritap laycu uñisipcaract uca Laman jake jilanacamajja, jumanacat sipan jucʼamp asqui jakenacawa; cunalaycutejj janiw Tatitun camächinacap armasipquiti, cunanacatejj awquinacasar churatäcäna, mayat jucʼamp jan warminïñapataqui, janirac cuna uñtʼatanïsa; jupanac taypin kʼañusiñanac jan utjañapataquiraqui.",
                "6.": "Jichhasti, jupanacajj uca camächitar phokhañataquiw chʼamachasisipqui. Uca camächit phokhañatac chʼamachasipjjatap laycuw Dios Tatitojj jupanacarojj jan tucjcaniti, jan ucasti jupanacarojj qhuyapayaniwa; mä khepürunsti jupanacajj qhuyapayata marcaruw tucuni.",
                "7.": "Warmin chachanacajj warminacaparojj munasipjjewa, warminacasti chachanacaparojj munapjjaraquiwa. Ucatsti chacha warmiw wawanacaparojj munasipjjaraqui. Jupanacan jumanacar uñisitanacapas jan iyawsatapasa awquinacapan ñankhätap laycuwa. Ucalaycu, cunanarac jumanacast jupanacat sipan jucʼamp sumäpjjtasti, jachʼa Luririman amuyäwiparjamasti?",
                "8.": "Ay jilanacajja! Janitejj jumanacajj juchanacamat cutiquipstapcätajja, jumanacajj Diosan jilïr konuñap nayrakatar Laman jakenacamp chic irpcatatäpcät ucqhäjja, jupanacan janchipajja, janchinacamat sipan jucʼamp jankʼöniwa. Ucaw nayar llaquisiyitu.",
                "9.": "Ucat mä camächit jumanacar churapjjsma, ucasti Diosan arupawa: Janchipan chʼamacätap laycojja, jupanacatjja, jan ñankhanac jucʼamp parlapjjamti. Janirac kʼañütap laycus ñankhanac jucʼamp parlapjjamti. Jan ucasti jumanacan quipca kʼañütam amuyasipjjam. Amtasipjjam, jupanacan kʼañütapajja, awquinacap laycuw puri.",
                "10.": "Uqhämasti wawanacamat amtasipjjam. Cunjämtejj jupanacan chuymanacaparojj llacthapiyapjjta, jan wali uñachtʼäwinac churasa; ucatsti amtasipjjaraquim; jumanacan quipca kʼañütam laycojja, wawanacamarojj tucqhañaruw aptʼapjjasma; jupanacan juchanacapasti khep khepa urunjja, pʼekenacamjjaruw kotjjatatäni;",
                "11.": "Ay jilanacajja! arunacajjar yäkapjjam, chuymanacaman chʼamapar pʼarjjtayapjjam, jiwañ iquiñat sartapjjañamatac thalarasipjjam. Mankhapach usunacar jiqhanucupjjam, supayaru lokerinacapar jan tucupjjañamataqui. Ucanacajj nina azufre kotar jakontatäpjjaniwa; ucasti payïr jiwañawa.",
                "12.": "Jichhasti, naya Jacobojj walja jucʼamp cunaymaninac Nefi jakenacar sista; kʼañusiñatsa jan tupump munapayañatsa, take casta juchat ewjjasa, ucanacan tʼakhesïwinacapat jupanacar yatiyasa.",
                "13.": "Aca jakenacajj waljaniruw tucupjje. Jupanacan sapa patac sarnakäwipatjja, janiw mayas aca tʼalpha lekʼetanacjjarojj kellkatäcaspati; ucampis jupanacan sarnakäwipatjja, waljaw jucʼamp jachʼa tʼalpha lekʼetanacjjar kellkata. Ucansti nuwasïwinacapampita, chʼajjwanacapampita pʼekechirinacapan sarayäwinacapampit kellkatawa.",
                "14.": "Aca tʼalpha lekʼetanacajj Jacobon tʼalpha lekʼetanacap satawa; ucasti Nefin amparapan luratawa. Aca arunac parlañjj tucuyjjaractwa."
            },
            "4": {
                "1.": "Ucatsti naya Jacobojja, marcajjarojj walpun aru tok yatichäyäta (ucanacsti janiw kellkerjamäcti, tʼalpha lekʼetanacjjar arunac kellkañajj chʼamätap laycuw ucat mä jucʼac kellkta) nanacajj yatipjjtwa cunatejj tʼalpha lekʼetanacjjar kellkatäc ucan jan chhaktañapa.",
                "2.": "Ucampis cunanactejj yakha cunaymaninacjjar kellkapct ucanacajja, tucusjjaquiniwa, chhaktjjaraquiniwa; ucampis mä kawkha arunacacs tʼalpha lekʼetanacjjar kellkapjjä ucajja, uca arunacajj wawanacajjarusa, munat jilanacajjarusa, nanacjjat mä jucʼ yatiyani, uqhämarac jupanacan lakʼa achilanacapatsa.",
                "3.": "Ucat nanacajj cusisipjjta, jan karisaw trabajapjjaracta, aca arunac Tʼalpha Lekʼetanacjjar kellkañataqui. Uqhämaraquiw suyapjjaracta, munat jilanacajjamp wawanacajjampejj chuymanacapan yuspagaras acanac catokapjjañapataqui. Uqhämaraqui acanacar uñjasajj nayra awquipan taycapan sarnakäwip yatiñataqui, jan llaquisiñampi jan uñisiñampi.",
                "4.": "Cunalaycutejj nanacajj mä amtäwimpiw acanac kellkapjjta, walja maranac Criston jutañapatac janïr purinquipan Cristot yatipjjta, ucatsti jachʼar aptatäñap suyapjjaracta; ucampis janiw nanacaquit uc suyapcäyätjja, jan ucasti nanacat nayräjj jaquir kollan arjirinacajj suyapjjaraquïnwa.",
                "5.": "Uca nayra arjirinacajj Cristor iyawsapjjänwa, Awquirusti Criston sutiparuw yupaychapjjaraquïna; nanacasti Awquirojj Criston sutipjjaruw yupaychapjjaracta. Moisesan leyipajj Cristoruw uñtayapjjetu, ucat uca ley phokhapjjta. Ucatarac ucajj nanacarojj asqui luräwir kollanaptayapjjetu, cunjämatejj Abrahanajj chʼusa wasaran Isaac yokap loktasajj Diosan camächitapar phokcäna, ucat uca luräwisti Abrahanatac asqui luräwjam jaqhutäcän uqhäma. Uca Abrahanan loktäwipajja, Diosan Mä Sapa Jathachasit Yokap loktäw quipcawa.",
                "6.": "Ucat arjirinacan kellkatanacapan thakapjjta. Jutir urunacat yatiyir ajayumpi Diosat walja yatiyäwipampejj nanac taypinquiwa. Take uca ircatirinacanïsaw suytʼañ jicjjatapjjta, iyawsañajjasti jan turc-cayaw tucu. Uqhäm tucutap laycusti Jesusan sutipjjarojj chekpachapuniw arsupjjerista, ucatsti kokanacas kollunacas lamar mathapinacas yäkapjjaraquituwa.",
                "7.": "Ucampirus Tatit Diosajja, tʼuqhasïwinacajj uñachayapjjetu, churäwip laycuqui, jaken wawanacapar jachʼa qhuyapayäwip laycuquirac take ucanac lurañatac chʼamanipjjatajj yatipjjañapataqui.",
                "8.": "Cunj jachʼanacas muspharcañanacas Tatitun luräwinacapajja! Cunj jan amuycayas imantäwinacapajja! Takpach luräwinacapajj jakenacataquejj jan yatjjatcayawa. Janitejj mä jakejj Tatitun yatiyatäqui ucajja, janiw jupan thaquinacap yatcaspati. Uqhämasti jilanaca, Diosan yatiyäwinacaparojj jan inamayarjam tucuyapjjamti.",
                "9.": "Diosan arupan chʼamapampiw jakenacajj oraker ut-tʼayatäna; orakesti arupan chʼamapamp lurataraquïnwa. Uqhämasti, Diosatejj arschïna ucat orakejj utjänjja, aruparjamarac jakejj utjaraquïnjja, cunatarac jupast jan oraker saraycaspa? Jan ucajj cuntejj amparapamp oraken lurcän ucanacarojj, cunats jan munañaparjam apnakcaspajja?",
                "10.": "Uqhämasti, jilanaca, Tatiturojj jan amuytʼayañ munapjjamti, jan ucasti jupan amparapat amuyjj catokapjjam. Jumanac pachpaw yatipjjtajja, jupajj yatiñ cancañampi, cheka cancañampi, jachʼa qhuyapayasïwimpiw ewjje, take luräwinacapansa.",
                "11.": "Uqhämasti munat jilanaca, jupamp sumthapipjjam, Mä Sapa Jathachasit Yokapa Criston juchanac lanti tʼakhesiñar phokhäwip laycu. Jumanacajj jiwañat jactañ jicjjatapjjañamataqui, Cristoncqui uca chʼaman jacatatäwirjama. Ucatsti Criston nayrïr achupjam Diosar uñtʼayatäpjjañamataqui, iyawsañanïsa, jupan khapakapar suma suyañ catokasaraqui, jupajj janïr janchin uñtʼayasquipana.",
                "12.": "Jichhasti, munat jilanaca, ucanac jumanacar satajjat jan muspharapjjamti. Cunats Criston juchanac lanti tʼakhesiñ phokhäwipat jan parlañäcaspajja? Ucat jupat phokhatpach yatiñ jicjjatañataqui, uqhämarac jactäwit jutir jacäwit yatiñ jicjjataña.",
                "13.": "Jilanacajjay, qhititejj jutir urunacat yatiyqui ucajja, jaken amuyañaparjam yatiypan; cunalaycutejj Ajayojj chek parli, janiraquiw cʼarisquiti. Cunjämäquitejj chekpachan take cunanacajja, cunjamäcaraquinitejj khepürunjja, uqhäm parlam. Ucat ucanacajj jiwasanacarojj khan yatiyata, jiwasanacan khespiyasiñasataqui. Ucampis janiw jiwas sapaqui ircatirïctanti; jan ucasti Diosajj ucanacjja, nayrapach arjirinacaruw parlaraquïna.",
                "14.": "Ucampis judionacajj janiw Dios nayrakatanjj altʼapcänti; jupanacajj khana arunacarojj uñisipjjänwa, arjirinacarusti jiwarayapjjaraquïnwa. Cuntejj jupanacajj jan amuyirjamäpcan ucanac munapjjaraquïna; ucat jupanacan uynakquir juyqhütap laycuw tincupjjañapa, cunalaycutejj Diosajj jupanacat khanap aparjje, ucatsti cunanactejj jan amuyirjamäpqui ucanac wal catuyi, uqhäm munapjjatap laycu, uqhäm suyapjjatap laycuraquiw Diosajj ucjj luri, jupanacan lanktasiñapataqui.",
                "15.": "Jichhasti, cawquïr Ajayutejj naya Jacobor chʼamachquitu, jutir urunacat yatiyañajjataqui, nayan chuymajjancqui uca Ajayun irpatap tokew amuyta, judionacan lanktasitap laycojja, kalarojj jakonucupjjaniwa, cunjjarutejj utachapcaspan mä suma thurtʼat takananïñataki.",
                "16.": "Ucampis kellkatanacarjamaw uca kalajj jachʼar tucuni, mä sapa suma chʼollkhe takanar tucuraquini, judionacan ucjjar utachañapataqui.",
                "17.": "Jichhasti, munat jilanaca, suma chʼollkhe takan jan catokasinsti, cunjämarac jupanacast ucjjar utachapjjaspa, ucan kʼachhi kalapjam tucuñapataquisti?",
                "18.": "Jichhasti, munat jilanacajja, nayaw aca imantäw khanstayapjjäma, Ajayuncqui uca thurtʼasiñajjajj inas cunjämat tʼuqhaschispa, jumanac laycu jachʼa llaquisiñajjat lanktasirist ucqhaquiw jan ucjj phokhquirist-ti."
            },
            "5": {
                "1.": "Jilanaca, janit Zenosan arunacap leetamjj amtasipcta? Ucanacsti jupajj aqhäm sasaw Israelan utapar parli:",
                "2.": "Ischʼuquipjjam Israelan utapa; arunacajjsti istʼapjjaraquim, nayajj Tatitun arjiripätwa.",
                "3.": "Cunalaycutejj aqhäm siw Tatitojja: Nayajj mankʼañ aceitun alïpcasmas uqhäm jumanac Israelan utapatjj khanañchapjjäma. Uca alsti mä chachaw phatʼsu uva yapupar ayruntañataqui. Uca ayrurusti sum khechʼi; ucat ayrojj jilti, ucatsti achachnucstjje, wañsuñ kalltaraqui.",
                "4.": "Ucat uva yapu patronajj purini, jupasti aceitun alipar wañsuñ kalltasquir uñji. Jupajj ucat sï: waña layminac laymirä, ucat lakʼampiw allcatä, uca alirusti sum wanuñcharaquï. Inas uqhämat suma wawa layminacajj jilantchini, uqhämat inas uca alejj jan jiwsc-chiniti.",
                "5.": "Ucat waña layminac laymiräna, uqhämaraquiw lakʼamp allcataraquïna, ucatsti aruparjamaw wanuñcharaquïna.",
                "6.": "Ucat walja urunacarusti, uca alejj wastat mä jucʼa culltjjäna, ucampis alin pʼekepajj jiwsuñ kalltjjäna.",
                "7.": "Ucat uva yapun patronapajj uca alir uñjasajj jilakataparuw aqhäm sï: Aca alin jiwsutapajj nayar llaquisiyituwa, ucat mä qʼitha aceitun kokan layminacap laymiranim. Uca layminacsti acar apanim, ucat cuna jilïr ali laymitejj aca alin pharsuñ kalltqui, ucanac ninan naqhantañapatac liwintañäni.",
                "8.": "Ucatsti yapu patronajj saraquïnwa: Walja aca machakat cullctquis uca layminac laymirä, ucanacsti cawqharutejj munctjja, ucqharuw alcatayä; aca alin saphipatejj jiwsunejja, janiw cunäcanisa, achupajj nayatac pachpaw utjascaquini. Ucat aca machakat cullctir layminac laymirä; cawqharutejj muncä ucqharuw ucanac alcatayä.",
                "9.": "Qʼitha aceitun kokan layminacapjja, mankʼañ aceitun alir alcatayam, quipca layminacap lanti; aca laymirct uca layminacsti ninaruw liwintä. Uca layminacan uva yapujjan jan jiritatatäñapataquiw ucanac phichhantä.",
                "10.": "Ucat uva yapu patronan jilakatapajja, uva yapu patronan aruparjamaw luräna; jupajj qʼitha aceitun koka layminacjja, mankʼañ aceitun aliruw quipca laymipjam alcatayäna.",
                "11.": "Uva yapun patronajj orak alltayäna, waña layminac laymirayäna, wanuñchayasinsti jilakataparuw säna: Aca kok chhaktayañajj wal llaquisiyitu, ucat saphipan utjascaquiñapataqui, jan jiwsuñapataqui nayatac pachpa utjascaquiñapataquiw uqhäm lurta.",
                "12.": "Jichhasti, sarascaquim; cunjämtejj siscsmas uqhämarjam kokar uñjam ucatsti wanuñcharaquim.",
                "13.": "Acanacsti, uva ali sartirinacsti, yapujj aynacharuw ayrü, cawqharutejj muncä ucqharu; ucasti janiw juman yatiñamajj waquisquiti. Nayra ali layminacan nayatac pachpa utjascaquiñapataquiw ucjj lurta. Machʼa pachatac achunacap sejjentañajjataquiraquiw uc luraracta; cunalaycutejj aca kokamp achupamp chhaktayañajj llaquisiyituwa.",
                "14.": "Ucat uva yapun patronajj sari. Uca nayra mankʼañ aceitun alin layminacap uva yap aynachar imanti; munañaparjamaw take chekar imantaraqui, mayanacjj mä chekaru, mayanacsti yakha chekaruraqui.",
                "15.": "Jaypachaw ucqhatjj sarakjjäna, ucat uva yapun patronajj jilakatapar säna: Jutam, trabajiriw uva yapur sarakañäni.",
                "16.": "Ucat uva yapun patronamp jilakatapampejj uva yapur trabajir sarakapjjäna. Ucat jilakatapajj patronaparojj sï: Uñtam, acajjay uca kokajja.",
                "17.": "Ucat uva yapun patronajj uca kok uñti, cawquïrirutejj qʼitha aceitun layminacamp alcatayatäcän ucaruw uñjaraqui, ucatsti wal laymintjjatayna; achunacsti achuñ kalltapjjaraquitayna; uca alin sumätap uñjaraquïna. Achupasti nayra mankʼañ aceitun achjamaraquïnwa.",
                "18.": "Patronasti jilakataparojj siwa: Qʼitha aceitun kokan layminacapajj saphin umap catupjjatayna ucat saphejj wali chʼam churi. Uca saphin chʼamap laycuw qʼitha layminacajj mankʼañ achunac achupjjatayna. Janitejj jiwasajj uca layminac alcataycasänjja, alejj jiwsuñapänwa. Jichhasti alin achqui uca walja achunac sejjentä, achupsti nayatac pachpaw machʼa pachatac sejjentä –sasaw säna.",
                "19.": "Ucat uva yapun patronajj jilakatapar saraquïna: Jutam, uva yapu aynach sarakañäni, ucatsti imantat layminacajj achpachat janich uc uñjaniraquiñäni. Achupasti machʼa pachatac sejjentañajjataquiwa, nayan mankʼañajjataquiraquiwa.",
                "20.": "Ucat cawqharutejj patronajj nayra layminac imantcän ucsaruw sarapjjäna. Jilakataparusti saraquïnwa: Acanac uñtam. Ucatsti nayrïriruw uñjäna; ucansti wal achutayna, sumätap uñjaraquïna. Ucat jilakatapar säna: Aca achunac machʼa pachatac sejjentarapita, nayan mankʼañajjataqui. Achupasti nayra mankʼañ aceitun achjamaraquïnwa. Ucat jupajj säna: Wali jayapuniw alinacjj uñjta, ucat jilarquir achunac churitu.",
                "21.": "Ucat jilakatajj patronapar säna: Cunatarac aca chekarust jut-tasti, aca aliru, jan ucajj aca alin laymip ayruntiristi? Cunalaycutejj takpach uva yapu oraketjja, acawjajj jan walipuniwa.",
                "22.": "Uva yapun Patronanasti juparojj saraquïnwa: Jan uqhäm sistati; jan suma orakëtapjj yatïyätwa, ucat nayajj jumar sisma: Ac-chʼa pachaw ucar khechʼta –sasa. Jichhasti walja achu churatap uñjtajja.",
                "23.": "Ucat uva yapun patronajj jilakatapar säna: Aca chekar uñtam. Acanjja mä yakha laym ayruracta, uqhämaraquiw jumajj aca chekan nayrïrits jucʼamp jan suma orakëtap yatiractajja. Ucampis alir uñjam. Ac-chʼa pachaw ucar khechʼta, ucansti wal achuntaraquitayna. Uca achunac apthapim, machʼa pachatac sejjentaraquim, ucan nayatac pachpa utjascaquiñapataqui.",
                "24.": "Ucat uva yapun patronajj wastat jilakatapar säna: Acarurac uñtam, nayan ayrut yakha laym uñjaraquim; nayajj ucar khechʼaractwa, ucansti achojj achuraquiwa.",
                "25.": "Jilakataparusti sascaquiwa: Acar uñtam, khepïr uñjaraquim. Acjj mä suma orakeruw nayajj ayrta; ac-chʼa pachaw ucar khechʼaracta. Mä kawkha layminac mankʼañ achojj achutayna, yakha layminacansti qʼitha achunacaw achuraquitayna. Aca alirojj yakhanacarjamaw khechʼaracta.",
                "26.": "Ucat uva yapun patronajj jilakatapar säna: Cuna layminacantejj jan suma achojj achqui, uca layminac laymirasin ninar phichhantam.",
                "27.": "Ucampis jilakatapajj juparojj siwa: Cawquïr layminacatejj wañäqui ucanac laymirañäni, ucatsti orak alltaraquiñäni. Mä jucʼa pachamp ucar khechʼañäni, ucat inas jumataquejj suma achojj ach-chispa; achun ucqhasti machʼa pachatac uc imasiñamataqui.",
                "28.": "Ucat uva yapun patronajj jupan jilakatapampejj takpach uva yapun achur kokanacaruw khechʼapjjäna.",
                "29.": "Ucürutsti jaypachaw sarakjjäna. Ucatsti uva yapun patronajj jilakataparuw säna: Jutam, wasitat trabajiriw uva yapur sarakañäni. Cunalaycutejj tiempow jacʼachasisinqui, tucuy urusti mäquiw jutaraqui. Ucat nayatac pachpa machʼa pachatac achunac sejjentañajjawa.",
                "30.": "Ucatsti uva yapun patronamp jilakatampejj uva yapuruw sarakapjjäna. Cawquïr alit-tejj nayra layminacap khakhakapcäna, ucat qʼitha layminac ucar alcatayapcaraquïn ucqharuw puripjjäna; uca mä alinsti cunayman achuw achutayna.",
                "31.": "Ucat uva yapun patronajj sapakat maya achut malltʼäna, kawkhatejj utjcän uqhämarjama. Uva yapun patronasti sänwa: Ac-chʼa pachaw aca alir khechʼtanjja, ucatsti nayajj machʼa pachataquiw walja achunac naya pachpatac sejjentaracta.",
                "32.": "Ucampis jichha cutinjja, achojj walipuniw achunti, uca achunacatsti janiraquiw cawquïris sumäcaraquiti; uqhämaraquiw cunayman jan wali achunacajj utjaraqui. Ucatak chʼamas tucutäc-chejja, janiw nataquejj walïquiti, jichhasti aca kokan chhaktañapaw nayar wal llaquisiyitu.",
                "33.": "Uva yapun patronajj jilakatarojj saraquïnwa: Cuns aca alitac lurañäni, alin wastat suma achu nayatac pachpa utjascaquiñapataquejja?",
                "34.": "Jilakatajj patronaparojj siwa: Juman qʼitha aceitun kokan layminacap mankʼañ aceitun alir alcatayatam laycuw ucanacajj saphir chʼamañchapjje; ucat saphejj jacascaqui, janiraquiw jiwscaraquiti; ucat sumäscaquïtapjj uñjtajja.",
                "35.": "Ucat uva yapun patronajj jilakatapar säna: Uca alejj janiw nayar cuns churquituti; kawkha pachataquitejj saphipajj ñankha ach achuyqui ucajj janiw cuns nayar churquitaniti.",
                "36.": "Ucampis saphin sumätapjj yat-twa. Nayaw munañajjarjam ucanac aliyta; saphin walja chʼamanïtap laycuw jichhacamajj uca qʼitha layminacajj suma ach achupjje.",
                "37.": "Ucampis uca qʼitha layminacajj jilapjjewa, saphirusti atipapjjaraquïwa; qʼitha layminacan saphipar atipatap laycusti walja ñankha achunac achu. Uqhäm walja ñankha achunac achutap laycuw alejj jiwsuñ kallti; janitejj jiwasajj ucar aliyañatac mä cuns lurcañänejja, alejj ninar jakontañataquiquëjjaniwa.",
                "38.": "Ucat uva yapun patronajj jilakatapar säna: Uva yap aynachar sarakañäni, nayra layminacan ñankha ach achutaps jan achutaps uñjaraquiñäni.",
                "39.": "Ucat uva yap aynachar sarakapjjäna; ucatsti nayra layminacan achupan ñankhar tucutap uñjapjjaraquïna; jïsa, nayrïri, payïri, khepïrimpachaw ñankhar tucupjjatayna.",
                "40.": "Khepïr alinjja, qʼitha achunacajj suma churir layminacar pharsuñcama jiwsuñcamaraquiw atipapjjatayna.",
                "41.": "Ucat uva yapun patronajj jachäna, ucat jilakataparojj säna: Cunamps nayajj uva yapujjatac luririscäyätjja?",
                "42.": "Nayajj uva yapun achupan ñankhar tucutap yatjjäyätwa, aca alinacaquiw jiltʼäna. Jichhasti aca nayrapach suma ach achurinacajj ñankharuw tucupjjaraquitayna; takpach uva yapu alinacasti jiwsusin ninar phichhantañataquiquiw walëjje.",
                "43.": "Aca khepïr alirojj cawquïrin laymipatejj pharacän ucarojja, suma orakeruw ayruracta, uca orakesti nayataquejj takpach uca yakha uva yapu orakenacat sipan jucʼamp sumänwa.",
                "44.": "Uqhämaraqui cunatejj aca oraken utjcän uc yawsta, aca alir uca lant ayruntañajjataqui, ucjj jumajj uñjtawa.",
                "45.": "Ucat uñjaractawa, mä kawkha layminacanjja, suma achunacaw achüna, mä yakhepanacansti qʼitha achunacaw achuraquïna. Nayan jan laymiratajj laycu ninar jan liwintatajj laycuraquiw ucanacajj suma laymir atipjapjjätayna, pharsuñapcama.",
                "46.": "Jichhasti, uva yapujjajj wali sum uñjatächïnsa, uca yapun alinacapajj ñankharuw tucupjjatayna; janiraquiw uca alinacanjj suma achunacajj achcaraquiti. Aca alinac utjayasaw, machʼa pachataquejj nayatac pachpa achunac sejjentañ munäyäta, ucampis ucanacajj qʼitha aceitun kokjamaw tucupjjäna; yawsusin ninar jakontañataquiquiw walëjje. Ucanac chhaktayañajj wal nayar llaquisiyaraquitu.",
                "47.": "Ucampis cunat jucʼamps uva yapujjan luririscäyätjja? Amparajj inactʼit jan khechʼañajjataquejja? Janiwa, nayajj ucarojj khechʼtwa, oraks alltaractwa, waña layminac laymirta, wanumpis jachʼiquiparactwa; amparajjajj niyapun ur jornal lokatatatawa. Tucusïwejj jacʼachasinquiwa; take uva yapu alinac yawsusin ninar naqhantañapatac liwintañajj wal llaquisiyitu. Qhitis uva yapujjar ñankhaptaypacha?",
                "48.": "Ucat jilakatajj patronapar säna: Janit uva alin jachʼätapajj uqhäm lurcpacha? Janit layminacajj suma saphinacar atipcpacha? Layminacan saphinacar atipatap laycuw, alirnucstapjjäna, uca layminacasti jupanacataquiw chʼam apsupjjaraquïna. Ucat nayajj sista: Janit uva yapun alipan ñankhar tucutapajj uca laycüqui?",
                "49.": "Ucat uva yapun patronajj jilakatar säna: Uva yap alinac tincsuyañäni. Ucatsti ninar phichcatañäni uva yapu oraken jan jiritatatäñapataqui, cunalaycutejj nayajj take cunatejj waquisqui uc lurta. Cunat jucʼamps uva yapujjatac luririscäyätjja?",
                "50.": "Ucampis jilakatajj uva yapun patronapar siwa: Mä jucʼamp suytʼaquimaya.",
                "51.": "Patronasti saraquïnwa: Waliquiwa, uqhämajj mä jucʼa pachataquiw suytʼä uva yapu alinac chhaktayañan nayar llaquisiyatap laycu.",
                "52.": "Uqhämasti aca uva yap aynach chekan nayan alcatayat alinacat layminac laymirañäni, cawquïr alit-tejj nayrakat ucanac apakctan uca pachpar wastat alcatayañäni; uca alitjja, cawquïr layminjj cʼallcʼu achojj utjc-chi, uca laymjj layminucuñäni, ucat nayra ali layminacjj cʼallcʼu layminac lant alcatayañäni.",
                "53.": "Ucsti uca alin jan jiwsuñapataquiw lurä; uqhämat inas uca saphinacajj munañajjarjam nayatac pachpa utjascac-chispa.",
                "54.": "Cuna layminactejj munañajjarjam ayrcta, ucanacan saphinacapajj jacascaquiwa; ucanac munañajjarjam aliyascaquiñajjataquiw aca alin layminacap uca saphinacar alcatayä. Jïsa, nayajj tayca alipan layminacap uca saphinacar alcatayä, saphinacan nayatac pachpa utjascaquiñapataqui. Cunapachatejj chʼamanïpcan ucapachajja, inas suma achojj nayatac pachpa ach-chispa; ucatsti inas uva yapujjan achupat cusisirista.",
                "55.": "Ucat uca qʼithar tucut nayra alit layminac laymirapjjäna, ucat ucanacjj qʼithar tucut nayra mankʼañ alinacar alcatayapjjaraquïna.",
                "56.": "Uqhämaraqui uca mankʼañat qʼithaptat alinacat laymirasaw tayca alipar ucanac alcatayapjjaraquïna.",
                "57.": "Uva yapun patronajj jilakataparojj sänwa: Jucʼamp cʼascʼa qʼitha layminacac alinacat laymiram; ucanac lantsti satajjarjamaw alcatayäta.",
                "58.": "Wastat uva yapu alinacar khechʼañäni, ucan layminacap asquichtʼaraquiñäni. Cawquïr layminacatejj pokotäpqui, jiwsuñapäcarac ucanac alit laymirasaw ninar phichhantañäni.",
                "59.": "Saphinacan sumätap laycu ucat wastat chʼamañchasiñataquiw uc lurta. Uqhäm layminac jiwas turcquipanjja, sumajj ñankharuw atipaspa.",
                "60.": "Nayra layminacamp ucanacan saphinacapamp aliyascaquitajjat nayra layminac wastat tayca alipar alcatayatajjata, tayca alipan saphinacap saphintayascaquitajjata, uva yapujjan alinacapan suma ach inas wastat ach-chispa; wastat uva yapujjan achupat cusisiñajjataquisa, nayrïr achun saphipsa layminacapsa, aliyascaquitajjat inas walpin cusisiñajjataquiraquïchispa.",
                "61.": "Ucanac laycu jan karis chʼamasamp uva yapun trabajañasatac yanapirinac jawsanim. Uqhämat jiwasajj waquichsna, nayan wastat nayra achunac achuyañajjataqui; uca nayra achusti sumawa, take yakha achunacat sipan jucʼamp musphcay sumaraquiwa.",
                "62.": "Uqhämasti sarañäni, ucat aca khepa cutimp chʼamtʼas trabajaraquiñäni, cunalaycutejj tucuyäwejj jacʼachasinquiwa; janiw mä cutimp uva yapujjan alinacapat jan wali layminac laymircäti.",
                "63.": "Layminac alcatayam; khepïrinac nayrakat alcatayam, nayrirïñapataqui, nayrïrinacasti khepirïñapataqui; ucatsti alinacan thiyanacap alltam, achachïpas wawäpasa, nayrirïnacamp khepïrinacampi, uqhämarac khepïrinacamp nayrïrinacampi, khepïr cutimp take alinacan machakat khechʼatäpjjañapataqui.",
                "64.": "Ucat mä cutimpic orakenac alltam, jan wali layminac laymiram, wanump jachʼiquiparaquim, cunalaycutejj tucuyäwejj jacʼachasinquiwa. Aca khepa alcatayatanacatejj alipjjani, nayr achcaraquin ucqhajja, jumajj aliñapataquiw waquichäta.",
                "65.": "Ucanacajj aliñ kalltapcan ucqhajja, cawquïr laymitejj cʼallcʼu ach churcan ucanacjja, suma layminacan jilataparjama, chʼamanïtaparjamaw laymiräta; janiraquiw uca jan walinac mayac layminuc-cätati. Uqhäm lurasmajja, saphejj alcatayatataquejj sinti chʼamanïspawa, alcatayatasti jiwsuraquispawa, nayasti uqhämat uva yapu alinacajj chhaktayaraquirista.",
                "66.": "Uva yapu alinac chhaktayañajj llaquisiyituwa; ucat suma alinacan jilataparjam jan walinac laymirjjäta. Uqhäm saphimp phathumpejj quipca chʼamanïpjjaniwa, suma alinacan jan wali alinacan atipjañapcama. Ucat jan walejj yawsutäni, ninar phuchhantataraquïni, uva yapujjan jan inamay jiritatatäñapataqui; uqhämat jan walïc ucanacjj uva yapujjat tincsuyä.",
                "67.": "Ucatsti nayra ali layminacjja, wastat nayra alir alcatayä.",
                "68.": "Nayra ali layminacsti nayra alin layminacaparuw alcatayaraquï; uqhämat ucanacjj wastat chicayä nayra achjam achuñapataqui. Ucanacasti mayaquïpjjaniwa.",
                "69.": "Jan walinacajj uva yaputjja uc-chʼpach oraketpach liwinucutäniwa, cunalaycutejj aca mä cutiquiw uva yapujjat jan wali layminac laymirä.",
                "70.": "Ucat uva yapun patronajj jilakatapar qhiti; jilakatasti patronan camächitaparjamaw sarasajj luraraquïna, yakha trabajirinac irpanïna; ucanacasti jucʼaniquïnwa.",
                "71.": "Uva yapun patronajj jupanacarojj sänwa: Uva yapujjar chʼamamp trabajir sarapjjam, cunalaycutejj khepa cutimpiquiw uva yapujj lurä; tucuy urun jacʼancatap laycu, jutatap laycuraqui. Jumanacatejj chʼamanacamamp nayamp trabajapjjätajja, uca lak jutir pachatac nayatac pachpatac sejjentat achut cusisipjjaraquïtawa.",
                "72.": "Ucat trabajirinacajj sarapjjäna, ucatsti wali chʼamampiw trabajapjjaraquïna; uva yapun patronasti jupanacamp chicaw trabajaraquïna. Jupanacajj uva yapun patronan camächitanacaparuw take cunan phokhapjjaraquïna.",
                "73.": "Wastat ucapachat ucsarojj yapun nayra achojj achuñ kalltäna, nayra layminacas alis walpin jachʼaptañ kalltapjjaraquïna; qʼitha layminacasti khakhartapjjänwa, liwinuctañ kalltapjjaraquïna. Ucanacasti saphit patacamaw quicpa chʼamanïtap catjjäsipjjäna.",
                "74.": "Uqhämaw jan karis uva yapun patronan camächitanacaparjamajj trabajapjjäna, jan walinacar uva yaput jakonucuñcama. Patronajj jupatac pachpaw alinacarojj wastat nayra achjam achuyäna, ucanacasti mayaruquiw tucupjjaraquitayna, achunacasti quipcaraquïnwa. Uva yapun patronajj cawquïr achunacatejj nayra pachatpach jupatac wali sumäcänjja, uca nayra achunac jupatac pachpajj imasiraquïna.",
                "75.": "Ucat cunapachatejj uva yapun patronajj achupan sumätap uñjcänjja, uva yapupan jan ñankhar tucutap uñjcaraquïnjja, ucapachajj trabajirinacapar jawsasaw jupanacarojj säna: Aca khep khepaw uva yapujjarojj khechʼtanjja. Jumasti uñjtawa, nayajj munañajjarjamaw luraracta, nayra achjj aliyascactwa, ucasti nayrapachjam sumawa. Jumajj bendicitätawa, nayamp uva yapujjan jan karis trabajatanacamatsa, camächitanacajjar phokhatanacamatsa, wastat nayar nayra ach apanitanacamatsa. Jichhajj uva yapujjajj janiw ñankhar tucutäquiti, jan walisti liwinucutaraquiwa. Ucanac laycuw uva yapujjan achunacapat nayamp chicajj cusisipjjäta.",
                "76.": "Cunalaycutejj jaypachaw uva yapujjan achup nayatac pachpajj lak jutir pachatac sejjentä. Uva yapujjar khep khepaw khechʼta, jan wali layminac laymirta, wanumpiw jachʼiquiparacta, ucawj orak allcataracta; ucat nayatac pachpaw achunac satajjarjamajj walja pachatac sejjentä.",
                "77.": "Cunapachatejj ñankha achojj wastat uva yapujjar mantcan ucapachajja, sumsa jan walsa kʼal apthapiyä; sumsti nayatac pachpaw sejjentä, jan walsti pachpa chekaruw waranucü. Uca khepatsti arsut pachamp tucuyäwimpejj jutaniwa, uva yapujjajj ninamp phichhantataraquïniwa."
            },
            "6": {
                "1.": "Nayajj jutir urunacat yatiyapjjäm sapjjsmawa. Ucat jilanaca, acaw yatiyäwijjajja: Cunanactejj Zenos arjirejj Israelan utapat mä aceitun alitjam yatiyqui, ucanacajj phokhasipuniniwa.",
                "2.": "Uca urojj cunapachatejj jupajj marcapjj wastat payïr cutin apthapiñatac amparap lokatatcan ucqhajja, khep khepa cutïniwa, patronan trabajirinacapan jupan chʼamapamp sarapjjañapataqui. Jupanacasti uva yapuparuw khechʼapjjani, jan wali layminac laymirapjjaraquini; uca khepatsti tucuy urojj lakaw purinini.",
                "3.": "Cawquirïnacatejj jan karis uva yapun trabajcän ucanacajj sinti bendicitawa; cawquïrinacatejj pachpa chekar waranucutäcan ucanacajja, sinti ñankhachatawa, orakesti ninamp nactayataraquïniwa!",
                "4.": "Diosajj walpin jiwasar qhuyapayistu; jupajj Israelan utapat amtasi, uqhämarac saphipat laymipat amtasiraqui, amparap jupanacarojj ur jornalaw lokatataraqui. Jupanacasti jan altʼirinacäpjjewa, chʼajjwirinacäpjjaraquiwa; ucampis cawquïrinacatejj chuymanacap jan chʼollkheptayapc ucanacajja, Diosan khapak marcapan khespiyatäniwa.",
                "5.": "Ucat munat jilanaca, kollan arunacampiw achictʼapjjsma, juchanacamat cutiquipstañanacamataqui. Ucatsti take chuymamp jutapjjam, cunjämatejj Diosajj jumanacarojj jacʼachasipctam, uqhämarac jupar jacʼachasipjjaraquim. Jupan qhuyapayasir amparapajj uru khanan jumanacarojj lokatatapcätam ucqhajja, chuymanacamjj jan chʼollkheptayapjjamti.",
                "6.": "Ucat jichhürojja, jupan arup istʼapcät ucqhajja, chuymanacamjj jan chʼollkheptayapjjamti; cunatrac jiwañ munapjjtasti?",
                "7.": "Ucat ur pakariw jumanacajj Diosan arupamp mankʼayatäpcta uca khepatjja, jan wali acht churapjjäta, tincsuyatäpjjañamataqui, ninar jakontatäpjjañamataquisa?",
                "8.": "Janit aca arunacar jaysapcäta? Arjirinacan arunacapar janit jaysapcaraquïta? Cristot parlasqui, take uca arunacarojj janit iyawsapcäta? Diosan chʼamapas Criston suma arupas janiw chekäquit sapjjaraquïtati? Kollan Ajayur jarcʼapjjätati? Jumanacatac waquichatäc uca jachʼa khespiyäwjj inamayarut tucuyapjjäta?",
                "9.": "Janit yatipcta, jumanacatejj khespiyäwin chʼamapamp uqhäm lurapjjätajja, uqhämarac Cristoncqui uca jiwatanacat jacatatañamp lurapjjaraquïtajja, Diosan taripäwiparojj pʼenkasiñamp jachʼa juchanpachaw uñstapjjäta.",
                "10.": "Chekapar uñjañajj janiw alekac mistcaspati; uca chekapar uñjañan chʼamaparjamajja, nina azufre kotar sarapjjañamäniwa; ucan nina lawrapasti jan tucuscayawa, jewkʼepasti wiñay wiñayaw jewkʼe. Uca nina azufre kotajj wiñay tʼakhesiñawa.",
                "11.": "Ucat munat jilanaca, juchanacamat cutiquipstapjjam, cʼullcʼu puncunjam mantapjjaraquim. Ucat cʼullcʼu thaquinjam sarasipcaquim wiñay jacañ catokañamcama.",
                "12.": "Sum amuyasipjjam, cunamps jucʼamp siristjja?",
                "13.": "Ucat sarjjä sapjjsma, Diosan cusisiyir taripäw chek nayrakatan jiquisiñascama; uca chekasti ñankhanacarojj ajjsarcañ ajjsarthapiyiriwa. Uqhamäpan."
            },
            "7": {
                "1.": "Mä kawkha mar sarakatapatjja, Nefi jakenac taypiruw Serem sat mä jakejj jutäna.",
                "2.": "Jupasti jakenac taypin yatiyañ kalltaraquïna, janiw cuna Cristos utjcanit –sasa. Walja cunaymaninac jakenacar alek jachʼar aptañataquic yatiyaraquïna; ucsti Criston yatichäwip maysar quipstayañataquiw luräna.",
                "3.": "Jan karisaw jupajj jakenacan chuymanacap mayjaptayañatac trabajaraquïna, ucat walja chuymanacaruw chekäc ucat irpsuraquïna. Jutcan uca Cristor naya Jacobon iyawsañanïtajj yatiraquïna, ucat wal jupajj nayamp jiquisiñ munäna.",
                "4.": "Jupajj wali yatiñan jakënwa, jakenacan arupsti phokhatpach yatïna. Ucat supayan chʼamaparjamaw alek jachʼar aptäwinacamp yatiñ arupampejj parläna.",
                "5.": "Nayan walja ucanacat Diosat yatiyäwipajj utjc-chïnsa, wal uñjcstsa, jupajj nayar iyawsañajjan pächasiñap suyäna. Chekpachapuniw nayajj quitanacar uñjascta, jupanacasti nayaruw yaticharaquitu. Uqhämaraquiw mä kawkhat mä kawkha pachat nayajj Tatitun arupar nayar parlir istʼaracta; ucat nayarojj janiw pächasiyquitaspati.",
                "6.": "Ucatsti jupajj nayan uc jutitu, aqhäm sasaw parlaraquitu: Jacob jilata, walja cutiw nayajj jumamp parlañjj munäyäta. Cunalaycutejj istʼtwa, yatiractwa Diosan arupaw sisctas ucat wal parlatama, jan ucajj Criston yatichäwipata.",
                "7.": "Jumajj aca marcatjja, walja jakenacaruw cheka thaquit irpstajja, jupanacasti Diosan cheka thaquip ñankhar tucuyapjje. Jupanacasti cheka thaquïqui uca Moisesan leyipjj janiw phokhapquiti. Ucatsti Moisesan leyipjja, mä jaker yupaychañaruw cutiquipstaytajja, jumasti, uca jakejj acat walja patac mararuw jutani –sasaw sistajja. Jichhasti naya Seremajj jumaruw uca sataman Diosat ñankh parlatätap yatiysma, cunalaycutejj janiw qhitis ucanacat yatquiti; janiw qhitis jutir cunaymaninacat yatcaraquispati. Uqhäm Seremajj nayarojj chʼajjwitu.",
                "8.": "Ucampis Dios Tatitojj Ajayup chuymajjan phoktʼayi. Ucat takpach Sereman arunacap jupar pejjtunt-ta.",
                "9.": "Juparusti saractwa: Cristojj jutcan uca Cristorojj janit catokcäta? Ucat jupajj situ: Mä Cristotejj utjaspajja, janiw jan uñtʼirejj tucquirist-ti, ucampis Criston jan utjatapjj yat-twa. Janiw utjcänti, janiraquiw utjcaraquiniti.",
                "10.": "Nayasti juparuw jisctʼta: Kellkatanacar iyawstati? Jupasti jïsa, situwa.",
                "11.": "Ucat nayajj juparojj sista: Uqhämajj jumajj janiw kellkatanac amuyctati; ucanacaw Cristotjj chekpach ircatapjje. Nayajj jumaruw sisma: Diosan sapa arjiripajj Cristotac ircati, jupat kellkapjjaraqui.",
                "12.": "Janiw ucajj takpachäquiti: nayaruw uñstayitu, nayasti istʼtwa, uñjaractwa; Kollan Ajayun chʼamapaw nayar yatiyaraquitu. Ucalaycu, janitejj mä qhitis juchanac lanti tʼakhesiñar uchascaspajja, take jaken chhakañapaw utjaspa.",
                "13.": "Ucat jupajj nayarojj situ: Cawquïrit-tejj jumajj wal yatcta, uca Kollan Ajayun chʼamaparjam mä uñachayäw uñstayita.",
                "14.": "Ucat juparojj sista: Qhitïts nayajj Diosar uqhäm yantʼañajjataqui, uñachayäw uñstayam sañajjataquejja? Jumasti ucan chekätapjj yatiracstajjaya, ucampis supayat jutatam laycuw uca yatïwimatjja, janiw yatcti, sät jumajja. Jan nayan munañajjarjam luratäcpanti; ucampis Diosatejj tʼakhesiycätam ucqhajja, jumataquejj uñachayäwïspawa. Uca luräwisti Diosan acapachans alajjpachans chʼamanïtap yatiyi. Ucatsti Criston jutañapat yatiyaraqui. Tatay, juman munañamarjam luratäpan, jan nayan munañajjarjamäpati.",
                "15.": "Naya Jacobojj uca arunac arsta ucqhaw, Tatitun chʼamapajj jupjjar juti, jupasti orakeruw liwitat-ti. Ucat walja uruw jupajj mankʼayatäna.",
                "16.": "Ucat jupajj jakenacar säna: Kharür tantachasipjjam, cunalaycutejj nayajj jiwjjäwa; nayasti janïr jiwcasaw jakenacar parlañ munta.",
                "17.": "Ucat khepürojj walja jakenacaw tantachasipjjäna. Jupasti jupanacarojj khan parlaraquïna: Cuntejj nayajj jumanacar yatichapcsma ucanacajja, cʼariwa –sasaw saraquïna. Ucat jupajj Criston chekätap arsüna, Kollan Ajayun allajjpach quitanacan yanapirïtapat arsusiraquïna.",
                "18.": "Jupajj khan jupanacar parli, supayan chʼamapaw nayar sallkjjetu –sasa. Seremasti mankhapachat parläna, uqhämarac wiñay pachata, wiñay mutuyäwit parlaraquïna.",
                "19.": "Jupajj saraquïnwa: Wal ajjsartayasta, jan kʼomachcayäqui uca juch lurquirists uqhäm amuyasta. Nayajj Diosaruw cʼarint-ta, cunalaycutejj Criston chekätapajj cʼariw sistwa, ucatsti kellkatanacaparojj chekaw saractwa. Kellkatanacasti chekpachaw Cristot ircatapjje. Diosar uqhäm cʼarintatajj laycuw nayataquejj sinti ajjsarcañäspa –sasaw ajjsarayasta, ucampis Diosaruw arsusta.",
                "20.": "Uca arunac arsusinsti, janiw jucʼamp arsuñatac chʼamanïcänti, ucat jiwawayjje.",
                "21.": "Uca walja jakenacasti jupan ucanac arsusis tucusitap uñjasajja, wal muspharapjjäna. Diosan chʼamapasti jupanacjjaruw sarakanïna, jupanacasti orakeruw liwirtapjjäna.",
                "22.": "Ucasti naya Jacoborojj cusisiyituwa, cunalaycutejj ucjj alajjpachanquir Awquijjat mayista. Jupasti artʼäwijjaruw istʼitu, mayisïwijjarjamaw luraraquïna.",
                "23.": "Ucatsti, sumancañamp Diosar munañampejj wastat jakenac taypin cutjtayatäjjäna. Jupanacasti kellkatanac yatjjatapjjäna, janiraquiw uca ñankha jaken arunacaparojj jucʼamp yäkapcaraquïnti.",
                "24.": "Ucat cunayman toket Laman jakenacar cutjtayañataquiw amuytʼapjjäna. Ucatsti chekäqui uc yatiñar wasitat irpanjjañataquiw amuytʼapjjaraquïna. Ucampis take ucanacajj inamayaquïnwa, cunalaycutejj nuwasïwinacats wil wartäwits Laman jakenacajj cʼuchïquipjjänwa, nanac jilanacaparusti wiñayaw uñisipjjaraquitäna. Armanacapan chʼamapampisti nanacarojj tucqhañ sapa cutiw yantʼapjjaraquitäna.",
                "25.": "Ucat Nefi jakenacajj nuwasiri jakenacapamp chʼamanacapampejj Laman jakenacaru chʼamañchasipjjäna. Dios khespiyir karkaparuw alcatapjjäna; ucat jupanacajj timanacaparojj ucapachan atipasipcaquïna.",
                "26.": "Naya Jacobosti chʼama karit awquirquipstjjäyätwa. Aca jakenacan sarnakäwinacap Nefin yakha tʼalpha lekʼetanacapjjar kellkatïpana, aca kellkat yatïwijjarjamaw kellkta –sasin tucuyta. Tiempompi jacäwinacajjampejj samcäcaspas uqhämaw sarakjjäna, cunalaycutejj nanacajj saparstʼat jan arsusir marcäpjjtwa, mä chekat yakha chekar muyuycupjjtwa, Jerusalen marcat alis-sunitäpjjtwa, tʼakhesïw taypin chʼusa wasaran naciri. Jilanacajjan uñisita. Ucaw nuwasïwinacamp chʼajjwäwinacampjj utjayi; ucat urunacajjanjj jaqhusipjjäyäta.",
                "27.": "Naya Jacobosti sepulturajjar sarakañajjan jacʼätap uñjta. Ucat Enos yokajjar sista: Aca tʼalpha lekʼetanac catjjam. Ucat cuntejj Nefi jilajjajj nayar camächitjam arsquitu, ucanac Enosarojj arsuracta; jupasti uca arunacar phokhañapataquiw arsuraqui. Aca tʼalpha lekʼetanacjjar kellkañ tucuyjjaractwa. Uca kellkatajjasti jucʼaquiwa. Qhitinacatejj acanac leyipcan ucanacarojja, jiquisiñäniw sistwa, walja jilanacajjan nayan arunacajj leeñap suyasa. Jiquisiñcam jilanaca."
            }
        }
    },
    "enos": {
        "meta": {
            "slug": "enos",
            "name": "Enosan Kellkatapa",
            "chapterWord": "ri Jalja"
        },
        "chapters": {
            "1": {
                "1.": "Naya Enosajja, awquijjan asqui jakëtap yat-ta, cunalaycutejj jupajj lajjrapat yatichitu, uqhämaraquiw Tatitun uywañapan ewjjañapan yaticharaquitu. Ucalaycu, Diosajjan sutipajj jachʼar aptatäpan.",
                "2.": "Jichhasti yatiyämawa cunjämtejj Diosan nayrakatapan mayjtʼascäyäta, juchanacajjat janïr pampachayascasajja.",
                "3.": "Nayajj chʼumiruw sarta mankʼañatac jiwayiri. Ucan parlapuniricän ucat amtasta cunjämtejj awquijjajj wiñay jacañjjat arsupunïna, kollan jakenacan cusisiñapasti, chuymajjaruw chʼalljjtayitäna.",
                "4.": "Chuymajjasti awtjayasiwa. Ucat Luririjjan nayrakatapan konkortʼasta; naya quipcataquiw jupar achictʼasiracta jachʼa mayisiñamp walpin achictʼasisa. Ur pakariw jupar artʼasta, jïsa, cunapachatejj arumthapcän ucapachasti, jachʼat artʼasiscactwa, arujjan alajjpachar puriñapcama.",
                "5.": "Ucat mä aruw nayar jutitu, aqhäm sasa: Enos, juchanacamajj pampachatäjjewa, jumasti qhuyapayataraquïyätawa.",
                "6.": "Naya Enosasti Diosan janipin cʼarisirïtap yatïyäta, ucat nayan juchat llaquisiñajjajj apakatäjjäna.",
                "7.": "Nayasti juparojj sistwa: Tatay, cunjämats ucajj lurasi?",
                "8.": "Jupasti nayarojj sanituwa: Juman Cristor iyawsatamat lurasi, qhitirutejj janipin cunapachas istʼcta, uñjcaracta. Walja maranacaw sarakani jupajj janchin janïr uñstcan ucqhacamajja. Uqhämasti, sarjjam; iyawsäwimaw jumar asquiptaytam –sasa.",
                "9.": "Ucatsti, uca arunac istʼasin nayajj Nefi jake jilanacajjan sum sarnakañap munañ kalltäyäta. Ucat jupanacataquejj takpach chʼamajjamp chuymajjampiw Diosat mayirapta.",
                "10.": "Nayajj uqhäm ajayun kʼewtʼascäyät ucqhaw, Tatitun arupajj wasitat amuyujjar manti, aqhäm sasa: Jilanacamaruw tumpä, jupanacan camächitanacajjar phokhañaparjama. Nayaw jupanacarojj aca orak churjjta; aca orakesti kollan orakewa. Janiraquiw aca orakerojj ñankhachcäti, jaken ñankh luratap laycuquiw ñankhachatäni, Ucat nayan arsüwijjarjamaw jilanacamar tumpä. Jupanacan juchanacapatsti llaquisiñampiw quipca pʼekenacapjjar apjjatä.",
                "11.": "Naya Enosasti uca arunac istʼasinjja, Tatitur iyawsañajjajj jan pächasiriw tucüna. Ucatsti jan inactʼasaw jupat mayiracta Laman jake jilanacajjataqui.",
                "12.": "Ucatsti, nayan take chʼamamp mayisitajj khepata, wali amuyump achictʼasitajj khepatarac Tatitojj nayar situ: Iyawsatam laycuw, munatamarjam churäma.",
                "13.": "Acän jupat catokañ munatajjajja: Nefi marcajjatejj juchar purispa, ucat cunjämats tʼunjataspa ucajja, Laman jakenacasti janirac tʼunjatäcaspat ucqhajja, Dios Tatitun Nefi jakenac sata marcajjan sarnakäwipjjat kellkatanac imañap munayäta, kollan amparapan chʼamapampiquisa. Uca kellkatanac khepürun Laman jakenacan ucar apañataqui, inas uqhämat jupanacajj khespiyasiñ toker irpatäpjjchispa.",
                "14.": "Cunalaycutejj jichhacamajj jupanacar chekpach iyawsañar cutjtayañatac chʼamachasipjjatajjajj inamayaquiwa. Kʼapisisaw jupanacajj arsupjjäna nanacan sarnakäwi kellkatanacajjar tʼunjañataqui, nanacar jiwarayañataqui, uqhämaraqui awquinacajjan jichuntat luräwinacapar chhaktayañataqui.",
                "15.": "Uqhämasti kellkatanacajj imañatac Diosan chʼamanïtap yatisin nayajj jupar artʼascapunïyäta, cunalaycutejj jupajj nayrapachajj sitänwa: Cuntejj iyawsañamp nayat mayisïta, Criston sutipjjaru catokañam iyawsasajja, ucjj catokätawa.",
                "16.": "Nayasti iyawstwa, ucat Diosar artʼasiracta kellkäwinacajjar imañapataqui. Ucat jupajj mä arusjäwiruw nayamp manti kellkäwinac Laman jakenacar uñstayañataqui, cunürutejj amuyuparjam waliquïcaspa ucüruna.",
                "17.": "Naya Enosasti yatïyätwa, cawquïr amtäwtejj jupajj nayamp lurcän ucarjam lurañapa; ucat chuymajjajj samari.",
                "18.": "Tatitusti nayarojj aqhäm situwa: Awquinacamajj uc lurañajjataquejj mayisipjjaraquitänwa. Jupanacan iyawsañaparjamaraquiw ucajj jupanacatac luratäni, cunalaycutejj jupanacan iyawsañapajj juman iyawsañamjamänwa.",
                "19.": "Uca khepatsti, naya Enosajja, Nefin jakenacap taypin sarnakawayäyäta, Diosan arjasina, cunanactejj uñjcäyätsa istʼcaraquïyätsa ucanacat ircatasaraqui.",
                "20.": "Ircataractwa, Nefin jakenacapajja, take chʼamapampiw irnakapjjäna Laman jakenac Diosar cheka iyawsañar cut-tayañataqui. Ucampis chʼam tucupjjatajjajj inamayaquïnwa. Uñisïwipajj jan tucuycayänwa. Jupanacasti ñankha chuymanacapan irpatäpjjänwa, chʼumi lakʼonacjam ajjsarcañ wali wil wartir marcaruw tucupjjaraquïna. Jupanacasti wacʼaru, yakha diosanacaruw yupaychapjjäna, kʼañu luräwinacamp phokhantatäpjjaraquïnwa, ajjsarcañ lakʼonacarac mankʼapjjäna, chʼujllanacan utjasipjjaraquïna. Chʼusa wasaran maysat maysar aywinakapjjäna, jiscʼa lipʼich wacʼamp wacʼantata. Ñicʼutapasti kʼala mururataraquïnwa. Michʼi illaptʼaña, sable, hacha, take ucanac wali sum apnakañ yatipjjäna. Waljaniraquiw jupanacat chʼoke aych mankʼapjjäna. Jupanacasti sapürojj nanacar jiwarayañataquiw thakapjjetäna.",
                "21.": "Nefin jakenacapasti yapunac yapuchapjjäna; take cunayman yaran achunac achuyapjjäna; uywa tamanac uywapjjaraquïna, take cunayman casta vaca tamanacaraqui; chiwunaca, kollunquir chiwunaca, take cunayman caballonacaraqui.",
                "22.": "Nanac taypinsti Diosan arjirinacajj sinti waltʼatänwa. Jakenacasti jan altʼir chʼollkhe amuyun jakenacapjjänwa.",
                "23.": "Janiw cunas jupanacan mäqui tʼunjañ toker jalantapjjañapat jarqʼirejj utjcänti. Jan ucasti, chʼama arunacamp jupanacar parlaña, yatichaña, tʼunjäwinacat yatiyaña, jiwañat amtayaña, wiñay wiñayan jan tucusïwipat amtayaña, taripäwinacat parlaña, Diosan chʼamapat parlaña, take ucanacat parlaña, Tatitun ajjsarañapan saytʼapjjañapatac onjjtayasaquiw tincüwipat jarcʼakañjamäna. Ucatarac nayajj jupanacjjat kellkta.",
                "24.": "Nayasti Nefi jakenacamp Laman jakenacamp nuwasïwinacap jacäwijjan uñjaracta.",
                "25.": "Ucatsti nayajj chuymaniptäyätwa. Lehi awquijjan Jerusalenat mistutapatjja, patac pakallk tunc llätuncan maraw sarakjjäna.",
                "26.": "Amuyasiraquïyätwa, nayan amay imäwir sarakañajjan jacʼäjjatapa. Nayasti Diosan chʼamapan khanañchatäyätwa, aca marcar arjañajjataqui yatichañajjataquiraqui, uqhämaraqui Cristonquir chekätaparjam ar yatiyañajjataqui. Takpach jacäwijjan ucanacjjat yatiyäyäta. Uqhäm lurasaw wal cusisïyäta aca oraken utjquis ucanacat sipana.",
                "27.": "Jichhasti cawqhantejj samarcäs uca chekarojj niy sarirjamäjjtwa. Uca chekasti nayan Cutsuyirijjamp chicäniwa, cunalaycutejj nayajj yat-twa, jupan samarañ jicjjatä. Walpin cusisiracta cunalaycutejj mä uruw janchijjajj jan jiwquir janchir tucuni, nayasti jupan nayrakatapan saytʼaraquï; ucat ajanuparojj cusisiñampiw uñcatä. Jupasti nayarojj saraquitaniwa: Nayar jutjjam, qhuyapayat jake. Jumataquejj waquichat chekaw utji, Awquijjan khapak utanacapana. Uqhämapan."
            }
        }
    },
    "jarom": {
        "meta": {
            "slug": "jarom",
            "name": "Jaroman Kellkatapa",
            "chapterWord": "ri Jalja"
        },
        "chapters": {
            "1": {
                "1.": "Jichhasti naya Jaromajja, mä kawkha arunac kellkta, Enos awquijjan ewjjat arunacaparjama, nanacan lakʼa achilanacajjan sutinacap imañajjataqui.",
                "2.": "Aca tʼalpha lekʼetanacan jiscʼätap laycu, aca arunacan Laman jake jilanacajjan asquinacapatac kellkatätap laycusti, mä jucʼa kellkañajjaw wactʼitu. Ucampis jutir urunacat yatïwinacjj janiw kellkcäti, janiraquiw Diosat yatiyäwinac kellkcaraquïti. Cunamps jucʼamp kellkerist nayajja, lakʼa achilanacajjan kellkatanacapjjaru? Janit jupanacajj khespiyasiñan utjañapjjat yatiyapqui? Yatiyapjjew sist nayajja, ucasti nayataquejj waliquiwa.",
                "3.": "Lurañajj waliw aca jakenac taypina, chuymanacapan chʼollkhëtapa, jinchunacapan okarätapa, juyqhu amuyunïtapa, pʼekenacapan jan altʼirïtap laycu. Ucampis Diosajj walpin jupanacarojj qhuyapayi, janiraquiw jichhacamajj jupanacar aca oraket pichanucquiti.",
                "4.": "Uqhämaraqui, waljaniw nanac taypinquirinacajj Diosat walja yatiyäwinac catokapjje, cunalaycutejj jupanacat yakhepajj altʼirïpjjewa. Cawquïrinacatejj altʼapqui, iyawsañanïpcarac ucanacajja, Kollan Ajayumpiw chuymanacapan parlasipjje. Kollan Ajayusti jaken wawanacapar iyawsañanïtaparjamaw yatiyi.",
                "5.": "Jichhasti pä patac maraw sarakjjätayna. Nefi jakenacasti jachʼa marcaruw uca orakenjj tucupjjäna. Jupanacajj Moisesan leyip phokhañataquiw chʼamachasipjjäna, samarañ ursti kollanjam Tatitutac imapjjaraquïna. Janiw jupanacajj kollanäc ucjja ñankhar tucuyapcänti, janiraquiw Diosat ñankh parlapcaraquïnti. Marcan leyinacapasti wali chʼamän phokhañajja.",
                "6.": "Jupanacasti uc-chʼpach orakjjar wali chʼekenokatäpjjänwa, Laman jakenacajj uqhäm chʼeketatatäpjjaraquïnwa. Jupanacasti Nefi jakenacat sipan jucʼamp waltʼatänwa; jakenacar jiwarayañ munapjjäna, lakʼonacan wilap umapjjaraquïna.",
                "7.": "Walja cutiraquiw nanac Nefi jakenacamp nuwasirejj jutapjjäna, ucampis nanacan pʼekechirinacajjamp jilïr jakenacampejj Tatitur jachʼa iyawsäwinïpjjänwa. Jupanacasti jakenacaruw Tatitun thaquinacap yatichapjjäna; uqhämat Laman jakenacampejj kʼewtasipjjta. Orakenacajjatsti alisnucupjjaraquïyätwa. Marcanacajjarojj wal chʼamaniptayapjjaracta, cawqhatejj nanacan tuti orakejjäqui ucanacarusa.",
                "8.": "Ucatsti walpun miratatapjjta, uc-chʼpach orakjjaruraquiw chʼekentapjjta. Korita, kollketa, cunayman cʼajquirinacata, cʼullut suma qhithutanacata, utanacata, maquinanacata, jiruta, cobreta, bronceta, acerota, take ucanacat kamirïpjjta; take cunayman casta herramientanac lurapjjta, yap yapuchañataqui, nuwasiñataqui; ari pʼeken michʼinaca, michʼi kʼepnakañanaca, dardonaca, wara lawanaca, take waquichasïwinac nuwasiñatac lurapjjaracta.",
                "9.": "Uqhäm Laman jakenacatac waquichasitïpan jupanacajj janiw nanacarojj atipapquitänti. Ucampis Tatitun arupajj chekätap yantʼasïna; jupajj awquinacajjaruw säna: Camächitanacajjarutejj phokhapjjätajja, orakenjj jachʼaptapjjätawa.",
                "10.": "Tatitun arjirinacapasti Nefi jakenacaruw ewjjapjjäna, Diosan aruparjama, janitejj jupanacajj camächitanac phokhapcaspajja, uca lant leytejj pʼaquipjjaspa, ac-chʼpach orakjjan tucqhatäpjjäspawa.",
                "11.": "Ucat arjirinacajj sacerdotenacamp yatichirinacampejj wali amuyump chʼamtʼapjjäna, jan karjasisaw jakenacarojj kʼaphäñapatac ewjjtʼapjjäna. Moisesan leyip yatichapjjäna, uqhämaraqui cunataquitejj uca leyejj churatäcän uc yatichapjjaraquïna. Ewjjapjjaraquïnwa, Mesiasar suyapjjam sasina, jutäwipar niyas jutcaspajj uqhäm iyawsapjjaraquim –sasa. Uqhäm jupanacarojj yatichapjjäna.",
                "12.": "Ucanac lurasin, yatichirinacajj jakenacar uca orakjjan tucqhatäñapat cutekayapjjäna. Jupanacajj arumpiw jaken chuymanacap chʼalljtayapjjäna, juchat cutiquipstañcam jupanacar amtayasa.",
                "13.": "Pä patac quimsa tunc quimsakallkon maraw sarakjjäna, chʼajjwanacas tokesiñanacas ucapachajj waliw utjäna.",
                "14.": "Naya Jaromasti, kellkañ tucuyta, aca tʼalpha lekʼetanacan jiscʼanacätap laycu. Ucampis jilanacajja, Nefin yakha tʼalpha lekʼetanacap thakapjjam, ucanacan kellkataw nuwasïwinacajja, pʼekechirinacan kellkataparjama, jan ucajj cuntejj jupanacajj kellkayapcän ucarjama.",
                "15.": "Aca tʼalpha lekʼetanacsti Omni yokajjaruw catuyta, lakʼa achilanacajjan arsut arunacaparjam imatäñapataqui."
            }
        }
    },
    "omni": {
        "meta": {
            "slug": "omni",
            "name": "Omnin Libropa",
            "chapterWord": "ri Jalja"
        },
        "chapters": {
            "1": {
                "1.": "Jichhasti naya Omnejja, Jarom awquijjan ewjjap catokta, mä kawkhanac aca tʼalpha lekʼetanacjjar kellkañajjataqui, lakʼa achilanacajjan sutinacap imañataqui.",
                "2.": "Ucat nayan sarnakäwijjan espadamp wal nuwasta Nefi arquiri marcajjan Laman jake timanacapan amparapar jan puriñapataqui. Ucanac yatiñam munirista. Ucampisa nayaw ñankha jakëtjja, janiw nayajj Tatitun leyinacapsa camächitanacaps phokhcti, cunjämatejj lurañajjajj wactʼquit uqhäma.",
                "3.": "Pä patac pakallk tunc sojjtan maraw sarakjjäna. Nanacansti walja sumancañ pachanacaw utjäna, uqhämaraqui walja jachʼa nuwasïwi wil wartäwi pachanacas utjaraquïna. Ucat pä patac quimsakallk tunc payan maraw sarakawayjjäna, nayasti aca Tʼalpha Lekʼetanacjja, awquinacajjan camächitaparjamaw imta; Amaron yokajjaruw ucanac catuyawayjjta. Ucampiw tucuyjjaracta.",
                "4.": "Jichhasti naya Amaronajj cuntejj kellkcta uc awquijjan kellkatanacapar kellkta, ucanacasti jucʼaquiwa.",
                "5.": "Jichhasti quimsa patac pä tuncan maraw sarakjjäna, jucʼamp ñankha Nefi jakenacasti kʼala tucqhatänwa.",
                "6.": "Cunalaycutejj Jerusalen marcat apsutapatjja, timanacapan amparapar puriñat khespiyatapatjja, cuna arunactejj lakʼa achilanacajjar parlqui, ucanacan jan phokhasiñap Tatitojj jan muncänti. Jupanacarusti camächitanacajjar jan phokhañamarjamajj janiw uca orakenjj jachʼaptapcätati –sänwa.",
                "7.": "Ucat Tatitojj jachʼa taripäwimp jupanacarojj taripi; ucampis asqui jakenacarojj janiw takpach tucqhayquiti. Timanacapan amparapat jupanacarojj khespiyi.",
                "8.": "Ucatsti nayajj Tʼalpha Lekʼetanac Quemis jilajjaruw catuyta.",
                "9.": "Jichhasti naya Quemisaw kellkta, cuna jucʼanactejj kellkcta pachpa jilajjan kellkatanacaparu, cunalaycutejj cuntejj khepa tokerojj jupajj kellkqui ucjj uñjtwa. Jupasti pachpa amparapampiw ucjj kellke, nayar acanac catuyquitojj ucürpachparaquiw ucanacjj kellke. Uqhämat nanacajj kellkatanac catjjäsipjjta, ucasti awquinacajjan camächitaparjamawa. Uqhämasti nayajj tucuyjjtwa.",
                "10.": "Jichhasti, naya Abinadomajj Quemisan yokapätwa. Nayasti nanac Nefi jakenacamp Laman jakenacamp nuwasïwinacapa, chʼajjwanacap uñjta. Nayasti quipca espadajjampiw walja Laman jakenacar jiwarayta, jilanacajjar arjjatasa.",
                "11.": "Aca jakenacan sarnakäwinacapajja, pʼekechirinacans mitat mitar catuyatäqui uca tʼalpha lekʼetanacar kellkatawa. Janiw nayajj Diosat yakha yatiyäwipatjj yatcti, kellkatäc ucac yat-ta. Janiraquiw jutir urunacat jan kellkat yatiyäwitjj yatcaracti; uqhämasti cunatejj kellkatäc ucajja, walïquiwa. Ucampiw tucuyjjta.",
                "12.": "Nayajj Amalequi Abinadoman yokapätwa, nayasti mä kawkhanac Zarahemla orakjjar pʼekechir tucuyatäcän uca Mosiat parlapjjäma. Cunalaycutejj jupajj Tatitun yatiyatänwa Nefi oraket mistuñapataqui, kawkha jakenacatejj Tatitun arupar istʼapcän yäkapcaraquïn ucanacamp uca oraket wasarar chic mistsuñapataqui.",
                "13.": "Ucatsti jupajj Tatitun camächitaparjamaw luräna; cawquïrinacatejj Tatitun arupar yäkapcänjja, istʼapcaraquïn ucanacajja, uca oraket wasararuw mistupjjäna. Jupanacajj walja yatiyäwinac toke jutir urunacat yatiyäwinac tokeraquiw irpatäpjjäna. Jupanacasti sapa cutiw Diosan ewjjatäsa, jupan amparapan chʼamapan uca wasaranjam irpatäpjjaraquïna, Zarahemla orak sat oraker sarakañapcama.",
                "14.": "Ucatsti jupanacajj Zarahemla sat jakenac catjjapjjäna. Zarahemla jakenac taypin wali jachʼa cusisiñaw utjäna. Zarahemla jakesti walpin cusisiraquïna, Tatitun Mosiah jakenacar bronce tʼalpha lekʼetanacamp qhitanitap laycu. Uca bronce tʼalpha lekʼetanacasti judionacan sarnakäwipanïnwa.",
                "15.": "Ucat Mosiajj Zarahemlanquir jakenacan Jerusalenat jutirïtap yatjjäna; jupanacasti Judan Sedecias sat pʼekechiripajj catuntatäsin Babilonia marcar irpatäcän ucapachaw Jerusalenat mistupjjäna.",
                "16.": "Jupanacasti chʼusa wasaranjam sarapjjäna. Jupanacarusti Tatitun amparapajj jachʼa lamar umanacanjam irpasincäna, cawqhantejj Mosiajj jupanacar jicjjatqui uca orakeru. Uca pachatpach uca oraken utjasipjjatayna.",
                "17.": "Cunapachatejj Mosiajj jupanacar jicjjatcän ucapachajja waljanïpjjataynawa, ucampis walja nuwasïwinacamp jachʼa chʼajjwanacampiw jupanac taypin utjaraquitayna. Yakhep pachajj espadamp jiwayatäpjjaraquitaynawa; arupasti cunaymanar pejjtuntatänwa. Janiraquiw cuna kellkatanacs jupanacamp chicajj apnakapcaraquïnti; Luriripan utjatapjj janiw amuyasipcänti. Mosian jakenacapas janiraquiw jupanacan arup amuyapcaraquïnti.",
                "18.": "Ucampisa Mosiajj quipca arupat jupanacar yatichayäna. Mosian arup yatichayatap pasatatjja, Zarahemla jakejj amuyuparjam lakʼa achilanacapat khanañchäna; jupanacan sutinacapajj kellkatawa, ucampis janiw aca tʼalpha lekʼetanacancquiti.",
                "19.": "Ucatsti Zarahemla jakenacamp Mosia jakenacampejj mayaruquiw mayachthapisipjjäna, Mosiasti pʼekechirit ut-tʼayatänwa.",
                "20.": "Ucat Mosian urunacapan mä jachʼa kal jupar apcatapjjäna, uca kalansti kellkatanacaw utjäna. Diosan chʼamapamp wajjtʼäwipampiw Mosiajj uca kalan kellkatanac arsuyäna.",
                "21.": "Uca kellkatanacasti Coriantumr sat mä jaketa, jupan marcapan jiwayatanacapat yatiyäna. Zarahemla jakenacasti Coriantumr jakeruw jicjjatapjjäna; jupasti jupanacamp llätunc phajjsiw kamawayäna.",
                "22.": "Uca kalansti mä kawkha arunacajj, Coriantumr jaken lakʼa achilanacapat kellkataraquïnwa. Cunapachatejj Tatitojj jakenacan arup pejjtuntcän ucapachaw Coriantumran nayra awquinacapajj torret jutapjjäna. Tatitun chʼamätapajj jupanacaruw puri, asqui taripäwinacaparjama; jupanacan chʼaqhanacapasti alay oraken chʼeketatatawa.",
                "23.": "Jichhasti naya Amalequejj Mosian urunacapan nasta; jupan jiwañapcamaraquiw jacaracta; Benjamin yokapajj jupa lantiw marcar sarayi.",
                "24.": "Ucat Benjamin pʼekechirin urunacapan mä jachʼa nuwasïwimp walja wil wartäwimp uñjta, Nefi jakenacamp Laman jakenacamp pura. Ucampis Nefi jakenacajj jupanacaruw atipapjje; ucatsti Benjamin pʼekechirejj jupanacarojj Zarahemla oraket alisnucüna.",
                "25.": "Nayasti chʼama karit awquirquipstascäyätwa. Jan wawanïtajj laycusti, Benjamin pʼekechiriruw aca tʼalpha lekʼetanac catuyä, Tatit nayrakatan asqui jakëtap yatcasa take jakenacar Diosar Israelan Kollanapar jutapjjañapatac ewjjasa, uqhämaraqui jutir urunacjjat yatiyäwinacar iyawsapjjañapataqui, Diosat yatiyäwiparu, jupan qhitanacapan lurañanacaparu, yakha lajjrat parlañ churäwiru, arunac jakoquipañ churäwiru, cunatejj sumäqui take ucanacar iyawsapjjañapataquiraqui; cunalaycutejj take suma asquejj Tatitut juti; cunatejj ñankhäqui ucasti supayat juti.",
                "26.": "Jichhasti munat jilanaca, nayajj Cristo Israelan kollanapar jutjjapjjañam munta, jupan khespiyäwipar cutsuyäwipan chʼamapar mantapjjañamataqui. Jïsa, jupar jutapjjam, ucat takpach chuymanacam jupar wajjtʼäwjam loktapjjam. Ayunapjjapunim, uqhämaraqui Diosat mayisisipcaquim, tucuycam thurtʼasipjjaraquim. Chekpachaw Tatitojj jaqui, khespiyatäpjjaraquïtawa.",
                "27.": "Jichhasti nayajj mä jucʼa parlañ munirista, kawkhanitejj chʼusa wasarar maqhatapcän Nefi oraker cut-tiri ucanacjjata, cunalaycutejj waljaniw tuti orakepancañ munapjjäna.",
                "28.": "Ucat chʼusa wasarar maqhatapjjäna. Jilïripajj jachʼa chʼaman jakënwa, janiw Dios nayrakatanjj altʼirïcänti. Ucat jupajj chʼajjwayän jupanacarojja. Niy takpachanjamaw chʼusa wasaran jiwarayatäna, pheska tuncaniquiw jiltʼi; ucanacasti Zarahemla oraker wastat cut-tapjjäna.",
                "29.": "Ucat jupanacajj waljaniruraquiw irpapjjäna, wastat chʼusa wasarar sarapjjaraquïna.",
                "30.": "Naya Amalequisti mä jilanïyätwa, jupasti jupanacamp chicaw saräna; ucqhatpachaw jan jupanacat yatcti. Nayasti jiwirjamäjjtwa; aca tʼalpha lekʼetanacasti phokhatawa. Uqhämasti acqharuw arsuñ tucuyta."
            }
        }
    },
    "w-of-m": {
        "meta": {
            "slug": "w-of-m",
            "name": "Mormonan Arunacapa",
            "chapterWord": "ri Jalja"
        },
        "chapters": {
            "1": {
                "1.": "Jichhajja, naya Mormonajj lurcäyät uca kellkatanac Moroni yokajjan amparapar niy catuyañampïsaw Nefi jake marcajjan takpachjam tucqhatäñap uñjta.",
                "2.": "Uqhämaraqui Criston jutäwipatjja, walja patac mararaquiw sarakjjäna. Aca kellkatanacsti yokajjan amparaparuw catuyta; jupajj marcajjan kʼala tucqhatäñapjja, uñjasamachaniwa. Ucampis Diosajj juparojj tʼunjäw taypit mistuñapatac jacäw churpan, jupan mä kawkhanac jupanacjjat kellkañapataqui, Cristots mä kawkhanac kellkañapataquiraqui, uca kellkäwinacan mä urojj marcajjan asquïñapataquiwa.",
                "3.": "Jichhasti cuntejj kellkcta ucjjat mä jucʼ arstʼä, cunalaycutejj nayajj Nefin tʼalpha lekʼetanacapat jiscʼar apsusin Benjamin pʼekechirin marcar sarayatapcama, qhitit-tejj Amalequejj parlcäna, uca luratajj khepatjja, cuna kellkatanacatejj nayan amparajjar catuyatäcän ucanac taypin thakta. Ucat aca tʼalpha lekʼetanac jicjjataracta. Acansti arjirinacjjat mä kawkha kellkat jicjjat-ta, Jacob arjirita, aca Benjamin pʼekechircama. Uqhamaraquiw Nefin walja arunacapajj utjaraquitayna.",
                "4.": "Cunalaycutejj uca tʼalpha lekʼetanacancqui ucanacajja, nayar wal cusisiyitu, uca kellkatanacan Criston jutäwipat yatiyatap laycu; awquinacajjan ucanacat waljanac phokhasitap yatïwip laycuraqui; uqhämaraqui kawkha cunanacatejj nanacat jichhürcamajj yatiyatäcän take ucanacan phokhasïwip yatiracta; kawkhatejj jutir urunacan phokhasiñapajj utjqui ucanacajja, phokhasipuniraquiniwa.",
                "5.": "Ucat aca arunac ajllta nayan kellkatajj tucuyañataqui. Uca jiltʼa kellkatajjsti nayajj Nefin tʼalpha lekʼetanacapat apsü; janiw marcajjan sarnakäwipatjj takpach kellkcaraquirist-ti.",
                "6.": "Ucampis aca tʼalpha lekʼetanacjja, nayan kellkatajjamp chic apthapï, cunalaycutejj ucanacajj wali munataw nayataquejja; acanjja jutir urunacat yatiyäwinacampi, Diosat yatiyäwinacapampiw utji. Uqhämaraquiw nayajj yatiracta jilanacajjataquejj uqhäm wali munataraquïniwa.",
                "7.": "Acsti yatit amtäwirjamaw lurta, cunalaycutejj uqhäm chuymajjar amuyayitu, nayancqui uca Tatitun Ajayupan luräwiparjama. Janiw nayajj take cun yatcti, ucampis Tatitojj take cunatejj jutcan uc yati; ucat jupajj munañaparjam lurañataquiw naya tok luri.",
                "8.": "Nayan Diosar achicasïwijjajj jilanacajjataquiwa, jupanacan Diosan utjatap wastat yatiñar cut-tapjjañapataqui; jïsa, Criston jupanacan wastat suma munat jakëpjjañapataqui.",
                "9.": "Jichhasti naya Mormonajja, cuna kellkatatejj Nefin tʼalpha lekʼetanacapat apscta uc tucuyä; uca kellkatajjsti cuna yatïwimp amuyumptejj Diosajj churquitu ucarjamaw luraracta.",
                "10.": "Ucat Amalequejj aca tʼalpha lekʼetanac Benjamin pʼekechirir catuyqui uca khepatpach Benjaminajj acanacamp yakha tʼalpha lekʼetanacamp chic uscüna. Uca yakha tʼalpha lekʼetanacasti pʼekechirit pʼekechirir Benjamin pʼekechirin urunacapcam catuyatänwa.",
                "11.": "Ucat ucanacajj Benjamin pʼekechirit kalltasin, yakhat yakhar catuyatänwa, nayan amparajjar puriñapcama. Naya Mormonasti jichhat ucsarojj ucanacan imatäñapataquiw Diosat mayista. Ucanacan imatäñapjj yatiractwa; cunalaycutejj jachʼa cunaymananacaw ucan kellkata. Uca jachʼa cunaymananacat marcajjamp jilanacapampejj Diosan kellkat aruparjamaw khep khepa jachʼa urun taripatäpjjani.",
                "12.": "Jichhasti uca Benjamin pʼekechirit parlasajja, mä kawkha chʼajjwanacaw jupan quipca marcap taypin utjaraquïna.",
                "13.": "Uqhämaraquiw Laman jakenacan nuwasiri tamanacapajj Nefi oraket Benjaminan marcapamp nuwasirejj jutapjjaraquïna. Ucampis Benjamin pʼekechirejj nuwasiri tamanacaparojj mayaruw mayachthapïna ucat Laman jakenacaru saytʼasïna, jupasti quipca amparapan chʼamapampiw Labanan espadapamp nuwasiraquïna.",
                "14.": "Tatitun chʼamapampiw jupanacajj timanacapamp walja warank Laman jakenacar jiwarayañcam nuwasipjjäna; uqhämaraquiw Laman jakenacaru uc-chʼpach tuti orakenacapat tʼiscsuyañcam nuwasipjjaraquïna.",
                "15.": "Ucatsti cʼari Cristonacan sartatap khepata, lacanacapan jistʼthapitätap khepata, juchanacapatjam mutuyatätap khepataraqui;",
                "16.": "Uqhämaraqui, cʼari arjirinacan, cʼari yatichirinacan, cʼari yatirinacana, jakenac taypin utjcän ucanac, juchanacapatjam mutuyatäcaraquïn uca khepata; uqhämaraqui walja chʼajjwanac utjatap khepata, Laman jakenacar waljan maqhatjjapjjatap khepatjja, Benjamin pʼekechirejj marcap taypinquir kollan arjirinacan yanapäwipampi.",
                "17.": "Cunalaycutejj Benjamin pʼekechirejj kollan jakënwa. Marcaparusti cheka cancañampiw sarayaraquïna; walja kollan jakenacaw uca oraken utjäna. Jupanacasti Diosan arup parlapjjäna, chʼamampi munañan cancañampiraqui; uqhämaraquiw jupanacarojj tokesipcaspas uqhäm ewjjapjjaraquïna, jakenacan Dios nayrakatan jan altʼapjjerïtap laycu.",
                "18.": "Uqhämasti ucanacan yanapäwipampiw Benjamin pʼekechirejj, takpach janchipan chʼamapampi, takpach ajayun amuyupamp chʼamtʼasaw uca oraken sumañcañ wastat ut-tʼayäna. Cunjämtejj arjirinacajj lurapcän uqhäma."
            }
        }
    },
    "mosiah": {
        "meta": {
            "slug": "mosiah",
            "name": "Mosian Kellkatapa",
            "chapterWord": "ri Jalja"
        },
        "chapters": {
            "1": {
                "1.": "Ucatsti, janiw jucʼamp chʼajjwanacajj takpach Zarahemla oraken utjcänti, janiraquiw Benjamin pʼekechirin jakenacap taypins utjcänti. Uqhämat Benjamin pʼekechirejj take jiltʼir urunacapanjja, sumancañan sarnakäna.",
                "2.": "Jupajj quimsa yokanïnwa; sutinacapasti Mosia, Helorum, Helaman, ucanacänwa. Uqhämaraqui awquinacapan lajjrapat jupanacar yatichayaraquïna, jupanacan amuyasir jaker tucupjjañapataqui; lakʼa achilanacapan lacapat arsut yatiyäwinacat yatiñanacapataquiraqui. Uca yatiyäwinacasti Tatit tokew jupanacar catuyatäna.",
                "3.": "Uqhämaraqui, bronce tʼalpha lekʼetanacjjar kellkatanacat jupanacar yaticharaquïn aqhäm sasa: Wawanacajjay, nayajj acanac amtasiñam munirista, janitejj kellkatanacan, camächitanacan tʼalpha lekʼetanacajj utjcaspajja, jan yatisaw jiwasajj mutuscasäna; janiraquiw jichhacamas Diosat jan amuyatäc ucanacjj yatcasänti.",
                "4.": "Janitejj aca tʼalpha lekʼetanacajj utjcasapänjja, Lehi awquisajj take uca arunac wawanacapar yatichañataquejj janiw amtascasapänti. Jupasti egiptonquirinacan yatichatäsin uca kellkatanac arsuyäna, uqhämaraquiw jupajj ucanac wawanacapar yaticharaquïna, jupanacan quipca wawanacapar ucanac yatichañanacapataqui. Uqhämat Diosan camächitanacap jichhacam phokhañataqui.",
                "5.": "Nayajj juma yokanacajjaruw sapjjsma: Diosan amparap laycuw aca arunacajj imatäsqui, Diosat jan amuyatäc ucanac leeñasataqui, amuyañasataqui, camächitanacapan sapa cut nayranacas nayrakatancañapataqui. Janitejj ucanacajj utjcasapänjja, jiwasan lakʼa achilanacasas jan iyawsañaruw puripjjasapäna, jiwasanacasti Laman jake jilanacasjamaw tucupjjasäna. Jupanacajj janiw ucanacat cuns yatipquiti, janiraquiw ucanac yatichatas iyawsapcaraquiti, lakʼa achilanacapan jan cheka yatichäwinacap laycu.",
                "6.": "Ay wawanacajja! arunacampin kellkatanacampin chekätap amtasipjjañam munirista. Nefin tʼalpha lekʼetanacapasti chekaraquiquiwa. Ucan lakʼa achilanacasan kellkatanacamp arsüwinacapampejj utji; cunapachatejj Jerusalen marcat mistunipcän ucqhat jichhacama. Ucanacan utjatapampit chekätapampitjja, nayranacas nayrakatancatap laycuw yatipjjsnajja.",
                "7.": "Jichhasti, wawanacajja, jumanacatac asquïñapataquiw uca kellkatanac uñjjatañatac chʼamachasiñ amtasipjjañam munta, uqhämaraqui Diosan camächitanacapar phokhañam munaracta, Tatitun lakʼa achilanacasar churat arsüwinacarjam aca oraken jachʼaptapjjañamataqui.",
                "8.": "Walja yakha cunaymananac Benjamin pʼekechirejj yokanacapar yatichäna. Ucanacasti janiw aca libron kellkatäquiti.",
                "9.": "Benjamin pʼekechirejj yokanacapar yatichañ tucuyqui uca khepatjja, jupajj chʼama karit awquirquipstjjänwa. Cawqharutejj take orakenquirinacajj sarapqui ucar sarañapan jacʼätap amuyasjjaraquïna; ucat marc sarayañjja, maynïr yokapar churañan waquisitap amuyasiraquïna.",
                "10.": "Ucat jupa nayrakataruw Mosiar jawsayanïna. Aqhämarac juparojj parläna: Wawajjay, take aca orakena, take aca jakenac taypina, yatiynokañam munta. Uca jakenacasti Zarahemla jakenacawa, acan utjir Mosia jakenacaraquiwa. Uca yatiynokäwisti jupanacan tantachasipjjañapataquiwa; cunalaycutejj arumanthiw nayajj aca marcajjarojj quipca arujjamp yatiyä, juman aca marcan pʼekechiripätama sarayiripätamaraqui, cunalaycutejj aca marcjja Dios Tatituw churistu.",
                "11.": "Uqhämaraquiw aca jakenacarojj mä sut churä, uca sutit marcanac taypin uñtʼatäjjani, cawquïrinacarutejj Tatitojj Jerusalen marcat irpsunqui ucanac taypina; jupanacan Tatitun camächitapar jan karis phokher marcätap laycuw ucjj lurä.",
                "12.": "Uca sut jupanacar churcä ucajja, janipuniw chhaktayatäcaniti, juch lurapcan ucqhaquiw chhaktatäni.",
                "13.": "Jïsa, uqhämaraquiw nayajj jumar sisma: Tatitun aca suma bendicit marcapatejj juch lurani, ñankha wachoker marcar tucuñapcamajja, Tatitojj jupanacarojj jilanacapjam tʼuqhartapjjañapataquiw antutnucuni; cunjämtejj lakʼa achilanacasar muspharcañ chʼamapamp jichhacam imqui uqhämjja, janiraquiw jucʼamp lurcaniti.",
                "14.": "Nayajj jumaruw sisma: Janitejj Tatitojj lakʼa achilanacasar imañatac amparap lokatatcasapänjja, jupanacajj Laman jakenacan amparanacaparuw purisapäna, Laman jakenacan amparapan uñisitaw mutupjjasapäna.",
                "15.": "Ucatsti, Benjamin pʼekechirejj yokapar aca arunac parlañ tucuyasinjja, take cunanac marcar sarayañapataquejj ewjjäna.",
                "16.": "Uqhämaraqui, cuna kellkatanacatejj bronce tʼalpha lekʼetanacjjar kellkatäcan ucatarac jupar ewjjaraquïna; Nefin tʼalpha lekʼetanacapats ewjjaraquïnwa; Labanan espadapatsa, morokʼo irpirit jupar ewjjaraquïna. Uca morokʼo irpirejj lakʼa achilanacajjar chʼusa wasar taypin irpäna; ucasti Tatitun amparapamp waquichatänwa, sapakat maynin Tatitur istʼäwiparu, yäkäwiparjam jupanacar irpañapataqui.",
                "17.": "Ucat jupanacajj Diosar jan chek yäkapcän ucapachajja, saräwipanjja, janiw nayrakatar sarapcänti, antisas kheparuw cut-tayatäpjjäna, Diosan colerasïwipasti jupanacjjaruw puriraquïna. Ucatsti lurapjjañapäcän ucat amtasiyañataquisti, mankʼat tʼakhesïwinacamp jachʼa mutüwinacampiw jupanacarojj mutuyatäpjjäna.",
                "18.": "Jichhasti, Mosiajj awquipan arunacaparjamaw luräna; jupajj take Zarahemla orakenquirinacar tantachasiñanacapataquiw yatiynokäna, cuna arunactejj awquipajj jupanacar parlcän ucanac istʼir kollan utar maqhatapjjañapataqui."
            },
            "2": {
                "1.": "Mosian awquipan aruparjama, takpach uca oraken yatiynokasitap khepatjja, jakenacajj takpach uca orakenjja, cuna arunactejj Benjamin pʼekechirejj jupanacar arscan ucanac istʼiriw kollan utar maqhatañatac tantachasipjjäna.",
                "2.": "Jupanacajj waljanïnwa; waljanïtap laycusti, janiw jaqhutäcänti. Jupanacajj uca orakenjja jachʼaptapjjataynawa, waljaniruw miratatapjjaraquitayna.",
                "3.": "Uqhämaraqui, uywa tamanacapat jilïr kallunac apapjjäna, loktäwinacs naqhat loktäwinacs Moisesan leyiparjam loktañataquiw apapjjaraquïna.",
                "4.": "Uqhämaraqui, Tatit Diosapar yuspagar churañataqui, cunalaycutejj jupaw Jerusalen oraketjj irpsunïna, timanacapar amparanacapat khespiyäna, asqui jakenacaruw yatichiripäñapataquejj ajllïna, uqhämaraqui jupanacan pʼekechiripäñataquejj mä asqui jakeruw ajllïna, ucaw Zarahemla orakenjj sumancaña ut-tʼayäna; Diosan camächitanacapar phokhañanacapataquiw yaticharaquïna, jupanacan cusisipjjañapataqui, Diosataquis take jakenacataquis munasiñan phoktʼatäñapataqui.",
                "5.": "Jupanacajj kollan utar jutapcän ucapachajj chʼujllanacap uca ankäjjan familcam familcamaw ut-tʼayasipjjäna. Familianacansti mä chachajj warmipamp yokanacapamp phuchanacapampi. Ucanacansti yokanacapamp phuchanacapamp jilïrit sullcacamaw utjapjjäna. Sapakat familiasti yakh yakhänwa.",
                "6.": "Jupanacasti chʼujllanacap kollan uta muytatawjan ut-tʼayapjjäna. Sapa jaken chʼujllapan puncupasti kollan ut uñtatänwa, uqhämat jupanacajj ucancapjjäna, ucat Benjamin pʼekechirin arunacap istʼañataqui.",
                "7.": "Janiw Benjamin pʼekechirejj kollan ut mankhan jupanacar yatichirjamäcänti, jupanacan waljanïtap laycu; ucat jupajj mä saytʼu pucar lurayasïna, marcapan jupanacar arsut arunacap istʼañanacapataqui.",
                "8.": "Jupasti pucarjjat marcapar parlañ kalltäna; ucampis waljanïtap laycojja, janiw takpachanejj arunacapar istʼapcänti. Ucat cuna arunactejj jupajj arscän ucanac kellkayäna, ucat cawquïritejj jan arupar istʼcän ucanac taypiruw uca kellkat arunac apayäna, jupanacan arunacap catokapjjañapataqui.",
                "9.": "Acanacaw jupan arsutäc uca kellkayat arunacajja: Jilanaca, kawkhanitejj tantachasipcta ucjpachaniruw, jichhür arsupcäm aca arunac istʼapjjañam munta, janiw nayajj cuna arunactejj arsupcäm ucanacar jan cunäcaspas uqhäm amuyasiñanacamataquit jawsthapinipcsma; antisasinsa nayar istʼas yäkañanacamataquiwa, jinchunacam jistʼaras istʼañanacamataqui, chuymanacam jistʼaras amuyasiñanacamataqui, amuyunacam jistʼarañanacamataqui Diosat jan amuyatäc ucanac jumanacar uñtʼayatäñanacamataqui.",
                "10.": "Jumanacar acar jutañanacamatac jawsayatajjajj janiw nayar ajjsarañanacamataquïquiti, janiraquiw nayajj mä acapach jaket jucʼampïquirists uqhäm lupʼiñanacamataquis jawsayapcaracsmati.",
                "11.": "Nayajj jumanacjamätwa, janchins amuyunsa take cunayman usunacaw usuyitaspa; ucampis aca jakenacan ajllitätwa, awquijjan yakhachatätwa, Tatitun amparaparaquiw sarayirïñajjataquis, pʼekechirïñajjataquis aca marcajjar uchitu. Nayasti Tatitun taket sipan jucʼamp chʼamapamp imatätwa, Tatitojj churquitu take uca chʼamachʼasiñamp amuyump chʼamajjamp jumanacar lokañajjataqui.",
                "12.": "Nayajj jumanacaruw sapjjsma: Jichhacamajj jacäwijjan jumanacar lokañatac jaytatätwa, jumanacatjj janiw kors kollks yakha cʼajquir cunaymananacs mayipcsmati.",
                "13.": "Janiraquiw jumanacar carcelarojj catuntayapcaracsmati; janiw jumanac pur jakenac catuntañam muncti. Janiw jiwayañs lunthatañs wachokañs lurayapcsmati; janiw cuna ñankha luräwinacs lurayapcaracsmati, antisasinsa Tatitojj camächit churapctam take ucanacan camächitanacapar phokhañ yatichapjjsma.",
                "14.": "Naya pachaw quipca amparajjamp irnakta jumanacar lokañajjataqui, impuesto apthapïwinacas cunayman chʼama mutüwinacas jan utjañapataqui. Takpach aca nayan arsutanacajjatjja, jumanacajj jichhürun ircatirinacäpjjtawa.",
                "15.": "Ucampis jilanaca, janiw nayajj suma jakët sañajjataquit ucanac lurctjja, janiraquiw jumanacar juchañchañataquis ucanac lurcaracti; antisasinsa jichhüru Dios nayrakatan jan juchan uñjasitajj yatiñanacamataquiw ucanac arsupjjsma.",
                "16.": "Nayajj jumanacarojj sapjjsmawa: Nayajj jumanacaruw jacäwijjan loktjja sasinjja, ucampejj janiw nayajj suma jakët sañ muncti. Cunalaycutejj Diosaruquiw lokta.",
                "17.": "Uqhämaraqui jumanacan sum amuyañ yatekapjjañamataquiw ucanac arsupjjsma. Jake masinacamatac cunanacs lurarapipcta ucqhajja, Diosamataquiquiw uc lurapjjtajja; uc yatekañanacamataquiw ucanac arsupjjsma.",
                "18.": "Nanacan pʼekechirejja – sasin nayar sapjjesta. Naya pʼekechiritejj jumanacar lokañajjatac irnaktjja, janit jumanacajj jake masimar lokas irnakapjjañamäqui?",
                "19.": "Nayajj jacawijjan jumanacatac irnakasaw sarnakta; uc lurasasti Diosaruw lokaracta. Uca luratajjat naya pʼekechirimarutejj yuspagarañamajj waquischispajja, alajjpach pʼekechirimar yuspagarañanacamajj kawkha jucʼampispasa?",
                "20.": "Jilanaca, jumanacaruw sapjjsma: Qhititejj jumanacar utjayapctam imapcaractam, jacañs churasipcaquiractam, cusisiyapcaractam, sumancañ jumanac pur utjañap churapcaractamjja, jumanacatejj uca Diosar take chuymamp chʼamapatjam yuspagarañamp jachʼar aptañamp churapjjasmajja,",
                "21.": "Nayajj sapjjsmawa: Jumanacatejj lokapjjäta, qhititejj kalltatpach utjayapctam ucaru, ucatsti urut urur imapctam, jacapjjañamatac saman churapctam munatamarjam onjjtapjjañamatac, lurapjjañamatac yanapapctam, ucatsti acatjamat uywapcaractam ucarutejj take chuymamp lokapjjäsmajja, janiw ucampejj uqhäm asquinac luratapatjj lokañ tucuyapcasmati.",
                "22.": "Ucampis jupan camächitanacapar phokhañac mayipjjtamjja. Uqhämaraquiw jupajj aqhäm sas arsupjjtam: Nayan camächitanacajjar phokhapjjätajja aca orakenjj jachʼaptapjjätawa. Jupasti janiw cunapachas cuntejj arsqui ucjj turcquiti. Ucat jumanacatejj camächitanacapar phokhapjjätajja, jupajj qhuyapayapjjätamwa, jachʼaptayapjjaraquïtamwa.",
                "23.": "Cunalaycutejja, jupaw nayrakatajj jumanacar utjayapjjtam, utjasïwinacam jumanacar churapjjaractam. Ucatsti jumanacajj jupar manupjjtawa.",
                "24.": "Ucjjarusti, jupajj camächitaparjam lurañam jumanacat mayipjjtam. Uqhäm lurapjjstajja, jichpachaw jupajj jumanacar qhuyapayapjjätam. Ucampejj jumanacar pagapquiristams uqhämawa. Jumanacasti jupar manüsipcactawa, wiñayaraquiw jupar manüpjjaraquïta; uqhämasti, cunatarac suma jakët sapjjsmasti?",
                "25.": "Jichhajj jumanacaruw jisctʼapjjsma: Jumanac pachpatjj cuns sapjjasmati? Nayajj sapjjsmawa: Janiwa. Janiraquiw nanacajj orak lakʼjam sumäpjjtwa sapcasmasa; ucampis uca orak lakʼat luratäpjjtawa; ucampis jumanacar utjayapctam ucanquiw lakʼajja.",
                "26.": "Nayarutejj pʼekechirijjaw sapc-chistajja, jïsa, naya pachpajja janiw jumanacat jucʼamp sumäcti. Nayajj lakʼat lurataraquïtwa. Nayan awquirquipstatajj uñjapjjaractawa. Nayajj aca jiwir janchjj oraker niy jaytanucurjamäjjtwa.",
                "27.": "Ucalaycu, sapcsma uqhämaw nayajj Dios nayrakatan jan juchan sarnakas jumanacar lokapjjsma; ucat nayajj jichhajj jumanacar tantachayapjjaracsma, Diosajj jumanacjjat churquitu uca camächitanacarjam taripatäñajjatac saytʼcä ucapachajja, jan juchanïñajjataqui wilanacam isijjar jan chʼakjjatañapataquiraqui.",
                "28.": "Nayajj sapjjsmawa: Wilanacam isijjat kʼomachañajjataquiw tantachayapjjsma. Uqhämaraqui nayajj amay imäwir niy sarakerjamäjjtwa; ucapachasti sumancañamp tucusiñajjataquiw uc luraracta, jan jiwquir ajayujjan alajjpach kʼochurinacamp chicachasiñapataqui cheka cancañan Diosar jachʼar aptas kʼochuñapataqui.",
                "29.": "Sapjjaracsmawa: Nayajj janiw jucʼamp yatichirimäcäti, janiraquiw pʼekechirimäcäsa. Nayajj jumanacar uc yatiyañataquiw tantachthapiyapjjsma.",
                "30.": "Cunalaycutejj jichhajj takpach janchijjas walpun qhathati, jumanacar parlañatac chʼamachascasajja. Ucampis Dios Tatituw chʼamachitu, jumanacar parlañajj munaraqui. Ucatsti jupaw camächit churitu: Mosiah yokajjan jichhürun jumanacan pʼekechirimäjjatapa, sarayirimäjjatap khanstayjjañataqui.",
                "31.": "Jichhasti, jilanacajjay, cunjämatejj jichhacamajj lurapcta, uqhäm lurasipcaquim. Cunjämatejj nayan satanacajjar phokhapcta, awquijjan arunacapar phokhapcta, uqhäm jachʼaptapcaracta, ucatsti timanacaman amparapar puriñat khespiyatäpjjaractajja, uqhämaraquiw jiltapjjäta jumanacatejj yokajjan camächitanacaparu, jan ucajj cuna camächitanactejj Diosajj jupa toket churapcätam ucanacar phokhapjjätajja, aca orakenjj jachʼaptapjjaraquïtawa; timanacamasti janiraquiw jumanacar atipañ chʼamanïpcaraquiniti.",
                "32.": "Ucampisa, Nayan munat jakenacajja! Ucatarac jumanac pur chʼajjwanacajj utjascaspa. Janirac alcatapjjamsa cuna ñankha ajayut-tejj Mosia awquijjajj arsqui uca ñankha ajayurojja.",
                "33.": "Cawquïritejj uca ajayur jaysañ munquejja, juparuw llaquisiñajj puriyatäni. Jupatejj uca ajayur jaysañ munani, juchanacapamp jiwaraquini ucajja, almap quipcataquiw juchañchatäñ umasqui. Cunalaycutejj jupajj luratapatjja wiñay tʼakhesiyäw catokani, quipca yatïwiparjam Diosan leyip pʼaquitap laycu.",
                "34.": "Nayajj jumanacaruw sapjjsma: Wawanacamaquiw ucanacat jan yatichatäquejja. Takpachan jumanacaw alajjpachanquir Awquimar manütamjj yatipjjtajja. Uca manutjja take cunanacatejj jumanacan utjqui, jumanacamp-pach jupar churapjjañanacamawa. Uqhämaraqui kellkatanacat yatichatäpjjaractawa. Uca kellkatanacansti, kollan arjirinacan arjäwinacapajj Lehi awquisajj Jerusalen marcat mistuncäns ucapachcamaw utji.",
                "35.": "Take cuntejj lakʼa achilanacasajj jichhacam arsupqui ucanacatjja, yatichatäpjjtawa. Uqhämaraqui, cuntejj Tatitojj jupanacar camächitjam churqui, ucanac jupanacajj arsupjje. Ucanacasti chekawa, asquiraquiwa.",
                "36.": "Jichhasti, jilanacajja, jumanacaruw sapjjsma: Take acanac yatcasa, yatichatäcasatejj juch lurapjjätajja, ucatsti cunatejj arsutäc uca contra lurapjjäta, Tatitun Ajayupat jithektañcama, janirac uca suma amuyun thaquipanjam irpayasiñ munapcätajja, janiw qhuyapayatäpcätati, janiraquiw jachʼaptayatäpcatasa, imatäpcaraquïtasa.",
                "37.": "Nayajj jumanacaruw sapjjsma: Qhititejj uqhäm lurqui ucajja, takenin uñjcataw khanpach Diosarojj cutcati. Ucatarac jupajj ñankha ajayur jaysañ muni, take asquinacansti timaparuw tucuraqui. Ucat Tatitojj janiw jupan utjcaspati, cunalaycutejj jupajj jan kollan utanacanjja, janiw jacquiti.",
                "38.": "Ucat uca jakejj janitejj juchat cutiquipstcani, Diosan timapäscaquini, uqhämpach jiwaraquinejja, Diosan chekapäñaparjam taripañan mayïwinacapajj jupan jan jiwquir almaparuw amuyayani uca jaken juch lurirïtapa. Ucaraquiw Tatitun nayrakatapat jithektayani. Chuymaparojj juch lurirïtapaw phokhanti, aykoñamp llaquisiñampejj phokhantaraqui; ucasti jan jiwartʼaycay ninjamawa, nina lawrapasti wiñay wiñayaw lawri.",
                "39.": "Jichhasti jumanacaruw sapjjsma: Qhuyapayäwejj janiw uca jakjjarojj cuna wactʼäwinïquisa. Ucat jupan khepa tucusïwipajja jan tucusquir tʼakhesiñawa.",
                "40.": "Jichhajja, take juma chuymaninaca, uqhämaraqui arunacajj amuyapcta uca wawanaca, (cunalaycutejj nayajj khan arsupjjsma jumanacan amuyasiñanacamataqui); qhitinacatejj Diosan leyip pʼaquipqui ucanacan ajjsarcañ jicjjatasiñapat amtasiñamataquiw achictʼapjjsma!",
                "41.": "Uqhämaraqui cawquïrinacatejj Diosan camächitanacapar phokhapqui ucanacan qhuyapayata, cusisit jicjjatasitapat amuyasiñanacam munaraquirista. Jupanacajj take cunanjja, acapach cunanacamp kollan cunanacamp qhuyapayatäpjjewa. Jupanacatejj tucuyañcam chekar arcapjjanejja, alajjpachan catokatäpjjaniwa, jan tucusquir cusisiñan Diosamp utjañapataqui. Ucanacan chekätapjj amtasipjjapunim, cunalaycutejj Tatituw ucjj arsu."
            },
            "3": {
                "1.": "Jilanaca, wasitat ischʼuquipjjeta, cunalaycutejj jucʼamp jumanacar arsuñ munapjjsma. Nayajj jutir yänacjjat yatiyañ munapjjaracsma.",
                "2.": "Cuntejj jumanacar arsupcäm ucanacajja, Diosat juti qhitapan nayar yatiyatawa. Uca qhitasti nayarojj situwa: Iquit sartam; ucat nayajj sart-ta, jupasti nayrakatajjan saytʼatänwa.",
                "3.": "Ucat nayarojj situ: Pʼarjjtam, ucat cuna arunactejj jumar arscäm ucanac istʼam, cunalaycutejj nayajj jachʼa cusisiñat cusisiyir yatiyäwinac yatiyiriw jutsma.",
                "4.": "Cunalaycutejj Tatitojj mayisïwinacam istʼi, asquïtam amtaraqui. Ucat ucanac jumar yatiyiriw qhitanitu, juman cusisiñamataqui marcaman cusisiñamp phokhatäñapatac jupanacar yatiyañamataquiraqui.",
                "5.": "Take Chʼaman Sarayir Tatitojja, jaken wawanacap taypiruw orak tabernaculon jacasini, alajjpachat chʼamampiw sarakanini. Ucataquejj janiw jayäcjjeti, ucasti jacʼachasincaraquiwa. Uca Tatituw wiñayan wiñayapcamajj utji, utjaraquini. Jupasti aqhäm jachʼa muspharcañ luräwinac lurasaw jakenac taypin sarnakawayani; jupajj usutanacaruw cʼumaraptayani, jiwatanacaruw sartayani, suchʼunacaruw sarnakayani, juyqhunacaruw uñjayani, okaranacaruw istʼayani, take cunayman usunac kollaraquini.",
                "6.": "Supayanac alis-suni; uca supayanacasti jaken wawanacapan chuymanacapan utjir ñankha ajayunacawa.",
                "7.": "Jupajj yantʼäwinacampiw tʼakhesini, janchi usunacampiw usuraquini. Mankʼat awtjayasini, umat pharjayasini, wal chʼajjmisiraquini. Cunjämatejj jupajj tʼakhescan uqhamjja, janiw mä jakes tʼakhescaspati, jan ucajja jiwapunispawa. Jakenacapan ajjtcañ luräwinacap laycu ñankhätap laycuraquiw wil jumpʼiñcamajj tʼakhesini.",
                "8.": "Jupasti, Jesucristo, Diosan Yokapa, alajjpach acapach Awqui, kalltäwitpach take cun Luriri satäniwa. Taycapasti Maria satäniwa.",
                "9.": "Jupasti jupanquirinac taypiruw jutani, khespiyasiñan jaken wawanacapar puriñapataqui, sutipar iyawsañ toke. Take ucanac khepatsti jupanacajja, alek jakëcaspas uqhämac jupat amuyapjjani, supayaniw – sasaw sapjjaraquini, juparojj asutʼipjjaniwa, cruzaruw jupar jiwañapcam chʼac-catapjjaraquini.",
                "10.": "Quimsür jiwatat jactani; uqhämaraqui jupajj oraker taripir saytʼani. Take ucanacasti asqui taripäwin jaken wawanacapar puriñapatac luratawa.",
                "11.": "Uqhämaraqui, cawquïrinacatejj Adanan ley pʼaquitap laycu tincutäpqui, Diosan munañap jan yatis jiwapqui, jan juch lurapqui ucanacajja, Criston wilapaw jupanacan juchanacapan tʼakhesiyäwipar phokhe.",
                "12.": "Ucampis Ay! qhitinacatejj yatcasin Diosar cutcatapqui ucanacata! Janitejj uqhämanacajj juchat cutiquipstapcanejja, Jesucristo Tatitur jan iyawsapcaraquinejja, janiw khespiyañajj jupanacar purcaniti.",
                "13.": "Dios Tatitusti kollan arjirinacaparuw take jaken wawanacap taypir qhitäna, ucanacjjat sapa wila masinacaru, marcanacaru, lajjranacar yatiyañataqui. Uqhämat, qhititejj Criston jutañapar iyawsqui ucajja, juchanacapan pampachäwip catokani, jachʼa cusisiñampiw cʼuchirtasiraquini, Cristojj jupanac taypir niy jutcjjaspas uqhäma.",
                "14.": "Ucampis Dios Tatitojja, marcapan jan altʼirïtapjj amuyiwa. Ucat jupanacar mä ley churäna, ucasti Moisesan leyipawa.",
                "15.": "Uqhämaraqui jupan jutäwipat walja uñachayäwinaca, muspharcañanaca, jutäwipar uñtatanacs, chʼiwinacs, jupanacar churäna. Uqhämaraqui kollan arjirinacajj jupan jutäwipat jupanacar arsuraquïna, ucampis chuymanacap chʼollkheptayasipjjäna. Janiraquiw amuytʼäpcänti Moisesan leyipan jan cuna chʼamanïtapa, Criston wilapan juchanac lanti tʼakhesiñan utjataps amuyapcaraquïnti.",
                "16.": "Jiscʼa wawanacatac juch lurañajj lurañjamäcasp ucqhasa, janiw khespiyasipcaspati; ucampis nayaw sisma: Jupanacajj qhuyapayatäpjjewa. Cunjämatejj Adan laycu, jan ucajj jaken cunjamätap laycojj tincupqui, ucanacamp-pacharuw Criston wilapajj jupanacan juchanacapan tʼakhesiyäwinacapar phokhe.",
                "17.": "Uqhämaraquiw saracsma: janiw yakha sutejj churatäcaniti, janiraquiw yakha toket khespiyañajj jaken wawanacapar purcaraquispati; Cristo sutjjaruqui, uca toketaqui khespiyañajj utji. Jupasti take Chʼaman Tatituwa.",
                "18.": "Jupaw taripi, taripäwipasti chekaparaquiwa; cawquïr wawatejj wawäcasin jiwejja, janiw chhakcaniti; ucampis jakenacajj quipca almapan juchañchatäñapataquiw umasipqui, janitejj chuymanacap llampʼuptayapcani, mä wawjam tucupcan ucqhajja, janirac khespiyasiñajj utjcän ucar iyawsapcani, utjquis ucarus jan iyawsapcani, Cristo Take Chʼaman Tatitun wilap laycu khespiyasiñan utjataparus jan iyawsapcan, ucapacha.",
                "19.": "Jan turcata jakejja, Adanan tincüwipat ucsarojj Diosan timapawa; janitejj jupajj Kollan Ajayun jawsäwinacap istʼcanejja, wiñayan wiñayapataquiw Diosan timaparaquïni; janitejj uca jakejj jan turcat jakëtap liwinuc-cani, Cristo Tatitun juchanac lanti tʼakhesiñar phokhatap toke kollanar jan tuc-cani, wawjam jan tuc-cani, jaysasiri, llampʼu, altʼat chuymani, jan wapuchasiri, take cun suyiri, munasiñan phoktʼata, cunjämtejj Tatitojj jupar tʼakhesiyañ munqui uqhäm jaysirir tuc-canejja, camisatejj mä wawajj tataparojj take cunan jaysqui uqhäma. Janitejj ucanac lurcanejja, wiñayan wiñayapataquiw Diosan timapäni.",
                "20.": "Uqhämarac saracsma: Khespiyirit yatiñajj take marcanacaru, wila masinacaru, lajjranacaru jakenac taypin parlatatatäcan ucapachajj puriniwa.",
                "21.": "Uqhämaraqui ucapachajja, qhititejj juchat cutiquipstcani, Take Chʼaman Dios Tatitun sutipar iyawsañanïcaraquin ucanacamp wawanacampiquiw Dios nayrakatanjj jan juchanejj uñjasipjjani.",
                "22.": "Jichhasti, cuntejj Dios Tatitumajj camächit churctam, ucat ucanac marcamar yatichcät uca khepatjja, jupanacajj janiw Diosan uñjataparjam jan juchanejj jicjjatatäpcaniti, jan ucasti nayan jumar arsutäqui uca arunacajjarjamaquiw jan juchanejj jicjjatatäpjjani.",
                "23.": "Jichhajja, Dios Tatitojj nayar camächitjam churquitu, uca arunac arsjjta.",
                "24.": "Aqhäm saraquiw Tatitojja: Taripäw urun uca arunacajj aca marca contrajj khan ircatani. Uqhämasti, aca jakenacajj taripatäpjjaniwa; takeniw ñankhat asquit luräwiparjam taripatäni.",
                "25.": "Luräwinacapatejj ñankhäpjjanejja, pachpa juchanacap laycu ajjtcañ lurawinacap laycurac utjcani uca ajjtascañ uñjawir qhitatäpjjaniwa. Uca uñjañapaw llaquisiñampir jan tucuscay tʼakhesïwir jupanacarojj puriyani, Tatitun nayrakatapat jithektayaraquini; uca utjäwitsti janipuniw cutsuñjamäcaniti. Uqhämasti quipca almanacapataquiw juchañchatäñ umapjje.",
                "26.": "Ucatjja Diosan colerasiñ kerupat umapjje. Cunjämatejj chekapäñajj Adanar jarcʼat achu mankʼatapat tincuñap purcän ucat jan apakquejja, uqhämaraquiw chekapäñajj Diosan colerasiñapjja jupanacat jan apakcaraquispati. Ucat qhuyapayäwejj ucapachat wiñayataquiw jupanacjjarojj jan wactʼäwinïcaniti.",
                "27.": "Tʼakhesiñapajj nina sancʼa azufre kotjamawa, ucan ninan lawrapasti jan tucuscayawa. Jewkʼepajj wiñay wiñayaw jewkʼe. Uqhäm Tatitojj camächit churitu. Uqhamäpan."
            },
            "4": {
                "1.": "Cuna arunactejj Tatitun alajjpach qhitapajj Benjamin pʼekechirir churcän ucanac arsuñ tucuycän ucapachajja, jupajj take tokeruw uñatatäna. Uca walja jakenacasti oraker liwirtatäpjjänwa, cunalaycutejj Tatitut ajjsarañapaw jupanacarojj catuntatayna.",
                "2.": "Jupanac pachpaw janchin irpatätap amuyasipjjäna. Uca utjäwipasti orak lakʼats jucʼaquïnwa. Jupanacajj mä arumpiquiw jachʼat artʼapjjäna, aqhäm sasa: Qhuyapayapjjeta, juchanacajjar pampachañataqui, chuymanacajjar kʼomachañataqui juchanac lanti tʼakhesiñar phokher Criston wilap utjayapjjeta. Nanacajj Diosan Jesucristo Yokaparuw iyawsapjjta. Jupaw take alajjpachsa acapachsa take cuns luri. Jupasti jaken wawanacap taypiruw jutani –sasaw sapjjäna.",
                "3.": "Jupanacajj uca arunac arsupcän uca khepatjja, Tatitun Ajayupajj jupanacjjaruw jutäna. Juchanacap pampachatïpanjja, cusisiñajj jupanacan phoktʼatänwa. Jupanacan chuymanacapanjja, sumancañaw utjaraquïna, Benjamin pʼekechirin arsut arunacaparjam jutcani uca Jesucristor jachʼa iyawsawinïtap laycu.",
                "4.": "Benjamin pʼekechirejj wastat lacap jistʼarasaw jupanacarojj arsuñ kalltäna, aqhäm sasa: Jilanacajja, masinacajja, wila masinacajja, marcajja, wastat jumanacar cuna arunactejj jucʼamp arsupcäma ucanac istʼañanacamataqui amuyañanacamatac istʼapjjet –sapjjsma.",
                "5.": "Cunalaycutejja, Diosan qhuyapayasiñapat yatiñatejj pʼarjjtayapjjstamjja, jumanacan jan walïpjjatama, ñankhäpjjatama, tincutäpjjatamjja,",
                "6.": "Nayajj jumanacaruw sapjjsma: Jumanacatejj Diosan qhuyapayasiñapat yatiñar puripjjstajja, jan cunamp jakthapcay chʼamapata, suma amuyasiñapata, jaypach suyañapata, jaken wawanacapatac jachʼa chuymanïtapat yatiñar puripjjaracstajja, uqhämaraqui, orak luräwitpach ut-tʼayatäcän uca juchanacan tʼakhesiyäwipar phokhäwit yatiñar puripjjaracstajja– (juchanacan tʼakhesiyäwipar phokhäwisti khespiyañ puriyañataquiwa, qhititejj Tatitur alcatcaspa, camächitanacapar jan apanucus phokhcaraquispa, jacañap tucusiñcama, jan ucajja, aca jiwir janchin jacañ tucusiñapcam iyawsascaquispa ucanacarojja)–",
                "7.": "Nayajj sistwa: Qhitinacatejj uqhäm lurapqui ucanacaw khespiyasiñjj catokapjjani, juchanacan tʼakhesiyäwipar phokhäwipatjja. Uca phokhäwisti orakejj ut-tʼayatäcän ucapachatpach waquichatawa, Adanan tincutapat utjcän uca jakenacataqui, jichhajj utjqui ucanacataqui, oraken tucusïwipcam utjcan take uca jakenacataquiwa.",
                "8.": "Uqhämat khespiyasiñajj juti. Janiraquiw ucat jucʼamp yakhan khespiyasiñajj utjquiti. Janiraquiw jumanacar arsutäqui uca luräwinacat yakhanacajj utjquiti, jakenacan khespiyasiñapataquejja.",
                "9.": "Diosar iyawsapjjam, jupan utjatapar iyawsapjjaraquim. Jupan take cun alajjpachans acapachans luratapar iyawsapjjam. Jupan take acapach alajjpach amuyunïtapar chʼamanïtapar iyawsapjjam. Take cunanactejj Tatitojj amuyqui, jaken ucanac jan amuyatapar iyawsapjjaraquim.",
                "10.": "Jumanacajj juchanacam apanucus ucanacat cutiquipstapjjañamawa. Dios nayrakatan chuymanacamar llampʼuptayasipjjañamawa. Uqhämaraqui takpach cheka chuymampi, juchanacamar jupan pampachañapatac mayisipjjañamaraquiwa. Ucanac iyawsapjjam. Take ucanactejj iyawsapjjstajja, ucanac lurapjjam.",
                "11.": "Cunjämatejj nayrajj sapcsma, jichhajj wastat uqhäm sapjjaracsma, Diosan khapak cancañapat yatïwir puriñanacamarjamajja, jumanacatejj sumätapat yatipcta, munasiñap uñtʼapcaracta, juchanacam pampachäw catokapcaractajja, uca pampachäwisti jumanacar walpin cusisiyapjjtam. Uqhämanac lurapjjstajja, Diosan jachʼätapat jumanacan jan cunätamat amtasiñam wiñay amtasiñam nayajj munirista. Diosan sumätapjjata, juma jan suma jakenacaru jupan chuymanïtapjjat amtasiñam munaracta. Diosan sutipar sapür mayisisa, cunatejj alajjpach qhitan aruparjamajj jutcani ucar jan apanucusa, iyawsasa, jumanacan chuymanacam llampʼur tucuyasiñanacam munaracta.",
                "12.": "Nayajj jumanacaruw sapjjsma: Jumanacatejj uqhäm lurapjjätajja, cusisipjjapunïtawa, Diosan munasiñapajj jumanacan phoktʼatäniwa, juchanacamajj wiñay pampachataraquïniwa; qhititejj jumanacar utjayapctam ucan khapak cancañapata, jan ucajja asquïqui ucatjja, jucʼamp jucʼamp yatekapjjaraquïta.",
                "13.": "Janiraquiw jumanac purajj chhojjriñchasiñs munapcaraquïtati. Antisasinsa sumancañan utjasiñ munapjjäta sapakat maynir wactʼqui ucarjam churañ munapjjäta.",
                "14.": "Janiraquiw wawanacamar mankʼat awtjata jan isin sarnakañap munapcaraquïtati. Jupanacan Diosan leyinacap jan phokhañapsa, jupanac pura chʼajjwasiñapsa, nuwasiñapsa janiraquiw munapcätati. Janiw jupanacan supayar lokañapsa munapcapuniraquïtati. Uca supayajj juchan sarayiripawa. Lakʼa achilanacasajj ñankha ajayut arsupcän uca ñankha ajayuraquiwa. Jupajj take asquin timapawa.",
                "15.": "Antisas wawanacamarojj cheka suma amuyir thaquin sarnakañ yatichapjjäta. Jupanac pura munasiñs loktasiñs yatichapjjaraquïta.",
                "16.": "Cawquïrirutejj yanapañamajj waquisqui ucanacarojja, jumanac pachpaw yanapapjjaraquïta. Cawquïrintejj jan cunas utjqui ucanacarojja, jumanacan yänacamat wajjtʼapjjäta. Janiw mayjasirir inamay mayisiyätati. Janiraquiw chhaktjjañapatac jupar alisnucütati.",
                "17.": "Inas jumajj sischïta: Jakejj jupa pachpaw quipca tʼakhesiw puriyasi. Ucat amparajj jan loktcäti, janiraquiw jupar mankʼajjats yänacajjats jupan jan tʼakhesiñapatac churcäti, cunalaycutejj tʼakhesïwinacapajj asquiw –sasajja.",
                "18.": "Ay jakenaca, nayajj jumanacaruw sapjjsma: Qhititejj uqhäm lurcanejja, jupajj juchat cutiquipstañapapuniwa. Janitejj uca luratapat cutiquipstcanejja, wiñayataquiw chhaktani. Janiraquiw Diosan khapak marcapanjja, tut catokcaraquiniti.",
                "19.": "Janit takpach jiwasanacajj mayjasirinacäpctanjja? Cunatejj jiwasanacan utjqui ucanacsa, mankʼsa, is-sa, korsa, kollksa, jiwasanacan take cunayman cʼajquirinacas-sa. Janit takpach jiwasanacajj take ucanac mä sapa Diosat catokapctanjja?",
                "20.": "Jichpachaw jumanacajj jupan sutipar artʼasa juchanacam pampachayasiñataquejj mayjasipjjtajja. Jupasti inamay mayisiyapjjtamti? Janiwa. Jupajj Ajayup jumanacjjarojj wartani. Chuymanacamarusti cusisiñampiw phoktʼayi. Uqhämaraqui sinti jachʼa cusisiñamïpana, lajjranacamar saytʼayi jan arsuñamcama.",
                "21.": "Diosaw jumanacarojj utjayapjjtam; take jumanacan utjqui ucanacsa, cunäpcta ucsa, jumanacar churapjjtam. Jichhajja cuna asquitaquitejj catokañamar iyawsas Diosat iyawsañamp mayipcta ucjja, jupaw jumanacarojj churapjjtam. Uqhämasti, janit jumanac purajj yänacamat wajjtʼasipjjañamajj waquisqui?",
                "22.": "Jumanacatejj jan chhaktañatac wajjtʼit sir jaker juchañchañcam taripapjjätajja, cunj jachʼänis jumanacan juchañchäwimajja, yänacamat jan wajjtʼatam laycu? Cunalaycutejj yänacamajj janiw jumanacancquiti, antisas ucanacajj Diosanquiwa. Jacäwimas jupancaraquiwa. Ucampis janiw cuns juparojj wajjtʼit sasajj sapctati, janiraquiw luratamats cutiquipstapcaractati.",
                "23.": "Nayajj sapjjsmawa: ay uca jaketa, yänacapajj jupamp chicaw chhaktani. Cawquïrinacatejj orak yänacapamp kamirïpqui ucanacaruw ucanacjj sista.",
                "24.": "Ucjjarusti, jan cunanïpcta ucanacaruw sapjjsma, ucampis urut urur kamañamataquejj janiw pistʼapctamti, cawquïrinacatejj jan utjirinïpjjatam laycojj achictʼasirinacar jan churapcta ucanacaruw sapjjsma, chuymanacaman aqham sañam munirista: Nayajj jan cunanïtajj laycuw jan churcti, ucampis nayan utjaspajja churaraquiristwa.",
                "25.": "Jumanacatejj chuymanacaman uqhäm sapjjätajja, janiw juchanïpctati. Ucampis janitejj uqhäm lurapcätajja, juchañchatäpjjätawa, cunalaycutejj cunanactejj jan catokapctas ucanac munapayapjjtajja.",
                "26.": "Cunanactejj arsupcsma ucanacataqui – sañ muntwa, urutjam urutjam juchanacamar pampachäwinïñamataqui, Diosan nayrakatapan jan juchan sarnakapjjañamataqui – jumanacan jan cunaninacar yänacamat wajjtʼapjjañanacam munirista, sapakat maynejj utjapctam ucarjama. Uca wajjtʼäwinacamasti aqhämawa; awtjayasirinacar mankʼayaña, isit jalstat jakenacar isiyaña, usutanacar tumpaña, jupanacar ajayurjam janchirjam munañanacaparjamarac chuymachaña.",
                "27.": "Take ucanacsti amuyumpi waquisitarjam sum lurapjjam. Mä jaken chʼamapajj kawkhatejj utjqui ucat jucʼamp jalañapajj janiw waquisquiti. Ucampis uca jaken wajjtʼäw catokañapataquejja, take chuymamp lurañapaw waquisi. Uqhämasti take cunas waquisitaparjam wali sum luratäñapawa.",
                "28.": "Cawquïritejj jake masipat mä cuns maytʼasqui ucajja, uca arsutaparjam cut-tayjjañapawa. Jan uqhäm lurcanejja juch lurani. Uqhämaraqui inas jake masipar juch lurayarac-chini. Ucanacat amtasiñam munaracta.",
                "29.": "Take jucha lurañanac janiw nayajj khanañchapquirismati; cunaymaniw juch lurañanacajja. Nayataquisti juch lurañanacajj janiw jaqhuñjamäquiti.",
                "30.": "Ucampis aqhäm sapjjerisma: Janitejj jumanacpach uñjasipcäta, janirac lupʼïwinacamaru, arunacamaru, luräwinacamarus uñjasipcäta, Diosan camächitanacapar phokhapcaraquïta, Tatitusan jutañapat istʼapct ucar jiwañcam iyawsasipcaquïtajja, jumanacajj chhaktapjjätawa. Jichhasti, jakenaca, amtasipjjam, jan chhaktapjjañamataqui."
            },
            "5": {
                "1.": "Benjamin pʼekechirejj marcapar uqhäm arscän uca khepatjja, jupajj jupanac taypiruw qhitäna, marcapan jupan arunacap iyawsataps jan iyawsataps yatjjatiri.",
                "2.": "Take jupanacasti mä arutjamäcaspas uqhäm artʼapjjäna: Jïsa, nanacar arsupquist take ucanacarojj iyawsapjjtwa. Chekätaps phokhatäñaps yatipjjaractwa. Cunalaycutejj Take Chʼaman Tatitun Ajayupaw nanacarojj mayjar tucuyjjapjjetu, jan ucajj chuymanacajj turcjjaraqui, ñankh jan jucʼamp lurañ munañanacajjataqui, antisas asquinac jan tucuyasaw lurañ munjjapjjta.",
                "3.": "Nanac pachpajj Diosan jan wati sumätap toksa, jupan Ajayupan khanañchäwinacap toksa, cunatejj jutcan ucat jachʼa uñjäwinïpjjaractwa. Waquisisp ucajja, take cunaymananacats Diosan arjapjjaraquiristwa.",
                "4.": "Pʼekechirejj nanacar arsupquit ucanacar iyawsañanïtajjajj jachʼa yatïwiruw puriyapjjetu. Ucat jachʼa cusisiñamp cusisipjjta.",
                "5.": "Nanacasti Diosajjan munañap lurañanacajjataquisa, take cunanactejj jupajj camächitjam churapquitani, jiwañcam ucanacar phokhapjjañanacajjataquisa, amtäwiruw Diosajjamp mantañ munapjjta, alajjpach qhitan aruparjam jan tuc-caya tʼakhesïwi jan nanacar puriyasipjjañanacajjataqui, Diosan colerasiñ kerupat jan umapjjañajjataquiraquiwa.",
                "6.": "Cuntejj Benjamin pʼekechirejj jupanacat muncän ucanacajja, aca arunacawa. Ucat jupanacarojj säna: Cuna arunactejj nayajj istʼañ muncäyät uca arunac jumanacajj arsjjapjjtawa. Jumanacajj lurapcta uca amtäwejj asqui amtäwiwa.",
                "7.": "Jichhasti, lurapcta uca amtäw laycuw, Criston wawanacapa, jupan yokanacapa, phuchanacapa satäpjjäta. Jichhürojj jupajj jumanacarojj kollanjam jathachapjjtamjja. Jupan sutipar iyawsatajj laycuw nanacan chuymanacajjajj turcatäjje – sasaw sapjjtajja. Uqhämasti jupat yuritäpjjtawa, yokanacaparus phuchanacaparus tucupjjaractawa.",
                "8.": "Uca suti tokew khespiyatäpjjta. Janiraquiw yakha sutejj utjquiti uca tok khespiyasipjjañamataquejja. Janiw yakha sutejj khespiyasiñan puriñapatac churatäquiti. Ucat cawquïritejj jiwañcam yäkañatac amtäwir mantapcta, take jumanacan jupan sutip catjjarupjjañanacam munirista.",
                "9.": "Qhititejj uqhäm lurcan ucajja, Diosan cupëjjapan jicjjatasini, cunalaycutejj uca jakejj cuna sutit-tejj jawsatäc uc yatini. Jupajj Criston sutip apani.",
                "10.": "Ucatsti qhititejj Cristo suti jan catjjarqui ucajja, yakha sutit jawsatäñapawa. Ucat Diosan chʼekäjjapan jicjjatasini.",
                "11.": "Uqhämaraquiw nayajj amtasipjjañam munirista: Mä sut churapjjäma; jumanacatejj juch lurapcät ucqhaquiw ucajj chhaktatäni. Acaw uca sutejja. Uqhämasti amuyasipjjam jan juch lurañanacamataqui, uca sutin chuymanacamat jan chhaktañapataqui.",
                "12.": "Nayajj jumanacaruw sapjjsma: Uca sutit amtasipjjañam munirista, chuymanacaman wiñayatac kellkantat apapjjañamataqui, Diosan chʼekäjjapan jan jicjjatasiñanacamataqui, cuna arumpitejj jawsatäpcta uca arur uñtʼañanacamataqui, istʼañanacamataqui, cuna sutit-tejj jupajj jumanacar jawsapcätam uc uñtʼañanacamataquiraqui.",
                "13.": "Cunjämatarac mä jakest uywiripar uñtʼaspa, janitejj jupar lokcaspa, jupatac jan uñtʼatäcaraquispa, chuymapan lupʼïwinacapata, amtäwinacapat jayanc-caraquisp ucasti?",
                "14.": "Ucat jucʼampi, mä jakejj jake masipan asnop catusajj uc uywaspati? Nayajj jumanacarojja, janiw sapjjsmawa. Janiw uca asnor jupan tamap taypin mankʼaycaspati. Antisas asnorojj alisnucuniwa. Nayajj jumanacaruw sapjjsma: Janitejj cawquïr sutit-tejj jawsatäpcät uc yatipcät ucqhajja, uqhämaraquiw jumanacamp lurasini.",
                "15.": "Ucat jumanacan thurtʼasipjjañama, jan maysar uñtapjjañam munirista. Asqui luräwinacan jilarquir lurirïpjjañam munirista, Cristo Take Chʼaman Dios Tatitun jumanacar jupanquirit sanampañapataqui, alajjpachar puriyatäñanacamataqui jan tucusir khespiyasiñs wiñay jacañs catokapjjañamataqui, alajjpachans acapachans take cun luririn suma amuyupa, chʼamapa, chekäpañapa, qhuyapayäwip toke. Uca luriristi taken Diosapawa. Uqhamäpan."
            },
            "6": {
                "1.": "Benjamin pʼekechirejj jakenacar parlañ tucuycän ucqhajja, cawquïrinacatejj Diosamp jupan camächitanacapar phokhañatac arsüwir mantapcän ucanacan sutinacap kellkantañan waquisitap amuyasïna.",
                "2.": "Take uca jakenacatjja jiscʼa wawanacaquiw Diosamp arsüwir jan mantapcänti, Criston sutips catjjarupcaraquïnti. Ucat ucsarojj takpachaniw Diosamp arsüwir mantapjjäna.",
                "3.": "Ucatsti Benjamin pʼekechirejj take ucanac tucuycän ucqhajja, Mosia yokaparojj uca marcapar sarayirïñapatac pʼekechirïñapatac yakhaktaycän ucqhajja, jupar takpach marcar apnakañapatac camächitanac churcän ucqhajja, jakenacan Diosan camächitanacap istʼañapatac yatiñapatac jupanacar yatichañataqui, lurapcäns uca arsüwipat jupanacar amtasiyañataquiw ucat sacerdotenacar ut-tʼayäna, ucat jupajj jakenacar qhitanucjjäna. Jupanacasti sapakat mayniw famil familia utanacapar cut-tapjjaraquïna.",
                "4.": "Mosiasti ucapachat ucsarojj tatap lantiw sarayañ kalltäna. Jupajj marcar sarayañ kalltcän ucapachajj quimsa tunc maranïnwa. Niyapuniw pusi patac pakallk tunc sojjtan marajj Lehin Jerusalen marcat mistunitapat sarakjjaraquïna.",
                "5.": "Benjamin pʼekechiristi quimsa marampiw ucqhat, jacascäna, ucat jiwjjäna.",
                "6.": "Mosia pʼekechiristi Tatitun thaquipan sarnakäna. Tatitun camächinacaparus leyinacaparus phokharaquïnwa. Cunanactejj Diosajj jupar camächitjam churcän uca take camächitanacarojj phokharaquïnwa.",
                "7.": "Mosia pʼekechirejj marcapar wal yap lurayäna. Jupa quipcas luraraquïnwa, marcapatac jan jathïñapataqui, ucatsti take cunan awquipajj lurcän ucarjam lurañapataquiraquiw jupa pachpajj yap luraraquïna. Take marcap taypinsti quimsa maraw chʼajjwanacajj jan utjcänti."
            },
            "7": {
                "1.": "Mosia pʼekechirin marcapanjja, quimsa maraw sumancañajj utjäna. Uca khepatjja jupajj jachʼa Lehi-Nefi orakeru, jan ucajj Lehi-Nefi marcar utjasir sarapcän uca jakenacat yatiñ munäna. Jupanacajj Zarahemla oraket mistupcän ucapachatjja, Mosian jakenacapajj janiw cuns jupanacat istʼapcänti. Marcapasti sapa cutiw Mosia pʼekechirir uca jakenacjjat yatiñ mayipjjäna. Uca mayïwisti juparojj karjayänwa.",
                "2.": "Ucatsti Mosia pʼekechirejja, tunca sojjtan chʼaman jakenac Lehi-Nefi marcarojj maqhatañap munäna, jilanacapat jisctʼasir maqhatapjjañapataqui.",
                "3.": "Ucatsti khepärmanthejj maqhatañ kalltapjjäna. Jupanacamp sarcän uca taypinsti, mä jakew saräna, Amon sutini. Jupasti jachʼa tansänwa, chʼamaniraquïnwa. Jupajj Zarahemla jaket sarakerïnwa, jupanacar sarayir jakeraquïnwa.",
                "4.": "Lehi-Nefi oraker maqhatañatac wasaran cawqhsa tok sarañs janiw yatipcänti. Ucat walja uruw uca wasaran aywinakapjjäna. Pusi tunc ururaquiw aywinakapjjäna.",
                "5.": "Pusi tunc ur aywinakasinsti, mä kolluruw puripjjäna. Uca kollusti Silom oraket alay tokenquiwa. Ucawjan chʼujlljam carpanacap ut-tʼayapjjäna.",
                "6.": "Ammonajj quimsa jilapampiw Nefi oraker saräna. Uca quimsa jilasti Amalequi, Helem, Hem sutinïpjjänwa.",
                "7.": "Ucatsti jupanacajj Silom orakenquir Nefi orakenquir jakenacan pʼekechiripampiw jiquisipjjäna. Pʼekechirin arjjatirinacapajj jupanacarojj muyuntapjjänwa, ucat ñachʼantasaw jupanacarojj carcelar jakontapjjäna.",
                "8.": "Ucatsti pä ur carcelancapjjatap khepatsti, pʼekechirin nayrakataparuw wasitat jupanacajj irpatäpjjäna, ucatsti ñachʼantatanacap jararapjjäna; pʼekechirin nayrakatapansti, cuna jisctʼanactejj jupajj jisctʼañ muncän ucanacar arsupjjañapataquiw arsüna.",
                "9.": "Jupajj jupanacarojj sänwa: Nayajj Limhïtwa, Noen yokapa. Jupasti Zenifan yokapänwa, Zenifasti Zarahemla oraket mistüna aca orak tutjam catokañataqui. Aca orakesti awquinacapan orakepänwa. Uca Zenifasti jakenacan aruparjamaw pʼekechirir tucuyatäna.",
                "10.": "Jichhasti, naya pachpa arjjatirinacajjamp puncuncquipan, cunats marca perk jacʼar jutañcam wal chachachasipjjta? Uc yatiñ munta.",
                "11.": "Nayan jumanacar uc jisctʼañajjataquiw jumanacar catjjäsisipcsma. Jan uqhamäcaspajja, arjjatirinacajjaruw jumanacar jiwayañatac siriscäyäta. Jichhajj parlañanacamawa.",
                "12.": "Ucat Ammonajj arsusiñapan purinitap amuyasisin nayrakatar sartasajj pʼekechirin nayrakatapar altʼasïna. Ucat wastat saythapisaw säna: Diosan nayrakatapan wali yuspagarañajjaw utjitu nayan jacascaquïtajjata, parlirjamätajjata, uqhämasti khan parlañataquiw chʼamachasï.",
                "13.": "Nayajj amuytwa, jumatejj nayar uñtʼitasamänjja, janiw aca phalanacamp ñachʼayquitasamänti. Nayajj Ammonätwa, Zarahemlat sarakeriraquïtwa. Zenifajj Zarahemla oraket apscän uca jilanacajjat jisctʼasiriw acar uca oraket maqhatanta.",
                "14.": "Limhejj Ammonan arunacapar istʼcän ucqhajja, walpin cusisïna, ucat saraquïna: Jichhajj chekpachaw yat-ta, Zarahemlanquir jilanacajjan jacascaquitapjja. Jichhasti nayajj cusisïwa. Kharüruw marcajjar cusisiyaraquï.",
                "15.": "Nanacajj Laman jakenacan mitʼanipäpjjtwa. Jupanacasti mä chʼama pagañ impuesto nanacar churapjjetu. Jichhajj jilanacajjaw mitʼanipätajjat antutayapjjetani, jan ucajja Laman jakenacan amparapat antutayapjjetani. Nanacasti jilanacajjan mitʼanipäpjjäwa; antisas waliquïniw Nefi jakenacan mitʼanipäpjjañajjajja, Laman jakenacan pʼekechiripar impuest pagañanacajjat sipana.",
                "16.": "Ucat Limhi pʼekechirejj arjjatirinacaparuw säna, Ammonampir jilanacapampir jan jucʼamp ñachʼantañapataqui. Antisas Silomat alay tokenquir kollur qhitasaw Ammonan jilanacapar marca mankhar irpantayaraquïna, jupanacan mankʼañapataqui, umañapataqui, saräwipan tʼakhesïwinacapat samarañapataqui. Jupanacajj uca saräwin walja cunaymaninac tʼakhesipjjäna; jupanacajj mankʼat awtjayasipjjäna, umat pharjayasipjjäna, karjataw uñjasipjjaraquïna.",
                "17.": "Ucatsti khepärmanthejj Limhi pʼekechirejj take jakenacap taypin mä yatiynokäwi templor tantachasipjjañanacapatac apayäna, cuna arunactejj jupajj parlcani ucanac istʼañanacapataqui.",
                "18.": "Jupanacan tant-thapisipjjatap khepatsti, jupajj aqhäm sasaw parläna: Oh marcajjay, pʼekenacam waytapjjam chuymachasipjjaraquim! Cunalaycutejj puriniñapäcän ucapachajj jacʼachasiniwa, mä arunjja janiw ancha jayancquicti. Janiw timanacasampejj catjjäsiyascjjäñäniti. Jumanacajj yatipjjtawa, walja cutiw chʼajjwtan, inamayataquiquiw nuwastan; ucampis amuytwa, jichha mayanjja, nuwasiñasajj janiw inamayäcaniti.",
                "19.": "Ucat pʼekenacam waytapjjam, cusisipjjaraquim, Diosarusti, Abrahanan Isaacan Jacobon Diosapäcän uca Diosar iyawsapjjam; uqhämaraqui Israelan wawanacapar Egipto oraket irpsuncän ucat wila lamar tayp wañjam maqhataycäna, jupanacaru manamp chʼusa wasaran jan chhakapjjañapatac mankʼaycaraquïn uca Diosar iyawsapjjam. Walja cunaymaninacamp jupanacataquejj luraraquïna.",
                "20.": "Uca pachpa Diosaw lakʼa achilanacasarojj Jerusalen oraket irpsunïna. Ucatsti jichhacamaw marcapar imasajj uñjaraquistu. Uqhämaraqui jiwasanacan ñankha ajjtcañ luräwinacas laycu mitʼaniptayapjjestu.",
                "21.": "Jichhürojj jumanacajj ircatirinacäpjjtawa, aca marcan pʼekechiripäcän uca Zenifajj awquinacapan orakep tutjam walpin catokañ munasaw, Laman pʼekechirin uc saräna, ucatsti Laman pʼekechirejja, sallkjjañ chuymampiw mä arsüwir Zenif pʼekechirimp mantäna, ucsa oraket mä kawkhjj Zenifan amparapar catuyasa, jan ucajja Lehi-Nefi marcamp Silom marcamp ucsa tok muytir orakenacamp jupar catuyasa–",
                "22.": "Take ucanac Lamanajj aca marcar mitʼaniptayañataquiquiw luräna. Jiwasanacasti jichpachas Laman jakenacan pʼekechiripar impuest pagapjjtan. Uca impuestosti take cunat chicat churañawa; tonkosata, cebadasata, take casta yarananacasata cuna castäpasa. Uqhämaraquiw uywa tamanacasan mirakatapat chicat churaractan. Take cunanacatejj jiwasanacan utjqui ucanacatjja, Laman jakenacan pʼekechiripajj chicatpach apakestu. Jan uqhäm churapcañänejja, jacäwinacas apakestani.",
                "23.": "Janit ucajj kʼepisjam jathïqui? Janit uca tʼakhesïwisajj jachʼäqui? Uñjapjjam, cunanacat jaqhusiñasas utjejja.",
                "24.": "Nayajj jumanacaruw sapjjsma: Jachʼanacaw utji jiwasanacasan jaqhusiñasataquejja. Kawkha jilanacasas jiwarayatäpjjäna? Wilapasti inamayaw wartasïna. Take ucanacasti ñankha luräwinac laycuwa.",
                "25.": "Janitejj aca marcajj juch lurapcasapänjja Tatitojj aca jachʼa ñankhanacjja, janiw jumanacjjar puriycasapänti. Ucampis jupanacajj janiw arunacapar yäkapcänti. Antisas purapat wil wartasiñapcamaw chʼajjwanac jupanac purajj uñstayäna.",
                "26.": "Tatitun mä arjiriparuw jiwayapjjaraquïna, jupasti Diosan ajllit jakënwa. Jupajj jupanacarojj ñankha ajjtañanacapata, walja jutir cunanacat khanañchasaw yatiyaraquïna. Criston jutäwipats yatiyänwa.",
                "27.": "Jupasti jupanacarojj sänwa: Cristojj Diosawa, take cunan Awquiparaquiwa, jupajj jakjam uynak catuni; uca uynak quipcaquiw kalltäwin jakenacajj utjayatäpjjäna, jan ucajj jupajj sänwa: Jakenacajj Diosan uynakap quipc utjayatäpjjänwa; Diosajj jaken wawanacap taypiruw sarakanini; jupajj janch wil catuni, orak patan sarnakaraquini.",
                "28.": "Jupan uqhäm satap laycuw jupanacajj juparojj jiwayapjjäna. Walja cunaymaninacamp lurapjjaraquïna, ucanacasti Diosan colerasïwip jupanacjjar puriyäna. Ucatjja qhitis muspharaspa jupanacan mitʼanïtapats jachʼa tʼakhesiyäwinacamp tʼakhesïwipatsa?",
                "29.": "Tatitojj sänwa: Marcajjatejj juch lurapcan ucürojja, janiw jupanacar yanapcäti. Antisas thaquinacap jarcʼantä, jupanacan jan jachʼaptañapataqui. Luräwinacapasti lanktañ kaljamäpjjaniw jupanacataquejja.",
                "30.": "Jupajj saraquiwa: Marcajjatejj kʼañunac phawanejja, trabajonacapat chʼallphac tutucan catokani, ucasti venenjamawa.",
                "31.": "Wastat jupajj sascaquïna: Marcajjatejj kʼañunac phawanejja, inti jals thay trabajonacapat catokani. Uca thayasti ucspachaw tucqhañ apanini.",
                "32.": "Jichhasti, Tatitun arsüwipajj phokhasiwa. Jumanacajj jawkʼantatäpjjtawa, tʼakhesiyatäpjjaractawa.",
                "33.": "Ucampis Tatiturutejj takpach chuymamp cutiquipstapjjäta, juparutejj alcatapjjäta, juparutejj take amuytʼa chuymamp lokapjjäta, jupan quipca munañaparjama, munataparjam lurasa. Uqhäm lurapjjät ucajja, catuntäwit antutnucuyapjjätam."
            },
            "8": {
                "1.": "Limhi pʼekechirejj waljanac marcapar parläna, ucanacatsti mä kawkhac aca librorojj kellkta. Ucat jupajj marcapar uqhäm parlañ tucuyasinjja, Zarahemla orakenquir jilanacapat jupanacar khanañchäna.",
                "2.": "Ucatsti Ammonarojj jakenac nayrakataruw saytʼayäna, Zenifajj oraket mistcän ucapachat jupa quipcas oraket mistuncän ucapachcamajj cunanacatejj jilanacapar camächcän ucanac yatiyañapataqui.",
                "3.": "Uqhämaraquiw Ammonajj Benjamin pʼekechirin khepïr jupanacar yatichat arunacap yatiyaraquïna. Uca arunacjja, Limhi pʼekechirin marcaparuw khanañchäna take uca arsut arunac amuyapjjañapataqui.",
                "4.": "Take ucanac luratatsti, Limhi pʼekechirejj uca walja jakenacaruw qhitanucjjäna. Sapakat mayniruw utanacapar cut-tayjjaraquïna.",
                "5.": "Ucat jupan marcapan sarnakäwinacapajj Zarahemla oraket mistüwipat ucsarojj ucan kellkatäcän uca tʼalpha lekʼetanac Ammonar apayanïna, jupan ucanac leetʼañapataqui.",
                "6.": "Ammonan uca kellkatanac leetʼatapatjja, uca pʼekechirejj juparuw jisctʼäna, arunac jakoquipasmat –sasa. Ammonasti janiw jakoquipquirist-ti –sasaw arsuraquïna.",
                "7.": "Pʼekechiristi juparojj sänwa: Marcajjan tʼakhesïwinacapat llaquisisajja, pusi tunc quimsan jakeruw wasaranjam qhitäyäta Zarahemla orak catjjapjjañapataqui, mitʼanïtajjat antutayañapataqui, jilanacajjat mayiñataquiraqui.",
                "8.": "Uca jakenacajj walja uruw wasaranjam chhakapjjäna, ucampis jupanacajj uca orak catjañataquejj chʼamachasisipcaquïnwa. Jupanacasti janiw Zarahemla orak catjapcänti. Ucampis aca orakeruw cut-tanjjapjjäna. Jupanacajj uca orakenjja, walja uma kota taypinjam sarapjjaraquitayna. Uca chekanacansti jake chʼaqhanacamp uywa chʼaqhanacamp phokhantat jicjjatapjjatayna. Ucanjja take casta lakay tʼunjat utanac jicjjatapjjäna. Ucatsti, Israelan walja tama jakenacapajj cawqhantejj jacapcän uca orak jicjjatapjjaraquitayna.",
                "9.": "Sapcän ucanacan chekätap ircatañataquejja, jupanacajj pä tunc pusin tʼalpha lekʼetanac apanipjjäna. Ucanacasti kellkatanacamp phokhantatänwa. Uca Tʼalpha Lekʼetanacasti koricamaquiwa.",
                "10.": "Chuym jarqʼir lekʼsutanac apanipjjaraquïna. Ucanacasti jachʼawa, broncet cobret lekʼsutaraquiwa, suma imatäcaspas uqhamäsquiwa.",
                "11.": "Jupanacajj espadanac apanipjjaraquïna. Uca espadanacan catuñanacapajj chhakatawa, cuchill jirunacapajj wali saruntataraquiwa. Aca orakenjj janiw qhitis uca arurus tʼalpha lekʼetanacancqui uca kellkatarus jakoquipcaspati. Ucat jisctʼsma arunac jakoquipasmat –sasina.",
                "12.": "Wastat sisma: Mä jakoquipirir uñtʼtacha? Nayajj aca kellkatanacan jiwasan arusar jakoquipatäñap munta. Inas ucanacajj uca tucqhat marcan jiltʼirinacapat yatïychistaspa, cunalaycutejj jupanacat aca kellkatanacajj juti. Jan jupanacat khanañchquistanejja, inas uca tucqhat jakenac pachpat yatïychistani. Cunats tucqhatäpjjpachäna? Uc nayajj yatiñ munirista.",
                "13.": "Ammonajj juparojj sänwa: Nayajj chekpachaw mä jaket yatiyirisma, oh pʼekechiri! Jupaw uca kellkatanacjj uñtʼat lajjrar jakoquipaspa. Jupanjja, nayra take kellkatanac jakoquipañatac cunamp uñjañas utjiwa. Ucasti Diosan wajjtʼäwipawa. Ucanacasti arsuyirinac satäpjjewa. Janiw qhitis jan camächitampejj ucanacar uñjcaspati. Uqhäm jan camächitamp uñjcaspajja, cunataquitejj jan uñjañapäc ucatac uñjasp ucajja, jiwaspawa. Qhitirutejj ucanac uñjañapatac camächitajj churatäc ucajja, uñjiri satawa.",
                "14.": "Zarahemla orakenquir jakenacan pʼekechiripajj ucanac lurañatac camächit catoker jakewa. Jupasti uca jachʼa Diosan wajjtʼäwipaniwa.",
                "15.": "Ucat pʼekechirejj säna: Mä uñjirejj arjirits jucʼamp jachʼawa.",
                "16.": "Ucat Ammonajj säna: Uñjirejj Diosan yatiyiriwa, arjiriraquiwa. Janiw qhiti jakes jachʼa wajjtʼäwinïcaspati, janitejj Diosan chʼamapanïcasp ucajja. Janiw cawquïr jakes Diosan chʼamapanïcaspati. Ucampis Diosajj jachʼa chʼamjj mä jaker churaspawa.",
                "17.": "Ucampis mä uñjirejj nayra cunaymaninacat yatispa, jutir cunaymaninacat yatiraquispa. Uñjir toket take cunanacajj yatiyatäni, jan ucajja jamasar imatanacajj khanar apsutäniwa. Imatanacajj khanar mistuyataraquïniwa. Cunatejj jan yatiyatäqui ucajja, uñjir toket yatitäni. Cunanacatejj jan cunjämats yatiyascasp ucanacaw jupa toket yatiyatäni.",
                "18.": "Diosajj uqhäm mä thac waquichi jakenacan jachʼa muspharcañanac iyawsañ tok lurañapataqui, ucatarac uca jakejj jake masinacapataquejj jachʼa asqui.",
                "19.": "Ammonan uca arunac arsuñ tucuyatapatjja, pʼekechirejj walpin cusisïna. Jupasti Diosarojj aqhäm sasaw yuspagaräna: Mä jachʼa jan yatitäc ucaw aca tʼalpha lekʼetanacancpacha. Uca arsuyirinacajj take uqhäm jan yatitanac jaken wawanacapar yatiyañatac waquichatäpachawa.",
                "20.": "Cunj muspharcañas Diosan luräwinacapajja! Kawkha jaya pachas jupajj marcapataquejj pʼek chʼoktʼasi. Jïsa, jaken wawanacapan amuyunacapajja, wali jan mantcay juyqhuwa. Uca jakenacajj janiw suma amuy thakapquiti, janiraquiw ucan jupanacjjar sarayañap munapcaraquiti.",
                "21.": "Jupanacajj chʼumi mankhan utjir uywa tamjamäpjjewa, awatiripat jaltirinacaraquiwa. Ucat chʼeketatapjje, alisnucutäpjje chʼumi lakʼonacan mankʼantatäpjjaraqui."
            },
            "9": {
                "intro": "Zenifan Kellkatapa – Jupan marcapan sarnakäwinacapa, Zarahemla oraket mistüwipat Laman jakenacan amparapat antutayatapcama.",
                "1.": "Naya Zenifajj takpach Nefi jakenacan lajjrapat yatichatätwa. Nefi oraketa, jan ucajja, awquinacajjan nayrïr tuti orakëc ucat yatisa, nayasti Laman jakenac taypir chʼamanacap yatjjatañatac uñakerjam qhitatäsina, nanacan nuwasiri jakenacajjan jupanacar tucqhir sarapjjañapataqui. Ucampis nayajj jupanac taypin sumanac uñjasaw jan tucqhatäñap muncäyät-ti.",
                "2.": "Ucat jilanacajjampejj wasaran tokesipjjta. Nayajj munäyät pʼekechirijjan Laman jakenacamp sumancañatac mä arusjäw lurapjjañapa; ucampis khoru jakëtap laycu, wil wartir jakëtap laycuraquiw nayar jiwayayañ munitu; ucampis wali wila wartañampiw jiwañat khespta; cunalaycutejj awquejj awquiru nuwasïna, jilasti jilaru nuwasiraquïna. Nuwasiri tamajjat niy jilpachjamaw wasaran tucusi. Qhitinacatejj jiwañat khespipcta ucanacasti, jiwatanacan warminacapampir wawanacapampir yatiyiriw Zarahemla oraker cut-tapjjta.",
                "3.": "Ucampis nayajj awquinacajjan orakenacap tutjam catokañ walpin munasaw, cawquïrinacatejj uca oraken utjañ munapcän ucanacarojj tantachthapta, ucat nanacajj uca oraker maqhatañajjataquejj wasaranjam sarañ wastat kalltapjjta. Ucampis machʼanacampi, sinti jachʼa tʼakhesïwinacamp tʼakhesiyatäpjjäyätwa, Dios Tatitujjat amtasiñatac jan yäkasirïpjjatajj laycu.",
                "4.": "Ucampis walja urunac uca wasaran sarnakapjjatajj khepatjja, jilanacajjajj jiwarayatäpcän uca chekan chʼujlljam carpanacajj utachnokapjjta. Uca chekasti awquinacajjan orakep jacʼancänwa.",
                "5.": "Ucatsti, jakenacajjat pusinimpiw marcar mant-ta, pʼekechirimp jiquisiri, jupan amuyup yatiñataqui, jakenacajjampejj mantirist janicha orak sumat catuntasiñataquejj uc yatiñajjataquiraqui.",
                "6.": "Ucat pʼekechirin uc nayajj sarta. Jupampisti mä arusjäwiruw puripjjta nayan Lehi-Nefi orakemp Silom orakemp catuñajjataqui.",
                "7.": "Uqhämaraquiw jupan jakenacapan uca oraket mistuñanacapataquejj arsuraquïna. Nayamp marcajjampisti uca orak catusjjañataquiw mantapjjta.",
                "8.": "Ucatsti nanacajj utanac utachañ kalltapjjta, uca marca perkanac asquichañ kalltapjjaracta. Jïsa, Lehi-Nefi marcan perkanacap asquichapjjta, uqhämarac Silom marcan perkanacapsa.",
                "9.": "Ucatsti yap yapuchañ kalltapjjaracta, take cunayman jathanac phawapjjta. Uca jathanacasti; tonko, trigo, cebada, neas, sheum, take cunayman fruta jathanaca, ucanacänwa. Uca orakenjja, waljaniruw miratatañ kalltapjjta.",
                "10.": "Ucampis Laman pʼekechirejja, sallka chuymampi jan wali amuyunïtap laycuraquiw nanacar mitʼaniptayañataquejj uca orak nanacar churapjjetu uc catuñanacajjataqui.",
                "11.": "Ucampis, nanac uca oraken tunca payan mar jacapjjatajj khepatjja, Laman pʼekechirejj llacthaptañ kalltäna. Jupajj sänwa: Aca marcatejj chʼamaniptaspajja, janiw cunjämats atipjañjamäcjjaspati janiraquiw mitʼaniptayañjamäcjjaspasa –sasa.",
                "12.": "Jupanacajj wacʼan diosanacar yupaychir jayra marcänwa. Ucat jupanacajj amparanacajjan trabajopamp kamiriptañ munapjjäna, mitʼaniptayañ munapjjaraquïtäna. Jïsa, jupanacajj nanacan uywa tamanacajjamp-pachat mankʼañ munapjjäna.",
                "13.": "Ucat uca Laman pʼekechirejj marcapampir marcajjampiruw chʼajjwañatac amtayäna. Ucat uca orakenjj nuwasïwinacamp chʼajjwanacampejj ucapachat utjañ kalltäna.",
                "14.": "Cunalaycutejj nayan Nefi oraker tunca quimsan mar sarayquipan, Silom oraket aynach tokena, marcajjajj tamanacapar mankʼaycäna, umaycäna, yap lurapcaraquïn ucapachaw walja walja Laman jakenacajj jupanacjjar jutapjjäna. Ucat jupanacarojj jiwayañ kalltapjjaraquïna, uqhämaraquiw uywa tamanacap ansupjjäna, yapu tonkonacap apasiñ kalltapjjaraquïna,",
                "15.": "Jïsa, jupanacasti jaltjjapjjänwa, qhitinacatejj jaltjjapjjän ucanacasti, Nefi marcaruw jaltjjapjjäna. Nayarusti jupanacar arjjatañajjataquiw mayipjjetu.",
                "16.": "Nayasti jupanacarojj arconaca, michʼinaca, espadanaca, cimitarranaca, jachʼa lawanaca, kʼorawanaca, take cunayman nanacan lurat armanac jupanacan nuwasiñapatac laquintäyäta. Nayamp marcajjampisti Laman jakenacaru nuwasiñataquiw sarapjjäyäta.",
                "17.": "Jïsa, Tatitun chʼamapampiw Laman jakenacamp nuwasirejj mistupjjta, cunalaycutejj nayamp marcajjampejja, take chuymampipuniw achictʼasipjjta; timanacajjan amparapat khespiyañapataqui, cunalaycutejj nanacajj lakʼa achilanacajjan khespiyatätapat amtasipjjta.",
                "18.": "Diosasti achictʼasïwinacajjarojj istʼänwa, mayisïwinacajjarus phokharaquïnwa. Ucat jupan chʼamapamp mistupjjta. Jïsa, nanacajj Laman jakenacaru nuwasir sarapjjta; ucatsti mä urumpin mä arumampinjja, quimsa warank pusi tunc quimsan jakeruw jiwcatayapjjta. Nanacajj jupanacar orakejjat jaksuñcamaw jiwarayapjjta.",
                "19.": "Naya pachpasti quipca amparajjampiw jupanacan jiwatanacapar imantañ yanapta. Uqhämaraqui pä patac pakallk tunc llätuncan jilanacajjajj jiwarayataraquïna. Ucasti walpun jaqhusiyapjjetu, llaquisiyapjjaraquitu."
            },
            "10": {
                "1.": "Ucat nanacajj marcar wastat ut-tʼayañ kalltapjjta. Sumancañampiw ucan utjasiñ kalltapjjaracta. Nayasti take cun nuwasiñatac lurayta, cunalaycutejj Laman jakenacajj marcajjamp wastat nuwasir jutapcaspa ucapachajj nuwasiñanacajjataquiw ucanacjj lurayta.",
                "2.": "Oraket sapa tokeruw arjjatirinac uchta, Laman jakenacan jan jamasat cʼuñcataniñanacapataqui, jan nanacar tucqhañanacapataqui. Uqhäm nayajj marcajjarus uywa tamanacajjarus arjjat-ta, timanacajjan amparanacaparojj janiw puriycaract-ti.",
                "3.": "Nanacajj awquinacajjan tuti orakenacap walja maraw catupjjäyäta. Ucasti pä tunc payan maränwa.",
                "4.": "Nayajj chachanacarojja, yap lurayäyäta, take cunayman yarananac phawayaraquïyäta. Take cunayman casta achunac achuyaraquïyäta.",
                "5.": "Nayajj warminacarojj kapuyäyätwa, irnakayäyätwa, trabajayaractwa. Uqhämaraqui take casta ñutʼu lienzonac sawuyaraquïyäta. Take cunayman sawutanac sawuyaraquïyäta nanacan istʼasiñanacajjataqui. Uqhämat uca oraken jachʼaptapjjäyäta. Pä tunc payan mararaquiw suman utjasisapun uca oraken jacapjjta.",
                "6.": "Ucatsti, Laman pʼekechirejj jiwjjänwa. Yokapasti ucapachat jupa lant sarayañ kalltäna. Jupasti jakenacaparojja, marcajjar kallcatañataquiw amtayäna. Uqhämat nuwasiñatac waquichasipjjäna, marcajjamp nuwasir jutañataqui.",
                "7.": "Ucampis nayajj uñakerinacajjaruw Semlon orak toker qhit-ta. Jupanacan waquichasitanacap catjañataqui, ucanacjjat waquichasiñanacajjataquiw uc lurta, jupanacan marcajj-jjar jutasajj jan tucqhañanacapataqui.",
                "8.": "Ucat jupanacajj Silom orak alay tokeruw walja jakenacamp maqhatanipjjäna; arconacani, michʼini, espadani, cimitarrani, kalani, kʼorawani. Jupanacan pʼekepajj kʼala mururatcamaquïnwa. Lipʼich wacʼan wacʼantataquïpjjänwa.",
                "9.": "Ucat nayajj marcajjan warminacaps wawanacaps wasararuw imantayta. Ucat takpach chuymaninacaru, waynanacaru, cawquïrinacatejj armanac catupcaspa ucanacaruw tantachayta, Laman jakenacamp nuwasir sarapjjañanacajjataqui. Sapakat maynirusti maraparjamaw sarapjjañapataquejj uscta.",
                "10.": "Ucat nanacajj Laman jakenacamp nuwasir sarapjjäyäta. Chʼama karitäcasas nayajj Laman jakenacamp nuwasiriw sarta. Nanacasti Tatitun chʼamapampiw nuwasir sarapjjta.",
                "11.": "Laman jakenacajj janiw cuns Tatitut yatipcänti, janiraquiw jupan chʼamapat yatipcaraquïnti. Ucat quipca chʼamaparuquiw suyapjjäna. Ucampis jaken chʼamaparjam chʼaman jakenacäpjjänwa.",
                "12.": "Jupanacajj chʼumi lakʼonacjam ajjsarcañ wali wil wartir marcänwa. Jupanacajj lakʼa achilanacapan catuyat luräwinacaparuw iyawsapjjäna. Acanacaw uca luräwinacajja: Jupanacajj lakʼa achilanacapan ñankhätap laycojja, Jerusalen oraket alisnucutäpcaspas uqhäm amuyasipjjäna. Chʼusa wasaran jilanacapajj jan wals jupanacar lurapcaspajj uqhäm amuyasipjjäna. Jachʼa lamar maqhatasajj jan walis jupanacar luratäcaspas uqhäm amuyasipjjaraquïna.",
                "13.": "Lamar maqhatatap khepatjja, nayrïr tuti orakepancapcän ucqhajja, jan walipunis jupanacar luratäcaspas uqhäm amuyasipjjaraquïna. Take ucanacasti Nefin jucʼamp sum Tatitun camächitanacapar phokhatap laycünwa. Ucat Nefejj Tatitun qhuyapayatänwa. Tatitojj mayisïwinacaparuw istʼäna, phokharaquïna. Nefisti chʼusa wasar saräwipan pʼektʼäna.",
                "14.": "Jilanacapajj janiw Tatitun luräwinacap amuyapcänti, ucat Nefitac colerasipjjäna. Lamar maqhatasinjja, Tatitur jan yäkañatac chuymanacapar chʼollkheptayatap laycuw jupatac colerasipjjaraquïna.",
                "15.": "Arsut oraker purinisinjja, jupanacajj wastat jupatac colerasipjjäna. Jupajj marc sarayañjj nanacan amparanacajjat apakapjjetu –sasaw sapjjäna. Ucat jupar jiwayañ munapjjäna.",
                "16.": "Nefin chʼusa wasarar Tatitun camächitaparjam mistutap laycojja, wastat jupatac colerasipjjäna. Nefisti utjcän uca bronce tʼalpha lekʼetanacjjan kellkatanac apasiraquïna. Jilanacapasti jupaw lunthatapjjetu –sasaw sapjjäna.",
                "17.": "Ucat wawanacaparojja, Nefi jakenacar uñisiñ yatichapjjäna. Jupanacar jiwarayaña, lunthataña, lunthatjaña, cunjämat tucqhayañataquiw yatichapjjaraquïna. Ucat Nefin wawanacaparojj wiñay uñisipjje.",
                "18.": "Uca pachpa amuyump lurañapataquiw Laman pʼekechirejj cʼari sallka jan wali amuyunïtaparjamajja, arsüwinacapamp nayar sallkjitu, marcajjar aca oraker irpaniñajjataqui, Laman jakenacan jupanacar tucqhañapataqui. nanacasti walja maranacaw aca orakenjj tʼakhesipjjta.",
                "19.": "Naya Zenifasti take ucanac marcajjar yatiycäyät ucqhajja, jupanacan take chʼamapamp Tatitur iyawsas nuwasir sarapjjañapataquiw amtayta. Ucat Laman jakenacampejj ajanuy ajanuw nuwasipjjta.",
                "20.": "Nanacasti jupanacarojj orakenacajjat alisnucupjjta. Muspharcañarac jupanacarojj jiwarayapjjta. Jiwatanacan waljätap laycusti janiw ucanac jaqhupct-ti.",
                "21.": "Ucat nanacajj wastat orakejjar cut-tapjjta. Marcajjasti wastat uywanacar awatiña, yap yapuchañ kalltapjjaraquïna.",
                "22.": "Nayajj chuymanïsaw maynïr yokajjar marcar pʼekechirïñapatac catuyjjta. Ucat uqhämasti janiw jucʼamp arscjjäti. Tatitun marcajjar qhuyapayañapataquiw achicta. Uqhamäpan."
            },
            "11": {
                "1.": "Ucat Zenifajj yokapat maynïriruw pʼekechirïñapatac marc catuyjjäna, uca yokasti Noe satänwa. Noesti ucapachat jupa lant sarayañ kalltaraquïna. Jupasti janiw awquipan luräwinacap lurcänti.",
                "2.": "Janiw jupajj Diosan camächitanacapar phokcänti. Antisas quipca chuymapan munañaparjamaw luräna. Jupajj walja warminïnwa, walja uñtʼataniraquïnwa. Jupajj marcaparuw juch lurayäna. Cunanacatejj Tatitun uñjataparjam ajjtcañäqui ucanac jupanacar lurayaraquïna. Jupanacasti kʼañusiñanacan sarnakapjjäna, cunayman ñankha luräwinac lurapjjäna.",
                "3.": "Noesti impuesto apthapïna. Uca impuestosti take pheska yänacapat mayänwa. Jupanacan pheska koripata, kollkepata, Ziffapata, cobrepata, broncepata, jirupata, chʼaman vacanacapata, yaranapats mayaraquïnwa.",
                "4.": "Take ucanacsti jupa pachpataquiw uñstayäna, uqhämaraqui, warminacapampir uñtʼatanacapampir uywañataqui; ucatsti, sacerdotenacaparu jupanacan warminacapampiru, uñtʼatanacapampiru. Uqhämat marcan luräwinacap mayjaptayäna.",
                "5.": "Jupan awquipajj yakhaktaycän uca sacerdotenacarojja, jupajj alis-sünwa. Jupanac lantsti yakhanacaruw yakhaktayäna. Jupanacasti chuymanacapan jachʼa jachʼa tucurïpjjänwa.",
                "6.": "Uqhämat jayrasiñan sarnakapjjäna, wacʼan diosanacar yupaychañana, kʼañusiñanacana. Cuna impuestonactejj Noe pʼekechirejj jakenacat maycän ucanacampiw jacapjjäna. Uqhämasti jakenacajj ñankha luräwinac utjayañataquejj wal trabajapjjäna.",
                "7.": "Uqhämaraquiw jupanacajj cunayman wacʼan diosanacar yupaychirejj tucupjjäna. Cunalaycutejj pʼekechirin sacerdotenacan inamay jachʼar aptir arunacapaw jupanacarojj sallkjjäna, inamay jachʼar aptir arunac parlasa.",
                "8.": "Ucat Noe pʼekechirejj walja jachʼa suma utanac utachayäna. Uca utanacarusti sum cʼachachäna: cʼullut luratamp take jila alan cunaymaninacampi; korimpi, kollkempi, jirumpi, suma broncempi, ziffampi, cobrempi.",
                "9.": "Uqhämaraqui jachʼa palacio utacharaquïna. Uca palacio taypin mä sarayäw konuñ luraraquïna. Take ucanacajj suma cʼullut luratänwa, korimp kollkemp cunayman cʼajquirinacamp cʼachachataraquïnwa.",
                "10.": "Uqhämaraquiw trabajirinacaparojj ewjjäna, cunayman suma luratanacamp templo mankha perkanac cʼachachapjjañapataqui; cʼulluta, cobreta, bronceta.",
                "11.": "Jilïr sacerdotenacatac yakhachat konuñanacajj koritcam cʼachachatänwa. Uca konuñanacasti take yakha konuñanacat alayancänwa. Uca konuñanacan nayrakatapar mä patill perk lurayaraquïna, cʼari alek jachʼar aptir arunac marcapar parlas ucar thijmtʼasipjjañanacapataqui.",
                "12.": "Kollan uta jacʼan mä saytʼu pucara luraraquïna, uca saytʼu pucarasti wali jachʼänwa. Uca saytʼu pucara patat jupajj Silom orakerojj uñtäna, Laman jakenacan amparapanc-cän uca Semlom orakerus uñtaraquïna. Uqhämaraqui take ucsa tok orakenacarus uñatataraquïna.",
                "13.": "Silom orakensti, walja utanac utachayäna, ucatsti mä jachʼa saytʼu pucara utachayaraquïna, Silom oraket alay tokenquir kollu patana, cawqharutejj Nefin yokanacapajj imantasipcatayna, cunapachatejj oraket jaltjjapcän ucapachajja, cuna jila impuestonactejj marcat apcän ucampiw ucjj lurayäna.",
                "14.": "Jupajj kamiriptañar chuyma churatänwa. Uqhämaraqui warminacapamp uñtʼatanacapampiw kʼañu sarnakäwinacan jan watjjtasajj urunacapan sarnakawayäna. Sacerdotenacapasti uqhämaraquiw kʼañusir warminacampejj urunacapan kamapjjaraquïna.",
                "15.": "Ucat Noejj uva yapunac ucsa orak tokenacan yapuchäna; uva chʼirwañanac luräna, ucat vin walpin luraraquïna. Ucat jupajj wali umiriw tucüna; marcapajj uqhämaraquiw tucuraquïna.",
                "16.": "Ucat Laman jakenacajj jupan marcapjjar jutañ kalltapjjäna. Jucʼa tamanacjjar purinisinsti, yapunacapan uywa tamanacap awatquiriruw jupanacar jiwayapjjaraquïna.",
                "17.": "Noe pʼekechiristi arjjatirinacaparuw orak thiyanacar qhitäna, jupanacar jarqʼiri. Ucampis jucʼanic qhitäna, Laman jakenacasti jupanacjjar jutasaw jupanacar jiwarayapjjaraquïna. Uqhämaraqui walja uywa tamanacap uca oraket ansupjjaraquïna. Uqhäm Laman jakenacajj jupanacar uñisisajj tucqhañ kalltapjjäna.",
                "18.": "Ucat Noe pʼekechirejj nuwasiri tamanacaparuw jupanacamp nuwasir qhitäna. Jupanacasti mä jucʼa pachatac alis-sutäpjjänwa, sañ muntwa, Laman jakenacarojj mä jucʼa pachataquiw alis-supjjäna. Ucat atipjasin catuntapcän ucatjja, cusisisaw cut-tapjjäna.",
                "19.": "Uca jachʼa atipäw laycuw chuymanacapan jachʼa jachʼa tucupjjäna. Quipca chʼamapat amuyasisaw aqhäm saraquïna: Nanacat pheska tuncanejja, warank warank Laman jakenacaruw thurtʼasipjjaspa. Uqhämaw jupanacajj quipca chʼamapatjj jachʼachasipjjäna. Ucatsti uqhämaraquiw wilan wartasitapatjj cusisipjjäna, jilanacapan wilap wartasas cusisipjjaraquïna. Ucasti, pʼekechiripampin sacerdotenacapampin ñankhätap laycuw lurasïna.",
                "20.": "Jupanac taypin mä Abinadi sat jakew utjäna. Jupasti jutir cunanacat yatiyasaw jupanac taypin sarnakäna, aqhäm sasa: Tatitojj aqhäm siwa: uqhämarac nayar camächit churitu: Saram ucat aca marcar aqhäm sätawa: Aqhäm siw Tatitojja: Ay aca marcata. Nayajj jupanacan ajjtcañ luräwinacap uñjta, ñankha luräwinacapa, kʼañusiñanacap uñjaracta. Janitejj jupanacajj nayar juchat cutiquipstapquitanejja, colerasiñajjampiw jupanacar sartʼä.",
                "21.": "Janitejj jupanacajj Dios Tatitupar juchat cutiquipstapcanejja timanacapan amparanacaparuw jupanacar catuyä. Ucatsti jupanacajj catuntat anaquitäpjjaniwa. Timanacapan amparanacapan tʼakhesiyataw uñjasipjjani.",
                "22.": "Ucatsti jupanacajj nayan Dios Tatitupätajj yatipjjetani. Juchanacapat colerasir Diosätajj ñankha luräwinacap tucqhirïtajj yatipjjaraquitani.",
                "23.": "Janitejj aca marcajj Dios Tatitupar juchat cutiquipstapquitanejja, catuntataw anaquitäpjjani. Janiraquiw qhitis ucatjj khespiycaniti, jan ucasti Tatitu, Take Chʼaman Diosaquiw khespiyani.",
                "24.": "Uqhämaraqui, jupanacajj nayar artʼasipjjetan ucapachajja, cʼachhaquiw artʼäwinacapar istʼä. Uqhämaraqui jupanacan timanacapan tʼakhesiyatäpjjañapatac antutä.",
                "25.": "Janitejj jupanacajj cotenciot isin khellamp jachʼjjatasis nayar juchat cutiquipstapquitani, janitejj Dios Tatitupar chʼamamp artʼapcaraquinejja, janiw nayajj mayisïwinacapar istʼcäti. Janiraquiw tʼakhesiyäwinacapat jupanacar khespiycaraquïti. Uqhäm siw Tatitojja, uqhämarac nayar camächit churitu.",
                "26.": "Ucatsti Abinadejj uca arunac jupanacar parlcän ucqhajja, jupataquiw colerasipjjäna. Jupar jiwayañ munapjjaraquïna, ucampis Tatitojj jupanacan amparanacapat juparojj khespiyi.",
                "27.": "Noe pʼekechirejj cuna arunactejj Abinadejj jakenacar parlcän ucanacar istʼcän ucapachajja, jupajj colerasiraquïnwa. Ucat jupajj saraquïna: Qhitis Abinadejja, nayampir marcajjampir taripañapataquejja? Qhitis Tatitojja, marcajjar uqhäm jachʼa tʼakhesiyäw puriyañapataquejja?",
                "28.": "Abinadir acar irpantaniñanacamataquiw mayipjjsma, jupar jiwayañajjataqui, cunalaycutejj jupaw acanacjj arsu marcajjar jupanac pur colerasiñ amtayañapataqui, marcajj taypin chʼajjwanac kalltayañapataquiraqui. Ucat nayajj jupar jiwayä –sasaw saraquïna.",
                "29.": "Jakenacan amuyunacapajj juyqhücaspas uqhäm tucuyatäpjjänwa. Ucat Abinadin arunacapataquejj chuymanacap chʼollkheptayapjjäna. Ucapachatpach jupar catuntañ munapjjäna. Noe pʼekechiristi Tatitun arunacaparu chuymap chʼollkheptayaraquïna, janiraquiw ñankha luräwinacapat cutiquipstcaraquïnti."
            },
            "12": {
                "1.": "Ucat pä mararojja, Abinadejj jupanac taypirojj yakhar uñtataw jutäna. Jupanacasti janiraquiw jupar uñtʼapcaraquïnti, jupasti jupanac taypin jutir cunanacat yatiyañ kalltäna, aqhäm sasa: Tatitojj aqhäm nayar camächit churitu: Abinadi, sarnakcasajj aca marcajjar jutir cunanacat yatiyam, cunalaycutejj jupanacajj nayan arunacajj contrajj chuymanacap chʼollkheptayapjje. Janiraquiw ñankha luräwinacapat nayar cutiquipstapcaraquituti. Ucat colerasiñajjamp jupanacar sartʼä, jachʼa colerasiñajjampiw ñankha ajjtcañ luräwinacapat jupanacar tʼakhesiyä.",
                "2.": "Ay aca jichha utjir mitata! Tatitusti nayar situwa: Amparam loktam, ucat aqhäm sas yatiyam: Aqhäm siw Tatitojja: Aca jichha utjir mitajj ñankha luräwinacap laycuw catuntat anaquitäpjjani, ajanut tʼajjllitäpjjaraquini. Jïsa, jakenacasti jupanacarojj jakonucupjjaniwa, jiwarayatäpjjaraquiniwa. Siwikʼaranacamp anunacamp lakʼonacampiw jupanacan janchip mankʼapjjani.",
                "3.": "Ucat Noe pʼekechirin jacäwipajj mä juntʼu ninanquir isjamäniwa; jupasti nayan Tatitütajj yatini.",
                "4.": "Ucat aca marcajjar jachʼa tʼakhesïwinacampiw jawkʼantä. Machʼampi jachʼa usunacampiw jupanacar tʼakhesiyä. Arumanthit arumcamaw jupanacar awulliyaraquï.",
                "5.": "Jïsa, nayajj jupanacar qhumumpjamaw qhumuntä. Tarma asnjamaw jupanacajj anaquitäpjjani.",
                "6.": "Uqhämaraquiw jupanacjjar chhijchhintayaraquï, ucatsti jupanacarojj cʼuphanokaniwa. Inti jals thayaw jupanacar tʼakhesiyani. Jiscʼa lakʼonacasti orakeparuw lakʼontani, yarananacap tucqhapjjaraquini.",
                "7.": "Jachʼa usumpiw tʼakhesiyatäpjjani; take ucanacsti, ñankha ajjtcañ luräwinacap laycuw lurä.",
                "8.": "Janitejj jupanacajj juchat cutiquipstapquitanejja, oraket jupanacarojj kʼal tucqhä. Ucampis take ucanacatjja, kellkatanac jaytapjjani; yakha aca oraken utjir jakenacataquiw ucanac nayajj imä. Yakha marcanacar aca marcan ajjtcañ luräwinacap uñstayañajjataquiw ucanac luraraquï. Uqhäm walja cunaymaninac Abinadejj jupanacar khanañchasajj yatiyäna.",
                "9.": "Ucat jupanacajj jupataquiw colerasipjjäna. Uqhämaraqui jupar catuntapjjäna, ucatsti pʼekechir nayrakataruw ñachʼantat callapjjäna. Pʼekechirirusti sapjjänwa: Aca mä jak nayrakatamar irpanipjjta, jupajj aca marcam contrajj jan walpun parli. Diosajj jupanacar tucqhaniw –sasaw parlaraqui.",
                "10.": "Uqhämaraqui juman jacäwimjjat ñankh parli. Jacäwimajj ninanquir isjamäniw –sasaw jumjjat parlaraqui.",
                "11.": "Ucat jucʼamp sascaquiwa: Jumajj waña wiru yapjamäniw sistamwa, uywanacan taquisita, cayunacapamp tacsutaraqui.",
                "12.": "Ucatsti jumjjat saraquiquiwa: Khanapakon pankarapjamäniwa. Cunapachatejj khanapak pankarajj suma pokotäjje ucat thayajj thaytʼanisin take tok oraker saratatayejja, uqhamäniw sistamwa. Tatitus uqhäm siscaspajj uqhäm parli. Janitejj jumajj juchanacamat cutiquipstcätajja, ñankha luräwinacam laycuw jumjjar jutan –sistamwa.",
                "13.": "Pʼekechiri, cuna jachʼa ñankhanacarac lurtasti? Cuna jachʼa juchanacarac marcamast luri Diosan juchañchatäñasataquisti? Jan ucajj aca jaken taripatäñasataquisa?",
                "14.": "Pʼekechiri! nanacajj janiw juchanïpcti. Jumas Pʼekechiri! janiraquiw juch lurctati. Uqhämasti aca jakejj jumarojj cʼarint-tamwa. Inamayaquiw jutirin cunanacatejj lurascasp ucanacatjj parlaraqui.",
                "15.": "Nanacajj chʼamanïpjjtwa, janiw mitʼaniptayatäpcäti, janiraquiw timanacajjans catuntatäpcaraquïti. Jïsa, cunjämatejj jumajj aca orakenjj jachʼapt-tajja, uqhämjj jachʼaptascaquïtawa.",
                "16.": "Acajj uca jakejja, jichhajj juman amparamaruw catuyapjjsma. Amuyumarjam jupar luram.",
                "17.": "Ucat Noe pʼekechirejj Abinadirojj carcelaruw jakontayi. Ucatsti Sacerdotenacan tantachasiñapataquiw arsuraquïna, jupanacamp arustʼasiñataqui, cuntejj Abinadir lurañäcaspa uc amtañataqui.",
                "18.": "Uca Sacerdotenacasti pʼekechirirojj sapjjänwa: Nanacan jisctʼañajjatac acar irpayanim –sasa. Ucat pʼekechirejj jupanacar irpaniñatac arsuraquïna.",
                "19.": "Abinadirojj jiscsuñ kalltapjjäna, cunjämats jupar juch jakoñ munasa. Ucampis jupajj jisctʼäwinacarojj chachjamaw arsüna, take jisctʼanacaparus arsutapampejj tucqharaquïnwa. Jïsa, jupanacarojj kʼal muspharayäna, cunalaycutejj jupajj take jisctʼanacapampiw khaktasïna, take arsutanacaparuw pituntaraquïna.",
                "20.": "Ucat jupanacat maynejj jupar säna: Camsañs muni cunatejj awquinacasan kellkatäqui yatichatacaraqui uca arunacajja? –sasa.",
                "21.": "Cunj jiwaquis kollu patanacan asqui yatiyäw apanirin cayunacapajja, qhititejj sumancañ yatiyqui, cusiscañ asqui yatiyäwinac apanqui, khespiyasiñan utjatap yatiyqui, Sionar sisqui: Diosamaw sarayi.",
                "22.": "Uñjirinacamajj jachʼat artʼapjjani. Mä arutjam kʼochupjjani, cunalaycutejja, Tatitojj wastat Sionar cut-tayancan ucqhajja, jupanacajj sum uñjapjjani.",
                "23.": "Cusisthapipjjam, mayachthapisis kʼochupjjam, juma Jerusalenan chʼusawjanacapa. Cunalaycutejj Tatitojj jakenacaparojj chuymachiwa, Jerusalenarusti cutsuyiwa.",
                "24.": "Tatitojj take orakenacan nayranacaparojj kollan amparap uñstayi, take orak thiyanacasti Diosasan khespiyäwiparuw uñjapjjani.",
                "25.": "Ucat Abinadejj jupanacar säna: Jumanacajj sacerdotenacäpjjtawa. Nanacaw aca jakenacarojj jutir urunacat yatiyir ajayutjj yatichapjjta –sapjjaractawa. Ucampis ucanacajj camsañtejj munqui ucjja, nayat-ti yatiñ munapjjesta?",
                "26.": "Nayajj jumanacar sapjjsmawa: Tatitun luräwinacap ñankhar tucuyatam laycu, ay jumanacata! Jumanacatejj ucanac amuyapstajja, janiw ucanac yatichapctati. Ucat Tatitun luräwinacap ñankhar tucuyapjjtajja.",
                "27.": "Janiw chuymanacamamp amuyasiñatac chʼamachasipctati. Uca laycusti, janiw suma amuyunjam lurapctati. Uqhämast cunarac aca marcarust yatichapjjtasti?",
                "28.": "Jupanacasti sapjjänwa: Moisesan leyip yatichapjjta.",
                "29.": "Ucat jupajj wastat jupanacarojj säna: Jumanacatejj Moisesan leyip yatichapjjstajja, cunats uc jan phokhapcta? Cunats kamiriptañanacat chuymanacaman lupʼipjjta? Cunats wachokañan kʼañusiñan sarnakapjjta, kʼañusir warminacampis chʼamam thayjtayasipjjta? Cunats aca marcar juch lurayapjjta, Tatitun aca marcar yatiyir nayar qhitaniñapcamajja? Jïsa, nayajj jachʼa ñankha jupanacjjat yatiyta.",
                "30.": "Janit nayan chek parlatajj yatipcta? Jïsa, jumanacajj nayan chek parlatajj yatipjjtawa. Dios nayrakatan qhathatipjjañamäspawa.",
                "31.": "Ñankha luräwinacamïpan tʼakhesiyatäpjjäta, nanacajj Moisesan leyip yatichapjjta, sapjjatam laycu. Cuns yatipjjta jumanacajj Moisesan leyipatjja? Khespiyasiñajj Moisesan leyip toket-ti juti? Camsapjjtasa?",
                "32.": "Jupanacasti arsupjjänwa: Jïsa, khespiyasiñajj Moisesan leyip tokew juti –sasina.",
                "33.": "Ucat Abinadejj jupanacar säna: Nayajj yat-twa: Jumanacatejj Diosan camächitanacapar phokhapjjätajja, khespiyatäpjjätawa. Cuna camächitanactejj Tatitojj Moisesar Sinai kollun churcän ucanacar phokhapjjäta ucajja, khespiyatäpjjätawa. Jupajj siwa:",
                "34.": "Nayaw Dios Tatitumätjja, nayaw Egipto orakets mitʼan utats irpsunsma.",
                "35.": "Janiw nayat ucsarojj yakha Diosanïcätati.",
                "36.": "Janiw jumatac cuns nayar uñtat amparamamp lurasïtati. Janiraquiw alajjpachanquir aynach orakenquir cunaymaninac uñtats lurascaraquïtati.",
                "37.": "Ucat Abinadejj jupanacar säna: Take ucanac lurapjjtati? Nayasti, janiw lurapctat sapjjsmawa. Aca marcarusti take ucanac lurañanacapatac yatichapjjtati? Nayajj, janiw yatichapctat sapjjsmawa."
            },
            "13": {
                "1.": "Pʼekechirejj uca arunac istʼasinjja sacerdotenacaparojj sänwa: Aca jaker irpsusin jiwayapjjam. Jupajj lokhewa, cuna lurañasas jupamp utji?",
                "2.": "Jupanacasti jacʼachasisin catuntañ munapjjäna. Ucampis jupajj jupanacataquejj saytʼasïnwa, ucat saraquïna:",
                "3.": "Jan llamctʼapjjestati. Jumanacatejj llamctʼapjjetätajja, Diosajj jawkʼantapjjätamwa. Tatitojj yatiyañajjatac qhitanquitu, uca yatiyäw janïraw yatiycti. Janiraquiw cuntejj arsuñajjatac mayipquista ucs yatiyapcsmati. Ucat Diosajj janiw nayan jichpach tucqhatäñajj muncaniti.",
                "4.": "Ucampis, Diosajj churquitu uca camächitanacar phokhañajjawa. Jumanacar chek satajj laycuw nayatac colerasipjjta. Ucat jucʼampi, Diosan arup arsutajj laycuw lokhëquirists uqhäm amuyapjjesta.",
                "5.": "Abinadejj uca arunac arscän ucqhajja, Noe pʼekechirin jakenacapajj jupar llamctʼañ ajjsarapjjänwa. Tatitun Ajayupajj jupjjancänwa, ajanupajj walpin lliphipiraquïna. Sinai kollun Moisesajj Diosamp parlcän ucqhajja, cunjämatejj ajanupajj lliphipcänjja, uqhämaraquiw Abinadin ajanupajj lliphipiraquïna.",
                "6.": "Abinadisti Diosan chʼamapampiw parläna, muncañ cancañapampiw parlaraquïna. Ucat jupajj aqhäm sas parlascaquïna:",
                "7.": "Jumanacan nayar jan jiwayañatac chʼamanïtamjj amuyasipjjtawa, ucat yatiyäwijj tucuyä. Nayajj amuytwa, jumanacar ñankha luräwinacamat chek satajjatjja, chuymanacamaruw wactʼi.",
                "8.": "Arunacajjasti muspharañamp colerasiñampiw phokhantapjjtam.",
                "9.": "Ucampis yatiyäwijj tucuyä, cawqhar sarañajjas janiw nayataquejj cunäquisa. Nayatejj khespiyatäcä ucqhajja.",
                "10.": "Ucampis ac nayajj sapjjsma: Cuntejj aca khepat nayar lurapquitätajja, jutirin cunatejj lurascan ucanacan chʼiwipjamäniwa.",
                "11.": "Jichhajj nayajj Diosan jiltʼa camächitanacap leetʼarapipjjäma, cunalaycutejj ucanacan chuymanacam jan kellkatätap amuyta. Jacäwinacamat jilpachan ñankha luräwinac yatekapjjatam, yatichapjjatam amuyta.",
                "12.": "Jichhajj amtasipjjätaw cuntejj jumanacar sapcäyäsm ucata: Janiw jumataquejj cunar uñtats amparamamp lurasïtati. Janiraquiw alajjpachanquiri, aynach orakenquiri, orak mankh umanquirir uñtats lurcaraquïtati.",
                "13.": "Ucat jucʼampi: Janiw jumajj ucanacatac quilltʼasïtati, ucanacarus lokcaraquïtati. Naya Dios Tatitumajj ucanacat colerasir Diosätwa. Awquinacan ñankha luräwinacap laycuw wawanacar tʼakhesiyta, cawquïrinacatejj nayar uñisipquitu ucanacan wawapans wawaparu allchipans allchiparuw tʼakhesiyaracta.",
                "14.": "Cawquïrinacatejj nayar munapquitu, camächitanacajj phokhapqui uca warank warankanacaruw qhuyapayta.",
                "15.": "Janiw Dios Tatituman sutip inamay aytasïtati. Qhititejj Tatitun sutip inamay aytasquejja, Tatit nayrakatan janiw jan juchanejj jicjjatascaniti.",
                "16.": "Samarañ urut amtasim, ucar kollanaptayañamataqui.",
                "17.": "Sojjtüruw trabajäta, takpach luräwinacam phokharaquïta.",
                "18.": "Ucampis pakallkör uruna, Dios Tatituman samarañ urupanjja, janiw cuna luräws lurcätati. Janiw jumasa, yokamasa, phuchamasa, chacha lokerimasa, warmi lokerimasa, vacanacamasa, jan uñtʼat korpachatamas lurcaniti.",
                "19.": "Sojjta urun Tatitojj alajjpachs acapachs lamars take cunanacatejj ucanacancqui ucanac luräna. Ucat Tatitojj samarañ urur qhuyapayäna ucar kollanaptayaraquïna.",
                "20.": "Dios Tatitumajj jumar churctam uca orakjjan urunacaman waljäñanacapataquejja, awquimar taycamar wakaycham.",
                "21.": "Janiw jiwayätati.",
                "22.": "Janiw wachokätati. Janiw lunthatätati.",
                "23.": "Janiw jake masimat cʼarintas ircatätati.",
                "24.": "Janiw jake masiman utap munapayätati. Janiraquiw jake masiman warmips chacha lokerips warmi lokerips vacaps asnops, jupanquiri cunayman yänacaps munapayaraquïtati.",
                "25.": "Ucat Abinadejj uca arsüwinac tucuyjjasinjja, jupanacarojj sänwa: Aca jakenacarojja, uca camächitanacar phokheri, take ucanac lurañ yatichapjjtati?",
                "26.": "Nayajj jumanacarojja, janiw yatichapctat sapjjsmawa. Uqhäm lurapjjasamänjja Tatitojj janiw nayarojj aca jakenacjjat ñankha yatiyirejj qhitanquitasapänti.",
                "27.": "Jumanacajj Moisesan leyip tokew khespiyasiñajj juti –sapjjtawa. Nayasti jumanacarojj sapjjsmawa: Jumanacan Moisesan leyip imapjjañamajj waquisiscaquiwa. Ucampis jumanacaruw sapjjaracsma: Moisesan leyip imañan waquisitapajj mä uruw tucusjjani.",
                "28.": "Uqhämaraquiw sapjjaracsma: Khespiyasiñajj leyi sap toketjj janiw jutquiti. Janitejj Dios pachpajj marcapan ñankha luräwinacapan juchanacapan tʼakhesiyäwipar phokhapcaspajja, uca Moisesan leyip utjquipansa jupanacajj chhakapjjapunispawa.",
                "29.": "Nayajj jumanacaruw sapjjsma: Israelan wawanacapar leyin churatäñapajj waquisïnwa. Ucasti chʼama leyïñapänwa, cunalaycutejj jupanacajj jan altʼirinacäpjjänwa. Lakaw ñankh luräpjjäna, ucampis cʼachaquiw Dios Tatitupat amtasipjjäna.",
                "30.": "Ucat jupanacarojj mä leyejj churasïna. Uca leyisti luräwinac phokhañatac leyïnwa. Uca leyirusti jupanacajj urutjam urutjam sum phokhapjjañapänwa, Diosapats jupatac wactʼir luratanacapats amtasipjjañapataqui.",
                "31.": "Ucampis nayajj jumanacaruw sapjjsma: Take ucanacajj jutir pachan lurascan ucar uñtatänwa.",
                "32.": "Jupanacajj ley amuyapjjänti? Nayajj jumanacaruw sapjjsma: Chuymanacapan chʼollkhëtap laycojja, janiw jupanacat takpachanejj ley amuyapcänti. Jupanacajj janiw amuyapcänti, cunjämtejj sapakat maynejj Diosan cutsuyäwip tokec khespiyatäqui ucjja.",
                "33.": "Janit Moisesajj jupanacar Mesiasan jutäwipat yatiycänjja? Janit Diosan marcapar cutsuyañapat yatiycaraquïnjja? Uqhämaraqui, orakejj utjañ kalltcän ucapachatjja, janit jutir urunacat yatiyir sapa mayni arjirijj parlcänjja?",
                "34.": "Janit jupanacajj sapcäna: Dios pachpaw jaken wawanacap taypir sarakanini, jake quipc uynak catuni, ucatsti orakenjj jachʼa chʼamampiw sarnakani –sasajja?",
                "35.": "Janiraquit jupanacajj sapcäna: Jupajj jiwatanacat jactañ ut-tʼayani, jupa pachpaw tʼakhesiyataraquïni –sasajja?"
            },
            "14": {
                "1.": "Janit Isaiasajj sisqui: Qhitis nanacan yatiyäwijjarojj iyawsi, qhitirus Tatitun amparapajj uñstayata?",
                "2.": "Jupajj jupan nayrakatapanjja, llullu aljamaw jiltani, waña oraken saphjamaw jilani. Janiw uynakanïquiti, janiraquiw jiwaquïcaraquisa. Jupar uñjapcañän ucapachajja, janiw jiwasanacan jupar munañasatac jiwaquïñapajj utjcaniti.",
                "3.": "Jupajj jakenacan uñisitawa, alisnucutaraquiwa. Juparojj usuwa; tʼakhesïwir uñtʼaraquiwa. Jiwasanacasti ajanunacas jupat imantasipcsnas uqhäm lurapjjäyätan. Jupajj uñisitänwa, jiwasanacasti janiw jupar wakaychapctanti.",
                "4.": "Chekpachan jupajj jiwasanacan tʼakhesïwinacas kʼepiraqui. Ucampis llaquisiyata, Diosan jawkʼantata tʼakhesiyatarac jicjjat-tan.",
                "5.": "Ucampis jupajj jiwasanacan camächit pʼaquitanacas laycuw usuchatäna. Ñankha luräwinacas laycuw chʼojjñanokayatäna. Sumancañasan tʼakhesiyäwipajj jupjjancänwa. Jupan asutʼjat janchipampiw kollatäpjjtan.",
                "6.": "Takpach jiwasanacajj ovejar uñtataw aywitatapjjtan. Jiwasanacajj sapakat mayniw quipca thaquisar saranucupjjtan. Tatitusti takpach jiwasanacan ñankha luräwinacas jupjjar kʼepjjarüna.",
                "7.": "Juparojj jathjänwa, tʼakhesiyataraquïnwa, ucampis lacap janiw jistʼarcänti. Jupajj ovejar uñtat qharsüwir apatawa. Cunjämatejj mä ovejajj tʼawr yawiriripan nayrakatapan amuquejja, uqhämaraquiw jupajj lacap jan jistʼarcänti.",
                "8.": "Jupajj carcelats taripäwits apsutänwa. Qhitis jathachatätapat yatiyani? Jupajj jaquirinacan orakepat phatʼsutänwa. Nayan marcajjan camächit pʼaquïwinacap laycuw tʼakhesiyatäna.",
                "9.": "Ñankha jakenacamp chicäñataquiw sepulturap waquichäna, kamirinacamp chicaw jiwäwipan uñjasïna. Jupajj janiw cuna ñankhs lurcänti, janiraquiw lacapan cuna sallkjañas apjañas utjcaraquïnti.",
                "10.": "Ucampis jupar chʼojjñanokayañajj Tatitutac waliquïnwa. Juparojj llacthapiyiwa. Cunapachatejj jumajj jupan almap juchat loktäwir tucuycät ucapachajja, jupajj jathanacaparuw uñjani. Jupajj urunacaparuw jucʼamp jiljjatayani. Tatitun cusisïwipasti amparapan jachʼaptaniwa.",
                "11.": "Jupajj almapan chʼamtʼañap uñjani, ucampisti chuyma phokhatäniwa. Jupan yatiyäwip tokew asqui lokerijjajj waljanir jan juchan uñstayani, cunalaycutejj jupanacan ñankha luräwinacap kʼepini.",
                "12.": "Ucat aytat jakenacamp chicaw juparojj tutejj churasini. Jupasti chʼamaninacampiruw luräwipatjam catokäwip jaljani, jupan almap jiwañcam churatap laycu. Jupasti camächit pʼaquirinacamp chicaw jaqhutäna. Waljanin juchanacap jupajj kʼepïna, camächit pʼaquirinacataquiw jupanac lantejj achicaraquïna."
            },
            "15": {
                "1.": "Ucat Abinadejj jupanacar säna: Dios pachpaw jaken wawanacap taypir sarakanini, marcapar cutsuyaraquini. Ucanacat amuyasipjjañanacam munta.",
                "2.": "Jupan, janchin utjasitap laycuw Diosan Yokap satäni. Awquin munañapar janchin yäkasina, Awquisa, Yokasa.",
                "3.": "Diosan chʼamapan jathachasitätap laycojja, jupajj Awquiwa. Janchi laycusti Yokawa. Uqhämat Awquirus Yokarus tucu.",
                "4.": "Ucanacasti mä Diosaquiwa. Ucasti wiñay alajjpachan acapachan Awquipawa.",
                "5.": "Uqhämat janchejj Ajayur yäkasa, jan ucajj Yokajj Awquïr yäkasa mä Diosaquisajj yantʼata. Janiraquiw aca yantʼäwir jayscaniti, ucampis marcapan jupar jiscʼachañap munani, asutʼiñapa, uqhämarac alisnucuñapa, jan catokañapa, uñisnucuñapa.",
                "6.": "Take ucanac khepatjja, walja jachʼa muspharcañanac jaken wawanacap taypin luratapatjja, jupajj Isaiasan arsüwiparjamaw irpatäni: Cunjämatejj ovejajj tʼawr yawiripan nayrakatapan amuquïquejj uqhämaw jupajj lacap jan jistʼarquiti.",
                "7.": "Uqhämaw jupajj irpatäni cruzar chʼac-catatäni, jiwayataraquïni, janchisti jiwañcamas wayjjäsiscaquiniwa. Yokan munañapasti Awquin munañapar jakcat-tatawa.",
                "8.": "Uqhämat Diosajj jiwañan phalanacap jiwar atipjasajj tʼakjje, jakenacan wawanacap lanti mayiñatac chʼam Yokar churasa.",
                "9.": "Alajjpachar maqhatasasti qhuyapayir chuyman phokhantata, jaken wawanacapatac qhuyapayasiñamp phoktʼata, jupanacampin chekar uñjañampin taypipar saytʼasa, jiwañan phalanacap tʼakjasin jupanacan ñankha luräwinacaps camächit pʼaquïwinacaps jupa pachp catjjarusa, jupanacar cutsuyasa, chekapar uñjañan mayïwinacaparuw phokhäna.",
                "10.": "Jichhajj jumanacaruw sapjjsma: Qhitis jathachatätapat yatiyani? Nayajj sapjjsmawa: jupan almapajj juchatac loktäwir tucuyatäcan ucapachaw jupajj sarakerinacapar uñjani. Jichhajj camsapjjtasa? Qhitis wawanacapäpjjani?",
                "11.": "Nayajj jumanacaruw sapjjsma: Qhitinacatejj Diosan arjirinacapan arunacapar istʼqui. Jïsa, Tatitun jutäwipat yatiyapcän takpach uca kollan arjirinacan arunacapar istʼapcaraqui ucanacawa. Nayajj jumanacaruw sapjjsma: Take cawquïrinacatejj jupanacan arunacapar yäkapcäna, Tatitun marcapar cutsuyañapar iyawsapcäna, juchanacapar pʼampʼachañatac ucürur suyapcän ucanacaw jupan sarakerinacapajja, jan ucajja, jupanacaw Diosan khapak marcap tutjam catokerinacäpjje.",
                "12.": "Ucanacan juchanacap jupajj catjjarüna. Ucanacataquiw jupajj jiwänjja, camächit pʼaquïwinacapat jupanacar cutsuyañataqui. Jichhasti, janit jupanacajj jupan sarakerinacapäpquejja?",
                "13.": "Jïsa, janit arjirinacajj jupan sarakeripäcaraqui, cawquïrinacatejj jutir urunacat yatiyañatac lacap jistʼarapcäna, juch lurañarus janirac jalantapcaraquïna, sañ muntwa, takpach kollan arjirinacajj oraken utjañ kalltäwipatjja, janit jupanacajj jupan sarakerinacapäpquejja? Nayajj jumanacaruw sapjjsma: Jupanacajj jupan sarakeripäpjjaraquiwa.",
                "14.": "Ucanacaw sumancañ yatiyirinacajja, asqui suma yatiyäwinac apanirinacajja. Khespiyañ yatiyirinacaraquiwa. Sionar Diosamaw sarayi! –sirinacaraquiwa.",
                "15.": "Ucatsti, Cunj sumas cayunacapajja kollunac patjjanjja!",
                "16.": "Ucat jucʼampis Cunj sumas cawquïrinacatejj kollunacjjan sumancañ yatiyasipqui ucanacan cayunacapajja!",
                "17.": "Ucjjarusti cawquïrinacatejj jichhat ucsarojj wiñaycam sumancañ yatiyapcan ucanacan cayunacapajj kollunacjjan cunja jiwaquïnisa!",
                "18.": "Nayajj jumanacaruw sapjjsma: Janiw ucajj takpachäquiti. Suma yatiyäwinac apanqui ucan cayunacapajj kollunacjjan cunja jiwaquiraquisa. Ucasti sumancañ ut-tʼayiri, marcapar cutsuyqui uca Tatituwa. Jïsa, marcapar khespiyasiñ churqui ucawa.",
                "19.": "Oraken kalltäwipat jupan marcapatac waquichatäcän uca cutsuyäwipajj janitejj utjcasapänjja, nayajj jumanacaruw sapjjsma: Janitejj ucajj utjcaspajja, takpach jakenacaw chhaktañapäna.",
                "20.": "Ucampis jiwañan phalanacapajj tʼakjjatäniwa. Yokasti marcaruw sarayani, jiwatanacjjarusti chʼamanïniwa. Ucat jiwatanacan jactäwip ut-tʼayi.",
                "21.": "Jactäwejj utjaniwa, ucasti nayrïr jactäwïniwa; ucasti cawquïrinacatejj utjcäna, utjqui, utjcaraquini, Criston jactäwipcamajja, ucanacan jactäwipawa. Ucajj uqhäm satäniwa.",
                "22.": "Jichhajj, takpach arjirinacan jactäwipa, cawquïrinacatejj jupanacan arunacapar iyawsapcän ucanacampi, cawquïrinacatejj Diosan camächitanacapar phokhapcän ucanacampiw nayrïr jactäwinjj jactapjjani. Uqhämasti jupanacaw nayrïr jactäwïpjje.",
                "23.": "Jupanacar cutsuyqui uca Diosamp utjañatac jactayatäpjjaniwa. Uqhäm jiwañan phalanacap tʼakjjqui uca Cristo tokew wiñay jacäwinïpjjani.",
                "24.": "Ucanacajj nayrïr jactäwin tutininacawa. Jupanacajj, Cristojj janïr jutcän ucapachajja, jan yatisa, khespiyasiñ jan yatiyatäsin jiwapcän ucanacawa. Uqhäm Tatitojj ucanacan cut-tayatäñapjj ut-tʼayi. Jupanacasti nayrïr jactäwin tutinïpjje, jan ucajja wiñay jacäwinïpjje, Tatitun cutsuyatäsina.",
                "25.": "Jiscʼalalanacajj wiñay jacäwinïpjjaraquiniwa.",
                "26.": "Ucampis amuyasipjjam, Dios nayrakatan ajjsarañamp qhathatipjjam, cunalaycutejj jumanacajj qhathatipjjätawa. Cawquïrinacatejj Tatitur kallcatasipqui, juchanacapan jiwapcaraqui ucanacarojj janiw Tatitojj cutsuyquiti. Cawquïrinacatejj oraken kalltäwipat juchanacapat jiwapcäna, munañaparjam Diosar kallcatasipcäna, Diosan camächitanacap yatis jan ucanacar phokhapcän ucanacajja, nayrïr jactäwinjja, janiw tutinïpcaniti.",
                "27.": "Ucat janit qhathatiñanacamäqui? Khespiyañajj janiw uqhämanacarojj purquiti, cunalaycutejj Tatitojj janiw uqhämanacar cutsuyquiti. Janiraquiw Tatitojj uqhämanacar cutsuycaraquispati; jupajj janiw quipca arunacap mays uñtaycaspati. Chekar uñjañajj wactʼäwinïqui ucqhajja, janiw jupajj ucar jarcʼakcaspati.",
                "28.": "Nayajj jumanacaruw sapjjsma: Tatitun khespiyañapajj sapa orakerus familiarus lajjrarus jakenacarus yatiyatäcan ucapachajj puriniwa.",
                "29.": "Jïsa, Tatay, juman uñjirinacamajj jachʼat artʼapjjani. Mä arutjam kʼochupjjani, Tatitojj wastat Sionar cut-tayancan ucapachajja.",
                "30.": "Cusisthapipjjam, mayachthapisis kʼochupjjam, juma Jerusalenan chʼusawjanacapa! Tatitojj jakenacaparojj chuymachiwa, Jerusalenarusti cutsuyiwa.",
                "31.": "Tatitojj take orakenacan nayranacaparojj kollan amparap uñstayi, take orak thiyanacasti Diosasan khespiyäwiparojj uñjapjjaniwa."
            },
            "16": {
                "1.": "Abinadejj uca arunac arsusinjja, amparap loktäna, ucat säna: Tatitun khespiyañapar takpachan uñjapcan ucapachajj puriniwa. Take orake, familiaw ucjj sapa mayn uñjani. Ucatsti lajjras jakenacas Dios nayrakatan jupan taripäwinacapan asquïtap arsusipjjaraquini.",
                "2.": "Ucat ñankhanacajj jakonucutäpjjani. Ucat jupanacataquejj awulliñajj utjani, uqhämarac jachaña, jaqhusiña, laca chʼaqha tʼurusiñajj utjaraqui. Ucanacasti Tatitun arupar jan yäkatap laycuwa. Ucat Tatitojj jupanacarojj jan cutsuyquiti.",
                "3.": "Jupanacajj janchjamäpjjewa, ñankhäpjjaraquiwa. Supayasti jupanacjjar chʼamaniwa. Jïsa, cawquïr supayatejj nayrïr awquisar taycasarojj cʼarintqui uca nayrïr asïruwa; ucaw jupanacarojj tincuyäna. Uca tincutap laycusti takpach jakenacaw janchjamar tucupjje, uqhämarac ñankharu, janchin munañap luririr tucupjjaraqui, cunatejj asquïqui ñankhäqui uc uñtʼasa, supayar jaysasaraqui.",
                "4.": "Uqhämat takpach jakenacajj chhakapjjäna. Janitejj Diosajj marcaparojj chhakat tincut utjäwipat cutsuycasapänjja, jupanacajj wiñayataquiw chhaktasapäna.",
                "5.": "Ucampis amtasipjjam, cawquïritejj janchjam ñankha munañaparjam lurascaqui, ucatsti Diosar kallcatas juch luras sarnakqui ucajja, tincut utjäwipan kamascaqui. Supayasti jupjjarojj take chʼamaniwa. Ucat cutsuyañajj janis utjcaspas uqhämaw jupataquejja. Jupajj Diosan timapawa, supayasti Diosan timaparaquiwa.",
                "6.": "Jichhasti, janitejj Cristojj oraker jutcasapänjja, (jutirin phokhasiñapacän ucanacajj niyas phokhascaspajj uqhämaw parlta), janiw cutsuyañajj utjcasapänti.",
                "7.": "Janitejj Cristojj jiwañat jactcasapäna, jan ucajj, janitejj jiwañan ñachʼantañanacap tʼakjjcasapänjja, sepulturan jan atipäwinïñapataqui jiwañan jan michʼinïñapataquejja, janiw jactäwejj utjcasapänti.",
                "8.": "Ucampis mä jacatatañaw utji. Ucat sepulturajj janiw atipäwinïquiti, jiwañan michʼintäwipajj Criston tʼunjatäjje.",
                "9.": "Jupajj acapach oraken khanapa, jacañapawa. Uca khanasti jan tucuscayawa, jan jiwtʼaycayaraquiwa. Uqhämaraqui uca jacäwejj jan tucuscayaraquiwa, jiwañan jan jucʼamp utjañapataqui.",
                "10.": "Aca jiwir janchejja jan jiwir janchiruw tucuni, aca thujsantañ cancañasti jan thujsantañ cancañaruw tucuraquini; ucatsti takeniw Diosan taripäwip nayrakatarojj irpatäni, asquïpas ñankhäpas uca luräwinacaparjam jupamp taripatäñataqui.",
                "11.": "Uca luräwinacatejj asquïnejja, wiñay jacañ wiñay cusisiñ jactäwiruw sarani. Ucampis luräwinacatejj ñankhänejja, jan tucuscay tʼakhesiñ jactäwiruw sarani, jupanacjjar chʼamanïqui uca supayar catcatayatäpjjaraquiniwa. Ucasti tʼakhesir juchañchäwiwa.",
                "12.": "Cunalaycutejj quipca munañaparjamaw sarnakapjje, qhuyapayasir munañap lurasa. Janipuniw cunapachas Tatiturojj mayisipquiti, amparanacap jupanacatac lokatatquipansa. Uca qhuyapayasiñaw amparanacap jupanacatac lokatatayi, ucampis janiw munapcänti. Jupanacajj ñankh lurapjjatanacapat ewjjatäpjjäna, ucampis janiw ucanac jaytanucupcänti. Juchat cutiquipstañanacapataquiw camächitajj churatäna, ucampis janiw cutiquipstapcänti.",
                "13.": "Jichhasti, janit juchanacamat qhathatis cutiquipstapjjañamäqui? Janit Cristonac jupa tokequirac khespiyasipjjañaman utjatap amtasipjjañamäqui?",
                "14.": "Uqhämasti, jumanacatejj Moisesan leyip yatichapjjstajja, uca leyin jutir cunanacan chʼiwipätap yatichapjjaraquim.",
                "15.": "Wiñay awquïqui uca Cristo Tatit toket cutsuyañan jutañapjjat jupanacar yatichapjjaraquim. Uqhamäpan."
            },
            "17": {
                "1.": "Cunapachatejj Abinadejj ucanac arsuñ tucuycän ucqhajja, pʼekechirejj sacerdotenacaruw säna jupar irpsusin jiwayayapjjañapataqui.",
                "2.": "Ucampis jupanac taypin mä jakew utjäna, Alma sutini, jupajj Nefin sarakeriparaquïnwa. Jupajj waynänwa, Abinadin arsut arunacaparuw iyawsaraquïna, cunalaycutejj cuna ñankhanacat-tejj Abinadejj jupanacar ircatcän ucanacat Almajj yatïna. Ucat jupajj Abinaditac achictʼañ kalltäna, pʼekechirin jan colerasiñapataqui, Abinadirusti sumac antutayañapataquiraqui.",
                "3.": "Ucampis pʼekechirejj jucʼamp colerasïna, Almarusti jupanac taypit alisnucuyänwa. Uqhämaraquiw lokerinacaparojj Almar jiwayañatac arctayaraquïna.",
                "4.": "Ucampis Almajj jupanacat jaltänwa, jupanacan jupar jan jicjjatañapataquiw imantasiraquïna. Jupasti walja uru imantasisinjja, Abinadin takpach arsut arunacap kellkäna.",
                "5.": "Ucat pʼekechirejj arjjatirinacaparojj Abinadir catuntasaw muyuntayäna. Juparusti ñachʼantasaw carcelar jakontapjjäna.",
                "6.": "Ucat quimsürurojja pʼekechirejj sacerdotenacapamp arustʼasisinjja, jupa nayrakataruw Abinadir wastat irpayanïna.",
                "7.": "Ucat juparojj säna: Abinadi, jichhajj nanacajj cunat juchañchañataquis catjapjjsmawa. Jichhajj jiwañamaw waquisi.",
                "8.": "Dios pachpaw jaken wawanacap taypir sarakanini, sistaw jumajja. Ucalaycu janitejj naya contra marcajj contra parlctas uca ñankha arunacamat, janiw chekäquit siscätajja, jiwayatäyätawa.",
                "9.": "Ucat Abinadejj juparojj säna: Nayaw jumar sisma; janiw juma contra marcam contra arsut arunacajjan jan chekätap arsquirist-ti. Ucanacajj chekäwa, ucanacan chekätap yatiñamataquiw naya pachpajj amparanacamar puriyasinta.",
                "10.": "Nayajj jiwañcamaw tʼakhesï, janiw arunacajjajj, cʼariw siscäti. Uca arunacajjajj jumatjj ircatätamwa. Nayarutejj jiwayitätajja, jan juchan wil wartäta. Ucasti khep khepa urun jumjjat ircataraquini.",
                "11.": "Ucat Noe pʼekechirejj jupar antutayañampïna, arupat ajjsaratap laycu; Diosan taripäwinacapan jupjjar puriñapat ajjsararaquïna.",
                "12.": "Ucampis sacerdotenacajj Abinad contraw arsupjjäna, juparusti juchañchañ kalltapjjaraquïna. Jupajj pʼekechiritaquiw ñankh arsu sapjjänwa. Uqhäm amtayataw pʼekechirejj jupa contrajj colerasi, ucatsti jiwayatäñapataquiw jup catuyaraquïna.",
                "13.": "Ucat jupanacajj Abinadir catuntasajj ñachʼantapjjäna, ucat janchiparojj nina wiyanacampiw tʼakhesiyapjjäna. Jïsa, jiwayañcamaw tʼakhesiyapjjäna.",
                "14.": "Nina lawrajj jupar nakhantañ kalltcän ucapachajja, jupajj jupanacarojj aqhäm sasaw artʼäna:",
                "15.": "Cunjämtejj nayar lurapquista, uqhämaraquiw sarakerinacamajj waljanir ninamp jiwañan tʼakhesiyapjjani; ucsti Dios Tatitupan khespiyañapar iyawsatap laycüniwa.",
                "16.": "Ucat ñankha luräwinacam laycuw jumanacajj take cunayman usunacamp tʼakhesiyatäpjjäta.",
                "17.": "Take toket jawkʼantatäpjjätawa, take toket alisnakatäpjjäta, chʼeketatatäpjjaraquïtawa. Cunjämatejj lakʼo tamajj jachʼa ajjsarcañ lakʼonacan alisnakatäqui uqhäm alisnakatäpjjaraquitaw jumanacajja.",
                "18.": "Uca urunjja jumanacajj thakatäpjjätawa. Timanacaman amparapajj catjapjjaraquïtamwa. Ucat nayjam ninan jiwañan tʼakhesipjjäta.",
                "19.": "Diosajj uqhäm jupan jakenacapar tucqhirinacarojj tucqharaqui. Diosay ajayujj catokam!",
                "20.": "Abinadejj uca arunac arsusaw liwitat-ti, ninamp jiwayataw tucusiwayi, jïsa, Diosan camächitanacapat jan jithektasitap laycuw jiwayat uñjasïna, jiwañapampisti arunacapan chekätap sanampawayi."
            },
            "18": {
                "1.": "Ucat Noe pʼekechirin lokerinacapat jaltcän uca Almajj ñankha luräwinacapats juchanacapats cutiquipstänwa. Jupasti jakenac taypin sarnakasaw jamasat Abinadin arunacap yatichañ kalltäna.",
                "2.": "Jupajj jutir cunaymaninacat yatichäna, jiwatanacan jactäwipata, Criston chʼamapata, tʼakhesïwinacapata, jiwäwipata, jactäwipata, alajjpachar maqhatäwipata, jakenacar cutsuyañat yaticharaquïna.",
                "3.": "Cawquïrinacatejj arupar istʼañ munapcän ucanacaruw yatichäna. Jupasti jupanacarojj jamasatjam yatichäna, pʼekechirir jan yatiyatäñapataqui. Waljaniraquiw arunacapar iyawsapjjäna.",
                "4.": "Cawquïrinacatejj jupar iyawsapcän ucanacajja, Mormon sat mä chekawjaruw sarapjjäna. Ucawjajj pʼekechirin sutiñchatänwa; cawqhantejj jachʼa lakʼonacajj yakhep pachanacajj walpin utjqui uca orak thiyancaraquïnwa.",
                "5.": "Mormonanjja, mä kʼoma uma jals köñaw utjäna. Ucawjan Almajj utjasïna. Uma jacʼan chʼumjam jiscʼa kokanacaw utjaraquïna. Ucan urunacajj pʼekechirin thakayatanacat imantasïna.",
                "6.": "Cawquïrinacatejj jupar iyawsapcän ucanacajja, arunacap istʼiriw sarapjjaraquïna.",
                "7.": "Walja uru sarakatatsti, waljaniw Alman arunacapar istʼirejj Mormon chekan tantachasipjjäna. Cawquïrinacatejj jupan arupar iyawsapcän ucanacajja, jupar istʼiriw tantachasipjjäna. Jupasti jupanacarojj juchat cutiquipstañata, cutsuyañata, Tatitur iyawsañat yatiyäna.",
                "8.": "Ucat jupanacarojj säna: Acajj Mormon köña umanacajja. (uqhäm satänwa). Jichhajja, niyaquitejj Diosan tamapar mantañ munapjjsta, ucatsti Diosan jakenacap sutichatäñ munapjjsta, jathi llaquinacan sujäñanacapatac jake masiman jathi llaquinacap kʼepiñ munapjjatam laycu;",
                "9.": "Jïsa, jumanacatejj jachirinacamp jachañataquejj arsupjjasma; jïsa, qhitinacatejj chuymachayasiñ munapqui ucanacar chuymachañataqui, take pachan Diosat ircatirïñataqui, take cunana, cawqhancapcätatejj take ucawjana, jiwañcamasa, Diosamp cutsuyatäpjjañamataqui, ucatsti nayrïr jactirinacamp chic jaqhutäñataqui, wiñay jacañanïpjjañamataquiraqui.",
                "10.": "Jichhajj nayajj jumanacaruw sapjjsma: Ucatejj chuymanacaman munatapächejja, cunas jarcʼapjjtam Tatitun sutipar bautizasipjjañamataquejja, cuna arusjäwirutejj jumamp mantapcta uc jupan nayrakatapan arsuñataqui; jupar lokapjjañamataqui, camächitanacapar phokhapjjañamataqui, jupan Ajayup jucʼamp jumanacjjar wartañapataqui?",
                "11.": "Uca jakenacasti uca arunacar istʼasinjja, amparanacap cusisiñat ucsar acsar aytapjjäna, ucat artʼapjjaraquïna: Ucaw chuymanacajjan munatapajja.",
                "12.": "Ucat Helamajj nayrïrinacat maynïnwa; Almasti jupar irpantasaw umar mantäna, ucat säna: Tatay Ajayumjj lokerimjjar warjjatanita, aca luräwi kollan chuymamp lurañajjataqui –sasina.",
                "13.": "Uca arunac arscän ucapachaw Tatitun Ajayupajj jupampïna. Jupasti sänwa: Helam, take chʼaman Diosan chʼamapanïsaw bautis-sma, jiwañcam jupar lokañatac amtäwir mantatamat ircatiri. Tatitun Ajayupasti jumjjar warjjatatäpan, orak ut-tʼayäwit waquichatäqui uca Criston cutsuyäwip tokerac wiñay jacañajj jumar churaspan.",
                "14.": "Ucatsti Almajj uca arunac arscän ucspachaw, Almamp Helamampejj panpachan umar chhakantapjjäna. Jupanacasti saythapisinjja cusisisaw umat mistsupjjäna, Ajayump phoktʼatäsina.",
                "15.": "Ucat Almajj yakhar irpantasaw wastat umar mantäna, nayrïrirjamaraquiw jupar bautizäna, ucampis Almajj janiw jupa pachp uman chhaktayascänti.",
                "16.": "Mormon chekar sapa mayni saririnacaruw uqhäm Almajj bautizäna; jupanacasti pä patac pusinjamänwa. Jupanacasti Mormon köña umanacan bautizatäsajj Diosan munasiñapampiw phoktʼatäpjjäna.",
                "17.": "Jupanacasti Diosan iyawsiri tamapa, jan ucajj Criston iyausiri tamapa, satäpjjän ucapachat ucsarojja. Ucat cawquïrinacatejj Diosan chʼamapamp bautizatäcän ucanacajja, Diosan iyawsir tamaparuw mantayatäna.",
                "18.": "Ucat Almajj Diosan chʼamapanïsaw sacerdotenacar ut-tʼayäna; sapa pheska tuncanitjja, mä sacerdot ut-tʼayäna, jupanacar yatiyañataqui Diosan marcapan yänacapjjat yatichañataquiraqui.",
                "19.": "Jupasti jupanacarojj mä camächit churäna, aqhäm sasa: Cuntejj nayajj yatichcta ucac yatichapjjäta, uqhämaraqui kollan arjirinacan lacapan arsutäcän ucanacaquiraqui.",
                "20.": "Jïsa, jupanacarojj juchat cutiquipstañampit, marcapar cutsuyqui uca Tatitur iyawsañampit yatichañanacapataquiw camächit churäna.",
                "21.": "Chʼajjwanacan jupanac pur jan utjañapataqui, antisas jupanacan mayac suyañanacapataqui mä sapa iyawsañanïpjjañapataqui, mä sapa bautizasïwinïpjjañapataqui, chuymanacapajj mayachatäñanacapataqui, jupanac pur munasipjjañapataquiw camächit churäna.",
                "22.": "Uqhäm yatiyañanacapataquiw camächit churäna. Uqhämat jupanacajj Diosan wawanacapar tucupjjaraquïna.",
                "23.": "Diosan samarañ urup kollanaptayas imañanacapataqui, Dios Tatitupar sapür yuspagarañanacapatac camächit churaraquïna.",
                "24.": "Uqhämaraqui jupan ut-tʼayat sacerdotenacan jacapjjañapataquejja, quipca amparamp irnakañanacapataquiw camächit churaraquïna.",
                "25.": "Sapa pakallk uruta mä ur yakhachapjjäna, uca urun jakenacar yatichañatac tantachasipjjañapataqui, Dios Tatitupar yupaychañanacapataqui. Uqhämaraquiw waquisitaparjam tantachasiñatac amtapjjaraquïna.",
                "26.": "Sacerdotenacasti jacapjjañanacapataquejj janiw jakenacat mayipjjañapäcänti. Antisasinsa luräwinacapat Diosan qhuyapayañap catokapjjañapäna Ajayun jachʼaptapjjañapataqui, Diosat yatïwinïsa Diosan chʼamapamp munañan cancañapamp yatichañanacapataqui.",
                "27.": "Uqhämaraqui Almajj iyawsiri tamanquir jakenacarojj yänacapat wajjtʼañanacapatac camächit churaraquïna; sapakat maynejj yänacaparjam wajjtʼañapänwa. Cawquïrintejj jiläcänjja, jupajj walj wajjtʼañapänwa; uqhämaraqui cawquïrintejj jucʼac utjaraquïnjja, jupajj jucʼaquirac wajjtʼañapäna; cawquïrintejj jan cunas utjcänjja, ucarojj wajjtʼatäñapänwa.",
                "28.": "Uqhäm quipca munañaparjamas Diosar suma munañaparjamas yänacapat jan cunani sacerdotenanacarusa, take jan cunani jakenacarusa wajjtʼapjjañapäna.",
                "29.": "Diosat camächit catokasaw Almajj uqhäm jupanacarojj säna: Jupanacasti Dios nayrakatan sum sarnakapjjäna, uqhämaraquiw cuntejj janchipataquis ajayupataquis waquiscän ucarjamaw jupanac purajj yänacapat wajjtʼasipjjäna.",
                "30.": "Take ucanacaw Mormon sat chekawjan lurasïna, Mormon köña umanac jacʼana, Mormon umanacat jacʼa chʼuminsa. Cawquïrinacatejj ucawjan Khespiyiripat yatïwir puripcäna ucanacan nayranacapataquejja, cunja jiwaquis Mormon chekajja, Mormon köña umanacajja, Mormon chʼumejja. Jupanacasti cunja qhuyapayatäpjjesa, cunalaycutejj jachʼar aptäwinac Khespiyiripar wiñay kʼochupjjani.",
                "31.": "Ucanacasti pʼekechirin jan yatiñapataquiw uca orak thiyanacan lurasïna.",
                "32.": "Ucampis pʼekechirejj jakenac sarquir catjasajja, lokerinacaparuw jupanacar uñaker qhitäna. Ucat Tatitun arupar istʼañatac tantachasipcän ucürun jupanacat pʼekechirirojj yatiyatäna.",
                "33.": "Pʼekechiristi sänwa: Almajj jakenacaruw nayar kallcatayañatac amtayasqui. Ucat nuwasir tamap jupanacar tʼunjirejj qhitäna.",
                "34.": "Ucatsti Almamp Tatitun jakenacapampejja, pʼekechirin tamapan jutatapat yatiyapjjäna. Ucat chʼujllanacap apthapisaw familianacapampejj wasarar mistjjapjjäna.",
                "35.": "Jupanacasti pusi patac pheska tuncanjamänwa."
            },
            "19": {
                "1.": "Ucatsti pʼekechirin nuwasiri jakenacapajj inamayac Tatitun jakenacapar thakasinjja, cut-tjjapjjänwa.",
                "2.": "Pʼekechirin nuwasiri jakenacapajj jucʼaquëjjänwa, jucʼaptayat laycu. Uqhämaraquiw jiltʼir jakenac taypinjja payar tʼakjjtañajj utjaraquïna.",
                "3.": "Jucʼanïcan uca jakenacasti pʼekechiriruw ewjjsuñ kalltapjjäna, jupanac taypinsti mä jachʼa chʼajjwaw utjañ kalltaraquïna.",
                "4.": "Jupanac taypin mä jakew utjäna, Gedeon sata. Jupajj chʼaman jakënwa, pʼekechirin timaparaquïnwa, ucat espadap aytasajja, colerataw pʼekechirir jiwayañatac jurament luräna.",
                "5.": "Ucat jupajj pʼekechirimp nuwasïna. Pʼekechiristi atipjayasirjamäsajja, jaltjjänwa, kollan uta jacʼa saytʼu pucararuw maqhataraquïna.",
                "6.": "Gedeonasti, arctänwa, ucatsti pʼekechirir jiwayañataquejj niy torrer maqhatañampïscan ucqhaw pʼekechirejj semlon orak tokerojj uñtäna, ucatsti Laman jakenacan nuwasiri tamapar orak thiyanacar niy mantantasinquir uñjäna.",
                "7.": "Ucat pʼekechirejj chuymapan jachʼa llactʼasiñampiw aqhäm sas artʼäna: Gedeona, jan jiwayistati, Laman jakenacaw catuntistani, niyaw acancapjje, jupanacajj tucqhapjjestaniwa. Jïsa, marcajjaruw tucqhapjjani.",
                "8.": "Ucampis uca pʼekechirejj janiw marcapat llaquiscänti, antisas jupan quipca jacäwipatac llaquisïna. Ucampis Gedeonajj janiw jupar jiwaycänti.",
                "9.": "Pʼekechiristi Laman jakenacat jaltañanacapataquiw jakenacarojj arsüna. Jupa quipcaw jupanac nayrakat saräna, jupanacasti wasararuw warminacamp wawanacamp jaltjjapjjäna.",
                "10.": "Laman jakenacajj jupanacarojj alisipjjänwa, uqhämaraquiw jupanacar catjasajj jiwayañ kalltapjjaraquïna.",
                "11.": "Ucat chachanacan warminacapar wawanacapar jaytanucusin Laman jakenacat jaltañanacapataquiw pʼekechirejj säna.",
                "12.": "Waljaniw jan jaytanucuñ munapcänti. Antisas jupanacamp tucusiriw kheparañ munapjjäna. Yakhepanacasti warminacapar wawanacapar jaytanucusaw jaltjjapjjäna.",
                "13.": "Cawquïrinacatejj warminacapamp wawanacapamp kheparapcän ucanacajja, suma uynaktʼan phuchanacaparuw Laman jakenacan ucar qhitapjjäna jupanacar jan jiwayañanacapatac achictʼayañataqui.",
                "14.": "Ucatsti Laman jakenacajj warminacan jiwaquïtapat muspharatap laycuw jupanacar qhuyapayapjjäna.",
                "15.": "Ucat Laman jakenacajj jupanacar jan jiwaraycänti. Jupanacar catuntasaw Nefi oraker cut-tʼayapjjäna. Uqhämaraqui, jupanacatejj Noe pʼekechirir Laman jakenacan amparapar catuyapjjaspajja, uca orakenjj utjasipjjaspawa. Uqhämaraqui take yänacapat waquïscaspas uqhäm chicat churapjjañaparaquïna; koripats kollkepats take cʼajquirinacapatsa chicata. Uqhämat Laman jakenacan pʼekechiripar marat marar impuest churañäcaspas uqhäma.",
                "16.": "Catuntatanac taypinsti Noen Limhi sat yokapaw ucancäna.",
                "17.": "Limhisti awquipan jiwayatäñap janiw muncänti. Ucampis Limhejj asqui jakësajja, awquipan ñankha luräwinacapat yatïnwa.",
                "18.": "Ucatsti Gedeonajj jakenacaruw jamasat wasarar qhitäna, pʼekechirimpir jupamp chictʼatäpcan ucanacampir thakayiri. Jupanacasti uca jakenacarojj wasaran catjapjjäna, ucampis pʼekechirimp sacerdotenacampejj janiw ucanacampïpcänti.",
                "19.": "Jupanacajj chuymanacapan Nefi oraker cut-tapjjañapataquejj juramento lurapjjäna. Warminacapas wawanacapas jupanacamp kheparirinacas jiwarayatäpcaspajja, Laman jakenacar quipc lurasiñataqui jupanacamp tucusipjjañapataquiraquiw jurament lurapjjäna.",
                "20.": "Pʼekechiristi jupanacan jan cut-tapjjañapataquiw säna: Jupanacasti pʼekechiritaquejj colerasipjjänwa, ucat jiwañapcamas ninamp jupar tʼakhesiyapjjaraquïna.",
                "21.": "Uqhämaraqui sacerdotenacar jiwarayañatac catjañampïpcän ucqhajja, jupanacajj jaltjjapjjänwa.",
                "22.": "Ucjjarusti jupanacajj Nefi oraker cut-tañampïscän ucqhaw Gedeonan jakenacaparojj jicjjatapjjäna; ucanacaraquiw jupanacarojj yatiyapjjäna, cunatejj warminacampir wawanacampirojj camächcan ucanaca. Ucatsti cunjämtejj Laman jakenacajj jupanacarojj oraken utjasiycän ucata, cunjämaractejj take cunatejj jupanacan utjcän ucanacat chicat churayapcäna impuestöcaspas uqhäma.",
                "23.": "Uca jakenacajj Gedeonan jakenacaparojj pʼekechirir jiwayapjjatapat yatiyapjjäna. Sacerdotenacapan jucʼamp jaya wasarar jaltjjatapat yatiyapjjaraquïna.",
                "24.": "Uca jiquisïw tucuyasinsti, Nefi orakeruw warminacapan wawanacapan jan jiwarayatätapat cusisisajj cut-tapjjäna. Uqhämaraqui pʼekechirir lurapcän ucat Gedeonar yatiyapjjäna.",
                "25.": "Ucat Laman jakenacan pʼekechiripajj marcapan jan jupanacar jiwarayañanacapatac arusjäwir jupanacamp mantäna.",
                "26.": "Uqhämaraqui Limhejj pʼekechirin yokapäsajja, marcar sarayañatac jakenacat catokasajja, Laman jakenacan pʼekechiripampiw mä arusjäw luräna, marcapan impuest churañapataqui; take yänacapat chicatpachsa.",
                "27.": "Ucat Limhejj ucapachat marcapar sum ut-tʼayañ kalltäna, jakenacap taypin sumancañ ut-tʼayaraquïna.",
                "28.": "Laman jakenacan pʼekechiripasti Limhin jakenacapar uca oraket jan mistuyañataquiw arjjatirinac uca orak thiyanacar muytayäna, jupanacan wasarar jan mistuñanacapataqui. Arjjatirinacaparusti Nefi jakenacat catokat impuestompiw kamayäna.",
                "29.": "Limhi pʼekechiritaquejj pä maraw sumancañajj uca orakepan utjäna. Laman jakenacasti janiw jupanacarojj camachapcänsa, janiraquiw tucqhañs munapcaraquïnti."
            },
            "20": {
                "1.": "Simlon oraken mayawjaw utjäna. Ucansti Laman jakenacan phuchanacapaw kʼochuñatac thokoñatac cʼuchirtasiñatac tantachasipjjerïna.",
                "2.": "Mä urusti jucʼaniquiw kʼochuñatac thokañataquejj tantachasipjjäna.",
                "3.": "Noe pʼekechirin sacerdotenacapasti Nefi marcar cut-tañat pʼenkasisa, jakenacan jupanacar jiwarayañapat ajjsarasaraquiw, warminacaparus wawanacaparus cut-tañ ajjsarapjjäna.",
                "4.": "Uqhämasti wasaran kheparapjjäna, ucatsti Laman jakenacan phuchanacapar jicjjatasasti, jupanacar uñchʼuquiñataquiw imantasipjjäna.",
                "5.": "Cunapachatejj jupanacat mä jucʼanic thokoñatac tantachasipcän ucapachaw jamasawjanacat uñstarapjjäna. Ucatsti caturasaw wasarar jupanacarojj katatipjjäna. Jïsa, pä tunc pusin Laman jakenacan phuchap wasarar katatipjjäna.",
                "6.": "Laman jakenacasti phuchanacapan chhakatap yatjjatasajja, Lemhin jakenacapataquiw colerasipjjäna, Limhin jakenacapas phuchanacap lunthatapcaspajj uqhäm amuyasitanacap laycu.",
                "7.": "Ucat nuwasiri tamanacap qhitapjjäna. Pʼekechir pachpaw marcapan nayrakatap sarantäna, jupanacasti Nefi orak uñcatataw sarapjjäna, Limhin marcapar tucqhañataqui.",
                "8.": "Ucampis, Limhejja, torretpach jupanacar uñjatayna. Nuwasiñatac take waquichasïwinacap uñjaraquïna. Ucat marcapar tantachayäna, jupanacasti yapuns chʼumins Laman jakenacaruw suyantapjjäna.",
                "9.": "Ucat Laman jakenac purinipanjja, Limhin jakenacapajj jupanacarojj suyäw chekanacat lluscsusaw thokjjatapjjäna, jupanacarusti jiwarayañ kalltapjjaraquïna.",
                "10.": "Nuwasïwisti wali chʼamampïnwa. Cunjämatejj leonajj mankʼat nuwascaspas uqhämaw jupanacajj nuwasipjjäna.",
                "11.": "Ucat Limhin jakenacapajj Laman jakenacan jan chicataparücasas Laman jakenacarojj alis-suñ kalltapjjäna. Ucampis jupanacajj jacäwinacap laycuw nuwasipjjäna, uqhämarac warminacap laycu wawanacap laycuraqui. Uqhämasti wal chʼamañchasipjjäna, leonjamaw nuwasipjjaraquïna.",
                "12.": "Jupanacasti Laman jakenacan pʼekechiriparojj jiwatanac taypit catjapjjäna. Ucampis jupajj janiw jiwatacänti. Jupajj chhojjriñchatänwa ucat nuwasiw oraker jaytanucutäna, marcapan acatjamat lak jaltjjatap laycu.",
                "13.": "Ucatsti juparojj irptjjapjjänwa, chhojjrinacaparusti ñachʼantapjjänwa. Limhi pʼekechirin nayrakataparusti aqhäm sasaw irpantapjjäna: Acajj Laman jakenacan pʼekechiripajja. Jupajj chhojjriñchataw jiwatanacap taypin liwisitayna, jupanacasti jupar jaytawayapjjataynawa. Nanacasti juman nayrakatamaruw irpanipjjta, jichhasti juparojj jiwtʼayapjjañäni.",
                "14.": "Ucampis Limhejj jupanacarojj sänwa: Janiw jupar jiwayapcätati. Antisas nayan jupar uñjañajjatac acar irpanipjjam. Ucat juparojj irpantapjjäna, ucat Limhejj jupar säna: Cunas nayan marcajjamp nuwasiñamatac utji? Jumar arscsmas ucjja, marcajjajj janiw pʼacquiti. Ucat cunats nayan marcajjamp jumajj lurcta uca arsüw pʼactajja?",
                "15.": "Ucat pʼekechirejj säna: Nayajj arsutajj pʼaquint-ta, cunalaycutejj juman jakenacamaw marcajjan phuchanacap lunthati. Ucat colerasisaw marcajjarojj marcamamp nuwasir jutayta.",
                "16.": "Limhejj janiw ucjjat cuns yatcänti, ucat säna: Marcajj taypin thaktä. Qhititejj uc lurqui ucajja, jiwaniwa. Ucat jupajj marcap taypin thakayäna.",
                "17.": "Gedeonajj pʼekechirin capitanapänwa. Jupasti uca arunac istʼasinjja, pʼekechirir maqhatasaw säna: Nayajj achictʼsmawa, suytʼjjam. Janis aca marc taypin thakaycam, janirac ucatjj jupanacar juch jakomti.",
                "18.": "Aca marcajj jiwarayañ muncän, uca awquiman sacerdotenacapat janit amtascta? Janit jupanacajj wasarancapqui? Janit jupanacäqui Laman jakenacan phuchanacap lunthatirejja?",
                "19.": "Jichhajj pʼekechirin uc saram, take ucanac yatiyam, marcapar ucanac yatiyañapataqui, ucatsti jupanacan jiwasanacamp sumancthapiñapataqui. Cunalaycutejj jichpachaw jupanacajj jiwasanac contra nuwasir jutañataquejj waquichasisipqui. Jiwasanacasti jucʼaniquïpjjtanwa.",
                "20.": "Jupanacajj waljaniw jutapjjani. Janitejj pʼekechirejj jupanacar jiwasanacatac sumaptaycanejja, tucqhapjjestaniwa.",
                "21.": "Janit Abinadin jiwasanac contra yatiycän uca arunacapast phokhasqui? Take ucanacajj Tatitun aruparjam jan yäkatas laycuwa, ñankha luräwinacasat jan cutiquipstatas laycuraquiwa.",
                "22.": "Jichhasti pʼekechirir sumaptayañäni, jumamp luratäc uca arsüwisar phokhapjjaraquiñäni, cunalaycutejj mitʼaniptañasajj waliquïscaniwa, jiwañän ucaw jan walïcaspatejja. Uqhämasti ucatak wil wartañ tucuyaraquiñäni.",
                "23.": "Ucat Limhejj take cun awquipjjat pʼekechirir yatiyäna. Wasarar jaltapcän uca sacerdotenacat jupar yatiyäna. Phuchanacapar lunthatatanacapat jupanacarojj juch jakoraquïna.",
                "24.": "Ucatsti pʼekechirejj Limhin marcapataquejj sumaptänwa. Jupanacarusti sänwa: Marcajjamp jiquisirejja, jan armanacampic mistupjjañäni. Nayasti, marcajjan marcamar jan jiwarayañapataquiw juramento lurarapipjjsma.",
                "25.": "Ucat jupanacajj pʼekechirir arcapjjäna. Jan armanacaniquiw Laman jakenacamp jiquisirejj sarapjjäna, ucat jupanacajj Laman jakenacamp jiquisipjjäna. Laman jakenacan pʼekechiripasti jupanac nayrakatar altʼasaw Limhin jakenacapataquejj achicarapïna.",
                "26.": "Laman jakenacasti Limhin marcapar jan armanacan uñjapcän ucqhajja, jupanacat qhuyapayasïnwa, ucat jupanacataquejj sumaptaraquïna. Ucatsti pʼekechiripampiw quipca orakeparojj sumancañamp cut-tjjapjjäna."
            },
            "21": {
                "1.": "Ucatsti Limhejj jakenacampiw Nefi marcar cut-tapjjäna. Ucatsti wastat uca oraken sumancañamp utjañ kalltapjjaraquïna.",
                "2.": "Walja urunac sarakatatjja, Laman jakenacajj wastat Nefi jakenacataquejj colerasiñ kalltapjjäna. Jupanacasti orak thiyanacaruw jutañ kalltapjjaraquïna.",
                "3.": "Ucampis janiw jupanacarojj jiwayañ munapcänti, pʼekechiripan Limhir lurat juramentop laycu. Ucampis ajanunacat tʼajjlljapjjäna, khoruchasisaw nuqhunakapjjäna, uqhämaraqui jathi kʼepinac kʼepiyapjjäna. Tarma asnorjamaw jupanacarojj anaquipjjaraquïna.",
                "4.": "Take ucanacasti Tatitun arupar phokhañatac luratänwa.",
                "5.": "Nefi jakenacan tʼakhesitanacapajj sintipunïnwa. Janiraquiw cunjämats Laman jakenacan amparapat antutayasirjamäpcänti, cunalaycutejj Laman jakenacajj take toket muyuntapjjäna.",
                "6.": "Ucatsti, jakenacajj tʼakhesitanacap laycuw pʼekechiritac tokesiñ kalltapjjäna. Jupanacasti Laman jakenacamp nuwasir sarañ munapjjaraquïna. Pʼekechirirusti tokesitapampejj walpin tʼakhesiyapjjäna. Ucat jupajj jupanacan munañanacaparjam lurañataquiw antutäna.",
                "7.": "Jupanacasti wastat tantachasisin jirut lekʼsutanacamp isintasisaw Laman jakenacar uca orakepat alis-sur sarapjjäna.",
                "8.": "Ucatsti Laman jakenacajj jupanacaruw atipapjjäna. Khepar cutjtayasaw waljanir jiwarayapjjaraquïna.",
                "9.": "Limhin jakenacap taypinsti jachʼa llaquimpi jaqhusiñampiw utjäna. Ijma warmejj chachapat jachäna; yokamp phuchampejj tatapat jachäna; jilasti jilapat jacharaquïna.",
                "10.": "Uca orakenjj walja ijmanacaw utjäna. Jupanacasti Laman jakenacamp ajjsarañ mantayasisajja, urutjam urutjamaw walpun jachapjjäna.",
                "11.": "Jupanacan jan tucusir jachäwinacapaw Limhin jiltʼir jakenacaparojj Laman jakenacaru colerasiñ amtayäna. Jupanacasti wastat nuwasir sarapjjaraquïna. Ucampis wastat khepar cutjtayanitapjjäna, waljaniraquiw jiwarayatapjjäna.",
                "12.": "Ucat jupanacajj wastat quimsïr cutejj Laman jakenacamp nuwasir mistupjjaraquïna. Ucatsti uqhämaraquiquiw wastat tʼakhesipjjaraquïna. Cawquïrinacatejj jan jiwarayatäpcän ucanacajja, Nefi marcaruw wastat cut-tapjjäna.",
                "13.": "Jupanacasti lakʼarus tucupcaspajj uqhämaw chuymanacap llampʼuptayapjjäna. Mitʼan yucurusti jaysapjjänwa. Timanacapan munañaparjamaquiw sarnakjjapjjäna, nuwatas, maysat maysar ananakatasa, jathi kʼepinacamp tʼakhesiyatasa.",
                "14.": "Jupanacasti jiscʼarupuniw tucupjjäna, Diosar take chuymamp artʼasisa. Ur jornalaw tʼakhesïwinacapat antutayañapatac Diosar artʼasipjjäna.",
                "15.": "Jupanacan ñankha luräwinacap laycusti Tatitojj janiw jancʼas artʼäwinacaparojj istʼcänti. Ucampis Tatitojj artʼäwinacapar istʼänwa. Ucat Laman jakenacan chuymanacapar ucapachat koñaptayañ kalltäna. Jupanacasti Limhin jakenacapan kʼepjam jachʼa llaquinacap ucapachat sujartayañ kalltapjjaraquïna. Ucampis Tatitojj mitʼanïtapat antutayañan jan walitapjj amuyänwa.",
                "16.": "Ucat jupanacajj cʼachhat cʼachhat uca oraken jachʼaptapjjäna. Yarananac jucʼamp yapuchapjjäna, uywa tamanac ucapachat jucʼamp uywañ kalltapjjaraquïna, jupanacan jan mankʼat tʼakhesiñapataqui.",
                "17.": "Warminacajj chachanacat sipan jucʼamp jilänwa. Ucat Limhi pʼekechirejj sapa mayni chacharuw mayïna, ijmanacampir wawanacapampir mankʼañ churapjjañapataqui, uqhämat mankʼatjam jan jiwarapjjañapataqui. Ucatsti uqhäm lurapjjäna walja chachanacan jiwarapjjatap laycu.",
                "18.": "Limhin jakenacapajj waquisitarjamaw mayachthapisisin utjasipjjäna, uywa tamanacaps yarananacaps imasipjjaraquïnwa.",
                "19.": "Pʼekechiristi janiraquiw marca perkanac ankäjjarojj jan arjjatirinacaparojj sarcaraquïnti. Jupajj Laman jakenacan amparapar jaltʼañ ajjsarayasïna.",
                "20.": "Laman jakenacan phuchanacap lunthatasin wasarar jaltapcän uca sacerdotenacar cunjämats catjañataquejja, jupajj marcaparuw take orakpachan uñchʼuquïyäna, cunalaycutejj uca sacerdotenacaw jupanacjjar jachʼa tʼunjäwin jutañapataquejj juchanïpjjäna.",
                "21.": "Jupanacajj uca sacerdotenacar catjasajja, luräwinacaparjamaw tʼakhesiyañ munapjjäna. Uca sacerdotenacajj arumaw Nefi oraker jutasin marcanquirinacan yaranaps walja cʼajquir yänacaps apsupjjäna; ucat Limhin jakenacapajj jupanacar catjañatac suyantapjjäna.",
                "22.": "Ucatsti, janiw jucʼamp nuwasïwinacajj Laman jakenacampi Limhin marcapampejj utjcänti, Ammonan jilanacapamp uca oraker puriniñapcama.",
                "23.": "Pʼekechiristi arjjatirinacapamp marca ankancasaw Ammonampir jilanacapampirojj catjäna; jupanacajj Noen sacerdotenacapäcaspas uqhäm amuyasaw catuntayäna; jupanacarusti ñachʼantasaw carcelar jakontayäna. Jupanacatejj Noen sacerdotenacapäpjjasapänjja, jupanacarojj jiwayatasapänwa.",
                "24.": "Ucampis jupanacan jan ucätapata, jan ucasti, Zarahemla oraket jutir jilanacapätap yatjjatasaw wali jachʼa cusisiñamp phoktʼat uñjasïna.",
                "25.": "Ammonajj janïr jutcän ucapachajja, Limhi pʼekechirejj mä kawkha jakenac Zarahemla orak thaker qhitäna; ucampis jupanacajj janiw uca orakjj jicjjatapcänti, wasaran chhakjjapjjaraquïna.",
                "26.": "Ucampis mä orak catjapjjäna. Ucansti jakenacajj utjapjjatapänwa; uca orakesti waña chʼaqhanacamp phokhantatänwa. Uca orakenjj jakenacajj utjatapänwa, ucat kʼala tucqhatäpjjataparaquiwa. Ucat jupanacajj uca orakejj Zarahemla orakëcaspas uqhäm amuyasaw Nefi oraker cut-tjjapjjäna. Mä kawkhür Ammonan janïr puritap nayr puripjjäna.",
                "27.": "Jupanacasti mä kellkat jupanacamp chic apanipjjäna. Ucasti chʼaqhamp phokhantat orakenquir jakenacan kellkatapänwa, tʼalpha lekʼetanacjjar kellkataraquïnwa.",
                "28.": "Limhejj Mosia pʼekechirin uqhäm kellkatanac arsuyañatac Diosan wajjtʼäwinïtapat Ammonan lacapat istʼasinjja, wastat cusisiñan phoktʼatäna; Ammonasti cusisiraquïnwa.",
                "29.": "Ucampis Ammonamp jilanacapampejj walja jilanacapan jiwaratapat llaquisipjjäna.",
                "30.": "Uqhämaraquiw llaquisipjjäna, Noe pʼekechirimpin sacerdotenacapampin marcar cunayman juchanaca, ñankha luräwinaca Dios contra lurayapjjatapata. Abinadin jiwatapat llaquisïpjjäna. Uqhämaraqui Almampit jupamp chic mistupcän ucanacampit llaquisipjjäna, cunalacyutejj jupanacaw Diosan chʼamap tokejj Diosan tamap ut-tʼayapjjäna, ucatsti Abinadin khanañchat arunacaparuw iyawsañ uchapjjäna.",
                "31.": "Jupanacajj cawqharutejj sarapcän ucjj janiw yatipcänti, uqhäm sarjjapjjatapat wal llaquisipjjäna. Jupanacajj cusisisaw Almamp arquirinacapampejj mayachasipjjasapäna, cunalaycutejj jupanac pachpaw Diosar lokañataqui jupan camächitanacapar phokhañataquejj arusjäw jupamp lurapjjaraquïna.",
                "32.": "Ammonan puritapat ucsarojja, Limhi pʼekechirejja, Diosampiw arusjäna; camächitanacapar phokhañataqui jupar lokañataqui. Uqhämaraquiw marcapanquirinacat waljanejj uqhäm lurapjjaraquïna.",
                "33.": "Ucat Limhi pʼekechirimpi walja jakenacampejj bautizasiñ munapjjäna. Ucampis janiw qhitis uca orakenjj Diosat churata chʼaman cancañanïpcänti. Ammonasti jan suma lokerïcaspas uqhäm amuyasisinjja, janiw lurañ muncänti.",
                "34.": "Ucat ucapachajja, janiw jupanacajj iyawsir tam ut-tʼayapcänti, antisas Tatitun ajayuparuw suyapjjäna. Wasarar jaltapcän uca Almamp jilanacapampjamaw jupanacajj tucuñ munjjapjjäna.",
                "35.": "Jupanacajj bautizasiñ munapjjäna; Diosar take chuymamp lokañ munañapat uñachtʼayañataqui, ucampis bautizasiñjja suytʼasipcaquïnwa. Kheparuw bautizasitapat khanañchatäni.",
                "36.": "Jichhasti, Limhi pʼekechirimp marcapamp Ammonamp jakenacapampejj mitʼanïtapats Laman jakenacan amparanacapats antutayasiñataquiquiw chʼamachasipjjäna."
            },
            "22": {
                "1.": "Ucat Ammonampi Limhi pʼekechirimpi marcampejj arustʼañ kalltapjjäna, mitʼanïtapat antutayasiñanacapataqui; take jakenacaruw tantachayapjjäna. Ucjj jakenacan munañap yatiñataquiw lurapjjäna.",
                "2.": "Janiw cunjämats catuntat uñjasiñatjja khespirjamäpcänti. Ucat jupanacajj wasararuquiw jaltjjapjjäna; warminacapampi, wawanacapampi, uywa tamanacapampi, chʼujllanacapampi; cunalaycutejj Laman jakenacajj sinti waljapjjänwa. Limhin marcapataquejj jupanacamp jan nuwascayapunïnwa, espad toke mitʼanïñat khespiñ munasa.",
                "3.": "Ucat Gedeonajj pʼekechirin nayrakatapar jacʼachasisaw säna: Pʼekechiri! Jichhacamajj walja cutiw arunacajj istʼtajja, cunapachatejj Laman jake jilanacasampejj nuwasipctan ucqhasa.",
                "4.": "Jichhasti Pʼekechiri! Nayajj jan cunatac walïquirists uqhäm jan amuyc-chistajja, jan ucajj jichhacam arunacajjar mä jucʼs istʼstajja, ucanacasti jumatac asquïchejja, jichhajj arunacajjar istʼañam munta. Nayasti lokerimäyäwa; aca marcarusti mitʼanïtapat antutayaraquï.",
                "5.": "Ucat pʼekechirejj parlañap munäna. Gedeonasti juparojj sänwa:",
                "6.": "Khepäjj uyüquis ucan mä puncuw khepäjj chek saraquipañajj utji. Ucasti marca khepäjjanquiwa. Laman jakenacajja, jan ucajj arjjatirinacajja, arumajj umarasipquiwa. Takpach aca marcatac mä yatiynokäw mistuyañäni; uywa tamanacap anthapipjjam, ucatsti arumäquipan wasarar anaquiñataqui.",
                "7.": "Nayasti arsut arumarjamaw khepa impuest vino Laman jakenacar churä ucampiw jupanacajj macharasipjjani. Ucat jupanacajj umatäcani iquirasipcaraquin ucqhaw jiwasanacajj utjnokäwit chekancqui uca jamas mistuwinjam mistjjapjjañäni.",
                "8.": "Uqhämat warminacasampis wawanacasampis uywa tamanacasampis chʼusa wasarar jaltapjjañäni; uqhämaraqui Silom orak muytʼapjjañäni.",
                "9.": "Ucat pʼekechirejj Gedeonan arunacapar jaysäna.",
                "10.": "Limhi pʼekechiristi jakenacaparojj uywa tamanacap anthapiyäna. Uqhämaraqui vinjja Laman jakenacar impuestotac apayaraquïna, ucatsti wajjtʼäwjam jucʼamp vin apayascaquïna. Limhi pʼekechirejj jupanacar apaycän uca vinot walpin umapjjäna.",
                "11.": "Ucat Limhi pʼekechirin jakenacapajj arumaw uywa tamanacapamp wasarar mistupjjäna, Silom orak wasaranjam muytʼapjjäna, ucat Zarahemla orake toker Ammonampin jilanacapampin irpatajj sarapjjäna.",
                "12.": "Jupanacajj takpach kollkeps korips cunayman cʼajquirinacaps aptañaparjamaw juyranacamp cun wasarar apapjjäna; jupanacasti uqhämaw sarasipcaquïna.",
                "13.": "Walja uru wasarancatatjja, Zarahemla orakeruw puripjjäna. Ucatsti Mosian marcapampiw mayachasipjjäna, jupan marcaparuw tucupjjaraquïna.",
                "14.": "Mosiajj jupanacar cusisiñampiw catokäna; jupanacan kellkatanacaps Limhi jakenacan catjat kellkatanacs catokaraquïnwa.",
                "15.": "Ucatsti Laman jakenacajj Limhin jakenacapan marcat arum mistüwipat yatisajja, mä nuwasiri tama wasarar jupanacar arctir qhitapjjäna.",
                "16.": "Jupanacajj mä uru arcasinjja, janiw cayunacap jucʼamp arctirjamäpcänti; ucat chʼusa wasaran chhakapjjäna."
            },
            "23": {
                "intro": "Noe pʼekechirin marcapan wasarar alis-sutäcän uca Almampin Tatitun jakenacapampin sarnakäwipa.",
                "1.": "Almajj Noe pʼekechirin nuwasir jakenacapan jupanacjjar jutañapat Tatitun yatiyatäsaw, jakenacapar ucjjat yatiyi, ucat uywa tamanacap anthapipjjäna, yarananacapat apthapisipjjäna ucat wasarar mist-tapjjäna, Noe pʼekechirin nuwasir jakenacapamp arctata.",
                "2.": "Tatitusti jupanacarojj chʼam churäna; Noe pʼekechirin jakenacapan jupanacar tucqhañatac jan catjañapcama.",
                "3.": "Jupanacasti quimsakallk uruw wasaran sarapjjäna.",
                "4.": "Ucat jupanacajj mä orak catjapjjäna, uca orakesti jiwaquïnwa, sumänwa, kʼoma uman orakeraquïnwa.",
                "5.": "Jupanacasti chʼujlljam carpanacap ut-tʼayasaw ucsarojj yapuchañ kalltapjjäna, ucapachat utanac utachañ kalltapjjaraquïna; jïsa, jupanacajj suma trabajirïpjjänwa, wal lurapjjaraquïna.",
                "6.": "Jakenacasti Alman pʼekechirïñap munapjjäna; cunalaycutejj jupajj jakenacapan munatänwa.",
                "7.": "Ucampis jupajj jupanacarojj sänwa: Jiwasanacan pʼekechirinïñasajj janiw waquisquiti; aqhäm siw Tatitojja: Janiw mä janchejj yakhat jucʼampïcaspas uqhäm amuyätati, mä jakejj janiraquiw chuymapan yakhats jilät siscaspati. Ucat jumanacarojj sapjjsma, pʼekechirinïñamajj janiw waquisquiti.",
                "8.": "Ucampis asqui jakenacaquitejj pʼekechirimäpjjaspajja, pʼekechirinïñamajj sumäspawa.",
                "9.": "Ucampis Noe pʼekechirin sacerdotenacapampin ñankhätap amtasipjjam. Naya pachpaw sipitanjam catuntatäyätjja, Tatitun uñjataparjam ajjtcañ walja luräwinac luraraquïyäta. Ucanacaw tʼakhesiñamp juchat cutiquipstayitu.",
                "10.": "Ucampis walja tʼakhesitajj khepatjja, Tatitojj artʼäwinacajjarojj istʼänwa, mayisitanacajjarus phokharaquïnwa. Uqhämaraqui amparapan apnakatätwa, waljan jumanacaru jupan chekapat yatïwir puriyañataqui.",
                "11.": "Ucampis janiw ucat jachʼar aptatäcti; nayajj janiw jachʼar aptañatac uscutäcti.",
                "12.": "Jichhajj nayajj sapjjsmawa: Noe pʼekechirin tʼakhesiyatäpjjäyätawa, jupampin sacerdotenacapampin mitʼanipäpjjäyätawa. Jupanacasti ñankharuw puriyapjjäyätam; ucat ñankhan phalanacapamp ñachʼantatäpjjäyätajja.",
                "13.": "Jichhasti, Diosan chʼamapan uca phalanacat jumanacar antutayatap laycu, Noe pʼekechirimpin jakenacapampin amparanacapats ñankhan phalanacapats antutayatap laycusa, jumanacar antutayapctam uca antutäwit jan jithektasiñanacam nayajj munta. Jumanacan jan qhitirus jumanacjjar pʼekechirïñapatac jaysañam munaraquirista.",
                "14.": "Janitejj jupajj Diosan jakëcani, jupan thaquipan sarnakcani, camächitanacapar phokhcaraquinejja, janiw qhitirus yatichirimäñapataquis yatiyirimäñapataquis jaysapcätati.",
                "15.": "Uqhäm Almajj marcaparojj yatichäna; chʼajjwanacan jupanac taypin jan utjañapataqui, sapakat maynin jake masipar jupa pachparjam munañapataqui.",
                "16.": "Almajj iyawsir tamar ut-tʼayirïtap laycojja, jupanacan jilïr sacerdotepänwa.",
                "17.": "Janitejj Alma toke Diosat ucjj catokcänjja, janiw qhitis yatichañataquis yatiyañataquis chʼaman cancañ catokcänti; Almajj takpach jupanacan sacerdotenacapampir yatichirinacapampiruw ut-tʼayäna. Janiw qhiti jan asqui jakes ut-tʼayatäcänti.",
                "18.": "Ucat jupanacajj marcap sum uñjapjjäna. Ucatsti cunatejj asquïqui ucanacampiw marcarojj saytʼayapjjäna.",
                "19.": "Jupanacajj uca orakenjj ucapachat walpin jachʼaptañ kalltapjjäna; uca orakerusti Helam sapjjänwa.",
                "20.": "Ucat jupanacajj Helam oraken walpin jachʼaptas miratatapjjäna, mä marc lurapjjaraquïna. Ucasti Helam marca satänwa.",
                "21.": "Ucampis Tatitojj jakenacapar yantʼañan asquïtap amuyi, jïsa, jupanacan llampʼütaps iyawsañaps yantʼiwa.",
                "22.": "Take ucanacampi, qhititejj Tatitur jaysqui ucajj khep khepa urun aytatäniwa. Uqhämaraquiw aca marcampejj lurasïna.",
                "23.": "Nayasti jumanacarojj jupanacan mitʼanïpjjatapat uñachayapjjäma. Janiw qhitis jupanacar antutaycasapänti, jan ucajj Dios Tatitupaquiwa, jïsa, Abrahanan Isaacan Jacobon Diosapaquiw jupanacarojj antutayi.",
                "24.": "Ucat jupajj jupanacar antutayäna, jachʼa chʼamap jupanacar uñstayaraquïna; jupanacasti wal cusisipjjäna.",
                "25.": "Jupanacajj Helam orakenjj Helam marcancapcän ucqhajja, marca jacʼa yapunac yapuchapcän ucqhajja, nuwasiri Laman jakenacajj uca orak thiyanacan uñstäna.",
                "26.": "Ucat Alman jilanacapajj yapunacapat jaltasaw Helam marcan tantachasipjjäna; jupanacasti Laman jakenacan uñstatapat wal ajjsarapjjäna.",
                "27.": "Ucampis Almajj jupanac taypir mantasaw jan ajjsarañanacapatac jupanacar aqhäm sas ewjjäna: Dios Tatitumat amtasipjjam, jupajj khespiyapjjätamwa.",
                "28.": "Ucat ajjsarañanacap chhaktayapjjäna, ucatsti Tatitur mayisiñ kalltapjjäna, Laman jakenacan chuymanacapar llampʼuchañapataqui. Ucatsti jupanacampir warminacapampir wawanacapampir Laman jakenacan jan jiwarayañanacapataquiw Tatitut artʼasipjjäna.",
                "29.": "Ucat Tatitojj Laman jakenacan chuymanacapar llampʼuptayäna. Almamp jilanacapampejj Laman jakenacan uc sarasaw amparanacapar catuyasipjjäna; Laman jakenacasti Helam orake catuntasipjjäna.",
                "30.": "Cunalaycutejj Limhi pʼekechirin jakenacapar arcapcän uca Laman jakenacan nuwasir tamanacapajj wasaran waljüruw chhakatapjjäna.",
                "31.": "Jupanacasti Amulon sat chekan Noe pʼekechirin sacerdotenacaparuw catjapjjäna; uca sacerdotenacasti Amulon oraken jacañ kalltapjjatayna, ucan yapuchañ kalltapjjaraquitayna.",
                "32.": "Uca sacerdotenacan pʼekechiripasti Amulon satänwa.",
                "33.": "Amulonasti Laman jakenacar achictʼänwa; uqhämaraqui Laman jakenacan phuchanacapäpcän uca jupanacan warminacap qhitapjjäna, chachanacapar jan tucqhañanacapatac achictʼiri.",
                "34.": "Ucat Laman jakenacajj Amulonampir jilanacapampirojj qhuyapayapjjänwa. Warminacapïpan jupanacarojj jan tucqhapcänti.",
                "35.": "Amulonamp jilanacapampejj Laman jakenacampiw mayachasipjjäna. Ucatsti Nefi orak thakasaw wasaranjam sarasipcäna, ucapachaw Almamp jilapampejj ucan utjapcän uca Helam orak jicjjatapjjäna.",
                "36.": "Ucat Laman jakenacajj Almampir jilapampirojj sapjjäna: Jumanacatejj Nefi oraker sarqui uca thac uñachayapjjetätajja, jacäwimamp antutatäwimp jumanacar churapjjäma.",
                "37.": "Almajj Nefi oraker thac uñachaycän uca khepatjja, Laman jakenacajj arsüwipar janiw phokhapcänti, antisas Helam orake thiyanacan arjjatirinacampiw muyuntayapjjäna, Almampir jilanacapampir uñjañapataqui.",
                "38.": "Mayninacasti Nefi orakeruw sarapjjäna. Jupanacat yakhepasti Helam orakeruw cut-tapjjäna, ucatsti jupanacamp chicaw warminacapampir irpasjjapjjäna, khepar jaytanipcän uca arjjatirinacan wawanacaps irpjjapjjaraquïnwa.",
                "39.": "Laman jakenacan pʼekechiripasti Amulonaruw jupan uca Helam orakenquir jakenacatac pʼekechirïñapatac sarayirïñapatac churäna, ucampis Laman jakenacan pʼekechiripan jan munañaparjam lurañatac chʼamajj janiw jupan utjcänti."
            },
            "24": {
                "1.": "Ucat Amulonajj Laman jakenacan pʼekechiripamp sumancäna; Laman jakenacan pʼekechiripajja, jupampir jilanacapampiruw jupanacan uca marcapan yatichirïñapatac ut-tʼayäna. Jupanacasti Semlon Silom Amulon uca orakenacanquirinacan yatichirinacapäpjjänwa.",
                "2.": "Laman jakenacajj takpach uca orakenac catupjjäna, ucat Laman jakenacan pʼekechiripajj take uca orakenacan pʼekechirinac ut-tʼayäna.",
                "3.": "Laman jakenacan pʼekechiripajj awquipan sutipanïnwa, Laman sata, ucat Laman pʼekechiri satänjja. Jupajj walja jakenacan pʼekechiripänwa.",
                "4.": "Cawquïr orakenacantejj jupan jakenacapajj utjapcän uca orakenacataquejja, yatichirinacajj Amulonan jilanacapat ut-tʼayatänwa; uqhämat Nefin arupajj ucapachat ucsarojj take Laman jakenacar yatichasiñ kalltäna.",
                "5.": "Jupanacasti masinacapataquejj suma jakëpjjänwa, ucampis janiw Diosar uñtʼapcänti. Janiraquiw Amulonan jilanacapajj jupanacar Dios Tatitupat cuns yatichapcaraquïnti; Moisesan leyips Abinadin arunacaps janiw jupanacar yatichapcaraquïnti:",
                "6.": "Antisas jupanacjjat kellkatanac imañ yatichapjjäna. Ucatsti jupanac pur kellkañanacapataquiw yatichapjjaraquïna.",
                "7.": "Uqhäm Laman jakenacajj cʼajquir kamiriptañanacamp ucapachat jachʼaptañ kalltasajj jupanac pur alaquipasiñ kalltapjjäna. Jupanacajj ucapach ucsar chʼamaniptasaw chʼiqhi lurir marcar tucuñ kalltapjjäna, acapachan yatiñarjama. Jïsa, chʼiqhi jan wali amuyun marcaruw tucüna, cunayman ñankha luräwinacana, lunthatañanacan cusisir marcaruw tucuraquïna; quipca jilanacap taypinac jan uqhamäpcänti.",
                "8.": "Ucat Amulonajj Almampir jilanacapampir khorutasiñ munañaparjamaw sarayañ kalltäna; Almarusti arcanakaraquïnwa. Ucat Amulonajj wawanacaparojj jupanacan wawanacaparuw arcanakayaraquïna.",
                "9.": "Amulonajj Almar uñtʼänwa, jupan pʼekechirin sacerdotëtap yatiraquïnwa. Uqhämaraqui jupan Abinadin arunacapar iyawsas pʼekechirin ucat alisnucutätap yatiraquïna. Ucat Almataquejj colerasïna. Amulonajj Laman pʼekechiriruw jaysäna, ucampis jupanacar sarayasajja, chʼama lurañanac jupanacar churäna, ucatsti jilakatanacjam jupanacataquejj ut-tʼayaraquïna.",
                "10.": "Uca tʼakhesïwinacapan jachʼätap laycuw jupanacajj Diosar take chuymamp artʼasiñ kalltapjjäna.",
                "11.": "Amulonajj jupanacan arnakasitanacap amuctʼayañ munäna. Ucat soldadonac jupanacar uñchʼuquir uscüna; qhitinacatejj Diosar artʼasquir catjatäcän ucar jiwayañataqui.",
                "12.": "Ucat Almamp jakenacapampejj Dios Tatitupar jachʼat jan artʼasipcänti. Antisas chuymanacapan jupar artʼasipjjäna; jupasti chuymanacapan amuyäwinacap yatïna.",
                "13.": "Ucat Tatitun arupajj tʼakhesïwinacap taypin jupanacarojj aqhäm sas purïna: Pʼekenacam waytapjjam, sum chuymachasipjjaraquim. Cuna arusjäwtejj nayamp lurapctas ucjj yat-twa. Nayaw marcajjampejj arusjäwir mantä, ucatsti mitʼanïtapat antutayaraquï.",
                "14.": "Nayasti jiqhaniman kʼepinacap sujaptayä, janis kʼeptʼatäpcasmajj uqhäm amuyasiñanacamataqui. Mitʼanïpcätas uc-chañcamaw ucjj lurä, ucsti jumanacan jichhat ucsar nayat ircatapjjañamataquiw lurä. Uqhämaraqui, naya Dios Tatitun marcajjan tʼakhesïwinacapan tumpirïtajj yatiñanacamataquiw luraraquï.",
                "15.": "Ucat Almampir jilanacapampir uchat kʼepinacajj sujaptayatäna. Tatitojj jupanacaruw chʼam churäna, jupanacan kʼepinacap jan jiwtas kʼepiñanacapataqui. Jupanacasti cusisiñampi llampʼu chuymampiw Tatitun take munañapar iyawsapjjäna.",
                "16.": "Ucat jachʼa iyawsañanïtap laycu, llampʼu chuymanïtap laycuraquiw Tatitun arupajj wastat jupanacar purïna: Chuymachasipjjam, cunalaycutejj kharüruw mitʼanïtamat apsupjjäma.",
                "17.": "Almarusti sänwa: Jumajj aca marcan nayrakatap saräta; nayasti jumamp sarasaw aca marcar mitʼanïtapat apsü.",
                "18.": "Ucat Almamp marcapampejj arumaw uywa tamanacaps yarananacaps apthapisipjjäna; jïsa, arum pakariw tamanacap anthapipjjäna.",
                "19.": "Ucat willjta tokeruw Tatitojj Laman jakenacarojj jachʼa iquimp iquirayäna. Takpach jilakatanacapas jiwatjamaw iquirapjjäna.",
                "20.": "Almamp jakenacapampisti wasararuw mistupjjaraquïna. Ur jornal sarasinjja, mä vallen chʼujlljam carpanacap ut-tʼayapjjäna. Alman jupanacar irpatap laycuw, uca vallerojj Alman sutipamp sutiyapjjäna.",
                "21.": "Uca Alma sutin kherwajja, Diosan jupanacar qhuyapayatapata, kʼepinacap sujaptayatapata, mitʼanïtapat mistuyatap laycuw jupar wal yuspagarapjjäna. Cunalaycutejj jupanacajj mitʼanïpjjänwa, janiraquiw qhitis jupanacar antutaycasapänti, jan ucajja, Dios Tatituquiw ucat jupanacar antutayasapäna.",
                "22.": "Jupanacasti Diosaruw yuspagarapjjäna; arsurjamäpcän uca chachanacas warminacas wawanacas takeniw Diosarojj jachʼar aptapjjäna.",
                "23.": "Tatitusti Almarojj sänwa: Jumamp aca jakenacampejj acawj oraket lak mistupjjam, cunalaycutejj Laman jakenacajj iquit sartapjjewa. Jichhasti jumanacaruw arctanipjjtam; uca laycu acawj oraket mistupjjam. Nayaw Laman jakenacarojj aca vallen saytʼayä, aca marcar jan jucʼamp arctasipcañapataqui.",
                "24.": "Ucat jupanacajj vallet mistsusaw wasaranjam sarapjjaraquïna.",
                "25.": "Tunca payan uru wasarancasinsti, Zarahemla orakeruw puripjjäna. Mosia pʼekechiristi jupanacarojj cusisiñampiw catokaraquïna."
            },
            "25": {
                "1.": "Ucatsti, Mosia pʼekechirejj takpach jakenacaruw tantachayäna.",
                "2.": "Mulecat jupamp chic wasarar jutapcän ucanacat sarakerïcän uca Zarahemlan jakenacapajj Nefin wawanacapats jan ucajja, Nefit sarakerinacats jucʼampïpjjänwa.",
                "3.": "Uqhämaraqui Laman jakenacajj Zarahemla jakenacampit Nefi jakenacampits jucʼamp waljaraquïnwa. Nefi jakenacamp Zarahemla jakenacampejj Laman jakenacat chicatjamaquiw jactʼatäpjjäna.",
                "4.": "Ucatsti, takpach Nefi jakenacamp Zarahemla jakenacampiw tantachatäpjjäna, jupanacasti pä tamar tantachthapitänwa.",
                "5.": "Ucat Mosiaw leetʼäna, ucatsti, Zenifan kellkatap jakenacapatac leetʼayaraquïna. Jïsa, Zenifan jakenacapan kellkatap Zarahemla oraket mistuncän ucqhata, wastat cut-tanipcän ucqhacamaw leëna.",
                "6.": "Uqhämaraqui, Almampin jilanacapampin sarnakäwipampit, take tʼakhesiñanacampit Zarahemla oraket mistüpcans ucqhata, wastat cut-tanipcäns ucqhacamaw leeraquïna.",
                "7.": "Mosiajj uca kellkatanac leeñ tucuycän ucqhajja, uca oraken jaquir marcapajj muspharasipjjänwa.",
                "8.": "Jupanacajj janiw cunjäm amuyasiñs yatipcänti; mitʼanit antutayatäpcän ucanacar uñjasajj wali jachʼa cusisiñan phoktʼatäpjjänwa.",
                "9.": "Maysa toketsti, Laman jakenacan jiwayatäpcän uca jilanacapat amtasisajj wal llacthaptapjjäna. Llaquisiñats wal jachapjjaraquïna.",
                "10.": "Ucampis Diosan qhuyapayasiñapan jacʼancatapat lupʼisa, uqhämarac Almampir jilanacapampir Laman jakenacan amparapat khespiyatapat lupʼisa, mitʼanïñat antutayir chʼamapat lupʼisaraquiw jachʼat Diosarojj yuspagarapjjäna.",
                "11.": "Ucat jucʼampi, cunapachatejj Laman jake jilanacapat lupʼipcän ucqhajja, llaquisiñamp aykoñamp phoktʼatäpjjänwa almanacapan asquipataqui, cunalaycutejj jupanacan juchancatapampit kʼañu luräwinacancatapampit lupʼipjjäna.",
                "12.": "Ucatsti Laman jakenacan phuchanacapamp casarasipcän uca Amulonan yokanacapamp jilanacapampejja, jupanac puraw tokesipjjäna, awquinacapan jan wal sarnakapjjatapata, ucatsti janiw jucʼamp awquinacapan sutip apañ muncjjapjjänti; jan ucasti, Nefi sut apañ amtjjapjjäna, Nefin yokanacap sutichayasiñataqui, Nefi jakenac taypin jaqhutäñataquiraqui.",
                "13.": "Jichhasti takpach Zarahemlan jakenacapajj Nefi jakenacamp jactʼatäpjjänwa, cunalaycutejj Nefin wawanacaparuquiw marcar sarayañajj churatäna.",
                "14.": "Ucatsti Mosiajj jakenacar parlañ tucuyasina, marcatac leetʼarapitapatjja, jupajj Alman parlañap jakenacar munaraquïna.",
                "15.": "Jupanacajj jachʼa tam tam tantachatäpcän ucapachaw Almajj jupanacar parläna. Sapa tamar sarasaraquiw marcar parläna, juchat cutiquipstañampit Tatitur iyawsañampita.",
                "16.": "Jupajj Limhin jakenacapampir jupan jilanacapampiru, mitʼanïtat antutayatäcän take ucanacaruw, Tatitun jupanacar antutayatap amtasiñanacapatac ewjjäna.",
                "17.": "Ucat Alman walja cuymaninac jakenacar yatichatapata, jupanacar parlañ tucuyjjasinjja, Limhi pʼekechirejj bautizasiñ munäna; takpach jakenacapasti bautizasiñ munapjjaraquïna.",
                "18.": "Ucat Almajj umar mantasaw jupanacar bautizäna, cunjämatejj jilanacaparu Mormon köña umanacapan bautiscän uqhamäraquiw jupanacar bautisaraquïna. Cawquïrinacarutejj jupajj bautiscän ucanacajja, Diosan iyawsiri tamapancapjjänwa, Alman arunacapar iyawsatap laycu.",
                "19.": "Ucat Mosia pʼekechirejja, takpach Zarahemla oraken Diosar iyawsiri tamanac ut-tʼayañapatac Almarojj churäna, uqhämaraqui sapa Diosar iyawsiri tamatac sacerdotenac yatichirinac ut-tʼayañatac jupar chʼam churaraquïna.",
                "20.": "Jakenacan waljätap laycuw uqhäm luräna, mä sapa yatichirejj janiw ucatakenirojj saraycasapänti. Ucat walja yatichirinacajj ut-tʼayatäna; janiraquiw mä tantachäwinac Diosan arupar istʼapcaraquisapänti.",
                "21.": "Ucat jupanacajj yakha yakh tamaw tantachasipjjäna; tamanacasti Diosaru iyawsiri tama satäpjjänwa. Sapa taman sacerdotenacapas yatichirinacapas utjäna. Sapa sacerdotew Diosan arupjja, Alman lacapat istʼcän ucarjamajj yatiyaraquïna.",
                "22.": "Walja tamanacas utjc-chïnjja, mä iyawsiri tamaquïnwa, ucasti Diosaru iyawsiri tamapänwa. Takpach uca tamanacanjj juchat cutiquipstañampit Diosar iyawsañampit yatichasïna.",
                "23.": "Jichhasti Zarahemla orakenjja, pakallk tamaw utjäna. Ucat cawquïrinacatejj Criston sutipa, jan ucajj Diosan sutip catjjaruñ munapcän ucanacajja, Diosan tamaparuw mantapjjäna.",
                "24.": "Jupanacasti Diosan jakenacap satäpjjänwa. Tatitusti Ajayup jupanacjjar wartäna; jupanacajj qhuyapayatäpjjänwa, uca orakensti jachʼaptapjjaraquïnwa."
            },
            "26": {
                "1.": "Ucat waynanacat waljaniw Benjamin pʼekechirejj marcapar parlcän ucapach wawätanacap laycojj, jupan arunacap jan amuyapcänti. Jupanacasti janiraquiw awquinacapan sarnakäwinacaparojj iyawsapcänti.",
                "2.": "Jiwatanacan jactäwipat arsut arunacarus Criston jutäwiparus janiw iyawsapcänti.",
                "3.": "Jupanacan jan iyawsatap laycusti janiw Diosan arup amuyirjamapcänti, jupanacan chuymanacapajj kalaptayatäpjjänwa.",
                "4.": "Jupanacajj janiw bautisasiñ munapcänti, janiraquiw iyawsiri tamaru mantañs munapcaraquïnti. Jupanacajj iyawsäwiparjam yakhaktat jakëpjjänwa. Ucat ucsarojja janchin juch lurir utjäwipan kamapjjaraquïna, jupanacan Dios Tatitupar jan artʼasiñ munapjjatap laycu.",
                "5.": "Ucat Mosiajj marcar saraycän ucapachajja, janiw jupanacajj Diosan marcapan chicataparücänsa, ucampis jilanac pur pitusïwinac laycuw jupanacajj jucʼamp waljanir tucupjjäna.",
                "6.": "Iyawsiri tamanquirinacat waljaniruw sallkjapjjäna, alek jachʼar aptäw arunacapampi; jupanacarusti walja juchanac lurayapjjaraquïna. Ucat cawquïr iyawsiri tamanquirinacatejj juch lurapcän ucanacarojja, waquisïn iglesian juch lurir jakenacapar tokenokañapajja.",
                "7.": "Ucat uca juch luririnacajj sacerdotenacan nayrakatapar irpatäpjjänwa, yatichirinacasti sacerdotenacaruw catuyapjjäna. Sacerdotenacasti Alma jilïr sacerdoten nayrakataparuw jupanacarojj irpcatapjjaraquïna.",
                "8.": "Mosia pʼekechiristi Almarojj iyawsiri tamjjar munañanïñ cancañ churäna.",
                "9.": "Ucat Almajj janiw uca juch luririnacampejj camachtʼirjamäcänsa, ucampis jupanacjjat walja ircatirinacaw utjäna; jïsa, jakenacajj jupanacan ñankha luräwinacap contra saytʼasaw wal ircatapjjäna.",
                "10.": "Janiw nayrajj iglesian uqhämanacajj utjcänti. Ucat Almajj chuymapan llaquisisaw pʼekechirin nayrakatapar jupanac irpantayäna.",
                "11.": "Pʼekechirirusti sänwa: Acajj waljaniw juma nayrakatar irpanipcta ucanacajja. Jupanacasti jilanacapan juchat ircatatäpjjewa. Uqhämaraqui, jupanacarojj cunayman ñankha luräwinac lurir catjapjjäna; janiraquiw uca ñankha luräwinacat cutiquipstapcaraquiti. Ucat jupanacar juchanacaparjam taripañamataquiw juma nayrakatar irpcatapjjsma.",
                "12.": "Ucampis Mosia pʼekechirejj Almarojj sänwa: Janiw nayajj jupanacar taripquirist-ti, juman amparamaruw taripatäñanacapatac catuysma.",
                "13.": "Ucat Alman chuymapajj wastat llacthaptäna. Ucat Tatitur jisctʼäna, cuna lurañapatejj waquiscasp uc yatiñataqui, cunalaycutejj Dios nayrakatan janich wal lurcasp ucaw ajjsarayäna.",
                "14.": "Ucat takpach chuymap Diosar catuyjjatap khepat Tatitun arupajj juparojj aqhäm sas juti:",
                "15.": "Alma, jumajj qhuyapayatätawa. Uqhämaraqui cawquïrinacatejj Mormonan köña umanacapan bautisasipcän ucanacajj qhuyapayatäpjjaraqui. Jumajj Abinadi lokerijjan arunacaparuc iyawsatam laycuw qhuyapayatätajja.",
                "16.": "Jupanacasti juman qhuyapayataraquiwa, arsut arunacamar iyawsapjjatap laycuquiraqui.",
                "17.": "Uqhämaraqui, juman aca jakenac taypin iyawsiri tama ut-tʼayatam laycuw qhuyapayatäta; jupanacasti ut-tʼayatäpjjaniwa, marcajjäpjjaraquiniwa.",
                "18.": "Jïsa, aca nayan sutijj apañ munir marcajj qhuyapayatawa, cunalaycutejj nayan sutijjat jawsatäpjjani; jupanacajj nayancapjjaraquiwa.",
                "19.": "Juman juch lurirjjat nayar jisctʼir jutatam laycuw qhuyapayatäta.",
                "20.": "Jumajj lokerijjätawa. Nayajj jumampiw arusjäw lurta, juman wiñay jacañanïñamataqui. Jumasti nayaruw loketäta, nayan sutijj-jjar sarasaw ovejanacajj anthapïta.",
                "21.": "Cawquïrinacatejj arujjar istʼapcan ucanacajja, ovejajjäpjjaniwa. Jupanacarusti iyawsiri tamaruw catokäta; nayasti jupanacarojj catokaraquïwa.",
                "22.": "Cunalaycutejj acaw iyawsiri tamajjajja, qhititejj bautisascan ucajja, juchat cutiquipstañ bautismo catokani. Catokcan ucasti, sutijjar iyawsañapawa, ucarusti nayaw juchanacapat pampachä.",
                "23.": "Cunalaycutejj nayätwa oraken juchanacap nayjjar catjjerejja. Nayaraquït jupanacar utjayirejja. Nayaraquït cawquïrinacatejj tucuyañcam iyawsapcan ucanacar cupïjjajjan mayawj churirejja.",
                "24.": "Cunalaycutejj nayan sutijjat jawsatäpjjaniwa; jupanacatejj nayar uñtʼapjjetojja, jutapjjaniwa. Cupïjjajjansti wiñayataquiw mayawjajj jupanacatac utjani.",
                "25.": "Payïri trompetajj tuctʼcan ucqhasti, nayar janipun uñtʼapquitan ucanacajja, sarthapisaw nayan nayrakatajjar saytʼapjjani.",
                "26.": "Ucat nayan Dios Tatitupätajj yatipjjani. Nayan cutsuyiripätajj yatipjjaraquini; ucampis jupanacajj janiw cutsuyatäñ munapcänti.",
                "27.": "Ucatsti nayajj jupanacarojj jan cunapach uñtʼiriw tucü. Jupanacasti supayampitac lokerinacampitac waquichat wiñay ninaruw sarapjjani.",
                "28.": "Ucat nayajj sisma: Qhititejj nayan arujj jan catokcan ucarojja, janiw jumajj iyawsiri tamajjan catokcaraquïtati, cunalaycutejj khep khepa urunjja, janiw nayajj jupanacar catokcaraquïti.",
                "29.": "Ucat jumar sisma: Saram; qhititejj nayjjar juch lurcan ucarojja, lurat juchanacaparjamaw taripäta. Ucat jupatejj juma nayrakatans naya nayrakatans juchanacap arsusinejja, take chuymamp nayar juchat cutiquipstquitanejja, jupan juchanacaparojj pʼampʼachätawa, nayasti uca juchanacapar pʼampʼacharaquïwa.",
                "30.": "Jïsa, kawkha cutitejj jakenacajjajj nayar juchat cutiquipstapquitanejja, naya contra lurat juchanacaparuw pʼampʼachä.",
                "31.": "Uqhämaraqui, jumanac purajj juchanacam pʼampʼachasipjjaraquïta. Nayajj jumanacar sapjjsmawa: Cawquïritejj jake masipan jupa contra jucha luratanacapat jan pʼampʼachcanejja, cunapachatejj jupajj cutiquipst-twa –siscan ucqhajja, ucajj juchañchañaruw puriyasini.",
                "32.": "Ucat sisma: Saram; qhitinacatejj juchanacapat jan cutiquipstañ muncan ucanacajja, janiw marcajjamp jaqhutäcaniti. Ucasti jichhat ucsaruw phokhatäni.",
                "33.": "Ucat Almajj uca arunac istʼcän ucqhajja, ucanacan imatäñapataquiw kellkäna. Uca igles jakenacar Diosan camächitanacaparjam taripañapataquiw ucjj kellkaraquïna.",
                "34.": "Ucat Almajj uca ñankha luräwinac lurquir catjat jakenacarojj Tatitun aruparjamaw taripäna.",
                "35.": "Qhitinacatejj juchanacapat arsusis cutiquipstapcän ucanacarojja, iyawsiri tamanquir jakenacamp chicaw Almajj jaqhuntäna.",
                "36.": "Qhitinacatejj juchanacap jan arsusiñ munapcäna, ñankha luräwinacapat cutiquipstañ janirac munapcän ucanacarojja, janiw iyawsiri jakenacamp chic jaqhutäpcänti, sutinacapasti chhaktayataraquïnwa.",
                "37.": "Ucatsti Almajj iyawsiri taman takpach luräwinacapjja, sarapar saraparuw uchäna. Ucapachat jupanacan wastat sumancañajj utjañ kalltäna, uqhämaraqui Dios nayrakatan sum uñjasis sarnakasa, waljanir catokasa, waljanir bautisasa. Ucapachat iyawsiri taman luräwinacapamp jachʼaptañ kalltapjjaraquïna.",
                "38.": "Almampi iglesian jilïr masinacapampejj jan karisaw take cunan Diosan arup yatichasa, take cunayman tʼakhesïwinac tʼakhesisa, Diosan jan iyawsiri tamapanquirinacan arcanakatäsaw take ucanac lurapjjäna.",
                "39.": "Jupanacajj jilanacaparojj toketatapjjänwa. Jupanac pachpasti toketatatäpjjaraquïnwa; sapakat maynejj juchanacaparjama jan ucasti, jucha luratanacaparjam Diosan arupamp toketatatäpjjänwa cunalaycutejj Diosajj, mayisiñanacapataqui take cunan yuspagarañanacapataquiw camächit churäna."
            },
            "27": {
                "1.": "Ucatsti jan iyawsirinacan iyawsiri tamar arcanakäwinacapajj wali jachʼaruw tucüna, iglesiasti arusisaw jilïrinacapar ucanacat yatiyañ kalltäna. Jupanacasti Almaruw yatiyapjjäna; Almasti jupanacataquejj Mosia pʼekechiriruw achictʼäna. Ucat Mosiajj sacerdotenacapamp arustʼäna.",
                "2.": "Mosia pʼekechiristi take uca orakenjja, yatiynokayänwa; janiw cawquïr jan iyawsiris Diosan iglesiapanquirinacar arcanakañapäquit –sasa.",
                "3.": "Take uca iyawsiri tamanacaruw chʼama camächitajj churasïna, jupanac taypin arcanakañ jan utjañapataqui, takpach jakenacan quipcäpjjañapataqui.",
                "4.": "Uqhämaraqui, jupanacajj janiraquiw jachʼa jachʼa tucuñan sumancañapar tucusiyañap munapjjañapäcänti. Sapakat maynejj jake masipar jupa quicpätjam amuyasiñapänwa, quipca amparanacapamp jacapjjañapatac trabajapjjañaparaquïnwa.",
                "5.": "Takpach sacerdotenacapamp yatichirinacapampejj jacañanacapataquejj quipca amparapamp trabajapjjañapänwa; usutäpcaspas, wali kʼoyäpcaspas ucqhaquiw yanapatäpjjañapäna. Ucanac lurasasti Diosan qhuyapayañapajj waliw utjäna.",
                "6.": "Ucat uca orakenjj walja sumancañaw utjañ kalltäna. Uca jakenacajj waljanir tucuña, uc-chʼpach orakjjar chʼekentañ ucat ucsarojj kalltapjjäna. Jupanacasti alay tokens, aynach tokens, inti jals tokens, inti jalant tokens, chʼeketatatäpjjaraquïnwa. Uqhämaraqui jachʼa marcanac comunidadanacamp take orak muytat token ucapachat lurañ kalltapjjaraquïna.",
                "7.": "Tatitusti jupanacar tumpasaw jachʼaptayäna; jupanacasti jachʼa kamir marcaruw tucupjjaraquïna.",
                "8.": "Ucampis Mosian yokanacapajj jan iyausirinacamp jaqhutänwa. Alman yokanacapat maynïrejj awquipjam Alma satäcän ucajja, ucanacamp jaqhutaraquïnwa. Uca Alma yokasti idolo yakha diosanacar yupaychir wali ñankha jakeruw tucüna, wali arun jakeraquïnwa. Jakenacarusti walja alek jachʼar aptir arunac parlaraquïna. Ucat walja jakenacaruw jupan ñankha luräwinacaparjam lurañar irpäna.",
                "9.": "Jupasti Diosan iglesiapan jan jachʼaptañapatac jachʼa jarqʼiriruw tucüna; walja jakenacan chuymanacap uca iyawsiri tamat cutekayäna. Jupanac taypin walja pitusïwinac utjayaraquïna. Uca pitusïwinac laycuw Diosan timapajj jupanacjjar chʼamanïsin cunayman lurayäna.",
                "10.": "Ucat Almajj Diosan iyawsiri tamapar tucqhañatac sarnakcän ucqhajja – cunalaycutejj jupajj Mosian yokanacapampiw jamasat sarnakäna iglesiar tucqhañataqui, Tatitun jakenacapar chekat irpakañataqui Diosan camächitanacapar jan yäkasa, pʼekechirin camächitjam arunacaparus jan yäkasaraqui–",
                "11.": "Cunjämatejj sapcsma, jupanacajj Diosar kallcatas sarnakapcän ucqhaw, Tatitun qhitapajj jupanacar uñstäna; jupajj kenayanjamäcaspas uqhäm sarakanïna; khejjokhejjöcaspas uqhäm arumpiw jupanacar parläna, ucasti saytʼapcäns uca oraker qhathat-tayaraquïnwa.",
                "12.": "Jupanacan jachʼa muspharatap laycuw oraker liwitat-tapjjäna, uca qhitajj jupanacar parlcän uca arunacjj janiraquiw amuyapcaraquïnti.",
                "13.": "Ucampis jupajj wastat aqhäm sas arsüna: Alma, saytʼam; aca chekar jacʼachasinita. Cunats Diosan iyawsiri tamapar arcanakta? Tatitojj siwa: Acajj iyawsiri tamajjawa, nayaw ucjj ut-tʼayaraquï. Janiraquiw cunas ucar atipcaniti, jan ucasti marcajjan juch luratapaquiw ucjj tucqhaspa.",
                "14.": "Qhitajj saraquïnwa: Tatitojj marcapan mayisïwinacaparojj istʼiwa. Uqhämaraqui Alma awquiman lokeripan mayisïwinacaparus istʼaraquiwa. Awquimajj jumjjat jachʼa iyawsañampiw Diosat mayisïna, cheka yatïwir puriyatäñamataqui. Ucat nayajj jut-ta, Diosan chʼamapampit munañan cancañapampit jumar iyawsayiri. Ucatsti lokerinacapan mayisïwinacapasti iyawsäwiparjam phokhasiñataquiraquiwa.",
                "15.": "Uqhämasti Diosan chʼamapar jaychasismati? Janit nayan arujjajj oraker qhathat-tayqui? Janit nayar juma nayrakatan uñjquista? Nayasti Diosan qhitanitätwa.",
                "16.": "Jichhasti nayajj jumaruw sisma: Awquinacaman Helam orakens, Nefi orakens catuntatapat amtasis saram, ucatsti cuna jachʼa luräwinactejj jupanac laycojj lurcän ucanacat amtasiraquim. Jupanacajj mitʼanïpjjänwa, ucat jupanacarojj antutayäna. Jichhasti nayajj juma Almaruw sisma: Thaquinjam sarascaquim; iyawsiri tamar jan jucʼamp tucqhañ munamti, jupanacan mayisïwinacapan phokhatäñapataqui. Juma pachpatejj jakonucutäñ muncstasa, arunacajjarjam luram.",
                "17.": "Ucanacaw Almar khepa arsut qhitan arunacapajja, ucat sarjjäna.",
                "18.": "Ucatsti Almamp jupa chictʼatanacampejj wastat jachʼa muspharatap laycuw oraker liwitat-tapjjäna; cunalaycutejj jupanacajj quipca nayranacapampiw Tatitun qhitapar uñjapjjäna. Jupan arupajj khejjokhejjojj orak qhathat-tayquejj uqhämänwa. Jupanacasti yatipjjaraquïnwa, Diosan chʼamapaquiw orakerojj jalatat-taycaspas uqhäm qhathat-tayaspa.",
                "19.": "Alman muspharatapan wali jachʼätap laycusti jupajj amutuptänwa. Janiraquiw lacap jistʼarjjänti; jïsa, jupajj wal tʼuqhartäna. Amparanacaps janiraquiw aytirjamäcänti. Ucat jupamp chictʼatäcän ucanacaw juparojj waytapjje, ucat awquipan ucarojj kʼala thayjtat puriyapjje.",
                "20.": "Jupanacasti take cunatejj jupar camachcän ucanac awquiparojj yatiyapjjäna. Jupan awquipasti Diosan chʼamapätap yatitap laycojj cusisïnwa.",
                "21.": "Jupasti walja jakenacaruw tantachayäna, cuntejj Tatitojj yokap laycojj lurcän uc uñjapjjañapataqui, uqhämarac jupamp chicäpcän ucanac laycusa.",
                "22.": "Jupasti sacerdotenacaruw tantachayaraquïna, jupanacasti ayunañ kalltapjjäna, Dios Tatituparuw achicañ kalltapjjaraquïna. Alman lacap arsuñapatac jistʼarañapataqui, uqhämaraqui amparanacapampin cayunacapampin chʼam catokañapataqui. Take ucanacasti jakenacan nayranacapan jistʼartañapataquïnwa, Diosan qhuyapayasiñapamp khapakapamp uñjañataqui uñtʼañataquiraqui.",
                "23.": "Ucat jupanacajj pä urump pä arumamp ayunas mayisipjjatap khepat, Alman amparanacapamp cayupampejj chʼam catokapjjäna. Jupasti saytʼasaw jupanacar parlañ kalltäna, sum chuymachasipjjam –sasa.",
                "24.": "Jupajj jupanacarojj sänwa: Nayajj juchanacajjat cutiquipst-twa. Tatitun cutsuyataraquïtwa; nayajj ajayut nasta.",
                "25.": "Tatitusti situwa: Takpach jakenacan chachanacas warminacas takpach orakenacas familianacas lajjranacas jakenacas ucanacan wastat naciñapätat jan musphamti. Jupanacajj janchjam tincut utjäwipatjja, asqui utjäwir turcatäsaw Diosat yuripjjañapa, Diosan cutsuyatäsasti jupan yokapar phuchapar tucusa.",
                "26.": "Uqhämat jupanacajj machak jaker tucupjje; janitejj uqhäm lurapcanejja janiw cunjämats Diosan khapak marcap tutjam catokapcaspati.",
                "27.": "Nayajj jumanacaruw sapjjsma: Janitejj uqhäm lurapcanejja, jakonucutäpjjaniwa. Nayajj ucjj yat-twa, cunalaycutejj nayajj niyapuniw jakonucutäyäta.",
                "28.": "Ucampis walja tʼakhesïwinac taypin uñjasisajja, niy jiwañcam juchat cutiquipstasaw, Tatitojj qhuyapayäwipampi wiñay naqhantañat nayar khespiyitu. Ucat nayajj Diosat nasta.",
                "29.": "Almajjajj cʼallcʼu mulljam cʼallcʼuncatapat ñankha luräwinacan phalanacapats cutsuyatawa. Nayajj take cunat sipan jucʼamp chʼamac jakhe mankhancäyätwa, ucampis jichhajj Diosan muspharcañ khanaparuw uñjta. Almajjajj wiñay tʼakhesiyäwimp tʼakhesiyatänwa, ucampis jichhajj cat-thapitätwa. Almajjasti janiraquiw jucʼamp uscjjeti.",
                "30.": "Nayan cutsuyirijjarojj janiw muncäyät-ti, uqhämaraqui cuntejj awquinacasajj arsupcän ucjja, janiw chekäquit saraquïyätwa. Ucampis jichhajja, jutañaps take jupan luratapat amtasiñaps ucat nayr uñjañanacapataquiw jupajj takenir uñachtʼayasini.",
                "31.": "Jupa nayrakatanjja, sapa konkoriw quilltʼasini. Sapa lajjraw arusiraquini. Khep khepa urun take jakenacaw jupan taripatäñanacapatac saytʼapcan ucapachajja, jupan Diosätap arsusipjjani. Ucat Diosamp oraken jan utjirinacajj jupanacjjar wiñay tʼakhesiñatac taripäwin chekar uñjañarjamätap arsusipjjaraquini. Jupanacasti ajjsarthapisaw lakhakes qhathatipjjaraquini, jupan take cun uñjir nayrapan uñjataparjama.",
                "32.": "Ucatsti, Diosan qhitapajj uñstcän ucürut ucsaruw, Almamp jupamp chicäpcän ucanacampejj marcar yatichañ kalltapjjäna, take uca orake tokenacar sarasa cuntejj uñjapcän istʼapcaraquïn, ucanacat take jakenacar yatiyasa, walja tʼakhesiñ taypin Diosan arup yatiyasa, jan iyawsirinacan wal arcanakatäsa, jupanacat waljanimp jawkʼjjatäsaraqui.",
                "33.": "Ucampis take ucanacampiw jupanacajj iyawsiri tamar wal chuymachapjjäna, iyawsañanacapar chʼamañchasa, pʼek chʼoktʼasisa, chʼamachasisa. Diosan camächitanacapar phokhapjjañapatac ewjjasa.",
                "34.": "Jupanacat pusinejj Mosian yokapänwa. Sutinacapasti; Ammon, Aaron, Omner, Himni, ucanacänwa, Mosian yokanacapajj uqhäm sutinïpjjänwa.",
                "35.": "Jupanacasti takpach Zarahemla orakenjam sarapjjäna, ucatsti cawquïr jakenacatejj Mosia pʼekechirin sarayatapcän, take ucanac taypin sarapjjaraquïna. Cuna chhojjrinactejj jupanacajj iyawsiri tamar lurapcän ucanac asquichañatac wal lurasa, takpach juchanacap arsusisa, cunanactejj uñjapcän ucanacat yatiyasa, cawquïrinacatejj istʼañ munapcän ucanacarojja, jutir cunanacat yatiyäwinacs kellkatanacs khanar apsusaw sarapjjaraquïna.",
                "36.": "Uqhämat khepa yatïwir waljanir puriyañataquejj Diosan amparapan apnakatäpjjäna; jïsa, cutsuyiripat yatïwir puriyañataqui.",
                "37.": "Cunj qhuyapayatas jupanacajja! Sumancañ yatiyapjjäna; asqui suma yatiyäwinac yatiyapjjaraquïna; jakenacarusti Tatituw sarayi –sapjjaraquïnwa."
            },
            "28": {
                "1.": "Ucat Mosian yokanacapajj take ucanac lurapcän uca khepatjja, jupanacajj mä kawkhanir irpasaw pʼekechir awquipan ucar cut-tapjjäna. Ucatsti, Nefi oraker sarañataquiw achictʼasipjjäna, ajllit jakenacamp cunanactejj istʼapcän ucanac yatiyiri, uqhämat Lamanat sarakeri jilanacapar Diosan arup churiri,",
                "2.": "Inas jupanacarojj Dios Tatitupat yatiñar puriyapjjerist –sasa. Uqhämaraqui, awquinacapan ñankha luräwinacapan ñankhätap inas jupanacar iyawsayapjjerista, inas Nefi jakenacar uñisiñanacapat jupanacar kollapjjaraquirista, Dios Tatitupan cusisiñar puriyatäpjjañapataqui, jupanac pur sumancañanacapataqui, Dios Tatitupajj jupanacar churcän uca oraken chʼajjwanacan jan jucʼamp utjañapataquiraqui – sasaw awquipat mayipjjäna.",
                "3.": "Jupanacajj khespiyasiñan sapakat maynir yatiyatäñap munapjjäna. Mä jaken chhaktañapjj janipiniw munapcänti; uqhämaraqui mä jaken wiñay tʼakhesïw catokañapat lupʼïwinacajja, lakhakeyasaw qhathat-tayäna.",
                "4.": "Tatitun Ajayupajj uqhäm jupanac taypin irnakäna, cunalaycutejj jupanacajj takenits jucʼamp ñankha juch luririnacäpjjänwa. Tatitojj jan wati qhuyapayäwipanjja, jupanacar khespiyañan asquïtap amuyäna. Ucampis jupanacajj ajayun wal tʼakhesipjjäna, ñankha luräwinacap laycu, wiñayatac jakonucutäñat ajjsarasaraqui.",
                "5.": "Ucat jupanacajj Nefi oraker sarapjjañapatac walja uruw awquipar achictʼapjjäna.",
                "6.": "Mosia pʼekechiristi yokanacapar Laman jakenac taypir ar yatiyir sarañapataquis jan sarañapataquis Tatituruw jisctʼäna.",
                "7.": "Tatitusti Mosiarojj sänwa: Sarapjjam sam; waljaniw jupanacan arunacapar iyawsasajj wiñay jacäwinïpjjani. Nayajj yokanacamar Laman jakenacan amparanacapat antutayä.",
                "8.": "Ucat Mosiajj jupanacan mayitanacaparjam lurir sarañapataquiw jaysäna.",
                "9.": "Jupanacasti Laman jakenac taypin ar yatiyañataquejja, wasaranjam sarapjjäna. Nayasti, jupanacan sarnakäwinacapat khepjjaruw kellkä.",
                "10.": "Uqhämasti, Mosia pʼekechiritaquejja, janiw qhitis utjcänti, marcar sarayañapatac ut-tʼayañataquejja, cunalaycutejj yokanacapatjja, janiw qhitis uc catokañjj munirjamacänti.",
                "11.": "Ucat bronce tʼalpha lekʼetanacjjar kellkatanacsa, Nefin tʼalpha lekʼetanacapsa, Diosan camächitanacaparjam sarayas imcän ucanac aptasajja, Limhin marcapan catjat Limhin amparapan jupar catuyatäcän uca kori tʼalpha lekʼetanacar kellkat sarnakäwinac arsuyas kellkayatapatjja–",
                "12.": "Ucanac marcapan jachʼa llaquisitap laycojj arsuyäna, cunalaycutejj marcapajj uca tucqhat jakenacat walpin yatiñ munapjjäna.",
                "13.": "Jichhajja, jupajj uca kellkatanacar uca pä arco purap thiy kalampiw arsuyäna.",
                "14.": "Ucanacasti nayrapachat waquichatäsajja, mitat mitar arunac amuyayañataquiw catuyatäna.",
                "15.": "Cawquïr jakenacatejj uca orak catupcaspa ucanacaruw Tatitun marcapan ñankha ajjtcäñ luratanacap uñstayañatac jupan amparapan ucanacajj imatäna.",
                "16.": "Qhititejj ucanac catqui ucajja, nayrapach luräwirjamajja, uñjiri satänwa.",
                "17.": "Mosian uca kellkatanac arsuyañ tucuyatapatsti, ucajj tucqhat jakenacan sarnakäwinacapat khanañchäna, jupanacajj tucqhatäpcän ucapachata, Tatitojj jakenacan arup cunaymanar pejjtuntcäna, ucat take orakjjan chʼeketatatäpcaraquïn ucapach jachʼa torre luräwcamawa. Jïsa, uqhämarac ucapachata, Adanajj utjayatäcän ucapachcamaw khanañcharaquïna.",
                "18.": "Uca sarnakäwinacajj Mosian jakenacaparojj wal llaquisiyäna. Jupanacasti llaquisiñan phoktʼatäpjjänwa. Ucampis uca sarnakäwinacajj walja yatïw jupanacar churäna, ucat cusisipjjaraquïna.",
                "19.": "Uca sarnakäwinacatsti acat khepar kellkatäniwa, cunalaycutejj uca sarnakäwinacat kellkatäc ucanacat take jakenacan yatiñapajj asquiwa.",
                "20.": "Jichhasti cunjämatejj nayajj sapcsma, Mosia pʼekechirin ucanac luratapatjja, jupajj bronce tʼalpha lekʼetanacamp take imcän ucanacampi Alman Alma sat yokaparuw catuyäna. Takpach uca kellkatanacsa, uca arsuyirinacsa ucanacar imañapataqui nayrakatar sarayañataqui jakenacan sarnakäwinacap kellkañataqui, cunjämatejj Lehejj Jerusalenat mistcän ucapachat mitat mitar catuyatäcäna, uqhäm catuyañapataquiw camächit churas ucanac jupar catuyäna."
            },
            "29": {
                "1.": "Mosia pʼekechirejj ucanac lurcän uca khepatjja, uca orak tokenacar take jakenac taypiru, jupanacan pʼekechir ajllisiñanacapatac yatjjatiriw qhitäna.",
                "2.": "Jakenacasti sapjjänwa: Nanacajj Aaron yokaman pʼekechirijjäñap sarayirijjäñap munapjjta.",
                "3.": "Ucampis Aaronajj Nefi orakeruw saräna, ucat pʼekechirejj marcar sarayañapataquejj janiw jupar churcänti; Aaronas janiraquiw uc muncasapänti. Janiraquiw Mosian cawquïr yokapas marcar sarayäñjj catokañ muncänti.",
                "4.": "Ucat Mosia pʼekechirejj wastat jakenac taypir qhitäna; jïsa, mä kellkat jupanacar apayäna. Uca kellkatajj aqhäm sänwa:",
                "5.": "Nayan munat marcajja, jan ucajj nayan munat jilanacajja, (uqhäm jumanacat amuyasta), nayajj jumanacan acanac sum amuyasiñam munta: Jumanacajj pʼekechir munapjjtajja.",
                "6.": "Nayajj jumanacaruw sapjjsma: Qhitirutejj chekpach sarayäwejj wactʼqui ucajja, janiw munquiti, janiraquiw uc catokañ munquiti.",
                "7.": "Jichhasti, yakhatejj jupa lant ut-tʼayatäspajja, nayajj jumanac pur chʼajjwanacan utjañapat ajjsarta. Uqhämaraqui qhitirutejj sarayäwejj wactʼqui, inas uca yokajjajj cut-tanis coleraschispa. Ucat jupajj yakhepanac jupa toker inas apakarac-chispa, ucatsti nuwasïwinacamp chʼajjwanacamp jumanac taypin luraychispa. Ucanacasti walja wil wartäwinacampi Tatitun luräwip ñankhar tucuyasa, walja jakenacan almanacap tucqhaspa.",
                "8.": "Jichhajj jumanacaruw sapjjsma: Acanacat wali sum yatjjatasajj amuyasipjjañäni, cunalaycutejj janiw jiwasanacan yokajjar tucqhañasajj waquisquiti. Yakhajj jupa lant ut-tʼayatäcasp ucqhajja, janiraquiw jupar tucqhañasajj waquiscaraquispati.",
                "9.": "Yokajjajj jachʼa jachʼa tucüwipar wastat cutekaspajja, arsut arunacapatjj armasispawa. Ucat jupajj marcar sarayañ cheka wactʼäwitjam cutekañ munaspa, ucasti jupampir aca marcampirojj walja juchanac lurayaspa.",
                "10.": "Jichhasti, ucanac yatisajja, ucanac amuyapjjañäni, uqhämaraqui aca jakenacan sumancañapataquïcan uc lurapjjañäni.",
                "11.": "Ucat jiwañajjcamaw nayajj jumanacan pʼekechirimayä, ucampis taripirinac leyisarjam aca marcar taripañapatac ut-tʼayapjjañäni; aca marcan luräwinacap machakaptayapjjañäni. Suma amuytʼan taripir jakenac taripiritac ut-tʼayapjjañäni. Diosan camächitanacaparjam aca marcar taripañataqui.",
                "12.": "Mä jaken Diosan taripatätapajj jaken taripatätapat jucʼamp sumawa, cunalaycutejj Diosan taripäwinacapajj chekar uñjañjam asquipuniwa. Ucampis jakenacan taripäwinacapajj janiw asquicamäcapuniti.",
                "13.": "Ucat asqui jakenacatejj pʼekechirinacamäspajja, jupanacasti Diosan leyinacap ut-tʼayapjjaspajja, jupan camächitanacaparjam aca marcar taripapjjaspajja, cunjämatejj Benjamin awquijjajj aca marcatac lurcän uqhäm luririnacatejj pʼekechirinacamäspajja, nayajj jumanacaruw sapjjsma: Uqhampunïspajja, pʼekechirinacan jumanacar sarayapjjañapajj asquïspawa.",
                "14.": "Naya quipcaw take chʼamamp amuyumpejj utjquit ucanacampejj lurta, Diosan camächitanacap jumanacar yatichañataqui, aca oraken sumancañ ut-tʼayañataqui, nuwasiñanacan janirac utjañapataqui, janirac chʼajjwanacas lunthatañas lunthatjañas jiwayañas cuna ñankha luräwinacas utjañapataqui.",
                "15.": "Qhitinacatejj ñankha luräwinac lurapcän ucanacaruw awquinacasan jiwasanacar churat leyinacaparjamajj mutuyta.",
                "16.": "Jichhajj jumanacaruw sapjjsma: Take jakenacan jan asquïtap laycuw jan waquiscaspati pʼekechirin, jan ucajja pʼekechirinacan jumanacar sarayañapajja.",
                "17.": "Cunalaycutejj mä ñankha pʼekechirejj walja ñankha luräwinac lurayi. Ucatsti ucajj cunj jachʼa tucqhäwisa!",
                "18.": "Jïsa, Noe pʼekechirit amtasipjjam, ñankhätapata ajjtcañ luräwinacapata marcapan ñankhätapat ajjtcañ luräwinacapat amtasipjjaraquim. Wali jachʼa tucqhañaw jupanacar purïna. Uqhämaraqui, ñankha luräwinacap laycuw jupanacajj mitʼanïñar puriyatäpjjaraquïna.",
                "19.": "Janitejj take chuymamp Diosar cutiquipstatap laycojj take cun amuyir luriripajj chicanchcasapänjja, jupanacajj jichhacamas mitʼanïsipcaquisapänwa.",
                "20.": "Ucampis jupanacan jupa nayrakatan chuymanacap llampʼuptayatap laycuw jupajj jupanacar khespiyäna; jupar wal artʼasipjjatap laycuw mitʼanïtatjj jupanacar antutayäna. Uqhämpun Tatitojj chʼamapamp jaken wawanacap taypin luri. Cawquïrinacatejj jupar alcatapqui ucanacarojja, qhuyapayäw amparap lokti.",
                "21.": "Jichhajj nayaw sapjjsma: jan wal chʼajjwanacamp wil wartäwimpejj janiw ñankha pʼekechirirojj apakañjamäquiti.",
                "22.": "Cunalaycutejj jupajj ñankha masinacaniwa, arjjatirinacaps jupamp chictʼat utjayaraqui. Jupat nayr asquin sarayapcän ucanacan leyinacap ina pampar tucuyi, uqhämaraqui Diosan camächitanacaparojj cayunacapamp taquisiraqui.",
                "23.": "Jupasti quipca ñankhätaparjamaw leyinac ut-tʼayi, jakenac taypiruw ucanac apayaraqui. Ucat cawquïrinacatejj leyinacapar jan phokhapqui ucanacarojja, tucqhayiwa, cawquïrinacatejj jupar kallcatapqui ucanacataquejja, jupanacamp nuwasir tamanacap qhitani. Uqhämaraqui lurañäspajja, jupanacarojj tucqhaspawa. Uqhäm ñankha pʼekechirejj take asqui luräwinac ñankhar tucuyi.",
                "24.": "Jichhajj nayajj sapjjsmawa: Uqhäm ajjtañanacan jumanacar puriniñapajj janiw walïquiti.",
                "25.": "Ucat aca jakenacan aruparjam taripirinac ajllipjjam, awquinacasan jumanacar churatäqui, suma asquïqui, Tatitun amparapan jupanacar churatäcän uca leyinacarjam taripatäpjjañamataqui.",
                "26.": "Jucʼa cutiquiw marcajj mayispa cunatejj cheka conträqui ucjja; ucampis marcat jucʼa jakequiw munaraqui cunatejj jan chekäc ucjja. Uqhämasti, jakenacan aruparjam marcatac luräwinac lurañ leyimatac ut-tʼayapjjäta ucaruw phokhapjjaraquïta.",
                "27.": "Jakenacan arupatac ñankha luräw ajlliñ urutejj purinisp ucapachajja, Diosan taripäwinacapajj jumanacjjaruw puripjjätam; jichhacamajj aca oraker jachʼa tucqhäwinacamp sartʼcänjja, uqhämaw ucapachajj jumanacar jupajj sartʼapjjaraquïtam.",
                "28.": "Jichhasti, taripirinacatejj utjapjjätam ucat jupanacajj leyirjam jan taripapcätamjja, jumanacajj jucʼamp jilïr taripirimpiw jupanacarojj taripayapjjasma.",
                "29.": "Uca jilïr taripirinacamatejj chekaparjam jan taripapcanejja, jiscʼäc uca taripirinacam mä kawkhan tantachayapjjäta; jupanacasti jakenacan aruparjamaw jilïr taripirinacamar taripapjjani.",
                "30.": "Nayasti jumanacarojj ucanac Tatitur ajjsarañamp lurapjjañamatac camächit churapjjsma, uqhämaraqui ucanac lurañanacamataqui, jan pʼekechirinïpjjañamataqui camächit churapjjaracsma. Uqhamästi aca jakenacatejj juchanacs ñankhanacs lurapjjanejja, ucanac laycuw mutuyäwejj quipca pʼekenacapjjar purini.",
                "31.": "Nayajj jumanacaruw sapjjsma: Walja jakenacan juchanacapajj pʼekechirinacapan ñankha luratanacapan lurayatawa, ucat ñankha luräwinacapat mutuyäwejj pʼekechirinacan pʼekenacapjjar purini.",
                "32.": "Ucat uca jan quipcäñan aca oraken jucʼamp utjañap jan muncti. Nayan aca marcajj taypin uqhäm jan quipcäñjj janipuniw muncti. Nayajj aca oraken antutat orakëñap munta, jiwasanacan aca orak tutjam catokas jacañasajj Tatitun amuyuparjam asquïcan ucapachcamajja, jïsa, wawanacasatejj aca oraken jan utjcanejja, ucapachcamaw sapakat maynin lurañ wactʼäwinacapan quipcäñap munta.",
                "33.": "Walja jucʼamp cunaymananac Mosia pʼekechirejj jupanacar asqui pʼekechirin take llaquisïwinacapat takpach jakenacan pʼekechiripar pisayasïwinacapata, take ucanacat khanañchasaw kellkäna.",
                "34.": "Uqhämaraqui ucanacan jan utjañapataquiw jupanacar yatiyaraquïna; antisas uca llaquisïwinac takpach jakenacar sapakat maynin wactʼäwip apañapataqui.",
                "35.": "Uqhämaraqui mä ñankha pʼekechirinïñan jupanacjjar sarayañapatac jan sumätanacapat yatiyaraquïna.",
                "36.": "Uqhämaraqui uqhäm ñankha pʼekechirin takpach ñankha ajjtcañ luräwinacapata, nuwasïwinacapata, wil wartäwita, lunthatañata, lunthatjañata, kʼañusiñata, take cunayman jan yatiycay ñankha luräwinacata, ucanacan jan utjañapat yatiyasa, ucanacan Diosan camächitanacapatac ajjtcañätap arsusaw jupanacarojj yatiyäna.",
                "37.": "Ucat Mosia pʼekechirejj ucanac jakenacar apaycän uca khepatjja, jupanacajj uca arunacan chekätap iyawsapjjäna.",
                "38.": "Ucat janiw jucʼamp pʼekechir munapcänti, uqhämaraqui takpach uca orakenjj takenin quipca wactʼäwinïñap wal munapjjaraquïna; uqhämaraqui sapakat maynejj quipca juchanacapat uñtʼasiñ munapjjäna.",
                "39.": "Ucat uca orakenjja, yakha yakha tamanacajj jupanacar churat leyirjam taripañapatac taripirinac ajllisiriw tantachasipjjäna. Uca jupanacar churat antutatäwip laycusti wal cusisipjjaraquïna.",
                "40.": "Ucat Mosiar jucʼamp munapjjäna; jupanacan amuyunacaparjamajja, jupajj takpach yakha jakenacat sipans jucʼamp sumänwa, cunalaycutejj kamiriptañanac muniri, jïsa, jupajj janiw alm ñankhar tucuyir kamiriptañanac munir khoru sarayiricänti, ucat uqhäm jupanacajj jupat jan amuyapcänti. Jupajj janiw jupanacat take cunayman cʼajquir kamiriptañanac maycänti, janiraquiw wil wartäwits cusiscaraquïnti. Antisas jupajj uca orakenjj sumancañ ut-tʼayäna. Jakenacaparusti cunayman mitʼanïtat antutatäwip churäna; ucat jupajj jupanacatac jan tuptʼcay suma jakënwa.",
                "41.": "Ucat taripirinac jupanacjjar sarayañataqui, jan ucajj leyirjam taripañapatac ut-tʼayapjjäna. Ucsti takpach uca oraken lurapjjäna.",
                "42.": "Ucat Almaruw nayrïr jilïr taripiritac ut-tʼayapjjäna, awquipan iyawsiri tamanjj take luräwinacatac chʼamamp wactʼäwimp jupar churatap laycuw jupajj jilïr sacerdoteraquïna.",
                "43.": "Ucatsti, Almajj Tatitun thaquipan sarnakäna, camächitanacapar phokhasasti, asqui taripäwinacampiw taripäna. Uca orakenjj jan tucusir sumancañaw utjaraquïna.",
                "44.": "Uqhäm takpach Zarahemla oraken take Nefi jakenac sat jakenac taypina, taripirinacan sarayäwipajj ucapachat kalltäna. Almasti nayrïr jilïr taripirïnwa.",
                "45.": "Ucat jupan awquipajj quimsakallk tunc payan maranïsaw Diosan camächitanacapar phokhañapcam jacasajj jiwjjäna.",
                "46.": "Uqhämaraqui Mosiajj sojjta tunc quimsan maranïsaw, quimsa tunc quimsan sarayäwip marancasajja, jiwjjaraquïna. Ucampisti pheska patac llätuncan maraw Lehin Jerusalen marcat mistüwipat sarakjjäna.",
                "47.": "Uqhämaw pʼekechirinacan Nefi jakenacjjar sarayäwipajj tucuyäna. Uqhämaraquiw iyawsiri tamaparu ut-tʼayqui uca Alman arunacapajj uqhäm tucusiraquïna."
            }
        }
    },
    "alma": {
        "meta": {
            "slug": "alma",
            "name": "Alman Kellkatapa",
            "chapterWord": "ri Jalja"
        },
        "chapters": {
            "1": {
                "intro": "Nayrïr Alman Alma sata, Nefi jakenacjjar jilïr taripiri, iglesjjar jilïr sacerdotëcän uca yokapan kellkatapa. Taripirinacan sarayäwipata, jakenacan nuwasïwinacapata, chʼajjwäwinacapat kellkata. Uqhämaraqui nayrïr jilïr taripirin Alman kellkataparjam Nefi jakenacamp Laman jakenacamp mä nuwasïwit yatiyäwi.",
                "1.": "Ucatsti taripirinacan Nefi jakenacjjar sarayäwipan nayrïr maran ucat ucsaru Mosia pʼekechirejj jiwatäsin asqui nuwasïw nuwasisina Dios nayrakatanjj sum sarnakasina, jupa lant sarayañatac jan qhit jaytasina, ucampis jupajj leyinac ut-tʼayäna; uca leyinacsti jakenacajj waliquiw –sapjjänwa. Ucat jupajj lurcän uca leyinacaparjamaw jupanacajj jacapjjañapäna.",
                "2.": "Ucat Almajj taripir konuñancän uca nayrïr maranjja, jupa nayrakataruw mä jakejj taripatäñatac irpcatatäna. Uca jakesti jachʼänwa, wali chʼamanit uñtʼataraquïnwa.",
                "3.": "Jupasti jakenac taypin sarnakasa, Diosan arupaw siscän uc yatiyäna. Jupasti iyawsiri tamat wali ñankh parlaraquïna. Sapa mayni sacerdotemp yatichirimpejj jachʼar apatatäñapaw –sasaw jakenacarojj yatiyäna; jupanacan amparanacapamp jan trabajañapataqui jakenacat jacapjjañapataquiw yatiyaraquïna.",
                "4.": "Uqhämaraqui, take jakenacajj khep khepa urunjj khespiyatäpjjaniw –sasaw jakenacar ircatäna. Jupajj saraquïnwa: Jakenacajj janiw ajjsaras qhathatipjjañapäquiti. Antisas cusisitaw pʼekenacap waytapjjaspa, cunalaycutejj Tatitojj take jakenacaruw utjayi, take jakenacaruw cutsuyaraqui. Tucuyäwinjj sapakat mayniw wiñay jacäwinïni –sasaw yatiyäna.",
                "5.": "Ucat jupan ucanac wal yatichatap laycojj waljaniw jupan arunacapar iyawsapjjäna. Jupanacasti jupar kollk churasaw jacayañ kalltapjjäna.",
                "6.": "Jupasti chuymapanjj jachʼa jachʼaw tucüna; jupajj jila alan isimpiw isthapisiraquïna. Uqhämaraqui jupajj yatiyäwiparjam mä igles ut-tʼayañ kalltäna.",
                "7.": "Ucat jupajj arupar iyawsirinacar yatiyir sarasaw Diosan iyawsiri tamapanquir mä jakemp jiquisïna. Uca jakesti yatichiriraquïnwa. Ucat jupajj uca yatichirimpiw iyawsiri taman jakenacapar irpakañatac wal tokesiñ kalltäna. Ucampis uca yatichirejj Diosan arunacapamp thoktasisaw jupamp khaktasïna.",
                "8.": "Uca yatichirejj Gedeonänwa, jupasti uca Limhin jakenacapar mitʼanïtat antutayañatac Diosan amparapan apnakatäcänjj ucänwa.",
                "9.": "Gedeonan Diosan arunacapamp jupar thurtʼasitap laycuw jupajj Gedeonatac colerasïna; ucat espadap aysusisaw jupar jawkʼanoke. Gedeonasti wali chuymanïtap laycojj janiw uqhäm jawkʼatajj thurtʼascänti, ucat jupajj espadamp jiwayataw uñjasi.",
                "10.": "Ucat jupar jiwaycän uca jakeruw iyawsiri tamanquirinacajj catjapjjäna, ucatsti Alma nayrakataruw irpapjjäna, juchanac lurataparjam taripatäñataqui.",
                "11.": "Ucat jupajj Alma nayrakatancasinjja, wali chachjamaw arunacapamp jupa quicpajj arjjatasïna.",
                "12.": "Ucampis Almajj juparojj sänwa: Janipuniw nayrajj uqhäm sallka sacerdotëñajj aca jakenac taypin utjcänti, janiraquiw sallka sacerdotëñaquïquit juchamajja, jan ucasti, jumajj sallkjäwimjj espadampiw saraytajja. Uca sallka sacerdotëñatejj aca jakenac taypin sarayatäspajja, ucajj jupanacan tucqhatäñapataquïspawa.",
                "13.": "Jumasti aca marca taypin walja asquinac lurir asqui jaken wilap wart-ta; nanacatejj jumar antutapjjerismajja, jupan wilapajj luräwinacajjarjamaw puripjjetaspa.",
                "14.": "Jichhasti Mosia khepa pʼekechirisan churat leyirjam jumajj jiwañamawa. Uca leyirusti aca marcan waliquiw satap laycuw jupanacajj ucarjam lurapjjañapa.",
                "15.": "Ucat jupanacajj jupar catuntapjjäna. Jupasti Nehor satänwa. Ucat Manti kollu pataruw jupar callapjjäna, ucan jupajj arsuyatänwa, jan ucasti, alajjpachampin orakempin taypipancasaw, cuntejj jupajj jakenacar yatichcän ucanac Diosan jan aruparjamätap arsusïna. Ucan jan qhitin uñjjatataw tucusïna.",
                "16.": "Ucampis janiw ucampejj sallka sacerdotëñan uca oraken chʼekentañaparojj tucuycänti, cunalaycutejj waljaniw oraken jila jil tucur cunaymananacap munapjjäna. Jupanacasti cʼari yatichäwinac yatichapjjäna, kamiriptañanacapatac wakaychatäñanacapataquiw yatiyapjjaquïna.",
                "17.": "Ucampis janiw khan cʼarisiñ munapcänti leyir ajjsaratap laycu; cunalaycutejj cʼarisirinacajj mutuyatänwa. Ucat iyawsäwijjarjamaw yatiyt sasajj jan cʼarïcaspajj uqhäm parlapjjäna. Leyisti janiw mä jaken iyawsäwipjjarojj chʼamanïcaspati.",
                "18.": "Uca leyir ajjsaratap laycuw lunthatasiñat ajjsarapjjäna. Uqhäm luririnacajj mutuyatänwa. Uqhämaraqui lunthatjañata, jiwayañat ajjsarapjjaraquïna; cawquïrinacatejj jiwayapcän ucanacajj jiwayatäpjjänwa.",
                "19.": "Ucampis cawquïrinacatejj jan Diosan iyawsiri tamapancapcän ucanacajja, Diosan iyawsiri tamapanquir Criston sutip catjjarupcän uca jakenacaruw arcanakañ kalltapjjäna.",
                "20.": "Jupanacar llampʼu chuymanïtap laycu arcanakasasti, take cunayman arunacampiw tʼakhesiyapjjäna; cunalaycutejj jupanacajj janiw jachʼa jachʼa tucupcänti. Diosan arup jupanac puras jan alaru jan kollkeruw churasipjjäna. Ucat jupanacar arcanakapjjäna.",
                "21.": "Uca Diosar iyawsiri jakenacanjja, mä chʼama leyiw utjäna, cawquïr iyawsiri jakenacan jan iyawsiririnacar jan arcanakañanacapataqui, janirac jupanac purajj arcanakasiñapataqui.",
                "22.": "Ucampis waljaniw jupanac purajj jachʼa jachʼa tucuñ kalltapjjäna. Jupanacasti timanacapampejj nuwasiñapcamaw wal pitusipjjäna. Jïsa, jupanac purajj chʼactasipjjänwa.",
                "23.": "Ucanacajj Alman sarayäwipan payïr maran utjäna. Iyawsiri tamarusti ucanacajj wal tʼakhesiyäna; uqhämaraqui iyawsiri tamar wal yantʼäna.",
                "24.": "Waljanin chuymanacap chʼollkheptatïpana, jupanacan sutinacapajj jan jucʼamp Diosan jakenacapamp amtasitäñapatac chhaktayatäpjjänwa. Uqhämaraqui waljaniw jupanac taypit mistupjjaraquïna.",
                "25.": "Ucanacajj wali thurtʼat iyawsirinacataquejj jachʼa yantʼawïnwa. Ucampis jupanacajj thurtʼatäpjjänwa, Diosan camächitanacapar phokhañat jan jithektasirïpjjaraquïnwa. Jupanacan arcanakäwinacapar llampʼüsaw thurtʼasipjjäna.",
                "26.": "Sacerdotenacajj trabajopjj jakenacar Diosan arup yatiyañatac jaytapcän ucqhajja, jakenacajj trabajopjj Diosan arup istʼañataquiw jaytapjjaraquïna. Sacerdotenacajj jupanacar arup yatiyapcän uca khepatjja, takpachaniw trabajonacapar mäc cut-tapjjäna. Sacerdotesti pachpa amuyuparjamajja, istʼirinacapat sipan janiw jucʼamp jachʼacänti. Janiraquiw yatichirejj yatekerit sipan jucʼamp jachʼacänti. Uqhäma, takpachaniw quipcäpjjäna, uqhämaraqui sapakat mayniw chʼamaparjam trabajaraquïna.",
                "27.": "Uqhämaraqui, kʼoyanacaru, pistʼayasirinacaru, tʼakhesiriru, sapakat mayniw yänacaparjam yänacapat wajjtʼapjjäna. Jupanacajj janiw jila alan isimp isthapisipcänti, ucampis suma jiwa kʼomaquïpjjänwa.",
                "28.": "Uqhäm iyawsiri taman luräwinacap ut-tʼayapjjäna; uqhäm walja arcanakäwinacapas utjc-chïnsa, jupanacanjj wastat jan tucusisaw sumancañajj ucapachat utjañ kalltäna.",
                "29.": "Ucat iyawsiri taman thurtʼatätap laycusti cunanacatejj jupanacar waquiscän ucanac wal utjipan jupanacajj kamiriptañ kalltapjjäna. Walja uywa tamanaca, take casta chʼaman uywanaca, kori, kollke, cʼajquirinaca, walja sedanaca, suma sawut lienzonaca, take cunayman sawutanacaw utjaraquïna.",
                "30.": "Uqhäm kamiriptasasti janiw isit jalstatarojj uqhämac uñcatapcänti, janiraquiw mankʼat tʼakhesirinacarusa, umat pharjayasirinacarusa, usutanacarusa, jan mankʼatanacarus alis-supcänti. Janiraquiw chuymanacapanjj cʼajquirinac munapcänti. Ucat takeniru; chuymaniru, wawaru, mitʼaniru, jan mitʼaniru, chacharu, warmiru, iyawsiri tamanquiriru, jan iyawsiri tamanquiriru, takenirus quicpac amuyasaw take chuym wajjtʼapjjäna.",
                "31.": "Uqhäm jachʼaptapjjäna. Jan iyawsiri tamapanquirinacat sipan wali jucʼamp kamiriptapjjäna.",
                "32.": "Jan iyawsiri tamapanquirinacjjar jan walinac lurañaruw uchasipjjäna: Laykantaña, wacʼan yakha diosanacar yupaychaña, jan ucajj jayrasiña, ina chʼusar parlaña, munapayaña, chʼajjwaña, ucanac lurapjjäna. Jupanacajj jila alan isimp isthapisipjjäna, quicpa nayranacapan jachʼa jachʼaw tucupjjaraquïna. Jupanacajj cʼarisiña, lunthataña, lunthatjaña, kʼañusiña, jiwayaña, take uca cunayman ñankha lurañanac lurapjjäna. Ucampis ley pʼaquirinacajj ley wactʼäwirjamaw mutuyatäpjjäna.",
                "33.": "Uqhäm sapakat mayniw lurataparjam mutuyatäsa, leyin jupanacjjar chʼamamp puritap laycuw amuctʼapjjäna. Ñankha luräwinacapat qhitis yatisapänjja, ucat ucanac lurañat ajjsarapjjäna. Ucat taripirinacan sarayäwipan pheskër maracamaw suman utjayasiñajj Nefi jakenacan taypin utjäna."
            },
            "2": {
                "1.": "Ucatsti jupanacan sarayäwipan pheskër maranjja, jakenac pura mä chʼajjwäwiw kalltäna. Amlici sat mä jakejj chʼiqhi jan wali amuyun jakësina, oraken yatekañaparjam yatirïsina, Gedeonar espadamp jiwaycäna, leyirjam jiwatäcäna, uca jakjam iyawsasinjja–",
                "2.": "Uca Amlicejj chʼiqhi jan wali amuyupampiw walja jakenacar jupa toker irpcatasïna; jupanacasti waljanïtap laycuw chʼamaniptapjjäna. Ucatsti Amliciruw pʼekechirit ut-tʼayañ chʼamtʼapjjäna.",
                "3.": "Ucasti igles jakenacaru, uqhämaraqui cawquïr jakenacatejj Amlicin iyawsäwinacaparjam jan irpcatatäpcän take ucanacaruw ajjsarayäna. Leyiparjam jakenacan arupamp uqhämanacan ut-tʼayatäñapat jupanacajj yatipjjäna.",
                "4.": "Amlicitejj jakenacan arup catuspa ñankha jakësajja, iglesian wactʼäwinacap jupanacat apakaspa, cunalaycutejj jupajj Diosan iglesiapar tucqhañ munäna.",
                "5.": "Ucat takpach uca orakenquir jakenacaw tantachasipjjäna, sapakat maynejj amuyuparjama, Amlicir jakcat-tañ munasas Amlici contrasa, yakha yakh tamäsin wal chʼajjwasaw jupanac purajj walpun uñcatasipjjäna.",
                "6.": "Uqhämaw jupanacajj ucjjat amuyunacap churañatac tantachasipjjäna; ucanacsti taripirinacaruw yatiyapjjäna.",
                "7.": "Ucat jakenacan arupajj Amlis contränwa. Ucat jupas jakenacjjar pʼekechirir jan tucuyatäcänti.",
                "8.": "Cawquïrinacatejj jupar jan munapcän ucanacan chuymanacapanjja, wali cusisiñaw utjäna. Ucampis Amlicejj jupanquirinacaruw uca jupar jan munirinac contra colerasipjjañapataquiw amtayäna.",
                "9.": "Ucatsti jupanacajj tantachasisin Amlicirojj pʼekechirit ut-tʼayapjje.",
                "10.": "Amlicejj pʼekechirit ut-tʼayatäcän ucqhajja, jupajj jilanacapamp nuwasiñapataquiw jupanacar waytäna. Ucsti jupanacar jupar yäkayañataquiw luräna.",
                "11.": "Amlicin jakenacapasti jupan sutip apjjatatäpjjänwa. Mayninacasti Nefi jakenaca, jan ucajj Diosan jakenacap satäjjaraquïnwa.",
                "12.": "Ucat Nefi jakenacajj Amlicir arquiri jakenacan munañanïtap amuyasipjjäna. Ucat jupanacajj nuwasiñatac waquichasipjjäna. Jupanacajj espadanaca, jachʼa cimitarra sat yakha espadanaca, arconaca, michʼinaca, kalanaca, kʼorawanaca, take cunayman nuwasiñ armanac aptapjjäna.",
                "13.": "Uqhämaw Amlicir arquirinacan jutañapataquejj waquichatäpjjäna. Uqhämaraqui sarayirinanaca, jucʼamp jilïr sarayirinanaca, jila jilïr sarayirinanac kawkhatejj utjcän ucarjamaw ut-tʼayapjjäna.",
                "14.": "Ucat Amlicejj jakenacapar take cunayman casta nuwasiñ cunanacs aptayaraquïna. Jupasti jilïrinac ut-tʼayäna, nuwasïw sarayapjjañapataquiw sarayirinac ut-tʼayaraquïna, jilanacapamp nuwasir sarapjjañapataqui.",
                "15.": "Ucat amlicitanacajj Zarahemla orak tokenjam sarcän uca Sidon sat jawirat inti jals tokencän uca Amnihu sat kollunjam jutapjjäna, ucawjan jupanacajj Nefi jakenacamp nuwasiñ kalltapjjäna.",
                "16.": "Ucat Almajj Nefi jakenacan jilïr taripiripäsa sarayiripäsaraquiw jakenacapamp sarayirinanacapamp jilïr sarayirinanacapamp nuwasiri tamanacapan nayrakatapan Amlicir arquiri jakenacamp nuwasir saräna.",
                "17.": "Jupanacasti Amlicir arquiri jakenacarojj Sidonat inti jals tokenquir kollun jiwarayañ kalltapjjäna; Amlicir arquiri jakenacasti Nefi jakenacampejj wali chʼamampiw nuwasipjjäna, walja Nefi jakenacan jupanac nayrakatan jiwarañapcama.",
                "18.": "Ucampis Tatitojj Nefi jakenacan amparaparojj chʼam churäna, ucat Amlicir arquiri jakenacar jupanacajj jiwarayapjjaraquïna. Sinti jake jiwarat uñjasasti jaltañ kalltjjapjjäna.",
                "19.": "Ucat ur pakariw Nefi jakenacajj Amlicir arquiri jakenacar arctapjjäna. Waljanir jiwarayañcamaw jupanacarojj jiwarayapjjäna. Uca Amlicir arquiri jakenacatjj tunca payan warank pheska patac sojjta tunc payan jakeraquiw jiwarayatäna.",
                "20.": "Ucat Almajj Amlicir arquiri jakenacar jan jucʼamp arctañjamïpanjja, jakenacaparuw Gedeon kherwan chʼujlla utachayäna. Uca kherwasti Nehoran espadamp jiwayatäcän uca Gedeonat sutiñchatänwa. Uca kherwan Nefi jakenacajj arumatac chʼujll ut-tʼayapjjäna.",
                "21.": "Ucat Almajj uñakerinacaruw Amlicin jiltʼir jakenacapar arctir qhitäna, jupanacan arustʼäwinacapat yatiñataqui. Uqhämat marcapan tucqhatäñapat jarcʼakasiñataquiw uqhäm luräna.",
                "22.": "Amlicir arquiri jakenacar uñaker qhitatäcän ucanacajj aqhäm sutinïpjjänwa, Zeram, Amnor, Manti, Limer. Ucanacapi jiltʼir Amlicir arquiri jakenacar uñaker sarapcän ucanacajja.",
                "23.": "Khepürusti Nefi jakenacajj utjnokapqui ucawjaruw jupanacajj wali lak purinipjjäna, muspharasa, ajjsarasaraquiw jupanacajj sapjjäna:",
                "24.": "Nanacajj Amlicir arquiri jakenacaruw arcapjjta, ucat Minon orakenjja Zarahemla oraket alay tokena, Nefi orak tokena, walja Laman jakenacaruw wali muspharat uñjapjjta. Amlicir arquiri jakenacasti jupanacampiw mayachasipjje.",
                "25.": "Jupanacasti uca orakenquir jilanacasampiw nuwasisipqui. Jupanacasti jupanac nayrakatatjja uywa tamanacapampi warminacapamp wawanacapamp jiwasanacan marcas tokeruw jaltasinipqui. Janitejj lak sarapcañänejja jupanacajj marcasaruw mantantapjjani. Ucatsti tatanacasas warminacasas wawanacasas jiwarayatäpjjaniwa.",
                "26.": "Ucat Nefi jakenacajj chʼujll aptasaw Gedeon kherwat Zarahemla sat marcapar sarjjapjjäna.",
                "27.": "Jupanacajj Sidon jawir maqhatasipcän ucqhajja, Laman jakenacamp Amlicir arquiri jakenacampejj niyapuniw lamar chʼalljam jan jactʼcay jupanacar tucqhirejj jutantapjjäna.",
                "28.": "Ucampis Tatitun amparapaw Nefi jakenacarojj chʼamañchäna, cunalaycutejj jupanacajj takpach chuymampiw Tatitut mayisipjjäna timanacapan amparanacapat khespiyatäñapataqui. Tatitusti artʼäwinacapar istʼasaw jupanacarojj chʼamañchäna. Ucatsti Laman jakenacamp Amlicir arquiri jakenacampejj jupanac nayrakatan aynachtʼapjjänwa.",
                "29.": "Ucat Almamp Amlicimpejj espadampiw nuwasïna, ajanuy ajanuw purapajj walpin nuwasipjjäna.",
                "30.": "Ucat Almajj Diosan jakepäsa, walja iyawsañanïsajja aqhäm sasaw artʼäna: Tatay qhuyaptʼayita, nayan aca jakenacar khespiyas imañajjataqui, amparaman apnakatäñajjatac nayan jacäwijj jan apakestati.",
                "31.": "Ucat Almajj uca arunac arscän ucqhajja, jupajj wastat Amilicimp nuwasi, ucatsti machak chʼamampiw Amilicirojj espadamp jiwayi.",
                "32.": "Uqhämaraquiw Laman jakenacan pʼekechiripampejj nuwasiraquïna. Ucampis Laman jakenacan pʼekechiripajj Almat jaltasajja, arjjatirinacaparuw Almamp nuwasir qhitäna.",
                "33.": "Ucampis Almamp arjjatirinacapampejj Laman jakenacan pʼekechiripan arjjatirinacapampiw nuwasïna. Ucatsti jiwarayasaw khepar jit-tayañcam nuwasïna.",
                "34.": "Uqhäm jiwat Laman jakenacan janchinacap Sidon umar jakontasaw jupajj ucawjaru, jan ucajj, Sidon jawiran inti jalant toke lacapar kʼomachsüna, jakenacapan maqhatañanacapatac mayawja utjañapataqui, Sidon jawir inti jalant tokenquir Laman jakenacamp Amlicir arquiri jakenacamp nuwasiñataqui.",
                "35.": "Ucat jupanacajj Sidon jawir maqhatapcän ucqhajja, Laman jakenacamp Amlicir arquiri jakenacampejj jan jactʼcay waljanïpc-chïnsa, jupanacat jaltañ kalltapjjäna.",
                "36.": "Jupanacasti Nefi jakenacat alay inti jalant tok orake thiyanacat qhurcat wasararuw jaltapjjäna. Nefi jakenacasti wali chʼamapamp arcasaw jupanacarojj jiwarayapjjäna.",
                "37.": "Takewjat Nefi jakenacajj uñstaräna, ucat walja Laman jakenacamp Amlicir arquiri jakenacampejj jiwarayatäsaw alis-sutäpjjäna. Jupanacajj Hermounts sat wasarar puriñcamaw alay toker inti jalant toker chʼeketatatäpjjaraquïna. Uca wasaransti jachʼa mankʼat jiwat lakʼonacaw utjäna.",
                "38.": "Ucat waljaniw wasaran chhojjrinacapat jiwarapjjäna. Jupanacasti uca jachʼa lakʼonacan siwikʼaranacan mankʼatäpjjaraquïnwa. Jupanacan chʼaqhanacapasti jicjjatasïnwa, ucatsti mayawjar kotuchthapitänwa."
            },
            "3": {
                "1.": "Ucat cawcnïr Nefi jakenacatejj nuwasiñ armanacan jan jiwayatäcänjja, jiwatanac jupanacan imantatapatjja – uca jiwatanacajj waljätap laycojj janiw jactʼatäcänti – uca jiwatanacapar imantañ tucuyapcän uca khepatjja, takpach jupanacaw orakenacapar utanacapar warminacaparu wawanacaparu cut-tapjjäna.",
                "2.": "Walja warminacamp wawanacampiw espadamp jiwayatäpjjäna, uqhämaraqui walja uywa tamanacapaw jiwayatäpjjaraquïna. Walja yarana yapunacapasti walja jakenacan tʼustʼjatap laycuw tucqhataraquïna.",
                "3.": "Kawkha Laman jakenacamp Amlicir arquiri jakenacampitejj Sidon jawir lacan jiwarayatäpcän ucanacajja, Sidon umar jakontatäpjjänwa; jupanacan chʼaqhanacapan waljätap laycusti, lamar pʼiya mankhacamaw puripjje.",
                "4.": "Uca Amlicir arquiri jakenacasti paranacapan wilamp chimpsusitap laycuw Nefi jakenacan uñtʼatäpjjäna; ucampis janiw Laman jakenacjam pʼekenacap kʼal mururasipcänti.",
                "5.": "Uca Laman jakenacan pʼekenacapajj kʼala mururatänwa. Jupanacajj kʼalalaquiw sarnakapjjäna, lipʼichimp wacʼtʼataquiw sarnakapjjaraquïna. Uqhämaraqui, jarcʼakasiñatac nuwasiñ isinacapamp ñachʼsutäpjjaraquïnwa; arconacani, michʼinacani, kalanacani, kʼorawaninacäpjjaraquïnwa.",
                "6.": "Uqhämaraqui, Laman jakenacan janchipajj lakʼa achilanacapar chimpu laycuw chʼiyäräpjjäna. Uca chimpusti jupanacan jucha luratapatänwa. Uqhämaraqui Nefi, Jacob, Jose, Sam jilanacapar kallasipjjatap laycuw uca chimpojj ñankhachäwimp uchatäna. Uca Nefimpi Jacobompi Joseampi Samampejj asqui kollan jakëpjjänwa.",
                "7.": "Jupanacan jilanacapajj jupanacar tucqhañ chʼamtʼatap laycuw ñankhachatäpjjäna. Dios Tatitusti jupanacarojj mä chimpu uchäna. Jïsa, Lamanaru, Lemuelaru, Ismaelan yokanacaparu, Ismaelit warminacaru.",
                "8.": "Ucasti jilanacapan jathanacapat jupanacan jathanacapar uñtʼatäñataquiw luratäna. Uqhäm toket Dios Tatitun marcapar imañapataqui, cunatejj jan cheka luräwinacäqui ucanacamp jan chʼallkhontasipjjañapataqui, janirac ucanacarus iyawsapjjañapataqui. Ucanacajj jupanacan tʼunjasiñapataquïsapänwa.",
                "9.": "Uqhamasti, qhitinacatejj jathapar Laman jakenacan jathanacapamp jarktayqui ucajja, quicpa ñankhachäwi wawanacapar puriyäna.",
                "10.": "Ucat qhitinacatejj Laman jakenacamp irpcatayasipqui ucanacajja, uca sutit uñtʼatänwa, jupanacarusti mä chimpuw uscutaraquïna.",
                "11.": "Ucatsti, cawcnïrinacatejj Laman jakenacan saranacapar iyawsapcän ucanacajja, ucatsipana Jerusalenat apanit kellkatanacar iyawsapcäna, awquinacapan cheka saranacapar iyawsapcaraquïna, Diosan camächitanacapar iyawsas phokhapcaraquïn ucanacajja, Nefi jakenaca, jan ucajj Nefi jakenac satäpjjän ucapachat ucsarojja.",
                "12.": "Jupanacaw marcapan cheka kellkatanacap imapcän ucanacajja, uqhämaraqui kellkatanac imapcän ucanacasa.",
                "13.": "Jichhasti wastat Amlicir arquiri jakenacat parlañäni: Jupanacarojj mä chimpuw uscutaraquïna. Jupanac pachpaw uca chimpjj chimpusipjjäna, ucasti parapan wila chimpünwa.",
                "14.": "Uqhämaw Diosan arupajj phokhasi, aca arunacjj jupaw Nefirojj säna: Nayajj Laman jakenacarojj ñankhachtwa. Janitejj jupanacajj ñankha luräwinacapat nayar cutiquipstapquitanejja, janiw qhuyapaycäti. Jupanacarusti mä chimpu uchä, jupanacamp wawanacapampejj jumampit wawanacamampit jichhat wiñaycam yakhäpjjañapataqui.",
                "15.": "Uqhämaraqui cawquïrinacatejj jathapamp jilanacamamp jarktayapqui ucanacarojj chimptʼaraquïwa, jupanacan ñankhachatäpjjañapataquiraqui.",
                "16.": "Uqhämaraqui, cawquïrinacatejj jumampir wawanacamampir nuwasipcätamjja, jupanacarojj chimptʼaraquïwa.",
                "17.": "Uqhämaraquiw nayajj saracta: Cawquïrinacatejj jumat jithektapcätam ucanacajja, janiw jucʼamp jatham satäpcaniti. Nayajj jumampir jatham satäpcän ucanacampiruw jichhat wiñaycam qhuyapayapjjäma; ucanacaw Nefimpir jathapampir Tatitun arsüwinacapajja.",
                "18.": "Uca Amlicir arquiri jakenacajj paranacapar chimpusiñ kalltapcän ucqhajja, janiw Diosan arupar phokhatap yatipcänti; ucampis jupanacajj Diosar kallcatapjjänwa. Ucat uca ñankhachäwin jupanacar puriñapajj waquisïna.",
                "19.": "Nayajj jumanacan jupanac pachpa ñankhachäwir puripjjatap amuyapjjañam munta. Uqhämaraqui, cawquïrinacatejj ñankhachatäpqui ucanacajja, quicpa juchañchañap puriyasipjje.",
                "20.": "Zarahemla oraken Laman jakenacamp amlicitanacamp mä kawkha uru khepatjja, nayrïr nuwasiri tamajj Amlicir arquiri jakenacamp jiquiscän uca quicpa chekan yakha Laman jakenacan nuwasiri tamapajj Nefi jakenacamp nuwasiñatac purïna.",
                "21.": "Ucat mä nuwasiri tamaw jupanacar uca orakepat alisnucuñatac qhitatäna.",
                "22.": "Almajj chhojjriñchatäsinjja, janiw ucapachajj Laman jakenacamp nuwasir sarcänti.",
                "23.": "Ucampis jupajj mä jachʼa nuwasiri tamaruw jupanacamp nuwasir qhitäna. Jupanacasti walja Laman jakenacaruw jiwarayapjjäna, jiltʼirinacarusti orakep thiyat alisnucupjjaraquïna.",
                "24.": "Ucat jupanacajj cut-tasajj ucapachat ucsaruw wasitat sumancañ uca oraken utjayañ kalltapjjäna, mä kawkha pachatac timanacapan jan llaquisiyatäsa.",
                "25.": "Takpach ucanacajja, jïsa, take uca nuwasïwinacamp chʼajjwäwinacampejj kalltatänwa tucuyataraquïnwa, taripirinacan sarayäwipan pheskër maran lurasïna.",
                "26.": "Uca mä maranac walja warank warank jakenacajj wiñay oraker qhitatäjjäna, walïpas jan walipas uca luräwinacapatjam catokañanacapataqui cawquïr ajayurutejj yäkapcäna, suma ajayurus ñankha ajayurusa, ucatjam wiñay cusisiña, jan ucajj, wiñay tʼakhesiñ catokañanacapatac qhitatäpjjaraquïnwa.",
                "27.": "Jutir urunacat yatiyir ajayun arunacaparjama, qhitirutejj yäkapqui ucat sapakat mayniw pagop catoke; ucat ucajj chekarjamäpan. Uqhäm taripirinacan sarayäwipan pheskër marajj tucusïna."
            },
            "4": {
                "1.": "Ucat taripirinacan Nefi jakenacjjar sarayäwipan sojjtïr maranjja, janiw chʼajjwanacas nuwasïwinacas Zarahemla orakenjj utjcänti.",
                "2.": "Ucampis jakenacajj jilanacapan chhaktatap llaquisajj wal llaquisipjjäna. Uqhämaraqui uywa tamanacapan chhaktatapata, yarana yapunacapat Laman jakenacan tʼustʼjatas tucqhatapat llaquisipjjaraquïna.",
                "3.": "Llaquisïwinacapan jachʼätap laycuw sapakat maynin llaquisiñataquejj utjäna. Jupanacasti Diosan taripäwinacapajj ñankha ajjtcañ luräwinacap laycuw jupanacar puritapjj amuyasipjjäna. Ucat lurapjjañapäcäns ucat amtayatäpjjäna.",
                "4.": "Jupanacasti iyawsiri tamar ucapachat jucʼamp ut-tʼayañ kalltapjjäna. Waljaniw Sidon uman bautizasisa, Diosan iyawsiri tamapar mantapjjäna. Jupanacajj Alman amparapamp bautizatäpjjänwa. Jupasti Alma awquipan amparapampiw iyawsiri jakenacataqui jilïr sacerdotjam yakhaktayatäna.",
                "5.": "Ucat taripirinacan sarayäwipan pakallkör maranjja, niyas quimsa warank pheska patacan jakew bautizasïna, Diosan iyawsiri tamapamp mayachasipjjaraquïna. Uqhämaw taripirinacan Nefi jakenacjjar sarayäwipan pakallkör marajj tucusiwayäna. Takpach take uca pachansti, sumancañanpun sarnakasipjjäna.",
                "6.": "Ucat taripirinacan sarayäwipan quimsakallkör maran iyawsiri tamanquiri jakenacajj wal kamiriptapjjäna, ñutʼu sedanacampi, suma sawut lienzonacampi, walja uywa tamanacampi, korimpi, kollkempi, luratanacapat cunayman cʼajquirinacampiw, jachʼa jachʼa tucuñ kalltapjjäna. Take ucanacampiw quicpa nayranacapan jachʼa jachʼa tucupjjäna. Wali jila alan isimp isthapisiñ kalltapjjaraquïna.",
                "7.": "Ucanacasti Almarojj walpun llaquisiyäna. Qhitinacarutejj jupajj iglesian ut-tʼaycäna; yatichirita, sacerdoteta, elderata, ucanacataquejj wali llaquisiñaraquïnwa. Waljaniw jupanacat ñankha luräwinacan jakenac taypin utjañ kalltatapat amuyasisajj wal llaquisipjjäna.",
                "8.": "Cunalaycutejj jachʼa llaquisiñampiw jupanacajj uñjapjjäna, uñchʼuquipjjaraquïna cunjämtejj iyawsiri tamanquirinacajj jachʼa jachʼa tucusajj pʼek waytapcän ucjja. Ucatsti, uñjapjjaraquïnwa, cunjämtejj kamir cancañaru, acapachan inamayatac sarnakañanacar chuymanacap catuyasipcän ucjja. Ucatsti, uñjapjjaraquïnwa, cunjämtejj maynit maynirojj jiscʼachasipcäna, cunjämaractejj jupanacan jan munataparjam lurir jakenacarus jan iyawsir jakenacarus arcnakapcän uca.",
                "9.": "Ucat uca taripirinacan sarayäwipan quimsakallkör maranjja, iyawsiri tama jakenac taypin jachʼa chʼajjwanacaw utjañ kalltäna. Jïsa, munapayañanaca, pitusiña, chhojjriñchañ munaña, arcanakäwinaca, jachʼa jachʼa tucuña, ucanacaw utjäna. Jachʼa jachʼa tucuñasti jan Diosaru iyawsiri jakenacan jachʼa jachʼa tucuñapat sipan jucʼampïnwa.",
                "10.": "Uqhämaw taripirinacan sarayäwipan quimsakallkör marajj tucusiwayi. Iyawsiri taman ñankhätapajj jan iyawsiri tamanquirinacataquejj jachʼa lanktañ kalaraquïnwa. Uqhämat iyawsiri tamajj nayrakatar sartañat sipanjj kolluñ kalltäna.",
                "11.": "Ucat llatunquïr marajj kalltcän ucqhajja, Almajj iyawsiri taman ñankhätap amuyäna. Iyawsiri taman uñachtʼäwipasti jan iyawsirinacarojj mä ñankha luräwit yakha ñankha luräwiruw apañ kalltäna. Uca luräwimpisti tʼunjasiñap apanitap amuyaraquïna.",
                "12.": "Jupajj jakenac taypinjja, yakha yakhäñ chuyman utjatap amuyäna. Yakhepajj jupanacatjja, jachʼa jachʼa tucusaw masinacapar uñisipjjäna, isit jalstatanacataqui, pistʼayasirinacataqui, mankʼat awtjatanacataqui, umat pharjatanacataqui, usutanacataqui, llaquitanacataquejj mays uñtapjjäna.",
                "13.": "Ucanacajj jakenac taypinjj jachʼa llaquisiñänwa. Yakhepanacajj llampʼuchasipjjänwa yanapap munapcän uca pistʼatanacar yanapasa, kʼoyanacampir pistʼatanacampir yänacapat wajjtʼasa, mankʼat awtjatanacar mankʼa churasa, jutir urunacat yatiyir ajayun aruparjamajj jutcan uca Cristo laycu take cunayman tʼakhesïwinac tʼakhesipjjäna;",
                "14.": "Ucür suyatap laycu, juchanacapar pʼampʼachäw catjjäsisa. Ucatsti, walpun cusisipjjäna, jiwatanacan jacatatañap utjatapata, jiwañan phalanacapat antutayañaparu, Jesucriston munañaparjama, chʼamaparjam cutsuyäwin utjatapataraqui.",
                "15.": "Ucat Almajj Diosar llampʼu chuyman arquirinacan tʼakhesïwinacap uñjasa, jakenacapanquirit cunjämtejj jupanacar arcanakapcän uc uñjasa, jupanacan yakha yakha chuymanïpjjatap amuyasaraquiw walpun llaquisiñ kalltäna; ucampis Tatitun ajayupajj janiw juparojj jaytcänti.",
                "16.": "Ucat jupajj iyawsiri tamanquiri amawtʼanacat mä suma amuyun jakeruw ajllïna, juparusti jakenacan aruparjama, churat leyinacarjam leyinac ut-tʼayañataqui, jakenacar ñankha jucha lurataparjam ley puriyañatac chʼam churäna.",
                "17.": "Uca jakejj Nefia satänwa. Jupasti jilïr taripirit ut-tʼayatäsajja, taripäw konuñan jakenacar taripañatac sarayañataquiw kontʼasïna.",
                "18.": "Ucampis Almajj janiw juparojj iyawsiri taman jilïr sacerdotëñapataquejj churcänti, antisas jupajj uca ut-tʼayäwjj jupataquiw catusïna. Ucampis taripäw konuñjj Nefiaruw catuyäna.",
                "19.": "Ucsti jupajj luränwa, jupa pachpa marcap taypiru, jan ucajj Nefi jakenac taypir sarayañataqui, Diosan arup yatiyañataqui, cunanacatejj lurañapäcän ucanac amtayañataqui, take uca jachʼa jachʼa tucüwinacaru, jan wali chʼiqhi chuymaru, jakenac taypin take chʼajjwanacar Diosan arupamp tucqhañataqui. Jupanacarojja kʼoma ircatañampiquiw cutsuyañ amuyäna.",
                "20.": "Ucat taripirinacan Nefi jakenacjjar sarayäwipan llatunquïr maranjja, Almajj taripäw konuñ Nefiar catuyäna. Jupasti Diosan kollan sucʼaparjamaw jilïr sacerdociompic kheparäna, jutir urunacat yatiyir ajayun amuyayatarjama, Diosan yatiyir ajayurjam arupat ircatañampiquiw trabajäna."
            },
            "5": {
                "intro": "Diosan kollan sucʼarjam jilïri Alma sat sacerdoten, uca orakenquir jakenacan jachʼa marcanacapan arsut arunacapa.",
                "1.": "Ucat Almajj Diosan arupa ucapachat ucsarojj jakenacar yatiyañ kalltäna; nayrakatajj Zarahemla oraken yatiyäna, ucat takpach ucsa toke orakenacan yatiyaraquïna.",
                "2.": "Acanacaw quicpa kellkataparjam Zarahemla marcan ut-tʼayat iyawsiri tamanquir jakenacar arsut arunacapajja:",
                "3.": "Naya Almajja, Alma sat awquijjan yakhaktayatätwa, Diosan iyawsir tamap sarayir jilïr sacerdotëjjañataqui. Awquijjasti ucanac lurañatac chʼamampi munañan cancañamp Diosat catokäna. Ucat nayajj sapjjsma, jupajj mä iyawsiri tama Nefi orak thiyanacanquir orakenjja ut-tʼayañ kalltäna, jïsa, Mormon orake sat orakena; uqhämaraquiw jupajj jilanacapar Mormon umanacan bautizäna.",
                "4.": "Nayajj sapjjsmawa: Noe pʼekechirin jakenacapan amparanacapat jupanacajj Diosan qhuyapayäwi chʼamapan khespiyatäpjjänwa.",
                "5.": "Uca khepatjja, wasaran jupanacajj Laman jakenacan catuntatäpjjänwa. Nayajj sapjjsmawa, jupanacajj catuntatäpjjänwa. Tatitusti chʼaman arupampiw jupanacar wastat antutayäna. Jiwasanacasti aca oraker irpanitäpjjtanwa. Acansti Diosan iyawsir tamap aca orak jakenacan ut-tʼayañ kalltapjjaraquïyätan.",
                "6.": "Jichhasti, jilanaca, juma aca iyawsir tamanquirinacaruw nayajj sapjjsma: Awquinacaman catuntatätapat walt amtasipjjta? Diosan jupanacar qhuyapayäwipata, jupan jupanacatac jachʼa chuymanïtapat amtasipjjtati? Uqhämaraqui, jupan jupanacar mankhapachat cutsuyatapat amtasipjjtati?",
                "7.": "Jupajj chuymanacap turqui; jiwatjam iquit jupanacar sartayi, jupanacasti Diosaruw pʼarjjtapjjäna. Jupanacajj chʼamac taypincapjjänwa, ucampis chuymanacapajj wiñay arumpiw khantayatäpjjäna. Jupanacajj jiwañan phalanacapampi mankhapachan cadenanacapamp muytatäjjänwa; wiñay tucqhäwiw jupanacar suyaraquïna.",
                "8.": "Jichhajja, jilanaca, jumanacaruw jisctʼapjjsma: Jupanacajj tucqhatäpjjänti? Nayajj sapjjsmawa: Janiw tucqhatäpcänti.",
                "9.": "Wastat jisctʼapjjsma: Jiwañan phalanacapajj tʼakanokatänti? Jupanacar muytcän uca mankhapachan cadenanacapajj phisarayatänti? Nayajj sapjjsmawa: Ucanacajj phisarayatänwa, jupanacan chuymanacapasti wayutat-tasaw cutsuyir munasiñar kʼochupjjäna. Nayajj sapjjaracsmawa: Jupanacajj khespiyatäpjjewa.",
                "10.": "Jichhajj jisctʼapjjsmawa: Cuna laycus khespiyatäpjje? Cunjjarus jupanacajj khespiyasiñar suyapjjäna? Cunats jiwañan phalanacapat mankhapachan cadenanacapat antutayatäpjjäna?",
                "11.": "Jichhajj nayajj jumanacaruw sapjjerisma: Janit Alma awquijjajj Abinadin lacapan arsut arunacapar iyawscänjja? Janit jupajj kollan arjirïcaraquïnjja? Janit Diosan arunacap jup arsupan Alma awquijjajj ucanacar iyawscänjja?",
                "12.": "Iyawsataparjamaw chuymapanjj jachʼa turcäwejj luratäna. Nayajj jumanacaruw sapjjsma: Take ucanacajj chekawa.",
                "13.": "Ucat jupajj awquinacamaruw aru yatiyäna. Jupanacan chuymanacapan jachʼa turcäwiw lurasiraquïna. Jupanacasti llampʼuptayasaw cheka jaquir Diosar iyawsapjjäna. Jupanacasti tucuycamaw saytʼapjjäna iyawsatap laycuraquiw khespiyatäpjjäna.",
                "14.": "Jichhajja, iyawsir tamanquir jilanaca, jumanacaruw jisctʼapjjsma: Diosat kollanjam yuripjjtati? Uynakanacamajj jupan uynakap quipcar tucuyatäpjjeti? Uca jachʼa turcäwejj chuymanacaman utjänti?",
                "15.": "Jumanacar lurapctam ucan cutsuyäwipar iyawsañamp luräwinacam lurapjjtati? Jumanacajj iyawsas aca jiwir jañchin jan jiwquir jactañaparu, aca thujsantañ cancañan jan thujsantañ cancañar jactañaparu, Dios nayrakatan saytʼasa, jiwir janchin lurataparjam taripatäñapatac suyapjjtati?",
                "16.": "Nayajj jisctʼapjjsmawa: Tatitun arup ucürunjja aqhäm sasin istʼapcasmas uqhäm amuyasipjjasmati: Orakjjan luratanacaman asquïtap laycuw juma qhuyapayatanacajj nayar jutapjjam –sasa?",
                "17.": "Jan ucajja, uca urojj Tatitur cʼarintapjjasmacha, aqhäm sasajja: Tatay nanacan oraken luratanacajjajj asquïnwa. Jupasti jumanacan uqhäm satam laycojj khespiyapjjätamti?",
                "18.": "Jan ucajja, chuymanacaman pʼenkasisa, llaquisisa, takpach leyir pʼaquitanacamata, jïsa, take ñankha luräwinacamat phokhat amtasisa, Diosan camächitanacapjjar wapuchasitamat amtasisa Diosan taripäwipar irpatäpcasmas uqhäm amuyapjjasmati?",
                "19.": "Nayajj jumanacaruw sapjjsma: Qhaya urojj asqui kʼoma chuymampi, kʼoma amparanacamp Diosar uñcatapjjätati? Nayajj jumanacaruw sapjjsma: Dios quipca uynakanïsajj jupar uñcatapjjätati?",
                "20.": "Nayajj sapjjsmawa: Supayamp catuntayasiñcam catjjäsiyasitanacamatjj khespiyatäcasmas uqhämt lupʼipjjasma?",
                "21.": "Nayajj sapjjsmawa: Qhaya urojj jan khespiyatäñamjj yatipjjätawa, cunalaycutejja, janitejj isipajj jankʼo tʼajjsutäcanejja, janiw qhitis khespiyatäcaniti. Awquinacasan arsutäcäna, marcapan juchanacapat cutsuyir jutcan ucan wilapamp jupan isipajj kʼomachsutäñapawa, take kʼañunacat kʼomachatäñapcama.",
                "22.": "Jichhajj jilanaca, jumanacaruw jisctʼapjjsma: Jumanacatejj wilamp take cunayman kʼañunacamp kʼañuchat isimp Diosan taripäwip nayrakatan saytʼapjjätajja, cunjamäpjjätasa? Ucanacajj cuns jumanacjjat ircatapjjätam?",
                "23.": "Janit urunacajj jiwayirïtanacamat take cunayman ñankha luratanacamat ircatapcätam?",
                "24.": "Jilanaca, Abrahanampi, Isaacampi, Jacobompi takpach kʼomachat jan kʼañuni kʼoma jankʼo isini kollan arjirinacampi mä uqhäm jakejj Diosan khapak marcapan konuñawjanïñapjj amuyapjjasmati?",
                "25.": "Nayajj jumanacar sapjjsmawa: Janiwa; janitejj Luririmar kalltäwitpach cʼarisiyapcätajja, jan ucajj kalltäwitpach cʼarisirïtap amuyapcätajja, uqhäm jakenacan alajjpach khapak marcan tutinïtapjj janiw amuyapcasmati. Antisas jupanacajj supayan marcapan wawapätap laycojj jakonucutäpjjaniwa.",
                "26.": "Jichhajja, nayan jilanacajja, jumanacaruw sapjjsma: Chuymanacamatejj turcatäpcänjja, cutsuyir munasiñ kʼochu kʼochurjamäpstajja, jisctʼapjjerismawa: Jichpach uqhäm kʼochurjamäpjjtati?",
                "27.": "Diosan nayrakatapan jan juchamp sarnakapjjtati? Jichpach jiwapjjañamäcasp ucqhajja, nayajj llampʼu chuymanït sapjjasmati? Marcapar juchanacapat cutsuyir jutcani uca Criston wilapamp nayan isijjajj kʼomachatawa, jankʼor tucuyataw –sapjjasmati?",
                "28.": "Jachʼa jachʼa tucuñajj jumanacat apaktiti? Nayajj sapjjsmawa: Janitejj uqhamäc-chejja, Diosamp jiquisiñatac janiw waquichatäpctati. Jumanacajj lakaw waquichasipjjañamajja, cunalaycutejj alajjpach khapak marcajj jacʼanquiwa; uqhäm jachʼa jachʼa tucurinacasti janiw wiñay jacäwinïpcaniti.",
                "29.": "Nayajj sistwa: Jumanacat maynejj kʼenasiñaniti? Nayajj sapjjsmawa: Uqhäm jakenacajj janiw waquichatäpquiti. Nayajj jupanacan lak waquichasiñap munirista, cunalaycutejj ucürojj jacʼanquiwa. Janiraquiw jupanacajj cunapach puriniñaps yatipcaraquiti. Uqhäm jakenacajj juchan jicjjatatäniwa.",
                "30.": "Uqhämaraquiw sapjjaracsma: Jumanacat maynejj jilapar jiscʼachiti, jan ucajja jilapar wal arcanaketi?",
                "31.": "Ay uqhäm jakenacata, jupanacajj janiw waquichatäpquiti; janitejj jupanacajj jichhajj juchat cutiquipstapcanejja, janiw khespiyatäpcaspati.",
                "32.": "Uqhämaraqui, ay take ñankha luririnacata; juchat cutiquipstas cutiquipstapjjam, cunalaycutejj Dios Tatitojj uqhäm arsu:",
                "33.": "Jupajj take jakenacaruw qhuyapayäwi amparanacap loktʼas jawsi, aqhäm siwa: Juchat cutiquipstapjjam ucat nayajj jumanacar catokapjjäma.",
                "34.": "Jïsa, jupajj siwa: Nayar jutapjjeta, ucat jacañ kokan achupat mankʼapjjäta. Jacañan tʼantʼapa umapata, munañamarjamaw mankʼas umapjjäta.",
                "35.": "Nayar jutapjjeta, asqui luräwinac lurapjjaraquim. Uqhämat jan phatʼsutäsin ninar jakontatäpcätati.",
                "36.": "Cunalaycutejj qhititejj jan wali ach achcanejja, janirac asqui luräwinac lurcaraquinejja, jupan llaquisis jaqhusiñap urojj jacʼanquiwa.",
                "37.": "Ay juma ñankha luririnaca, juma oraken jila jila tucurinaca, ay juma nayajj asqui thac uñjta sas jan awatirin ovejanacjam saranucurinaca: Awatirejj jumanacar jawsapjjtamwa, jichhacamas jawsasipcaractamwa, ucampis janiw arupar istʼapctati.",
                "38.": "Nayajj jumanacaruw sapjjsma: Suma awatirejj jumanacaruw jawsapjjtam, jupan Puipca sutipat jawsapjjtam, sutipasti Cristo satawa; janitejj suma awatirin arup istʼapcäta, janirac cuna sutit-tejj jawsapctam ucs istʼapcätajja, janiw suma awatirin ovejanacapäpctati.",
                "39.": "Jichhajja, janitejj suma awatirin ovejanacapäpcstajja, cawquïr tamanquirïpjjtasa? Nayajj sapjjsmawa: Supayaw awatirimajja, jupan tamapanquirïpjjaractawa. Jichhajja, janiw chekäquit sapjjasmati? Nayajj jumanacaruw sapjjsma: Qhitinacatejj ucajj janiw chekäquiti sapcanejja, ucanacajj supayan cʼarisir wawapäpjjewa.",
                "40.": "Nayajj sapjjsmawa: Cunatejj sumäc ucajja, Diosat juti, Uqhämaraqui cunatejj ñankhäqui ucajj supayat juti.",
                "41.": "Ucat mä jaketejj asqui luräwinac lurqui ucajja, jupajj suma awatirin aruparuw jaysi, juparuw arcaraqui. Ucampis cawquïrinacatejj ñankha luräwinac lurapqui ucanacajja, supayan wawaparuw tucupjje, cunalaycutejj jupan arupar jaysasaw jupar arcapjje.",
                "42.": "Cawquïrinacatejj uqhäm lurapcanejja, jupat payllap catokapjjañapa. Jupanacajj paylljam asqui cunanacat jarcʼaker jiwañ catokapjjani, cunalaycutejj take suma luräwir jiwatäjjewa.",
                "43.": "Jichhajj jilanaca, chuymajjan chʼamapamp arsutajj laycuw nayar istʼapjjañam munirista. Nayajj khana arunac arsupjjsma, jan pantasipjjañamataqui, sañ muntwa, nayajj Diosan camächitanacaparjamaw arsupjjsma.",
                "44.": "Nayajj uqhäm arsuñatac jawsatätwa, Diosan kollan sucʼaparjama, ucasti Jesucristonquiwa. Cuntejj awquinacasajj jutaniw sas yatichapcän ucanacat nayajj aca jakenacar ircatañatac camächit catokta.",
                "45.": "Janiraquiw ucajj takpachäquiti. Janit naya pachpan ucanac yatitajj amuyapcta? Nayajj jumanacaruw ircatapjjsma, cuntejj nayajj arscta ucanacan chekätapjj yat-twa. Cunjäms nayajj chekätapjj yat-tjja? Amuyapjjasmati?",
                "46.": "Nayajj sapjjsmawa: Ucanacajj Diosan kollan ajayupan nayar yatiyatawa, nayajj walja uruw ucanac yatiñajjataquejj ayunas Diosat mayista. Ucat naya pachpaw ucanacan chekätapjj yat-ta. Dios Tatitojj kollan ajayupampiw ucanac yatiyitu. Ucasti nayancqui uca Diosan yatiñapawa.",
                "47.": "Ucatsti nayajj jumanacaruw sapjjsma: Awquinacasan arsut arunacapan chekätapatjj uqhämaw nayar yatiyata, nayancqui uca Diosan arjañarjama; ucasti Diosan ajayupan uñstayañaparjamaraquiwa.",
                "48.": "Nayajj sapjjsmawa: Cuntejj nayajj jutir cunanacjjat sapcäm ucan chekätap yat-ta; nayajj sapjjaracsmawa: Jesucriston jutañapjj yatiractwa. Jupasti Yokawa, Awquin mä sapa jathachasitawa, qhuyapayäwina chekana munasiñan phoktʼatawa. Jupaw oraken juchanacapa, jïsa, cawquïr jakenacatejj jupan sutipar jan onjjtasis iyawsapqui, ucanacan juchanacap apaker jutcan ucataquiwa.",
                "49.": "Jichhajj nayajj sapjjsmawa: Uca sucʼarjamaw nayajj jawsatäta, jïsa, munat jilanacajjar sapakat mayni aca oraken utjirir yatiyañajjatac jawsatätwa, jïsa, sapakat mayniru, chuymaniru, wawaru, catuntatanacaru, jan catuntatanacar yatiyañataqui. Jïsa, chuymaninacaru, chacha wactʼanacaru, waynanacaru, jumanacar juchat cutiquipstañamataqui wastat yuriñanacamatac artʼañajjatac jawsatätwa.",
                "50.": "Aqhäm siw ajayojja: Jumanaca, takpach orake thiyanaca, juchat cutiquipstapjjam. Alajjpach khapak marcajj jacʼanquiwa; Diosan Yokapajj khapak cancañapampi chʼamapampi, jachʼa cancañapampi, sarayäwi chʼamapampiw jutani. Munat jilanaca, jumanacaruw sapjjsma. Ajayojj aqhäm siwa: Takpach oraken pʼekechiripan khapak cancañapar uñjapjjam. Uqhämaraqui alajjpachan pʼekechiripajj take jaken wawanacap taypin jucʼa pachat khantani.",
                "51.": "Uqhämaraqui Ajayojj nayarojj jachʼa arump artʼasaw situ: Saram, aca jakenacar saraquim – Juchat cutiquipstapjjam, cunalaycutejj janitejj juchat cutiquipstapcätajja, janiw cunjämats alajjpach khapak marcjja tutjam catokapcasmati.",
                "52.": "Uqhämaraquiw sapjjaracsma, Ajayojj saraquiwa: Jichhajja, hachajj kokan saphipar uchatawa; take jan suma achu churir kokajj phatʼsutäniwa, ninar jakontataraquïniwa. Uca jan jiwayañjam ninasti jan tucuscayaraquiwa. Amuyapjjam, kollanäqui ucan uc arsutap amtasipjjaraquim.",
                "53.": "Jichhajj munat jilanaca, jumanacaruw sapjjsma: Uca arsutanacar thurtʼasipjjasmati? Ucanac maysar apanucusajj kollanäqui ucar taquisipjjasmati? Chuymanacaman jachʼa jachʼa tucupjjasmati? Jila alan isinacamp isthapisisipcaquïtati? Chuymanacamanjj oraken jila tucuñ cunaymaninacapat kamiriptañanacamat lupʼisipcaquïtati?",
                "54.": "Jumanac purajj nayajj jupat sipan wali jilätwa, sasin amuyasisipcaquïtati? Llampʼuptayasiri, Diosan kollan sucʼaparjam sarnaker jilanacamarojj arcanakasipcaquïtati? Jupanacajja kollan Ajayun kollanaptayatäsin uca kollan sucʼampejj aca iyawsir tamarojj mantayatäpjje. Jupanacasti juchat cutiquipstañ luräwinac lurapjje.",
                "55.": "Jumanacajj kʼoyanacata tʼakhesitanacata mays uñtasajj yänacamat michʼäsipcaquïtati?",
                "56.": "Ucat nayajj juma ñankha luräwinac lurasquirinacaruw sapjjsma: Ucanacapí phatʼsutäpjjanejja, ninar jakontatäpjjaraquinejja, janitejj juchat lak cutiquipstapcan ucajja.",
                "57.": "Jichhajja, cawquïrinacatejj suma awatirin arupar arcañ munapcta, jumanacaruw sapjjsma: Ñankhanac taypit mistupjjam. Jupanacat yakhaktatäpjjam. Jupanacan quipca kʼañu luräwinacap jan lurapjjamti. Jupanacan sutinacapajj chhaktayatäniwa, ñankhanacan sutinacapan asqui jakenacan sutinacapamp jan jaqhutäñanacapataqui, Diosan aqhäm sat arunacapar phokhañataquiraqui: Ñankhanacan sutinacapajj nayan jakenacajjan sutinacapampis janiw chʼarkhotäcaniti.",
                "58.": "Asqui jakenacan sutinacapajj jacañ kellkan kellkatäniwa. Jupanacarusti cupïjjajjan tuti churäjja. Jichhasti, jilanaca, camsapjjtas ucjjarojja? Nayajj sapjjsmawa: Uca contra arsusipjjätajja, janiw camächcanisa, cunalaycutejj Diosan arupajj phokhasiñapawa.",
                "59.": "Jumanac taypinjja, cawquïr walja ovejan awatirisa jan sum uñjqui tiwulanacan tamapar mantas jan mankʼantañapataquejja? Mä tiwulajj tamapar mantqui ucqhajja, janit tiwular ucat alis-squi? Jïsa, jiwtʼayañatejj waquisinejja, tiwularojj jiwtʼayaniwa.",
                "60.": "Jichhajj jumanacaruw sapjjsma: Suma awatirejj jumanacaruw jawsapjjtam; jumanacatejj arupar jaysapjjätajja, jupajj tamaparuw irpantapjjätam, jumanacasti ovejanacapäpjjätawa; jupasti mankʼat jiwat tiwulan jumanac taypir jan mantayapjjañamataquiw camächit churapjjtam, jumanacan jan tucqhatäñanacamataqui.",
                "61.": "Jichhajj naya Almajj nayar camächit churquitu ucan arup arsusaw jumanacar arsut arunacajjar phokhapjjañamatac camächit churapjjsma.",
                "62.": "Juma iyawsir tamanquirinacaru camächit churañjam arsupjjsma, juma jan iyawsir tamanquirinacarusti mayipjjsmaw, aqhäm sasa: Jutapjjam, juchat cutiquipstañaru bautizasipjjam, jumanacan jacañ kokan achupat catokerïñanacamataqui."
            },
            "6": {
                "1.": "Ucat Almajj Zarahemlan ut-tʼayat iyawsiri tamanquir jakenacar parlañ tucuycän uca khepatjja, jupajj Diosan sucʼataparjamaw amparanacap lokjjatas sacerdotenac amawtʼanacamp ut-tʼayäna iyawsiri tamar sarayañataqui, uñjañataquiraqui.",
                "2.": "Ucat cawquïr jan iyawsiri tamanquirinacatejj juchanacapat jan cutiquipstapcaraquïnjja, juchat cutiquipstañaruw bautizasipjjäna. Jupanacasti iyawsiri taman catokatäpjjänwa.",
                "3.": "Uqhämaraqui, cawquïr iyawsiri tamanquirinacatejj ñankha luräwinacapat jan cutiquipstapcänjja, Dios nayrakatan janirac llampʼuptayasipcänjja –sañ muntwa, cawquïrinacatejj chuymanacapan jachʼa jachʼa tucupjjäna –jupanacajj janiw catokatäpcänti, sutinacapasti asqui jakenacan sutinacapamp jan jaqhutäñanacapataqui chhakayatänwa.",
                "4.": "Uqhäm iyawsiri taman sucʼataparjamajj luräwinac Zarahemla marcan ut-tʼayañ kalltapjjäna.",
                "5.": "Nayajj jumanacan Diosan arupan takenir antutat walja utjañap amuyasipjjañam munirista. Janiw qhitirus Diosan arupar istʼir tantachasiñataquejj jarcʼatacänti.",
                "6.": "Uqhämaraqui, Diosan wawanacapar jupanacan wal tantachasipjjañapataqui, Diosar jan uñtʼirinacan almanacapatac ayunas chʼamamp mayisis mayachasipjjañapataquiw camächitajj churatäna.",
                "7.": "Take uca camächitanac churasinsti, Almajj jupanacat jithektasjjänwa, jïsa, Zarahemla marcanquir iyawsiri tamat mistjjäna, ucatsti Sidon jawirat inti jalsu chekaw maqhatäna, Gedeon sat valleru. Uca chekan mä marcaw utjäna Gedeon sutini. Uca marcajja, Gedeonan sutip apcän uca kherwancänwa, qhitirutejj Nehorajj espadamp jiwaycän uca.",
                "8.": "Almasti sarasajja, Gedeon kherwan ut-tʼayat iyawsiri tamaruw Diosan arup yatiyañ kalltäna. Awquinacapan arsut arun chekätapat Diosan yatiyäwiparjama, jupan utjcän uca jutir arunacat yatiyir ajayurjama, marcapar juchanacapat cutsuyir jutcan uca Jesucristo Diosan Yokapat ircatäwirjama, kollan sucʼatat jupajj jawsatäcän ucarjamaraquiw jupajj yatiyäna. Uqhäm kellkatawa. Uqhamäpan."
            },
            "7": {
                "intro": "Alman Gedeon jakenacar yatiyat arunacapa, quipca kellkataparjama.",
                "1.": "Munat jilanaca, nayan jumanac taypir jutañatac waquisitap amuyasisaw, nayan arujjat jumanacar parlañatac chʼamtʼasï, ucanacsti quipca lacajjat yatiyapjjäma. Jichhajj nayrïr cutiw nayajj quipca lacajjan arunacapat parlapcsma, cunalaycutejj nayajj taripäw konuñanaqui ucan walja luräwinacanïsaw jumanacan ucar jutañajjajj jan waquiscänti.",
                "2.": "Janitejj taripäw konuñajj naya lant sarayir yakhar churatäcasapänjja, janiw jichhas jumanacan uc jutquiriscayät-ti. Tatitusti walja qhuyapayäwimpiw jumanacan uc jutañajjatac antutitu.",
                "3.": "Nayajj jumanacan Dios nayrakatan llampʼuptayasiñanacamaru, jupan qhuyapayañapatac mayisisipcaquiñanacamaru, jup nayrakatan jan juchanïtam jan Zarahemlanquir jilanacasjam ajjsarcañ pächasiñancañam jicjjatañajj wal munasaw suyta.",
                "4.": "Diosan sutipajj qhuyapayatäpan, cunalaycutejj jupajj nayaru jupanacan wastat asqui thaquin ut-tʼayatätanacapjj yatiñajjatac churitu. Jïsa, uca jachʼa cusisiyir yatiñ churitu.",
                "5.": "Nayasti nayancqui uca Diosan Ajayuparjama, jumanacjjat cusisiñjj suyaracta. Ucampis nayan jumanacjjat cusisiñajjan Zarahemla marcanquir jilanacatacjam jachʼa tʼakhesiña llaquisiña toket jutañapjj janiw muncti. Cunalaycutejj nayan jupanacjjat cusisiñajjajj walja tʼakhesiñan llaquisiñan sarnakatajj khepat juti.",
                "6.": "Janquí jumanacajj jilanacamjam jan iyawsir chuymanejj jicjjatasipjjasmati; janiquí chuymanacaman jachʼa jachʼa tucuñap laycojj inamayar tucutäpjjasmati; jïsa, jumanacajj janiw chuymanacamjj uchapcpachätati, kamiriptañaru, oraken jila jil tucuñaru, jïsa, janiw idolonacar yupaychapcpachätati. Jan ucasti, jacquir chekpach Diosaru. Ucatsti, jan thayjtquir iyawsañampiw suyascta, jutcan uca juchanacamat pampachasïwiru.",
                "7.": "Nayajj jumanacaruw sapjjsma: Walja cunanacaw jutcani. Ucampis takpachat sipan jilaw mayajja – Cutsuyirejj jutcani, marcap taypir jutcani ucapachajj janiw jayancjjeti.",
                "8.": "Jupajj jiwir janchin utjcän ucapachaw jiwasanac taypir jutani sasajj janiw siscti. Ajayojj janiw uqhämäniw sisquituti. Ucat nayajj jan yatcti; ucampis aqhäm yat-ta, Dios Tatitojj take aruparjam take cunanac lurañataquejj chʼamaniwa.",
                "9.": "Aqhäm Ajayojj nayar situ: Aca jakenacar aqhäm sas artʼam: Juchat cutiquipstapjjam; Tatitun thaquip waquichapjjam, jupan cheka thaquipan sarnakapjjam. Alajjpach khapak marcajj jacʼanquiwa, Diosan Yokapasti orakjjaruw jutani.",
                "10.": "Lakʼa achilanacasan orakepäcän uca Jerusalenan jupajj Mariat yurini. Uca Mariajj jan chach uñtʼasa suma munat ajllit catokerïsa, Kollan Ajayun chʼamapajj jupar chʼiwjjatani, ucat jupajj mä yokall waw wawachasini, ucasti quicpa Diosan Yokapäniwa.",
                "11.": "Uca Yokasti take casta tʼakhesiñ usunaca yantʼäwinac tʼakhesisaw sarnakani; ucasti aqhäm sas arupar phokhañataquiwa: Jupajj marcapan usunacap catjjaruni.",
                "12.": "Jakenacapar ñachʼarapqui uca jiwañan phalanacap tʼakjjañataquiw jupajj jiwañ catjjaruni. Jupasti jupanacan usunacap catjjaruni jupa mankhan janchirjam qhuyapayäwin phoktʼatäñapataqui, jupan jakenacapar usunacaparjam janchirjam yanapañ yatiñapataquiraqui.",
                "13.": "Jichhajja, Ajayojj take cun yati; ucampis Diosan Yokapajj janchirjamaw tʼakhesi jupan jakenacapan juchanacap catjjaruñapataqui, jupan antutayasïwipan chʼamaparjam jupanacan camächit pʼaquïwinacapar chhaktayañapataqui. Ucajj nayan utjqui uca ircatäwiwa.",
                "14.": "Nayajj jumanacaruw sapjjsma: Juchat cutiquipstasa, wastat nacipjjañamawa, cunalaycutejj Ajayojj siwa: Janitejj jupanacajj wastat nacipcanejja, janiw alajjpach khapak marcjja tutjam catokapcaniti. Uqhämasti jutapjjam, juchat cutiquipstasin bautizasipjjam, juchanacamat jarekasiñanacamataqui, uqhämaraqui oraken juchanacap apakqui, take jan asqui luräwinacat khespiyañatac kʼomachañatac jachʼa chʼamanïqui, uca Diosan Chitapar iyawsañanacamataquiraqui.",
                "15.": "Nayajj jumanacaruw sapjjsma: Jan ajjsaras jutapjjam, jumanacar lak jaljjatapctam tucqhatäñatac ñachʼantapctam take uca juchanac maysar apanucupjjam. Jutapjjam ucat juchanacamat cutiquipstañ munapjjatama, Diosan camächitanacapat phokhañatac arsüw lurañ munapjjatam Diosamar uñachayapjjam. Ucsti jichhüru bautizasiñ umar mantatamampiw jupar uñachayapjjäta.",
                "16.": "Cawquïrinacatejj uc lurapcanejja, ucapachat camächitanacapar phokhapcaraquinejja, jupanacajj nayan jupanacar satajjat amtasipjjaraquini; nayan ircatqui uca Kollan Ajayun ircatäwiparjamajja, jumanacajj wiñay jacäwinïpjjätawa.",
                "17.": "Jichhajja, munat jilanaca, ucanac iyawsapjjtati? Nayajj sapjjsmawa: Ucanacar iyawsapjjatamjj yat-twa, nayancqui uca Ajayun yatiyäwip toket jumanacan ucar iyawsapjjatam yat-ta. Jichhasti ucata, jïsa, cuntejj nayajj sisct ucanacata, iyawsañam jachʼätap laycuw cusisiñajjajj jachʼaraqui.",
                "18.": "Nayajj kalltat sapjjsma, jilanacamjam pächasiñan utjäwincañamjj janiw muncayät-ti; jichhasti suyatajjan phokhasitap jicjjat-ta.",
                "19.": "Nayajj jumanacan asqui thaquincatamjj amuyaractwa. Nayajj jumanacan jupan thaquipar chekaptayatamjj amuytwa.",
                "20.": "Jupajj janiw lincʼu lincʼu thaquinacanjam sarnakcaspati, cuntejj arsqui ucatsa janiraquiw saranuc-caspati; janiraquiw cupir chʼekaru, chekat jan chekaru muyuñ chʼiwipanïcaraquisa. Uqhämasti, saräwipajja wiñayas muycaspajj uqhämawa. Jichhasti jupan arupan ircatäwip toke ucanac yatiñar puripjjatam yat-ta.",
                "21.": "Jupajj jan kollan templonacanjj janiw utjquiti, janiraquiw jan kʼomäqui cuna kʼañüqui ucajj Diosan khapak marcapar catokatäcaniti. Ucat nayajj sapjjsma: Cawquïrinacatejj kʼañüpqui ucanacajja, kʼañütapan kamapcani ucapachajja, jutaniwa, ucasti khep khepa urüniwa.",
                "22.": "Munat jilanaca, jumanacan Diosatac lurañ wactʼapctam ucat amtasipjjañamataquiw ucanac sapjjsma, jan juchan jupa nayrakatan sarnakapjjañamataqui, ucarjam jawsatäpcta uca Diosan kollan sucʼataparjam sarnakañanacamataquiraqui.",
                "23.": "Jichhajja, jumanacan llampʼu chuymanïpjjañama, jaysirïpjjañama, jallallanqhäpjjañam munta. Ewjjanac sum yäkerïpjjañama, llampʼu chuymamp jan mäc pʼek pasayasiñamp phoktʼatäpjjañama, take cun tupus lurapjjañama, cuntejj catokapct ucat Diosar yuspagarapjjañampun munirista. Diosan camächitanacapar jan tucusis sapa cut phokhapjjañama, cunatejj ajayutjam janchitjam waquisctam ucatac mayisipjjañama.",
                "24.": "Uqhämaraqui iyawsäwin suyäwin qhuyapayasïwinïpjjam, ucat suma lurañanac sumpin lurapjjäta.",
                "25.": "Tatitusti jumanacar qhuyapaypan; uqhämaraqui tucuyäwinjja Abrahanampi, Isaacampi, Jacobompi, oraken kalltäwipatpach utjcän takpach uca kollan arjirinacampi jumanacan isinacamajj jupanacan isinacapjam jan manchanïs jumanacan alajjpach marcat jan jucʼamp mistuñanacamatac kontʼasir irpantatäñanacamataqui, jupajj isinacam jan manchan impan.",
                "26.": "Jichhajja, munat jilanaca, nayan ircatqui uca Ajayurjamaw aca arunac arsupjjsma; arujjar wali sum yäkatanacam laycuw chuymajjajj walpin cusisi.",
                "27.": "Jichhasti, Diosan sumancañapajj jumanacampïpan, uqhämaraqui utanacamampi, orakenacamampi, uywa tamanacamampi, take yänacamampi, wawanacamampi, iyawsäwimarjam suma luratanacamarjam jichhat ucsarojj kampan. Uqhäm nayajj arsta. Uqhamäpan."
            },
            "8": {
                "1.": "Ucat Almajja, Gedeon jakenacar walja jan kellkcay cunaymananac yatichatapatjja, cunjämatejj nayrajj Zarahemla oraken lurcän uqhäm iyawsiri tamar sucʼatjam ut-tʼayatapatjja, jupajj Gedeon oraket cut-tʼäna. Jupasti luräwinacapat samaririw Zarahemlanquir utapar cut-tʼäna.",
                "2.": "Uqhämaw taripirinacan Nefi jakenacjjar sarayäwipan llatunquïr marajj sarakawayäna.",
                "3.": "Ucat taripirinacan Nefi jakenacjjar sarayäwipan tunquïr mar kalltcän ucqhajja, Almajj ucat mistusaw, Sidon jawirat inti jalant token wasar thiyanac tokenquir Melec sat oraker saräna.",
                "4.": "Ucan jawsatäcän uca Diosan kollan sucʼataparjamaw, jupajj Melec jakenacar yatichañ kalltäna. Jupasti takpach Melec oraken jakenacaruw yatichañ kalltaraquïna.",
                "5.": "Ucat take wasar tok thiyanacatpach jakenacajj jupan uc jutapjjäna. Ucasti take uca orakpachan bautizasipjjäna.",
                "6.": "Ucat trabajop Melec oraken tucuyasajja, jupajj uca oraket mistüna, jupajj Melec oraket alay toker quimsüruw saräna. Ucat jupajj mä Ammonia sat marcar purïna.",
                "7.": "Orakenacapajja, marcanacapajja, jiscʼa marcanacapajja cawquïr jakenacatejj ucan nayrakat utjcän ucanacan sutinacapanïnwa. Nefi jakenacan sarnakäwipajj uqhamänwa. Uqhämaraquïn Ammonia orakempejja.",
                "8.": "Ucat Almajj Ammonia marcar purisajj Diosan arup yatiyañ jupanacar kalltäna.",
                "9.": "Jichhajja, satanasajj uca Ammonia marcanquirinacan chuymanacaparojj wal catuntäna, ucat uca jakenacajj Alman arunacapar jan yäkapcänti.",
                "10.": "Ucampis Almajja, jachʼa mayisïwimpi, Diosar amtayasaw jupan Ajayup uca marcanquir jakenacjjar wartañapataquejj take chuymamp mayisïna. Uqhämaraqui jupan jupanacar juchat cutiquipstañatac bautizasiñapatac mayisiraquïna.",
                "11.": "Ucampis jupanacajj chuymanacapar kalaptayasajj jupar sapjjänwa: Nanacajj juman Almätamjj yatipjjtwa. Uqhämaraqui juman saramarjam walja tokenacan juman ut-tʼayat iyawsiri tamanacan jilïr sacerdotëtamjj yatipjjaractwa. Nanacasti janiw iyawsiri tamamanquirïpcti, janiraquiw uqhäm jan amuyun saranacarojj iyawsapcaracti.",
                "12.": "Jichhajja, nanacan jan iyawsiri tamamancatajj laycojj janiw nanacjjarojj chʼamanïctati. Jumasti taripäw konuñjj Nefiaruw churjjtajja. Ucat jumajj janiw nanacjjar jilïr taripirïcjjtati.",
                "13.": "Ucat jakenacajj uqhäm arsupcäna, take arunacapar thurtʼasipcäna, jupat ñankh parlapcäna jupar thuscatapcäna, jupar marcapat alis-suyapcän uca khepatjja, jupajj ucat mistusajj Aaron sat marcaruw sarjjäna.",
                "14.": "Jupajj ucar sarascän ucapachajja, Ammonia marcanquir jakenacan ñankhätap laycuw llaquisiñajj walpun jatjjat-täna, chuymapas wal usuraquïna; arunacapar uca jakenacan jan yäkapjjatapata. Uqhäm tʼakhesis sarasquipanjam Tatitun qhitapajj jupar uñstäna, ucat säna:",
                "15.": "Qhuyapayatätaw Alma, uqhämasti pʼekem waytas cusisim. Cunat cusisiñamas jichhajj utjiwa. Diosat nayrïr arsüwip catokct ucapachatjja, jupan camächitanacaparojj sum phokhtajja. Nayät uca arsüw jumar churcsma, ucajja.",
                "16.": "Uqhämaraqui, Ammonia marcanquir jakenacar cut-tasin yatiñamatac camächit jumar churañatac qhitanitätwa. Jïsa, jupanacar yatiyam; ucatsti saraquim: Janitejj jumanacajj juchat cutiquipstapcätajja, Dios Tatitojj jumanacar tucqhapjjätamwa.",
                "17.": "Jumanacajj jichpachaw marcaman antutatäwipar tucqhañatac arustʼapjje uqhäm siw Tatitojja, ucatsti janiw jupan marcapar churat leyinacar amtat munäwinacar camächitanacarjamäquiti.",
                "18.": "Ucat Almajj Tatitun qhitapan arup catokasinjja, jupajj Ammonia orakerojj lakaw cut-täna. Jupasti marcarojj yakha thac chekaw mantäna. Jïsa, Ammonia marcan aynach tokencquejj uca mantäwip chekaw mantäna.",
                "19.": "Jupajj marcar mantascän ucqhaw mankʼat awtjayasïna, ucat mä jaker säna: Jumajj mä llampʼu chuyman Diosan lokeripar mankʼa wajjtʼasmati?",
                "20.": "Uca jakesti juparojj sänwa: Nayajj Nefit sarakerïtwa, Diosan kollan arjiripätamjj yat-twa, qhitapajj mä uñjäwin jumar catokañajjatac yatiyquitus uca jakëtaw jumajja, uqhämasti jin utajjar sarañäni; mankʼajjat wajjtʼaraquïma, nayasti juman nayampitac utajjampitac bendicionätamjj yat-twa.",
                "21.": "Ucat uca jakejj juparojj utapar catokäna. Uca jakesti Amulec satänwa, jupasti tʼantʼamp aychamp apsunisaw Alman nayrakatapar uchi.",
                "22.": "Ucat Almajj tʼantʼampejj sistʼasïna; jupasti Amulecampir utapampiruw bendicïna, Diosarusti yuspagararaquïnwa.",
                "23.": "Jupajj sistʼasiñcam mankʼcän uca khepatjja, Amulecaruw säna: Nayajj Almätwa, takpach aca orakenjj iyawsiri tamatac jilïr sacerdoteraquïtwa.",
                "24.": "Nayajj Diosan arup take aca marcpachanquir jakenacar yatiyañatac jawsatätwa; jutir urunacan cunatejj lurascan uca yatiyir ajayurjama; ucat aca marcarojj jut-ta, ucampis janiw catokañ munapquituti, jan ucasti ankaruquiw jakonucupjjetu. Nayasti jan mayampitaquiw aca marcat khep uñtañampïscäyäta.",
                "25.": "Ucampis nayajj aca jakenacar jutir urunacat yatiyañajjataqui ñankha luräwinacapat ircatañajjataquiw camächit catokta.",
                "26.": "Jichhasti Amulec, nayar mankʼayatamata, korpachatamata, jumajj qhuyapayatätawa. Walja uru ayunatajj laycuw nayarojj mankʼat awtjitäna.",
                "27.": "Jakenacar janïr yatiyañ kalltcasajja, jupajj walja uruw Amulecamp kamäna.",
                "28.": "Ucatsti jakenacajj ñankha luräwinacapan jucʼamp kʼañuptapjjäna.",
                "29.": "Ucat arojj Almar aqhäm sasaw jutäna: Saram, uqhämaraqui Amulec lokerejjar saraquim: Aca jakenacar sarnakas aqhäm sas yatiyam: juchat cutiquipstapjjam, cunalaycutejj aqhäm siw Tatitojja: Janitejj jupanacajj juchat nayar cutiquipstapquitanejja, aca jakenacarojj colerasiñajjampiw sartʼä. Jïsa, janiw jachʼa colerasiñajj maysar uñtaycäti.",
                "30.": "Ucat Almamp Amulecampejj jakenac taypirojj Diosan arunacap yatiyirejj sarapjjäna; jupanacasti Kollan Ajayun phoktʼatäpjjänwa.",
                "31.": "Jupanacarusti carcelan jan catuntatäñanacapcamaw chʼamajj churatäna, janiraquiw qhitis jupanacarojj jiwayirjamäcänti. Ucampis phalanacamp ñachʼantatäsa, carcelar jakontatäpcän ucapachcamajj chʼamapamp janiw cuns lurapcänti. Ucasti, Tatitun chʼamap jupanac toke uñstayañataquiw lurasïna.",
                "32.": "Ucat Tatitojj jupanacar churcän uca ajayurjama, chʼamarjama, jupanacajj jakenacar yatiyañ kalltapjjäna."
            },
            "9": {
                "intro": "Almampin Amulecampin Ammonia orakenquir jakenacar churat arunacapa. Jupanacajj carcelar jakontatäpjjewa, ucatsti Diosan chʼamapajj jupanacancqui uca muspharcañ chʼamapamp antutayatäpjjewa, Alman kellkataparjama.",
                "1.": "Uqhämaraqui naya Almajj uca Ammonia marcanquir jakenacar Amulec irpasaw wastat yatiyañajjatac Diosat camächit catokasin jupanacar yatiyañ kallt-ta. Ucat jupanacajj aqhäm sasaw nayamp juchhiquiñ kalltapjjäna:",
                "2.": "Qhitiraquït jumasti? orakejj tucusiniw sasas mä jakejj yatiyasp ucarojj iyawsapquirist uqhämt amuyta?",
                "3.": "Jupanacajj arsupcän uca arunac janiw amuyasipcänti; jupanacajj oraken tucusiñapat janiw yatipcänti.",
                "4.": "Jupanacasti sapjjaraquïnwa: Jumatejj aca jachʼa marcan mä urun tucqhatäñapat khanañchasas yatiycasma ucqhas, janiw arunacamar iyawsapcämati.",
                "5.": "Diosajj muspharcañanac lurcaspa ucanacjja, janiw amuyapcänti, cunalaycutejj kala chuyman jakenacänwa, jan altʼir chuyman jakenacaraquïnwa.",
                "6.": "Jupanacasti sapjjänwa: Qhitis Diosajja, uqhäm jachʼa muspharcañ cunaymananacan chekätap yatiñatac mä jakec marcap taypir qhitanirejja?",
                "7.": "Ucat jupanacajj nayar catuntañataquiw jitcatapjjetu, ucampis janiw catuntapquituti; nayasti chachjamaw ircatañatac saytʼ-ta. Nayasti aqhäm sasaw jupanacarojj kamasamp ircatäyäta:",
                "8.": "Jumanaca ñankha, asquit cutekat mita, cunjäms awquinacaman saranacapat armasipjjta? Jïsa, ay, cunj mäquis Diosan camächitanacapat armasipjjtajja!",
                "9.": "Janit Lehi awquisan Diosan amparapamp Jerusalenat irpsunitapat amtasipcta? Janit takpach jupanacar chʼusa wasaranjam jupan irpatapat amtasipcaracta?",
                "10.": "Kawkha cutitejj jupajj lakʼa achilanacasarojj timanacapan amparanacapat antutaycäna, quipca jilanacapan amparapan tucqhañat-tejj jupanacar imcän, ucanacatjj mäquit armasipjjaracta?",
                "11.": "Janitejj jupan taket sipan jucʼamp chʼamapamp qhuyapayäwipamp jiwasanacatac jan mäc pʼek pasayasiñapampejj utjcasapänjja, nayrapachaw ac-chʼpach orakjjat willsutäpjjañasäna. Inas jan tucusir tʼakhesiñ llaquisiñ utjäwir qhitatächisäna.",
                "12.": "Ucampis nayajj sapjjsmawa: Jupajj jumanacan juchat cutiquipstañanacamataquiw camächit churapjjtam. Janitejj juchat cutiquipstapcätajja, janipiniw Diosan khapak marcapanjj tut catokapcätati. Ucampis ucajj janiw takpachäquiti. Jupajj juchat cutiquipstañanacamatac camächit churapjjtam. Janitejj uqhäm lurapcätajja, jupajj ac-chʼpach orakjjat kʼal tucqhapjjätam. Colerasiñapampiw jupajj jumanacar sartʼapjjätam; jachʼa colerasiñapatjja janiw mays uñtcaniti.",
                "13.": "Janit aqhäm sas Lehir parlat arunac amtasipcta: Nayan camächitanacajjarutejj phokhapjjätajja, aca oraken jachʼaptapjjätawa. Ucatjj saraquïnwa: Janitejj camächitanacajjar phokhapcätajja, Tatitun nayrakatapat jarcʼakatäpjjätawa.",
                "14.": "Jichhasti, Laman jakenacan Diosan camächitanacapar jan phokhapjjatapat Tatitun ucat jarcʼakatapat amtasipjjañam munirista. Jichhajj Tatitun arupan ucan phokhasitap amuyasipjjtan; aca oraken juch lurañ kalltapcän ucapachat Laman jakenacajj Tatitun nayrakatapat jarcʼakatäpjje.",
                "15.": "Ucampis sapjjsmawa: Taripäw urunjja jupanacan tʼakhesiñapajj jumanacan tʼakhesiñapat sipan jucʼaquïniwa, jumanacatejj juchanacaman kamasipcaquïta; jïsa, aca orakenjj jupanacataquejj sujaquïniwa, jumanacan sarnakäwimat sipana. Jumanacatejj jucha lurañanacat cutiquipstapcät ucqhaquiw jan uqhämäcaniti.",
                "16.": "Cunalaycutejj walja arsüwinacaw Laman jakenacarojj churasi, lakʼa achilanacapan saranacap laycuw jichhürcam jan yatisajj sarnakasipqui; ucalaycuw Tatitojj jupanacat qhuyapayasini, aca orakensti janiw mäc jupanacar tʼunjcaraquiniti.",
                "17.": "Uqhämaraqui mä uruw jupan aruparojj iyawsayatäpjjani, lakʼa achilanacapan saranacapan jan chekätap yatipjjaraquini; waljaniw jupanacat khespiyatäpjjani cunalaycutejj cawquïrinacatejj jupan sutipar mayisipcan ucanacarojja, Tatitojj takpach ucanacaruw qhuyapayani.",
                "18.": "Ucampis nayajj sapjjsmawa: Ñankha luräwinacam lurasipcaquïtajja, aca oraken urunacamajj janiw waljäcaniti. Laman jakenacaw jumanacjjar qhitanitäpjjani. Janitejj jumanacajj juchat cutiquipstapcätajja, jan yatit pachan jupanacajj qhitanitäsaw kʼala tucqhañamp sartʼapjjätam; ucasti Tatitun jachʼa colerasiñaparjamäniwa.",
                "19.": "Ñankha luräwinacamamp marcapar tucqhañatac jacapjjañamjj janiw jupajj muncaniti. Nayajj janiw uqhäm antutcanit sapjjsmawa, antisas jupajj Laman jakenacan takpach Nefi jakenac sat marcapar tucqhañap munaspa, marcapatejj ley pʼaquiñaru juch lurañaru jalantapcasp ucqhajja, Dios Tatitupan uqhäm walja khana yatiñajj jupanacar churatäcän uca khepatjja.",
                "20.": "Tatitun wali qhuyapayat munat marcätapatjja, takpach yakha orakenacat familianacat lajjranacat jakenacat jucʼamp qhuyapayatätapatjja, mayisïwinacapar iyawsäwinacapar munañanacaparjam utjcäna, utjqui, utjcaraquinejja, ucanacat takpachajj jupanacar yatiyatätapatjja;",
                "21.": "Jïsa, Diosan Ajayupan tumpatätap khepata, alajjpach qhitanacamp parlatapat khepata, Tatitun arupan jupanacar parlatapat khepata, jutir urunacat yatiyir ajayun Diosan yatiyir ajayunïtapat khepata, walja churäwinacanïtap khepata, yakha lajjranacamp parlañ churäwi, yatiyañ churäwi, Kollan Ajay churäwi, yakha arunac arsuyas amuyañ churäwi, uqhämanacanïtap khepata,",
                "22.": "Diosan, Jerusalen oraket Tatitun amparapamp irpsutätap khepata, machʼata usunacat take cunayman casta usunacat khespiyatapat khepata, nuwasiñan jan tucqhatäñanacapatac nuwasïwin jachʼa chʼamanïtap khepata, sapa cuti mitʼanïtat antutayatapat khepata, jichhacam imatäs utjayatätapat khepata, jupanacan yänacatjam take cunaymanamp kamirïñapcam jachʼaptayatätap khepatjja–",
                "23.": "Jichhajj nayaw sapjjsma: Aca Tatitun amparapan walja qhuyapayäwinac catoker marcatejj jupanacanquir khana yatïw contra juch lurasipcaquinejja, nayajj sapjjsmawa: Uqhäm lurasipcaquinejja, juch lurañar jalantasipcaquinejja, Laman jakenacajj jupanacat sipan qhuyaptʼayasiñamp uñjatäniwa.",
                "24.": "Tatitun arsüwinacapajj Laman jakenacampachatac luratawa. Ucampis jumanacatejj juch lurasipcaquïtajja, janiw jumanacat luratäcjjeti. Janit Tatitojj aqhäm khan arscänjja, leyjam siscaraquïnjja: Jupanacatejj nayar kallcatapquitanejja, uc-chʼpach orakjjat kʼala tucqhatäpjjaniwa –sasa?",
                "25.": "Ucat jumanacan jan tucqhatäpjjañanacamataquiw Tatitojj qhitapar walja jakenacapar tumpir qhitäna. Uca qhitasti jupanacarojj aqhäm sas aca jakenacar wal artʼapjjañapataquiw yatiyi: Juchat cutiquipstapjjam, cunalaycutejj alajjpach khapak marcajj jacʼanquiwa.",
                "26.": "Acat jucʼa urunacarojja Diosan Yokapajj khapak cancañampiw jutani, khapak cancañapasti Awquin mä Sapa jathachasitan khapak cancañapäniwa. Ucasti qhuyapayäwina, chekar uñjañana, chekana, llampʼu chuymamp suyañana, munasiñana, pʼek jan mäc pasayasiñan phoktʼatawa. Lakaw marcapan artʼäwinacapar istʼi, mayisïwinacaparusti lakaw phokharaqui.",
                "27.": "Jupajj cawquïrinacatejj sutipar iyawsas juchat cutiquipstañatac bautizasipcan ucanacaruw cutsuyir jutani.",
                "28.": "Uqhämasti Tatitun thaquip waquichapjjam; cunapachatejj take jakenacajj lurataparjam apthapipcan ucapachajja, jacʼanquiwa. Jupanacatejj asquïpcanejja, Jesucriston antutayir chʼamaparjama, almanacapar khespiyäw catokapjjani. Jupanacatejj ñankhäpcanejja, supayan catuntir chʼamaparjamaw almanacapar juchañchäw catokapjjani.",
                "29.": "Ucajj jakenacar artʼqui uca qhitan arupawa.",
                "30.": "Jichhasti, munat jilanacajja, nayan jilanacajjäpjjatam laycuw jumanacajj munatäpjjañamaraqui. Juchat cutiquipstañatac luräwinac lurapjjañamawa, niyaquitejj chuymanacamajj Diosan arupatac wal chʼollkheptchi, chhakat tincut marcätam laycuraqui.",
                "31.": "Ucat naya Almajj uca arunac arscäyät ucqhajja, uca jakenacajja, chʼollkhe chuyman jan altʼir marcäpjjtaw satajj laycuw nayatac colerasipjjäna.",
                "32.": "Uqhämaraqui chhakat tincut marcäpjjtaw satajj laycuraquiw nayatac colerasipjjäna. Ucatsti carcelar jakontañataquiw nayar amparanacapamp catuntañatac chʼamtʼapjjäna.",
                "33.": "Ucampis Tatitojj jupanacan ucapach catuntas nayar carcelar jakontañapjj janiw muncänti.",
                "34.": "Ucat Amulecajj saytʼasaw jupanacar yatiyañ kalltaraquïna. Takpach Amulecan arunacapajj janiw kellkatäquiti, ucampis aca libronjja, yakhep arunacapaquiw kellkata."
            },
            "10": {
                "1.": "Acanacaw Amulecan Ammonia orakenquir jakenacar yatiyat arunacapajja. Jupajj sänwa:",
                "2.": "Nayajj Amulecätwa. Nayajj Aminadit Ismael sarakerin Gidona sat yokapan yokapätwa. Uca pachpa Aminadejj Diosan lucʼanapan kellkat kollan uta perkanquir kellkat arsuyqui ucawa.",
                "3.": "Uqhämaraqui Egipto oraker jilanacapan amparapamp aljatäcänjja, uca Josean Manases yokapat Jerusalenat mistut Lehi sarakerin Nefi yokapat sarakerïn Aminadejja.",
                "4.": "Nayar uñtʼquitu, ucanac taypinjja, nayajj jachʼa jakëtwa; nayajj walja familianacanïtwa, amigoniraquïtwa, nayan amparajjamp wal luratajjat walja kamir cunaymananac catokaracta.",
                "5.": "Ucampis take uqhamäcasasa, nayajj Tatitun thaquipata, jupan jan amuyatanacata, muspharcañ chʼamapats janiw wal yatcayät-ti. Nayajj sistwa, janiw ucanacat wal yatcäyät-ti; ucampis nayajj pantastwa, cunalaycutejj arunacapajj kellkatawa. Diosat jan amuyat cunanacata, jupan muspharcañ chʼamapatjj waljanac uñjta, jïsa, aca jakenacan jacäwinacap imataps uñjaractwa.",
                "6.": "Ucampis chuymajj chʼollkheptayta, walja cutiw nayajj jawsatäyäta, ucampis janiw istʼañ muncäyät-ti. Ucat aca taripirinacan sarayäwipan tunquïr maran pakallkör phajjsina, pusïr urucamas chuymajjan ñankhätaparjamaw Diosar kallcatascaquïyäta.",
                "7.": "Nayajj jacʼa familiajjar tumpir sarascäyät ucqhaw, Tatitun qhitapajj aqhäm sas nayar uñstitu: Amulec, utamar cut-tʼam; Ucan Tatitun arjiripar mankʼayäta. Jupajj kollanawa, Diosan ajllit jakewa. Jupajj aca marcan juchanacap laycuw walja ur ayuni, ucat mankʼat jupar awtji. Jumajj utamaruw jumajj catokäta, mankʼayaraquïta. Jupasti jumampir utamampiruw qhuyapayani. Tatitun bendicionapajj jumana, utaman utjani.",
                "8.": "Ucat nayajj qhitan arupar yäkasaw utajjar cut-tʼäyäta. Ucar sarascäyät ucqhaw, qhitit-tejj qhitajj nayar sisquitu: Jumajj utamaruw jupar catokäta – sasajja, uca jakeruw jicjjat-ta. Uca jakesti Diosan cunaymananacapat parlapctam uca pachpa jakeraquiwa.",
                "9.": "Qhitasti nayarojj situwa: Jupajj kollan jakewa; ucat nayajj qhitïquitejj uc yat-ta, cunalaycutejj uqhäm Diosan qhitapajj khanañchi.",
                "10.": "Uqhämaraqui, cunanacat-tejj jupajj ircatqui ucanacan chekätap yatiracta. Nayajj jumanacaruw sapjjsma: Tatitojj chekpachaw jacasqui; uca pachpa chekampisti jupajj qhitaparuw ucanacat yatiyir qhitanitu. Aca Almajj utajjan kamqui ucapachaw Tatitojj ucanac luri.",
                "11.": "Jupajj utajjaruw qhuyapayi, nayaru, warminacajjaru, wawanacajjaru, awquijjaru, familianacajjaruw qhuyapayipjjetu. Jïsa, jupajj takpach familianacajjaruw qhuyapayi, jupan arsut arunacaparjamaraquiw Tatitun qhuyapayäwipajj nanacjjar jutaraqui.",
                "12.": "Ucat Amulecajj uca arunac parlcän ucqhajja, uca jakenacajj muspharañ kalltapjjäna, jupanacanc-cän uca jutir urunacat yatiyir ajayurjama, juchanacapat jutir cunaymananacat yakha ircatirin jucʼamp utjatap uñjasa.",
                "13.": "Ucampis uca jakenac taypin yakhepajja, chʼiqhi jan wali amuyupampiw jisctʼañ amtapjjäna; jupanac contra ircatirinac jicjjatañataqui, ucatsti taripirinacapar leyiparjam jiwayatäñapataqui, jan ucasti carcelar jakontatäñapataqui, jupanacan juchap uñstayataparjama, jan ucajj jupanac contra ircatataparjama.",
                "14.": "Jupanacar tucqhañ chʼamtʼapcän ucanacajja, ut-tʼayat taripäwinacapana, jan ucajja, jakenacan juchanacapar taripirinac nayrakatan taripäwinacapan ley uñjañatac alantat abogadonacäpjjänwa.",
                "15.": "Uca abogadonacajj uca jakenacan takpach luräwinacap sallkjäwinacap apnakañ yatipjjäna; ucasti jupanacan yatïwip sum lurapjjañapataquïnwa.",
                "16.": "Ucat jupanacajj Amulecar cʼarisiyañataqui, arsut arunacapat maysar uñtayañapataquiw jiscsuñ kalltapjjäna.",
                "17.": "Jupanacajj Amulecan jupanacan munañap yatitapjj janiw yatipcänti. Ucat jupanacajj jiscsuñ kalltapcän ucqhaw jupajj amuyäwinacap yatjjatasa, jupanacar säna: Jumanaca ñankha, asquit cutekat mita, juma abogadonaca, cʼari chuymaninaca, jumanacajj supayataquiw takan takanachapjjta; jumanacajj sipitanac Diosan kollananacapar catjañanacamataquejj uchapjjta.",
                "18.": "Jumanacajj asqui thaquir ñankhar tucuyañataquiw arustʼapjjta. Aca jakenacan kʼala tucqhatäñapcamaw Diosan colerasiñap pʼekenacamar apaniñatac lurapjjaracta.",
                "19.": "Mosia, jiwasanacan khepïr pʼekechirisajj sarayäw catuyañampïscän ucqhajja, qhitirus uc catuyañatac jan utjcänsa, marcapar quipca arupamp sarayañap lurasa, walic jupajj säna, jïsa jupajj walic säna: Aca jakenacan arupajj ñankha luräwinac ajllcän ucapachatejj purinispajja, juch lurañarutejj jalantapcasp ucapachaw jupanacajj tʼunjañatac pokotäpjjaspa.",
                "20.": "Nayajj jumanacaruw sapjjsma: Tatitojj ñankha luräwinacamat sum amuyasaw taripi; walic alajjpachanquirinacap tokejj aca marcar aqhäm sas artʼasquejja: Juchat cutiquipstas cutiquipstapjjam, cunalaycutejj alajjpach khapak marcaw jacʼanqui.",
                "21.": "Jïsa, walic alajjpach qhitanacapan arup tokjj yatiyasquejja: Marcajj taypirojj amparajjanquir chekar uñjañampi asquimpiw sarakanï –sasajja.",
                "22.": "Nayajj jumanacaruw sapjjsma: Janitejj aca orakenquir asqui jakenacan mayisïwinacapajj utjcaspajja, jichhajj kʼala tucqhäwimp sartʼatäpjjasamänwa. Ucampis uca tucqhäwejj janiw Noen urunacapanjam umampïcaspati. Jan ucasti, machʼampi jachʼa usunacampi espadampïspawa.",
                "23.": "Ucampis asquinacan mayisïwinacap laycuw jacasipcactajja. Ucat jumanacataquejj asqui jakenac jumanac taypit alis-supjjätajja, Diosajj amparap janiw aythapiscaniti. Antisas jupajj jachʼa colerasiñapampiw jumanacjjar jutapjjätam; ucat machʼampi, jachʼa usunacampi, espadamp tʼakhesiyatäpjjätawa. Janitejj juchat cutiquipstapcätajja, ucapachajj niyaw jacʼanqui.",
                "24.": "Ucat jakenacajj Amulecat jucʼamp colerasisaw aqhäm sas artʼapjjäna: Aca jakejj asqui leyinacasata, suma amuyun ajllit abogadonacasat ñankha parli.",
                "25.": "Ucat Amulecajj amparap loktasaw, jucʼamp jachʼat jupanacar aqhäm sas artʼäna: Juma ñankha, asquit cutekat mita, cunats satanasajj chuymanacamar sintipun catjjäsi? Cunats jupan jumanacjjar chʼamanïñap munapjjta, arsut arunacar chekaparjam jan amuyañanacamataqui nayranacaman juyqhuptañapcama?",
                "26.": "Nayajj leyim contrat parlta? Janiw amuyapctati; jumanacajj leyejj contraw parltajj sapjjestawa, ucampis janiw uqhäm parlcti. Antisas leyimat asc parlta, uca leyin jumanacar juchañchañapcama.",
                "27.": "Jichhajj nayajj sapjjsmawa: Abogadonacaman taripirinacaman ñankhätapajj aca marcan tucqhäw takanap takanachañ kallti.",
                "28.": "Ucat, Amulecajj uca arunac arscän ucqhajja, jakenacajj jupa contraw aqhäm sas artʼapjjäna: Jichhajj yatipjjtwa, aca jakejj supayan wawapawa, cunalaycutejj cʼarintistuwa. Jupajj leyis contraw parli, jichhasti janiw uca contrajj parlcti –siwa.",
                "29.": "Uqhämaraquiw abogadonacasata, taripirinacasat ñankha parli.",
                "30.": "Ucat abogadonacajj chuymanacapan ucanac jupa contra amtasiñanacapataquiw amtayapjjäna.",
                "31.": "Jupanac taypinsti Zeezrom sat mä jakew utjäna. Jupajj jakenac taypin walja lurañanïsa, suma yatsut lurirïsaw Amulecampir Almampir yakhanacats jucʼamp juchar jakontäna.",
                "32.": "Uca abogadonacan munañapajj kollk catokasin kamiriptañataquïnwa; jupanacajj luräwipat kollk catokapjjäna."
            },
            "11": {
                "1.": "Jichhasti, Mosian leyipanjj aqhäm siwa: Leyirjam taripirinaca, jan ucajja, cawquïrinacatejj taripiritac ut-tʼayatäpcänjja, ucanac nayrakatar taripatäñatac irpantat jakenacaru kawkha pachatejj taripapcän ucarjamaw jupanacajj kollk catokapjjäna.",
                "2.": "Jichhajja, mä jaketejj yakhan manupäcänjja, ucat janirac uca manup phokcaraquïnjja, jupatjja taripiriruw yatiyasïna. Ucat uca taripirejj take munañan cancañampiw uca jakerojj jupa nayrakatar irpañapatac jilïrinac qhitäna. Ucat leyirjam jupa contra yatiyasïwinacarjamaw juparojj taripäna; ucat manun jakejj manup phokhañatac waytʼatänwa, jan ucasti, yänacapaw jupat apakatäna, jan uqhämäpansti, sallka lunthatjamaw jakenac taypit alisnucutäjjäna.",
                "3.": "Taripiristi khawkha pachatejj taripcän ucarjamaw kollk catokäna; mä urutjja mä kori senine, jan ucajja mä kollke senum catokäna; senumasti mä kori senine ucqhawa. Ucasti churat leyirjamawa.",
                "4.": "Jichhajja, acanacaw cunayman koripan kollkepan sutinacapajj alaparjama. Nefi jakenacan Jerusalenanquir judionacjam jan jaqhuñap laycuw sutinacapajj Nefi jakenacan sutiñchatäna. Janiraquiw judionacjam tupupcänti, antisas sapa mita jakenacan sarnakäwiparjama, amuyuparjamaw jactʼañapa tupuñap turcapjjäna, taripirinacan sarayäwipcama; uca taripirinacan sarayäwipataqui Mosia pʼekechirejj uca tupunac jaqhuñ ut-tʼayäna.",
                "5.": "Aqhäm jaqhupjjäna: kori senine, kori seon, kori shum, kori limna.",
                "6.": "Mä kollke senum, mä kollke amnor, mä kollke ezrom, mä kollke onti.",
                "7.": "Mä kollke senumajj kori senine ucqhänwa; ucanacat cawquïris mä tupu yaran quicpänwa, take cunayman yaran tupump quipcaraquïnwa.",
                "8.": "Jichhajja, mä kori seonajj pä seninënwa.",
                "9.": "Uqhämaraqui mä kori shumajj pä seonänwa.",
                "10.": "Mä kori limnajj takpach ucqhänwa.",
                "11.": "Mä kollke amnorajj pä senumänwa.",
                "12.": "Mä kollke ezromasti pusi senumänwa.",
                "13.": "Mä ontejj takpach ucqhänwa.",
                "14.": "Jichhajja, acaw uca jiscʼa jaqhuñanacapajja:",
                "15.": "Mä shiblonajj senuman chicatapawa; ucat mä shiblonajj yaran tupun chicatapänwa.",
                "16.": "Mä shiblumasti, shiblonan chicatapänwa.",
                "17.": "Uqhämaraqui mä leajj shibluman chicatapänwa.",
                "18.": "Uqhämän jaqhuñanacapajja.",
                "19.": "Mä kori antionajj quimsa shiblomamp sasïnwa.",
                "20.": "Jichhajja, ucajj kamirïñataquiquïnwa, cunalaycutejj luräwinacaparjamaw kollk catokapjjäna. Ucat jupanacajj jakenacar chʼajjwañanacapataqui, take cunayman ñankha luräwinac lurapjjañapataqui, ojjoñanacapataquiw amtayapjjäna. Ucsti jupanacan jucʼamp taripañapataqui, jupanac nayrakatar uchatäcän uca chʼajjwamp jucʼamp kamiriptañanacapataquiw uqhäm lurapjjäna. Ucat jakenacarojj Amulec contra Alma contra saytʼapjjañapataquejj amtayapjjäna.",
                "21.": "Ucat Zeezromajj Amulecar aqhäm sasaw jiscsuñ kalltäna: Mä kawkhanac jisctʼañ munsma, ucanacar sitasmati? Zeezromajj supayan luräwinacapampi asquir tʼunjañataquejj wali yatsutänwa. Ucat Amulecar säna: Cuntejj jisctʼcäm ucanacar sitätati?",
                "22.": "Ucat Amulecajj jupar säna: Uca jisctʼatejj Tatitun nayanquir ajayuparjamächejja, jïsa sämawa; ucampis janiw cuns nayajj siscäti, janitejj ucajj Tatitun Ajayuparjamäcan ucajja. Ucat Zeezromajj juparojj säna: Acajj sojjta kollk ontiwa, jumatejj taket sipan jucʼamp jachʼa cancañan utjatap janiw chekäquit sätajja, ucjpach churäma.",
                "23.": "Ucat Amulecajj säna: Juma mankhapachan wawapa, cunats nayar yantʼista? Asqui jakenacan uqhäm yantʼäwinacar jan jaysañapjj janit yatcta?",
                "24.": "Diosan jan utjatapt iyawsta? Nayajj sismawa: Janiwa; mä Diosan utjatap yatstajjaya, ucampis jupats jucʼampejj uca kamiriptäwiruw muntajja.",
                "25.": "Jumasti nayarojj Dios nayrakatan cʼarintista. Jumajj nayaruw sista: Aca walja sojjta onti jumar churäma, ucampis chuyma mankhamanjja, janiw jupar churcäti –sistawa. Uqhämaraqui, nayarojj cheka jacquir Diosajj janiw utjquit sayañ munista, nayar tucqhañamataqui. Ucampis uca jachʼa ñankhatjja, catokañamajj churatäniwa.",
                "26.": "Ucat Zeezromajj jupar säna: Jumajj cheka jacquir Diosajj utjiw –sistati?",
                "27.": "Ucat Amulecajj säna: Jïsa, cheka jacquir Diosajj utjiwa.",
                "28.": "Ucat Zeezromajj säna: Maynit jucʼamp Diosajj utjiti?",
                "29.": "Jupasti arsünwa: Janiwa.",
                "30.": "Ucat Zeezromajj jupar säna: Cunjämatarac ucanac yat-tasti?",
                "31.": "Jupasti sänwa: Alajjpach mä qhitaw ucanac yatiyitu.",
                "32.": "Ucat Zeezromajj jupar säna: Qhitis jutañapäcän ucajja, Diosan Yokapati?",
                "33.": "Juparusti siwa: Jïsa.",
                "34.": "Zeezromasti wasitat jisctʼäna: Marcaparojj jupanacan jucha luräwinacapampit khespiyani? Ucat Amulecajj aqhäm sasaw juparojj arsüna: Nayajj sismawa: Janiw uqhamäcaniti, cunalaycutejj aruparojj janiw mays uñtaycaspati.",
                "35.": "Ucat Zeezromajj jakenacar säna: Ucanac amtasipjjam, jupajj mä Diosaquiw utji –siwa; uqhämaraqui, Diosan Yokapaw jutan saraqui, ucampis janiw marcaparojj khespiycaniti – siw jupajja. Jupajj Diosar camächit churañatac chʼamanïcaspas uqhämaw arsu.",
                "36.": "Ucat Amulecajj wastat juparojj säna: Uñjam jumajj cʼaristawa. Jupajj marcaparojj jucha luräwinacapamp janiw khespiycanit satajj laycuw, Diosarus camächit churañatac chʼamanïcaspas uqhäm arsu sasajj sistajja.",
                "37.": "Wasitatampiw sisma: Jupajj jupanacar jucha luräwinacapampejj janiw khespiycaspati. Janiw nayajj jupan arupar ajjalnucquirist-ti. Jupajj siwa: Janiw cuna kʼañus alajjpach khapak marcarojj mantcaspati; ucat janitejj alajjpach khapak marca tutjam catokcätajja, cunjämarac khespiyatäsmasti? Uqhämasti, janiw jucha luräwinacampejj khespiyasipcasmati.",
                "38.": "Ucat Zeezromajj jupar säna: Diosan Yokapajj wiñay Awquiti?",
                "39.": "Ucat Amulecajj jupar säna: Jupajj alajjpachans acapachans take ucanquir cunaymananacans Wiñay Awquipawa; jupajj kalltäwiwa, tucuyäwiwa, nayrïriwa, khepïriraquiwa.",
                "40.": "Jupasti marcapar cutsuyiriw oraker jutani; cawquïrinacatejj jupan sutipar iyawsapqui ucanacan camächit pʼaquïwinacap catjjaruni; ucanacaw wiñay jacañanïqui ucanacajja, khespiyasiñasti janiw yakhanacar purcaniti.",
                "41.": "Uqhämasti, ñankhanacataquejj cutsuyäwejj jan utjcaspajj uqhämawa. Jupanacatac jiwañan phalanacapajj jararätän ucqhaqui; cunalaycutejj jiwatat jactasajj takenin Dios nayrakatan luräwinacaparjam taripatäñatac saytʼapcan uca urojj jutaniwa.",
                "42.": "Jichhajja, mä janchi jiwañ sat jiwañaw utji; Criston jiwañapaw uca janchi jiwañan phalanacap jararani; ucat takpachaniw uca janchi jiwañat jactapjjani.",
                "43.": "Ajayump janchimpejj wastat wali sum phokhatpach mayachthapisipjjani. Takpachajj wastat phokhatpach utjañaparuw cut-tayatäni, jichhajj utjapctan uca quipca. Jiwasanacasti Dios nayrakatar saytʼasiñataquiw irpatäjjañäni, cunjämatejj jichpachajj uñtʼctan uqhämaraquiw uñtʼañäni, ucatsti takpach juchanacasat khan amtasiñäni.",
                "44.": "Uca cut-tayäwisti takeniruw purini: Chuymaniru, wawaru, catuntataru, jan catuntataru, chacharu, warmiru, ñankharu, asquiruw purini; janiraquiw mä ñicʼutapas chhaktayatäcaniti. Antisas takpachajj phokhatpach utjañapar cut-tayatäniwa, jichhajj utjquis uqhäma, jan ucajja janchinsa. Ucatsti juchanacapat arsuñataquiw sarapjjani Cristo Yokana, Dios Awquina, Kollan Ajayuna, (ucasti mä Wiñay Diosaqui), jupanacan nayrakataparuw asquipas ñankhapas uca luräwinacaparjam taripatäñataquejj irpatäpjjani.",
                "45.": "Nayjj jiwir janchin jiwañapata, jiwir janchin jactäwipat jumar ars-sma. Ucatsti sismawa: Aca jiwir janchejj jan jiwir janchir jactayatäniwa, jiwañata, jïsa, nayrïr jiwañat jacañaru, jan jucʼamp jiwañapataqui; jupanacan ajayunacapajj janchinacapampiw jan cunapach jaljtañatac mayachasipjjani. Uca mayachthapisiñaw kollanaru, jan jiwquirir tucuni, janiraquiw kʼañunac jucʼamp uñjapcaniti.",
                "46.": "Cunapachatejj Amulecajj uca arunac arsuñ tucuycän ucqhajja, jakenacajj wastat muspharañ kalltapjjäna. Zeezromasti qhathatiñ kalltaraquïna. Uqhämaw Amulecan arunacapajj tucuyi, jan ucajj take ucac kellkta."
            },
            "12": {
                "1.": "Almajj Amulecan arunacapan Zeezromar amuctʼayatap amuyäna, cunalaycutejj Amulecar tʼunjañataqui, cʼarisiñaparu, sallkjañaparu, Amulecan catjatap jupajj amuyasïna; Zeezroman juchanac luratapat yatisajj qhathatiñ kalltatap amuyaraquïna. Ucat Almajj lacap jistʼarasaw Amulecan arunacapat ircatañataqui, jucʼamp khanañchañataqui, jan ucajja, Amulecajj kellkatanacat khanañchcän ucat jucʼamp khanañchañatac arsuñ kalltäna.",
                "2.": "Jichhajja, cawquïr arunactejj Almajj Zeezromar arscän ucanacjja, muyuntätäpcän uca jakenacaw istʼapjjäna, (jupanacasti waljanïpjjänwa); jupajj aqhäm sasaw arsüna:",
                "3.": "Zeezrom: Cʼarisitamaru, jan wali chʼiqhi amuyunïtamar catjatätam laycojja, janiw jumajj jakenacaruquit cʼarintctajja, jan ucasti Diosaruw cʼarint-tajja. Jupajj takpach lupʼïwinacam yati, uqhämaraqui jupan Ajayupan lupʼïwinacap toke nanacar yatiyatapjj amuyaractawa.",
                "4.": "Arustʼaman supayan yatïwiparjam wali yatitjamätap nanacan yatitajj amuytawa. Arustʼamasti cʼarisiñataqui, aca jakenacar sallkjañataquiwa, jupanacan nanacjjat ñankha arsuñanacapataqui alisnucuñanacapatac amtayañamataqui.",
                "5.": "Ucajj timaman arustʼapawa, jupasti jumjjar chʼamapampiw uc luri. Jichhajja, cuntejj nayajj jumar siscsma, uc takenir satajjat amtasiñam munta.",
                "6.": "Nayajj takpach jumanacaruw sapjjsma: Ucajj timan aca jakenacar catjañatac sipitapänwa, ucasti jumanacjjar sarayañapataqui cadenanacapamp jumanacar muytayañapataqui, catuntäwipan chʼamaparjam wiñay tʼunjäwir cadenrantañapataquiwa.",
                "7.": "Cunapachatejj Almajj uca arunac arscän ucapachajja, Zeezromajj Diosan chʼamapar iyawsatap laycojj jucʼamp qhathatïna, uqhämaraqui Amulecampin Almampin jupat yatitapat iyawsayataraquïna. Jupan chuymapan lupʼïwinacapat lurañ munañanacapat jupanacan yatitapat jupajj iyawsayataraquïna. Diosan arjañarjama jupanacan ucanac yatiñanacapataquiw chʼamajj churatäna.",
                "8.": "Ucat Zeezromajj wal jupanacar jisctʼasiñ kalltäna, Diosan khapak marcapat jucʼamp yatiñataqui. Almarusti sänwa: Cuns sañ muni, cuntejj Amulecajj jiwatanacan jactäwipat arscän ucajja: Takeniw jiwañat jactapjjani, asquïsa ñankhäsa Dios nayrakataruw luräwinacaparjam taripatäñatac irpatäpjjani – sasajja, cun sañarac mun ucasti? – sasaw jisctʼäna.",
                "9.": "Ucat Almajj ucanacat jupar khanañchañ kalltäna, aqhäm sasa: Waljaniruw Diosat jan amuyat cunanacat yatïwejj churata, ucampis chʼama camächitajj jupanacar churataraquiwa, jan ucanac yatiyañapataqui, jan ucajja, kawkha Diosan aruptejj jupajj jaken wawanacapar churqui jupanacan jupar yäkañaparjama, chekäñaparjama, uca jupan churañaparjamaquiw jupanacajj ucanac yatiyapjjaspa.",
                "10.": "Uca laycojja cawquïritejj chuymap chʼollkheptayqui ucajja, mä jucʼac arutjja catoke; qhititejj chuymap jan chʼollkheptayqui ucajja, arut waljarac catoke, jupanacarusti Diosat jan amuyat cunanacat phokhat yatiñapcam yatïwiw churata.",
                "11.": "Cawquïrinacatejj chuymanacap chʼollkheptayapqui ucanacaruw arut yatiñajj jucʼac churataraqui, jupanacan Diosat jan amuyat cunanacapat jan cuns yatiñapcama. Ucat supayan catuntatäsa, jupan munañaparjamaw tʼunjäwir irpatäpjjani. Ucaw mankhapachan cadenanacap satäqui ucajja.",
                "12.": "Amulecasti khanpun arsüna, jiwañata, aca jiwir janchit jan jiwquir janchin utjäwir jactañata, luräwinacasarjam taripatäñasatac Diosan taripäwip nayrakatar irpatäñat khan arsuraquïna.",
                "13.": "Chuymanacasatejj chʼollkheptayatächejja; jïsa, jiwasanacatejj chuymanacasar aru contra chʼollkheptayapjjstanjja, aru contra jiwasanacan jan jicjjatasiñapcama, jiwasanacan utjäwinacasajj sinti ajjsarcañäniwa, juchañchatäpjjatas laycu.",
                "14.": "Jiwasanacan arunacasaw juchañchapjjestani, jïsa, take luräwinacasaw juchañchapjjestani; jiwasanacasti kʼañuw jicjjatasipjjañäni; lupʼïwinacasaw jiwasanacarojj juchar jakontapjjaraquistani. Uqhäm ajjsarcañ utjäwin jicjjatasisasti, janiw Diosasar uñcatañ muncañäniti, ajjsarapjjañäniwa. Jiwasanacataquisti walïniw karkanacampir kollunacampir jiwasanacar alljatañapatac mayiñajja, jupan nayrakatapat imantasiñataqui.",
                "15.": "Ucampis janiw uqhämäcaspati. Jiwasanacajj jupa nayrakatar maqhatasaw khapak cancañapan saytʼapjjañasäni. Jupan chʼamapana, jachʼäñapana, sarayäwi chʼamapan saytʼasa, jiwasanacan wiñay pʼenk tucuñataqui, takpach jupan taripañanacapan chekaparjamätap arsusipjjañasäniwa. Jupan sutipar iyawsapqui juchat cutiquipstañatac achunac achupcaraqui, ucanacar khespiyañatac chʼamanïñapjja, takpach luräwinacapan asquïtapjja, jaken wawanacapar qhuyapayatap arsusipjjañäni.",
                "16.": "Ucat nayajj sapjjsma: Uca khepatjja, mä jiwañaw jutani, jïsa, payïr jiwañaw utjani. Ucajj kollan cancañat jarcʼaker jiwañawa; ucapachaw cawquïrinacatejj juchanacapamp janchi jiwañarjam jiwapqui ucanacajja, kollan cancañat jarcʼaker jiwañarjamaw jiwapjjaraquini; jïsa, jupanacajj asqui cunanacat jarcʼaker jiwañ catokapjjani.",
                "17.": "Ucapachaw tʼakhesïwinacapajj ninamp azufremp sancʼa kotjamäni, ucan nina lawrapasti wiñayan wiñayapaw lawri. Ucapachaw Satanasan catuntir chʼamaparjam jupanacarojj munañaparjam jup catuntatïpana, wiñay tucqhäwir cadenrantatäpjjani.",
                "18.": "Ucat nayajj sapjjsma: Cutsuyäwejj jan utjcaspas uqhämäpjjaniwa. Diosan chekapäñaparjamajj janiw cutsuyatäpcaspati; thujsantañ cancañan jan jucʼamp utjatap laycu, janiraquiw jupanacajj jiwapcaspati.",
                "19.": "Cunapachatejj Almajj uca arunac arsuñ tucuycän ucapachajja, jakenacajj jucʼamp muspharapjjäna.",
                "20.": "Ucampis jupanac taypin Antiona sat mä jilïr sarayiriw jacʼachasisin jupar säna: Jakenacajj jiwañat jactasin jiwir utjäwit jan jiwir utjäwiruw turcatäpjjani, jupanacan jan jiwañapataqui, – sisctas ucajj cunasa?",
                "21.": "Camsañs muni aqhäm sir kellkatajja: Jiwasanacan nayrïr awquisampin taycasampin jan mantas jacañ kokan achupat jan mankʼas jan wiñay jacapjjañanacapataquiw Diosajj querubinanac naqhir espadamp Eden huertat inti jals tokeru uchi? Ucat jiwasanacajj amuyasipjjsnawa, janiw cunjämats jupanacajj wiñay jacapcasapänti.",
                "22.": "Almajj juparojj sänwa: Nayajj ucjj khanañchañampïscäyätwa. Jichhajja, Diosan aruparjama Adanan jarcʼat achuta mankʼatap laycu tincutap amuytan; uqhämaraqui amuytanwa, jupan tincutap laycuw takpach jakenacajj tincutaru chhakataru tucupjjaraquïna.",
                "23.": "Jichhajja nayajj sapjjsmawa: Adanatejj ucapachajj jacañ kokan achupat mankʼasapänjja, janiw jiwañajj utjcasapänti. Arusti inamayaquïsapänwa. Diosarusti cʼarisiyasapänwa, cunalaycutejj jupajj sänwa: Jumatejj mankʼätajja, chekpach jiwapunïtawa.",
                "24.": "Jichhajja, jiwañan jakenacar puritap uñjtanwa. Amulecajj uca jiwañat arsünjja, ucasti janchi jiwañawa; ucampis jakenacarojj juchanacapat cutiquipstañapatac pachaw churatäna. Ucat uca jacañajja yantʼir utjäwir tucüna. Ucasti Diosamp jiquisiñatac waquichir pachawa; nanacajj arsupcta uca jan tucusir utjäwitac waquichir pacharaquiwa. Uca jan tucusir utjäwisti jiwatanacan jactäwip khepatawa.",
                "25.": "Oraken kalltäwipatpach luratäqui uca cutsuyir arustʼajj janitejj utjcasapänjja, janiw jiwatanacan jactäwipajj utjcasapänti. Ucampis cutsuyir arustʼajj luratänwa. Ucasti jiwatanacan jactäwiparuw utjayani. Uca jactäwit niy arsupjjaractwa.",
                "26.": "Jichhajja, nayrïr awquisamp taycasampitejj jacañ kokan achupat mankʼapjjasapänjja, jupanacajj wiñay llaquisitäpjjasapänwa, waquichat pachat jarcʼakata. Uqhämajj cutsuyir arustʼajj janiw phokhascasapänti, Diosan arupasti jan cunataquïsapänwa, inamayaquiraquïsapänwa.",
                "27.": "Ucampis janiw uqhämäcänti, antisas jakenacan jiwañapataquiw arsutäna; jiwañ khepatsti jupanacajj taripäwir jutapjjañapawa, jïsa, cuna taripäwit-tejj nanacajj arsupcta, uca quipca taripäwir jutapjjañapawa; ucasti tucuyäwiwa.",
                "28.": "Diosasti jakenacar puriyañatac ucanac ut-tʼayatapatjja, cunatejj jupanacatac ut-tʼayatäcän ucanacat yatiñapan waquisiñap jupajj amuyasïna.",
                "29.": "Ucat alajjpach qhitanacar jupanacamp parlir qhitäna, jupanacasti Diosan khapak cancañapat jakenacarojj uñjayapjjäna.",
                "30.": "Jakenacasti ucapachat ucsaruw jupan sutipjjar mayisiñ kalltapjjäna; ucat Diosajj jakenacamp parläna, oraken kalltäwipatpach waquichatäcän uca cutsuyir arustʼa jupanacar yatiyäna. Jupanacan iyawsataparjama, juchat cutiquipstataparjama, kollan luratanacaparjamaraquiw ucjj jupanacar yatiyäna.",
                "31.": "Uqhämasti Diosajj camächitanac jakenacarojj churäna, acapachatac nayrïr camächitanac jakenacan pʼaquipjjatap laycu, jupanacajj Diosanacjamaw asquit ñankhat yatir tucupjjäna, chuymapatjam lurañatac utjäwiruw uchatäpjjäna, munañaparjam ascs ñankhs lurañataqui.",
                "32.": "Ucat cutsuyir arustʼa yatiyatapatjja, Diosajj jan ñankha lurañanacapataquiw jupanacarojj camächitanac churäna. Uca ñankha lurañan mutuñapajj payïr jiwañawa, asqui cunanacat wiñay jarcʼaker jiwañäquejj ucawa; cutsuyir arustʼajj ñankha luririnacjjarojj janiw chʼamanïcaspati, cunalaycutejj Diosan taket sipan jucʼamp qhuyapayasirïtap laycuw, chekaparjam taripañan luräwinacapajj jan tʼunjatäcaspati.",
                "33.": "Ucampis Diosajj Yokapan sutipjjaruw jakenacar jawsäna, (ucapí ut-tʼayatäc uca cutsuyir arustʼajja), aqhäm sasa: Jumanacatejj juchat cutiquipstapjjäta, janirac chuymanacams chʼollkheptayapcätajja, nayajj mä sapa jathachasita, uca Yokajj toket qhuyapayapjjäma.",
                "34.": "Ucat cawquïritejj juchat cutiquipstcani, chuymap jan chʼollkheptaycan ucajja, Mä Sapa jathachasit Yokajj tokew aqhäm saspa: Uca qhuyapayäwejj juchanacajjar pampachañataquiw nayanqui –sasa. Jupanacaw nayan samarañajjarojj mantapjjani.",
                "35.": "Cawquïritejj chuymap chʼollkheptaycani, ñankha luräwinac lurcaraquin ucarojja, nayajj colerasisaw chekpach arsta, jupanacajj samarañajjar janiw mantapcaniti.",
                "36.": "Jichhasti jilanaca, nayajj sapjjsmawa: Chuymanacamtejj chʼollkheptayapjjätajja, janiw Tatitun samarañapar mantapcätati. Ucat ñankha luräwinacamajj juparuw cutcati, nayrïr cutcatäwinjam colerasiñapjja jumanacar apayaniñapcama, jïsa, jupan aruparjama, khepïr cutcatäwinjja nayrïr cutcatäwinjama, wiñay tucqhatäñanacamataqui; ucat aruparjama, khepïr jiwañjja, nayrïr jiwañjam puriyani.",
                "37.": "Uqhämasti jilanaca, ucanac yatisa, ucanac chekëpanjja, juchat cutiquipstapjjañäni; janirac chuymanacas chʼollkheptayapcañäniti, Dios Tatitusar jan cutcatasa, aca payïr churat camächitanacapanjja, colerasiñap jiwasanacjjar jan apayaniñapataqui. Antisas aruparjam waquichat Diosan samarañapar mantapjjañäni."
            },
            "13": {
                "1.": "Uqhämaraqui jilanaca, Dios Tatitojj uca camächitanac wawanacapar churcän ucapachat amuyunacamar lupʼiyañ munapjjsma; Dios Tatitun Yokapan sucʼataparjamäqui uca kollan sucʼataparjam ucanac jakenacar yatichañatac sacerdotenacar ut-tʼayatapat amtasiñanacam munaracta.",
                "2.": "Uca sacerdotenacasti Diosan Yokapan sucʼataparjam ut-tʼayatäpjjänwa, Diosan Yokap toke, cutsuyapjjañapäcän uc yatipjjañapatac ut-tʼayatäpjjaraquïnwa.",
                "3.": "Aqhämat ut-tʼayatäpjjänwa: Diosan nayrakat yatiyäwiparjam orak ut-tʼayäwitpach jawsatäsa, jupanacan walja iyawsañanïtap laycu, asqui luräwinacap laycu; nayrakata asquits ñankhats ajllisiñatac antutatäsa, jupanacajj asc ajllisisina, jachʼa iyawsäwiparjam wal lurasina, mä kollan jawsäwimpiw jawsatäpjje, jïsa, uqhämanacatac waquichir cutsuyäwimpi, ucarjamarac waquichatäcän uca kollan jawsäwimpiw jawsatäpjje.",
                "4.": "Ucat iyawsatap laycuw uca kollan jawsäwir jawsatäpjje; yakhepanacasti Diosan Ajayup alis-supjje, chʼollkhe chuymanïtanacapa, juyqhu amuyunïtanacap laycu. Jan uqhäm lurapcasapänjja, jilanacapjam jachʼa bendicionanïpjjasapänwa.",
                "5.": "Ucajj sañ muni, nayrajj jupanacajj jilanacap quipcäpjjänwa; ucat uca kollan jawsäwejj orak ut-tʼayäwitpach cawquïrinacatejj chuymanacap jan chʼollkheptayapqui ucanacatac waquichatänwa, waquichatäcän uca mä sapa Jathachasit Yokan juchanacan tʼakhesiyäwipar phokhäwipancquis uca phokhäwip tokësaraqui.",
                "6.": "Uqhämaw uca kollan jawsäwirojj jawsatäpjjäna, Diosan kollan sucʼataparjamaw jilïr sacerdocior ut-tʼayatäpjjaraquïna, jaken wawanacapar Diosan camächitanacap yatichañataqui, jupan samaräwipar mantapjjañapataquiraqui.",
                "7.": "Uca jilïr sacerdociojja, Yokapan sucʼataparjamänwa, ucasti orak ut-tʼayäwitpach utjäna, mä arunjja, jan kallta uruni jan tucuy marani, wiñayat wiñaycam take cunat nayrakat yatiyäwiparjam waquichatäsa.",
                "8.": "Aqhämat jupanacajj ut-tʼayatäpjjäna: Kollan jawsäwimp jawsatäpjjänwa, kollan ut-tʼayäwimp ut-tʼayatäpjjaraquïnwa, ucatsti, kollan sucʼat jilïr sacerdocio catjjarusa, uca jawsäwimp ut-tʼayäwimp jilïr sacerdociompisti janiw kalltäwinïquiti, tucuyäwinïquisa.",
                "9.": "Uqhämasti, wiñayatac jilïr sacerdotëpjjewa, mä sapa Jathachasit Yokapan sucʼataparjamajj janiraquiw tucuy maranïquisa. Ucajj asqui cancañamp chektʼatawa chekar uñjañampi, chekan phoktʼataraquiwa, ucajj uqhämawa. Uqhämäpan.",
                "10.": "Jichhajja, cunjämatejj uca jilïr sacerdocion kollan sucʼatapat ut-tʼayatätapat sapcsma uqhämarojj waljaniw ut-tʼayatäna, ucatsti, Diosan jilïr sacerdotenacapar tucupjjaraquïna. Ucasti jupanacan wal iyawsatap laycu, juchat cutiquipstatap laycu, Dios nayrakatan asquïtap laycuraquiw jupanacajj juchat cutiquipstañaru, asqui lurañaru, chhaktañ lant ajllisipjjäna.",
                "11.": "Ucat uca kollan sucʼatarjamaw jawsatäpjjäna, jupanacasti kollanaptayatäpjjänwa, isinacapasti Corderon wilapamp jankʼo tʼajjsutänwa.",
                "12.": "Jupanacasti Kollan Ajayun kollanaptayatapatjja, isinacap jankʼor tucuyatïpana, Dios nayrakatanjj jan manchan kʼomäsaw, juch lurañat ajjtasisajj sarnakapjjäna. Walja waljaniw kʼomaptayatäsin Dios Tatitupan samaräwipar mantapjjäna.",
                "13.": "Jichhajja, jilanaca, nayajj jumanacan Dios nayrakatan llampʼu chuymaniptayasiñama, juchat cutiquipstañatac luräwinac lurañam munta, uca samaräwir mantapjjañamataqui.",
                "14.": "Nayajj parlcta, uca pachpa sucʼatarjam jilïr sacerdotenacana, wiñayatac jilïr sacerdocio catjjarcän uca Melquisedecan urunacapan jakenacajj lurapcän uqhäm, jumanacajj chuymanacamar llampʼuptayapjjaraquim.",
                "15.": "Uca pachpa Melquisedecaruw Abrahanajj sapa tunca cunapat may catuyäna; jïsa Abrahan awquisajj take tunca yänacapat may churäna.",
                "16.": "Uca kollan luräwinacajj uqhäm churatänwa, jakenacan ucampi Diosan Yokapar suyañanacapataqui, cunalaycutejj ucajj jupan sucʼap quipcawa, jan ucajja, jupan sucʼapänwa, uqhäm jupanacan juchanacapar pʼampʼachañatac jupar suyasa, Tatitun samaräwipar mantapjjañapataqui.",
                "17.": "Uca Melquisedecajj Salem orakjjar pʼekechirïnwa. Marcapajj ñankha ajjtcañ luräwinacan jachʼaptänjja; takpach jupanacaw cheka thaquit saranucusa, take cunayman ñankha luräwinacan phoktʼatäpjjäna.",
                "18.": "Ucampis Melquisedecajj wali iyawsasa, Diosan kollan sucʼataparjam jilïr sacerdot ut-tʼayäw catokasaw, marcapar Diosar cutiquipstañanacapatac yatiyäna. Ucat jupanacajj juchanacapat cutiquipstapjjäna, Melquisedecasti urunacapanjj uca oraken sumancañ ut-tʼayaraquïna; ucat jupajj Salem oraker pʼekechirïsaw, sumancañ ut-tʼayiri satäna; jupasti awquipan sarayataw marcar sarayäna.",
                "19.": "Waljaniw jupa nayräjjajj utjapjjäna, waljaniraquiw jupat khepajj utjapjjäna, ucampis jupat jucʼamp jachʼajj janiw utjcänti; ucat jupat jucʼamp parlapjjäna.",
                "20.": "Janiw nayan ucat walj parlañajj waquisquiti, cuntejj siscta ucajj waliquïspawa. Kellkatanacajj jumanacan nayrakatamanquiwa; jumanacatejj ucanac ñankhachapjjätajja, quipca tucqhäwimataquïniwa.",
                "21.": "Ucat Almajj uca arunac jupanacar arsusinjja, jupajj amparap loktasaw, jachʼa arut aqhäm sas artʼäna: Jichhaw cutiquipstañataquiwa, cunalaycutejj khespiyäw urojj jacʼachasisinquiwa.",
                "22.": "Tatitun arupajj qhitanacan lacap toket take orakenacar ucjj yatiyi; jïsa, jumanacan jachʼa cusisiñat cusisiyir yatiyäwinac utjañataquiw ucjj yatiyi. Jupasti take jakenacaparu orakjjar chʼekentatanacarus uca cusisiyir yatiyäwinacjj yatiyaraqui; ucat jiwasanacar purinipjjestu.",
                "23.": "Ucanacasti jiwasanacarojj khana yatiyatawa, jiwasanacan jan pantasis amuyañanacasataqui; ucasti jiwasanacan jan uñtʼat oraken aywinakerïtas laycuw yatiyata. Ucat takpach uva yapusanjj ucanacan jiwasanacar yatiyatätap laycuw wali suma munatäpjjtan.",
                "24.": "Jichhpachaw alajjpachanquirinacajj orakesanquirinacat waljanir ucanac yatiyasipqui. Ucasti jaken wawanacapan chuymanacapar jupan khapak cancañamp jutcani ucapachan arup catokañatac waquichatawa.",
                "25.": "Ucat jupan jutäwipat cusisiyir yatiyäwinacap jupan qhitanacapan lacap tok istʼañasaruc suyapjjtan. Uca pachajj jutaniwa, ucampis cunapach puriniñaps janiw yatipctanti. Nayan jacäwijj ucapachancpan Diosay, ucampis cunapachäpasaya, jayatäpas mäquïpasa, nayajj ucan cusisï.",
                "26.": "Jupajj jutcan ucapachajja, awquinacasanc-cän uca jutir urunacat yatiyir ajayurjama, jupat arsut arunacaparjama, jupanacan arunacapar phokhañataqui, asqui kollan jakenacaruw qhitanacan lacap toket ucajj yatiyatäni.",
                "27.": "Jichhajja jilanaca, take chuymajjampiw munta, nayan arunacajjar yäkapjjañama juchanacamar alis-supjjañama, ucanacat cutiquipstañ urunacamjj jan khepar jit-tayañam munaracta.",
                "28.": "Uqhämaraqui Tatit nayrakatan chuymanacamar llampʼuptayapjjañam munta, kollan sutipat mayisipjjañama, jan inactʼas suyasa, cuntejj thurtʼasipcasma ucat jucʼamp jachʼa yantʼanacaman jan utjañapatac Diosat mayisipjjañama, uqhämat Kollan Ajayump irpayasiñataqui, ucatsti llampʼu chuymanir tucupjjañama, llampʼuru, take cun jaysiriru, jaya suyiriru, munasiñan phoktʼata, pʼek jan mäc pasayasiñan phoktʼatar tucupjjañam munaracta.",
                "29.": "Tatitur iyawsasa, wiñay jacäw catokañatac iyawsasa, Diosan munasiñapan wiñay chuymanacamancañap khep khepa urun aytatäsin samaräwipar mantapjjañam munaracta.",
                "30.": "Tatitojj jumanacar juchat cutiquipstaypan, colerasiñap jan jumanacjjar sarakayañapataqui, mankhapachancadenanacapamp jan cadenrantatäpjjañamataqui, payïr jiwañ jan tʼakhesipjjañamataquiraqui.",
                "31.": "Uqhäm Almajj walja jucʼamp arunac jakenacar parläna, ucampis ucanacajj janiw uca libron kellkatäquiti."
            },
            "14": {
                "1.": "Ucat jupajj jakenacar parlañ tucuyasinjja, waljaniw jupanacat arunacapar iyawsapjjäna; jupanacasti juchat cutiquipstapjjäna.",
                "2.": "Ucampis jupanacatjja waltʼataniw Amulecampir Almampir tucqhañ munapjjäna; Alman Zeezromar arsut arunacapan khanätap laycuw Almatac colerasipjjäna. Jupanacasti sapjjaraquïnwa: Amulecajj nanacar cʼarintapjjetuwa, jupajj abogadonacajjata, taripirinacajjata, leyejjat ñankh parli.",
                "3.": "Jupanacasti Amulecampitac Almampitaquejj colerasipjjänwa; jupanacan ñankha luräwinacapat khan ircatatap laycuw jupanacarojj jamasat tucqhañ munapjjäna.",
                "4.": "Ucampis janiw ucjj lurapcänti; antisas thuru phalanacamp ñachʼantasaw jupanacar uca orakenquir jilïr taripirin nayrakatapar irpantapjjäna.",
                "5.": "Ucat jakenacajj jupanac contraw ircatapjjäna: Jupanacajj leyita, abogadonacasata, aca orakjjar takpach aca orakenquir jakenacjjar taripirinacat ñankh parlistu – sasaw sapjjäna; mayni Diosaquiw utji, jupajj Yokaparuw jakenac taypir qhitanini, ucampis jupajj janiw jupanacar khespiycaniti, –sasaw jupanacajj sapjjaraquïna. Walja uqhämanac jakenacajj Amulec contra Alma contrajj ircatapjjäna. Ucasti uca oraken jilïr taripir nayrakatan luratänwa.",
                "6.": "Ucat Zeezromajj arsut arunacat musphäna; uqhämaraqui jupan cʼari arunacapan jakenacar juyqhu amuyunir tucuyatapat yatiyaraquïna. Ucat chuymapajj jupan quipca ñankha luräwinac luratapat yatisisaw, tʼakhesiñ kalltäna. Jupajj ñankhapachan usunacapan muyuntatäñ kalltäna.",
                "7.": "Ucat jupajj jakenacar aqhäm sasaw artʼañ kalltäna: Nayajj juchanïtwa, aca jakenacajj Dios nayrakatan jan manchanïpjjewa. Ucat ucapachat ucsaruw jupajj jupanacatac achictʼañ kalltäna. Ucampis juparojj cunayman ñankha arunacampiw jakenacajj tʼakhesiyañ kalltapjjäna. Aqhäm sapjjänwa: Jumajj supayan phokhantataraquïtati? Ucat juparojj thuscatapjjäna, jupanac taypit alisnucupjjäna; uqhämaraquiw Almampin Amulecampin arsut arunacapar iyawsapcän take ucanacarojj alisnucupjjaraquïna. Ucat jupanacar alisnucusajja, kalanacamp cʼupjiriw khepat qhitapjjäna.",
                "8.": "Ucat warminacapampiru wawanacapampiru mayachthapipjjäna. Ucat cawquïrinacatejj Diosan arunacapar iyawsapcäna, jan ucajj, iyawsañ yatichatäpcän ucanacarojja, ninaruw jakontayapjjäna. Uqhämaraqui cuna kellkatanacapantejj kollan kellkatanacajj utjcän ucanac ninan nakhantas tucqhañataquiw ninar jakontapjjaraquïna.",
                "9.": "Ucatsti Almampir Amulecampir catjasaw uca jiwayañ chekar callapjjäna, jupanacan ninan nakhantat jiwapqui ucanacar uñjañanacapataqui.",
                "10.": "Ucat Amulecajj uca ninan jiwir warminacan wawanacan tʼakhesïwip uñjasajj jupajj tʼakhesiraquïnwa. Ucat Almar säna: Camisarac aca ajjtcañ luräwst uñjañänisti? Amparanacas loktasay jiwasanquir Diosan chʼamapamp jupanacar uca ninat khespiyañäni.",
                "11.": "Ucampis Almajj juparojj sänwa: Ajayojj nayan amparajj loktañ jarqʼituwa. Tatitojj ucanacarojj jupa pachpaw khapak cancañamp catoke; jupasti jupanacan uc lurañapjja, jan ucajj jakenacan uc jupanacar chuymanacapan chʼollkhëtaparjam lurañap antuti, colerasiñapamp jupanacar taripcani uca taripäwinacan chekarjam uñjatäñapataqui. Jan juchaninacan wilapajj jupanacat ircatani, ucasti khep khepa urunjj jupanac contraw wali jachʼat artʼani.",
                "12.": "Ucat Amulecajj Almar säna: Inas jiwasar nakhantayarac-chistani.",
                "13.": "Ucat Almajj säna: Diosan munañaparjamäpan; ucampis trabajosajj janïraw tucuyatäquiti, ucat janiw nakhantayapquistaniti.",
                "14.": "Ucat ninar jakontatanacan janchipajj kʼala nakhantatänwa, jupanacamp chicasti jakontat kellkatanacajj nakhantatäjjaraquïnwa, ucatsti uca orakjjar jilïr taripirejj Almampin Amulecampin ucar jutasaw nayrakatapar saytʼäna. Jupanacajj ñachʼantatäpjjänwa, ucat ajanunacapat tʼajjllinokasaw jupanacar säna: Ucanac uñjasajja, aca jakenacar nina azufre kotar jakontatäñanacapat wasitat yatiyapjjätati?",
                "15.": "Jumanacajj ninar jakontatanacar khespiyañatac jan chʼamanïtamjj amuyasipjjtawa; janiraquiw jupanacan jumanacjam iyawsatap laycu Diosajj jupanacar khespiycaraquiti. Ucat taripirejj wastat ajanunacapat tʼajjllinokasaw aqhäm jisctʼäna: Camsapjjtas jumanac pachpatjja?",
                "16.": "Uca taripiristi Gedeonar jiwaycän uca Nehoran yatïwiparjam iyawsir jakënwa.",
                "17.": "Ucat Almamp Amulecampejj janiw jupar cuns arsupcänti. Ucat jupanacar wastat tʼajjllinokasaw carcelar jakontatäñapatac chʼaman jakenacar jupanac catuyäna.",
                "18.": "Ucat jupanacajj quimsür carcelancapcän ucqhaw, walja Nehoran yatïwiparjam lurir abogadonaca, taripirinaca, sacerdotenaca, yatichirinacas jutapjjäna. Jupanacasti carcelar mantasaw walja arunacat jupanacar jiscsupjjäna; ucampis Almamp Amulecampejj janiw jupanacar cuns arsupcänti.",
                "19.": "Ucat taripirejj jupanac nayrakatar saytʼasaw säna: Cunats aca jakenacan arunacapar jan arsupcta? Janit nayan jumanacar ninar jakontañ chʼamanïtajj yatipcta? Ucat jupajj jupanacan parlañapatac säna; ucampis jupanacajj janiw camsapcänti.",
                "20.": "Ucat jupanacajj mistusaw saratatjjapjjäna. Ucampis khepüruw wastat cut-tapjjaraquïna. Ucat taripiristi wastat tʼajjllinokäna. Uqhämaraqui waljaniw jupanacar jacʼachasisajj tʼajjllinokas sapjjaraquïna: Jumanacajj wastat-t aca jakenacar taripañatac saytʼasipjjta? Wastat-t leyinacajjar juchañchapjjäta? Jumanacatejj jachʼa chʼamanïpstajja, cunats jan khespiyasipjjta?",
                "21.": "Walja uqhäm arunac jupanacar sapjjäna, laca chʼaqhanacap tʼururasisaw jupanacarojj thuscatapjjäna, aqhäm sapjjaraquïna: Juchañchatäpcä ucqhajja, cunjamäpjjäsa?",
                "22.": "Walja cunayman uqhäm arunaca, jïsa, take cunayman uqhäm arunac jupanacar sapjjäna. Uqhäm walja uruw jupanacar jiscʼachapjjäna, jupanacarusti awtjayasiñanacapataquejj janiw mankʼ churapcänti. Pharjayasiñanacapataquis janiraquiw um churapcänti. Jupanacat isinacap kʼalanchsuyañcamaw thatsupjjäna. Uqhäm thuru phalanacamp ñachʼantatäsaw carcelan catuntapjjäna.",
                "23.": "Walja uru uqhäm tʼakhesisinsti jupanacajj (ucasti tunca payanïr uruna, tunquïr phajjsina, taripirinacan Nefi jakenacjjar sarayäwipan tunquïr maränwa) Ammonia orakjjar jilïr taripirimp walja jupanacan yatichirinacapamp abogadonacapampiw Amulecamp Almampejj phalanacamp ñachʼantatäpcän uca carcelar sarapjjäna.",
                "24.": "Ucat jilïr taripirejj jupanac nayrakatar saytʼasajj wastat jupanacar tʼajjllinokasaw aqhäm säna: Jumanacatejj Diosan chʼamapanïpstajja, aca phalanacat jararasipjjam, ucat nanacajj Tatitun aca jakenacar arunacamarjam tucqhañapar iyawsapjjä.",
                "25.": "Ucatsti takpachaniw khepacamajj uca quipca arunac arsusajj, maqhatasin jupanacar tʼajjllinokapjjäna; ucatsti, jupan jupanacar parlatap khepat, Diosan chʼamapajj Almampir Amulecampir purïna, jupanacasti sarthapisaw saytʼapjjäna.",
                "26.": "Ucat Almajj aqhäm sas artʼäna: Cunapachcamas aca jachʼa tʼakhesïwinac tʼakhesipjjä Tatay? Tatay, nanacan Cristor iyawsatajjarjam antutatäñajjcam chʼam churapjjeta. Ucat ñachʼantat phalanacap tʼakjjapjjäna, uca jakenacasti uc uñjasinjja jaltañ kalltapjjäna, cunalaycutejj tʼunjatäñar ajjsarañaw jupanacar purïna.",
                "27.": "Jupanacan wal ajjsarapjjatap laycusti, orakeruw liwirtapjjäna; janiraquiw carcel anka puncur puripcaraquïnti. Ucat orakejj walpun thaltäna. Carcelan perkanacapasti payar jaljatäsaw oraker llojjertäna. Almampir Amulecampir tʼajjllipcän uca jilïr taripiri, abogadonaca, sacerdotenaca, yatichirinacas perkan llojj-jjat-tataw jiwarayatäpjjäna.",
                "28.": "Ucat Almamp Amulecampejj jan chhojjriñchatäsaw carcelat mistupjjäna, cunalaycutejj Tatitojj jupanacan Cristor iyawsataparjamaw chʼam churäna. Uca pachpacharaquiw carcelat mistupjjäna, jupanacasti phalanacapat jararatäpjjänwa. Carcelajj llojjesïnwa, take uca mankhanquir jakenacasti jiwarayatäpjjänwa, Almamp Amulecampiquiw jiltʼapjjäna. Jupanacasti ucspachaw marcar sarjjapjjäna.",
                "29.": "Marcanquir jakenacasti, jachʼa khojjoker istʼasajja, cunäcäntejj uc yatiñataquiw wal chhucthapinipjjäna. Ucat Almampir Amulecampir carcelat mistquir uñjasa, carcel perkanacan oraker llojjesitap uñjasajja, wali ajjsarthapisaw Almampin Amulecampin nayrakatapat jaltapjjäna, cunjämatejj mä ovejajj kallunacapamp pä leonat jaltqui uqhäma. Uqhämaw Almampin Amulecampin nayrakatapat jaltapjjäna."
            },
            "15": {
                "1.": "Ucat Almamp Amulecampejj uca marcat mistuñatac camächit catokapjjäna. Jupanacasti mistusajja, Sidon orakeruw sarapjjäna. Ucansti takpach uca Alman arunacapar iyawsatap laycu, Ammonia oraket misturi, kalamp cʼupjatäcän alisnucutäcän uca jakenacaruw jicjjatapjjäna.",
                "2.": "Ucat cunatejj jupanacan warminacapar wawanacapar camachcän ucat yatiyapjjäna, uqhämaraqui jupanac pachpata, cuna chʼamatejj jupanacar khespiycän uc yatiyapjjäna.",
                "3.": "Uqhämaraqui Zeezromajj ñankha luräwinacap layc amuyupan tʼakhesïwinacapat ninjam naqhir fiebrempiw Sidoman usutäna; cunalaycutejj Almamp Amulecampejj janis jucʼamp utjapcaspas uqhäm jupajj amuyasïna; jupanacajj jupan quipca ñankhätap laycus jiwayatäpcaspas uqhäm amuyasiraquïna. Uca jachʼa juchajj walja yakha juchanacapampejj amuyupar sinti usuñapcamaw jan chhuj-jtas tʼakhesiyäna; ucat jupan janchipajj wal juntʼuptañ kalltäna.",
                "4.": "Ucat jupajj Almampin Amulecampin Sidon orakencatapat istʼasinjja, chuymapanjj kamas catuñ kalltäna; jupanacarusti jupan uc jutapjjañapataquiw mä yatiyäw apayaraquïna.",
                "5.": "Ucat jupanacajj uca pachatpach jupanacar apayat yatiyäwir yäkasajja, jupan uc sarapjjäna. Jupanacasti, Zeezroman utaparuw mantapjjäna. Jupanacasti juparojj iquiñapan usuta, janchipas ninjam naqhir wali tʼuqha jicjjatapjjäna. Jupan amuyupajj ñankha luräwinacapat wal usuraquïna. Ucat jupanacar uñjasajj amparap loktäna, jupar kollañapatac achictʼasisina.",
                "6.": "Ucat Almajj amparat catusaw juparojj säna: Criston chʼamapan khespiyirïtapar iyawstati?",
                "7.": "Ucat arsusaw jupajj säna: Jïsa, takpach jumajj yatichctas uca arunacaruw iyawsta.",
                "8.": "Ucat Almajj säna: Jumatejj Criston cutsuyäwipar iyawsätajja, jumajj cʼumaraptätawa.",
                "9.": "Ucat jupajj säna: Jïsa, nayajj arunacamarjamaw iyawsta.",
                "10.": "Ucat Almajj Tatitur aqhäm sas artʼäna: Dios Tatitujja, aca jaker qhuyapayam; jupan Cristor iyawsataparjam kollam.",
                "11.": "Ucat Almajj uca arunac arscän ucspachaw, Zeezromajj cʼumarac tʼisctjjäna. Ucat sarnakañ kalltäna; uca luratatsti takpach jakenacajj wal muspharapjjäna. Uca luräwit yatïwejj takpach Sidom orakeruw chʼekentäna.",
                "12.": "Ucat Almajj Zeezromar Tatitun bautizäna; Zeezromasti ucapachat ucsarojj jakenacar yatiyañ kalltäna.",
                "13.": "Ucat Almajj Sidom orakenjj mä iyawsiri tama ut-tʼayäna; cawquïrinacatejj bautizasiñ munapcän ucanacar Tatitun bautizañataquiw sacerdotenacampir yatichirinacampir ut-tʼayäna.",
                "14.": "Uqhäm munirinacajj waljanïnwa. Jupanacasti take Sidom orake thiyanacat wal jutapjjäna, ucat bautizasipjjäna.",
                "15.": "Ucampis Ammonia orakenquir jakenacajj chʼollkhe chuyman jan altʼir marcäsipcaquïnwa. Jupanacajj Almampin Amulecampin chʼamapajj supayanquiw sasajja, janiw juchanacapat cutiquipstapcänti, cunalaycutejj jupanacajj Nehoran yatïwiparjam iyawsirinacäsaw juchanacapat jan cutiquipstañar iyawsapcänti.",
                "16.": "Ucatsti, Almamp Amulecampejja, Amulecajj Diosan arup laycu Ammonia oraken utjcän uca takpach koripa, kollkepa, wali alan yänacap apanucüna. Ucatsti nayra amigonacapamp apanucutaw uñjasïna, uqhämarac awquipamp familapampisa.",
                "17.": "Ucat Almajj Sidoman iyawsiri tama ut-tʼayatap khepatjja, jakenacan chuymapan jachʼa jachʼa tucuñapar saytʼayatap uñjasajja, jupanacan Dios nayrakatan chuymanacapar llampʼuchasitapa, Diosar altar nayrakatar yupaychañatac kollan yupaychañ chekanacapar tantachasitapata, Satanasata, tucqhäwit khespiyatäñatac jan tucusis uñjas mayisitap uñjasa–",
                "18.": "Jichhajja, cunjamatejj nayajj siscta, Almajj take ucanac uñjasajja, Amulecaruw irpjjarüna, ucatsti Zarahemla orakeruw jutäna; ucatsti quipca utaparuw Amulecarojj irpäna. Ucatsti llaquisïwinacapan juparojj yanapäna, Tatitun juparojj chʼamañcharaquïna.",
                "19.": "Uqhäm taripirinacan Nefi jakenacjjar sarayäwipan tunquïr marajj tucusiwayäna."
            },
            "16": {
                "1.": "Uca taripirinacan Nefi jakenacjjar sarayäwipan tunca mayan marana, payïr phajjsin pheskër urunjja, Zarahemla orakenjj walja sumancañ utjipanjja, mä kawkha marataqui, jïsa, pheskër urun payïr phajjsin tunca mayan maracam nuwasïwinac chʼajjwanac jan utjipanjja, uca orakenjj nuwasïwejj utjañ kalltäna.",
                "2.": "Laman jakenacan nuwasiri tamanacapajj wasar toket uca orak thiyanacar Ammonia marcacam jutapjjatayna; uca jakenacar jiwarayañ kalltasaw uca marcar tucqhañ kalltapjjäna.",
                "3.": "Ucat Nefi jakenacajj jupanacar janïr alis-suñatac jachʼa nuwasiri tama waquichquipan, uca Laman jakenacajj Ammonia marcanquir jakenacarojj mä kawkha Noe orake thiyanquirinacampir tucqhapjjäna. Uqhämaraqui yakhepanacarojj catuntasin wasarar irpapjjäna.",
                "4.": "Ucat Nefi jakenacajj uca wasarar catuntatäsin irpatäpcäns ucanacar antutayañ munapjjäna.",
                "5.": "Ucat Nefi jakenacan nuwasiri tamanacapatac jilïri ut-tʼayatäcän ucajja, (jupasti Zoram satänwa, pä yokaniraquïnwa, Lehimp Ahampi) Zoramamp uca pä yokapampejj Alman iyawsiri tamatac jilïr sacerdotëtap yatisaw, jupan jutir urunacat yatiyir ajayunïtapat istʼasaw, jupanacajj jupan uc sarapjjäna; jupanacajj Laman jakenaca catuntat jilanacapatac thaker wasarar sarañap Tatitun munañaps jan munañaps yatiñ Almat munapjjäna.",
                "6.": "Ucat Almajj ucataquiw Tatitur jisctʼasïna. Ucat Almajj cut-tasaw jupanacar säna: Laman jakenacajj Manti orake thiya qhurcat aynach toke wasaranjam Sidon jawir maqhatapjjani. Ucat ucanjja Sidon jawirat inti jals token jupanacamp jiquisipjjäta; ucanjja Tatitojj Laman jakenacan catuntat irpat jilanacam jumanacar catuyapjjätam.",
                "7.": "Ucat Zoramamp yokanacapampejj Sidon jawir nuwasiri tamanacapamp maqhatapjjäna. Ucat Manti orake thiya qhurcataru, aynach tok Sidon jawirat inti jals tokenquir wasararuw sarapjjäna.",
                "8.": "Ucat Laman jakenacan nuwasiri tamanacapar catjapjjäna, uca Laman jakenacarusti anatatapjjänwa, wasararuw alis-supjjaraquïna. Ucatsti Laman jakenacan catuntat jilanacaparuw jawsthapipjjäna, uca catuntatanacatsti janiw maynis chhakatäcänti. Jupanacasti quipca orakenacapan utjañapataquiw jilanacapan irpatäpjjäna.",
                "9.": "Uqhäm taripirinacan tunca mayan mara tucusajj sarakäna; Laman jakenacajj uca oraket alis-sutäpjjänwa, Ammonia marcanquirinacajj tucqhatäpjjänwa. Sapa jaquir ammoniaw tucqhataraquïna, uqhämaraqui jachʼa marcapas tucqhatäna, cawquïr marcat-tejj jachʼätap laycojj, janiw Diosajj ucjj tucjcaspat sapcän ucajja, tʼunjataraquïnwa.",
                "10.": "Mä urunac ucajj jan utjirin tucuyatäna, jupanacan amayanacapasti anunacan wasar lakʼonacan tucqhatänwa.",
                "11.": "Ucampis walja uru sarakatatjja, jiwat janchinacjj orakeruw kot-thapipjjäna, ucat mä jucʼa lakʼampiw imjjatapjjaraquïna. Ucampis ucan wali kʼaphïtap laycojja, jaya maranacaw jakenacajj uca Ammonia marcar utjirejj jan sarapcänti. Ucat Nehoranacarojj, kʼala tucqhäwi satänjja, cunalaycutejj jiwayatäcän ucanacajj Nehoran yatïwiparjam iyawsirïpjjänwa; jupanacan orakenacapajj jan utjiriniw tucjjäna.",
                "12.": "Ucat taripirinacan Nefi jakenacjjar sarayäwipan tunca pusin maracamaw Laman jakenacajj Nefi jakenacamp nuwasir jan jutapcänti. Ucat quimsa maraw Nefi jakenacajj uca orakenjj jan nuwasis sumancañanïpjjäna.",
                "13.": "Ucat Almamp Amulecampejj jakenacarojja, kollan utanacapana, kollan chekanacapana, judionacanquir utachat sinagoganacapan juchat cutiquipstañ yatichapjjäna.",
                "14.": "Kawkhaninacatejj jupanacan arunacapar istʼañ munapcän ucanacaruw jan inactʼasajj Diosan arup yatiyapjjäna. Jupanacajj qhitirus yatiyasipcaquïnwa.",
                "15.": "Uqhäm Almamp Amulecampejj sarnakapjjäna, uqhämaraqui walja yakha ucatak ajllit jakenacajj takpak uca orakenjj aru yatiyir sarnakapjjaraquïna. Ucat uca orakenjja ucsa toke orakenacanjja, takpach Nefi jakenac taypin iyawsiri tamajj ut-tʼayatänwa.",
                "16.": "Jupanac taypinjj janiw yakh yakhäñajj utjcänti. Ucat takpach uca orakjjaruw Tatitojj Ajayup wartäna, jaken wawanacapan amuyunacapar waquichañataqui, jan ucajja, jupanacan chuymanacapajja, jupajj jutcan ucapach yatichat ar catokañapatac waquichatäñataqui.",
                "17.": "Jupanacan arutac jan chʼollkheptañanacapataqui, jan iyawsapjjatap laycu tucqhäwir jan puriñanacapataqui, jan ucasti cusisis uca ar catokañanacapatac mä laymjam cheka alir alcatayatäñanacapataqui Dios Tatitupan samaräwipar mantañanacapataquiw uc luräna.",
                "18.": "Uca jakenac taypir sarir sacerdotenacajja, jakenacaruw yatichapjjäna, cʼarisiñ contra, sallkjaña, munapayaña, chʼajjwaña, chhojjriñchañ munaña, ñankh parlaña, lunthataña, lunthatjaña, jiwayaña, wachokaña, take jan tupump munapayaña, take ucanac contraraquiw yatiyapjjaraquïna.",
                "19.": "Jupanacasti ucat jucʼa pacharojj jutir cunaymananacat jakenacarojj uñachayapjjäna; jupanacajj Diosan Yokapan jutäwipata, jupan tʼakhesïwinacapata, jiwañapata, jiwatanacan jactäwipat jakenacar uñachayapjjaraquïna.",
                "20.": "Ucat walja jakenacajj, Diosan Yokapajj cawquirutejj jutcani uca chekat jisctʼasipjjäna. Jupanacarusti jupan jactäwip khepat jupanacar uñstañapat yatichasïna. Ucsti jakenacajj wali cusisisaw istʼapjjäna.",
                "21.": "Uqhämaw iyawsiri tamajj take ucsa oraken ut-tʼayasïna, supayar atipjasa, Diosan arup kʼomätaparjam takpach uca oraken yatiyasa, Tatitojj bendicionanacap jakenacjjar wartasa. Uqhämaw taripirinacan Nefi jakenacjjar sarayäwipan tunca pusin marajj tucusïna."
            },
            "17": {
                "intro": "Marc sarayäw jan catokañ munapcäna, Nefi oraker Laman jakenacar Diosan arup yatiyañatac sarapcän uca Mosian yokanacapan sarnakäwipa, Alman kellkataparjama. Jupanacan tʼakhesïwinacapampi, antutayatapampi.",
                "1.": "Ucat Almajj Gedeon oraket aynach tokeru, Manti orak toker sarascasaw, jupajj Mosian yokanacapamp Zarahemla oraker sarquir jicjjatasajj muspharat jiquisi.",
                "2.": "Diosan qhitapajj nayrïr cut Almar uñstcän ucapachajj uca Mosian yokanacapajj jupampïnwa; ucat Almajj jilanacapar uñjasajj wal cusisïna; uqhämaraqui jupanacan Tatitunjj jilanacapäsipcaquitap laycuw jucʼamp cusisïna. Jupanacajj chekat yatïwin jachʼaptapjjäna, cunalaycutejj jupanacajj suma amuyun jakëpjjänwa, Diosan arup yatiñataquejj kellkatanacan sum thakapjjäna.",
                "3.": "Ucampis ucajj janiw takpachäquiti; jupanacajj wal ayunas mayisisinjja, Diosan yatiyir ajayupanïsaw jutir urunacat yatiyir ajayunïpjjäna. Ucat jupanacajj yatichapcän ucqhajja, Diosan chʼamapamp munañan cancañapampiraquiw yatichapjjäna.",
                "4.": "Jupanacasti Diosan arup tunca pusin maraw Laman jakenacar yatichapjjäna, waljanir cheka yatïwir irpasa. Jïsa, jupanacan arunacapan chʼamanïtap laycojja, waljaniruw Diosan altärapar irpcatapjjäna, jupan sutip aytañataqui, juchanacap jupa nayrakatan arsusiñataquiraqui.",
                "5.": "Aqhäm sarnakäwinacaw jupanacarojj uca saräwinacapan lurasiyäna. Jupanacajj wal tʼakhesipjjäna; janchi tokena amuy tokena tʼakhesisa, mankʼata, umata, chʼajjmita, ajayuns tʼakhesipjjaraquïna.",
                "6.": "Acanacaw jupanacan sarnakäwinacapajja: Jupanacajj taripirinacan nayrïr maran Mosia awquipan ucat mistusajja, awquipamp jakenacan amuyuparjam munañanacapampejj jupanacar marc sarayäw catuyañ muncän ucjj jan catokasa;",
                "7.": "Jupanacajj espadanacapa, wara lawanacapa, arconacapa, michʼinacapa, kʼorawanacapa, wasaran mankʼan jiwayasiñatac apasaw, Zarahemla oraket mistupjjäna.",
                "8.": "Uqhämaw wasarar ajllit jakenacamp Nefi oraker sarasajja, Diosan arup Laman jakenacar yatiyirejj sarapjjäna.",
                "9.": "Ucat jupanacajj walja uruw wasaranjam sarapjjäna, jupanacasti mä jucʼa Tatitun Ajayupat jupanacamp chictʼat sarañatac churañapataqui, lurañäcaspas ucqhajja, Lamanat sarakeri jilanacapar chekat yatïwiru awquinacapan jan cheka catuyat luräwinacapan inamayätapat yatïwir puriyañataqui, Diosan amparapan apnakatäñanacapatac wal ayunasaw mayisipjjaraquïna.",
                "10.": "Ucat Tatitojj Ajayupampiw jupanacarojj sartʼäna; jupasti jupanacarojj chuymachasipjjam –sänwa, ucat chuymachatäpjjäna.",
                "11.": "Ucat Tatitojj jupanacar saraquïna: Laman jake jilanacam taypir sarapjjam ucatsti, arujj ut-tʼayapjjam, ucampis jumanacajj jaya suyañan tʼakhesiñan llampʼupjjäta, nayan suma uñachayäwinac uñachayapjjañamataqui. Nayasti walja jakenacar khespiyañataquiw amparajjan jumanacar apnakapjjäma.",
                "12.": "Ucat Mosian yokanacapampi, jupanac chictʼat sarapcän ucanacan chuymanacapajj, Diosan arup Laman jakenacar yatiyir sarañataquiw kamas catupjjäna.",
                "13.": "Ucat Laman jakenacan orakep thiyanacar puripcän ucqhajja, jupanacajj take tokeruw saratatapjjäna. Jupanacajj cosechap tucuycän ucqha wastat jiquisiñanacapatac Tatitur alcatasaw maynit maynit mistupjjäna; jupanacajj lurañmunapcäns ucan jachʼätap amuyapjjäna.",
                "14.": "Ucasti chekpachaw jachʼänjja; jupanacajj ajjsarcañ lakʼo marcaru, kalarat chuyman marcaruw Diosan arup yatiyañataquejj arsupjjäna. Uca marcajj Nefi jakenacar jiwayañatjja, cusisipjjänwa, uqhämarac lunthatañata, jaket apakañata, jupanacan chuymanacapajj kamir cancañar catuyatänwa; korita, kollketa, cʼajquir kalanacat lupʼipjjäna. Ucanac jicjjatañataquisti, jiwayasa, lunthatjasaw ucanac catokañ munapjjäna.",
                "15.": "Uqhämasti jupanacajj wali jayra marcäpjjänwa, waljaniw wacʼan diosanacar yupaychapjjäna, uqhämaraqui awquinacapan saranacap laycuw Diosan ñankhachäwipajj jupanacar purïna; ucampis Tatitun arsutanacapajj jupanacamp-pachataquïnwa jupanacac juchat cutiquipstapjjaspa ucqha.",
                "16.": "Ucat Mosian yokanacapajj uca luräw lurañ munapjjäna, inas jupanacar juchat cutiquipstañar irpapjjerista, inas jupanacar cutsuyir arustʼäwir uñtʼayapjjaraquirista –sasa.",
                "17.": "Ucatsti maynit maynit jithektasjjapjjäna, Laman jakenac taypiruw sapacamac saratatjjapjjäna, jupanac taypiru sapakat Diosan churat aruparjam chʼamaparjamaw sapa maynejj sarapjjaraquïna.",
                "18.": "Ucat Ammonajj jupanacan jilïripäsa jan ucajja, jupanacar sarayasa, jupanacar jawsäwinacaparjam qhuyapayatapata, Diosan arup jupanacar yatiyatapata, jan ucajj janïr mistcän ucapachajj jupanacar yatichatapata, jupanac taypit mistüna. Uqhäm uca orakenjj maynit maynit take toker sarapjjäna.",
                "19.": "Ucat Ammonajj Ismaelan orakeparuw saräna, ucajj Ismaelan yokanacap laycuw uqhäm sutinïna. Jupanacasti Laman jakenacaruw tucupjjaraquïna.",
                "20.": "Ucat Ammonajj Ismael oraker mantcän ucqhajja, uca Laman jakenacajj jupar catuntasaw ñachʼantapjjäna, take jupanacan amparanacapar jaltʼir Nefi jakenacar ñachʼantasin pʼekechiripan uc callirïpcän ucarjama. Ucajj pʼekechirin munañaparjam lurañapataquïnwa; jupaw jiwayañïpan jiwayäna, catuntañïpan catjjasïna, carcelar jakontañïpans jakontäna, orakepat alisnucuñïpans alisnucüna, take cuns munañaparjam chuym khanartayasiñaparjamaw lurirïna.",
                "21.": "Ucat Ammonajj Ismael oraken pʼekechirip nayrakatar callatänwa. Uca pʼekechirin sutipajj Lamonïnwa, jupasti Ismaelat sarakerïnwa.",
                "22.": "Ucat pʼekechirejj Ammonar uca orakenjj Laman jakenac taypin, jan ucajj jupan marcap taypin utjañ munañapat jisctʼäna.",
                "23.": "Ucat Ammonajj jupar säna: Jïsa nayajj mä kawkha pachaw aca marc taypin utjañ munta; inas jiwañcam acan utjañ munarac-chï.",
                "24.": "Ucat Lamoni pʼekechirejj Ammonat cusisisaw jupan phalanacap jararayäna. Uqhämaraqui jupan mä phuchapamp jakechasiñap munaraquïna.",
                "25.": "Ucampis Ammonajj jupar sänwa: Janiwa, antisas nayajj lokerimaquïyäwa. Ucat Ammonajj Lamoni pʼekechirin lokeripar tucüna. Ucatsti jupajj yakha lokerinacapamp Laman jakenacan luräwiparjamaw uywa tamanacap awatir qhitatäna.",
                "26.": "Ucat jupajj quimsüruw pʼekechirir lokasa, jupajj yakha Laman jakenacjam lokerinacamp uywa tamanacamp Sebus umanac sat umaruw sarasipcäna, take Laman jakenacasti umayañataquiw uywa tamanacap ucar anaquipjjerïna.",
                "27.": "Ucat Ammonamp uca pʼekechirin lokerinacapampejj uywa tamanacap uca umar anaquïpcän uc-chʼañcamaw, uywa tamanacap umar nayrakat anaquipcän uca Laman jakenacat mä kawkhanejj Ammonampin pʼekechirin lokerinacapampin tamanacap chhuqhutatayapjjäna; jïsa, take tokeruw chhuqhutatayapjjäna.",
                "28.": "Ucat pʼekechirin lokerinacapajj aqhäm sasaw chuchasiñ kalltapjjäna: Cunjämatejj pʼekechirejj jilanacasar uywa tamanacapan uca ñankha jakenacan chhuqhutatayatap laycu jiwaycänjja, uqhämaraquiw jiwasanacarojj jiwayapjjestani. Ucat wal jachañ kalltasaw aqhäm sapjjäna: Uywa tamanacasajj chhakaratäjjewa.",
                "29.": "Jupanacasti jiwarayatäñat ajjsarañat jachapjjäna. Ammonasti uc uñjasajj chuyma mankhapan cusisïna; cunalaycutejj aqhäm sänwa: Nayajj chʼamajj uñachtʼayä jan ucajj nayancqui uca chʼama, loker masinacajjar aca uywa tamanac pʼekechirir cut-tayasajja; uqhämat aca loker masinacajjan chuymanacap nayamp sumancayirista, jupanacar nayan arunacajjar iyawsayañajjataqui.",
                "30.": "Uqhamän Ammonajj lupʼcän ucajja, jupan jilanacap satäqui ucanacan llaquisïwinacap uñjasajja.",
                "31.": "Ucat jupajj arunacapamp aqhäm sasaw jupanacar chuymachäna: Jilanacajja, chuymachasipjjam; jiwasanacajj tamanac thaker sarapjjañäni, ucat ucanac anthapisin, aca umar wastat anaquinipjjañäni. Uqhämat pʼekechiritaquejj uca uywa tamanacap imapjjañäni, ucatsti janiraquiw jiwayapquistaniti.",
                "32.": "Ucat jupanacajj tamanac thaker sarasajj Ammonar arcapjjäna, ucat lak jalasaw pʼekechirin tamanacap nayrakatar puripjjäna. Ucat wastat ucanac umar anthapipjjäna.",
                "33.": "Ucat uca jakenacajj wastat tamanacap chhuqhutatayañataquejj saytʼapjjäna. Ucampis Ammonajj jilanacaparojj sänwa: Tamanac muythapipjjam, jan jaltapjjañapataqui. Nayasti tamanacasar chhuqhutatayirinacampiw jaychasir sarä.",
                "34.": "Ucat jupanacajj Ammonan sataparjamaw lurapjjäna. Ammonasti Sebus umanacawjan saytʼir jakenacamp jaychasiriw saräna; uca jakenacasti janiw jucʼaniquïcänti.",
                "35.": "Waljanïtap laycojja, jupanacajj Ammonarojj janiw ajjsarapcänti, Mosian yokanacapar jupanacan amparapat antutayañatac Tatitun Mosiar lurat arsüwipat jan yatitap laycojja, mayniquis jupanacat Ammonar munañaparjam jiwaycaspajj uqhäm amuyasipjjäna. Janiraquiw jupanacajj Tatitut cuns yatipcaraquïnti. Ucat jilanacapar tucqhañat cʼuchiquïpjjäna; ucat pʼekechirin tamanacapar chhuqhutatayañataquejj saytʼapjjäna.",
                "36.": "Ucampis Ammonajj jitcatasaw, kʼorawapamp jupanacar kalamp jupanacar kʼorawtʼañ kalltäna; jupajj wali chʼamampiw jupanac taypir kalanac kʼorawtʼäna. Uqhäm jupajj mä kawkhaniruw jiwayäna, jupan chʼamapat muspharañapcama. Ucampis jupanacajj jiwayat jilanacapat colerasisaw, Ammonar jiwayañatac amtapjjäna. Ucat kalanacapamp jupar jan wactʼayasajja, jachʼa lawanacampiw jiwayir maqhatapjjäna.",
                "37.": "Ucampis cawquïritejj Ammonar jawkʼañatac amparap aytcän ucarojja, ucan amparanacap espadapamp apakäna. Jupajj amparanacapar espadapan ari kʼachhipamp jawkʼasisaw thurtʼasïna, jupanacasti muspharasaw jupa nayrakatat jaltañ kalltapjjäna. Jupanacasti janiw jucʼanïcänti. Jupajj amparapan chʼamapampiw jupanacar jaltayäna.",
                "38.": "Sojjtaniw kʼorawampejj jiwayatäna, ucampis jilïriruquiw espadamp jiwayäna. Ammonasti cawquïr amparanacatejj jupar jawkʼañatac aytcän ucanacarojj tʼiscokayänwa; ucanacasti janiw jucʼaquïcänti.",
                "39.": "Ucat jupajj uca jakenacar jayacam alisnucusajj cut-tanjjänwa. Ucat jupanacarojj uywa tamanacar umayapjjäna, ucatsti pʼekechirin awatiriparuw cut-tayapjjäna; ucat jupanacajj pʼekechirin uc sarapjjäna, Ammonar jiwayañ chʼamtʼirinacan Ammonan espadapamp apakat amparanacap apasa. Uca amparanacsti jupanacan luratanacapat ircatañataquiw pʼekechirin uc markantapjjäna."
            },
            "18": {
                "1.": "Ucat Lamoni pʼekechirejj lokerinacapar take cuntejj ucat uñjapcän ucanacat ircatañataquiw nayrakatapar saytʼayäna.",
                "2.": "Ucat jupanacajj uñjapcän ucanacat takpachan ircatapcän ucata, Ammonan uywa tamanacapar imir suma lokerïtapat yatisa, Ammonan jupar jiwayañ munirinacamp nuwasir jachʼa chʼamapat yatcaraqui ucqhajja, musphasaw säna: Chekpachan jupajj jaket jucʼampiwa. Janit jupajj aca jakenacar jiwayäwinacap layc tʼakhesiyqui uca jachʼa Ajayüqui?",
                "3.": "Ucat jupanacajj aqhäm sapjjäna: Jupan jachʼa ajayütapsa jakëtapsa janiw yatipcti; ucampis aqhäm yatipjjta, jupajj pʼekechirin timanacapan janiw jiwayatäcaspati. Jupan jachʼa chʼamapa, suma amuyunïtap laycusti, nanacampïc ucqhajja, janiw uca timanacajj pʼekechirin uywa tamanacap chhuqhutatayapcaspati. Ucat jupan pʼekechirimp sumancatapjj yatipjjta. Jichhasti pʼekechiri, janiw nanacajj mä jaken uqhäm chʼamanïtapar iyawsapcti; cunalaycutejj jupan jan jiwaycayätap yatipjjta.",
                "4.": "Ucat pʼekechirejj uca arunac istʼcän ucqhajja, jupajj jupanacaruw säna: Jichhajj nayajj jupan Jachʼa Ajayütap yat-ta; jumanacan jacäwinacam imañataquiw sarakani, jilanacamarjam nayan jan jiwañajjataqui. Acapí awquinacasan parlatäqui uca jachʼa Ajayojja.",
                "5.": "Ucapí Jachʼa Ajayun utjatapat Lamonejj awquipat catokcän uca sarajja. Ucampis uca Jachʼa Ajayur iyawsapc-chïnsa cuntejj lurapcän ucajj asquïcaspas uqhäm amuyasipjjäna. Ucampis Lamonejj uca lokerinacar jiwayatäpcän jan asquïcaspas uqhäm amuyasisaw wal ajjsarañ kalltapjjäna.",
                "6.": "Jupajj waljaniruw jiwarayatayna, umarapcän uca tamanacapar chhuqhutatayatap laycu, tamanacar chhuqhutatayapjjatap laycuw jiwarayatäpjjäna.",
                "7.": "Laman jakenacajj yat-tʼatänwa Sebus umanac jacʼan jakenacan uywa tamanacap chhuqhutatayañatac saytʼirejja, uqhämat chhakat tamanacapar quipca orakepar anaquiñataqui. Uqhämat jupanac taypin lunthatjañajj utjäna.",
                "8.": "Ucat Lamoni pʼekechirejj lokerinacaparojj aqhäm sasaw jisctʼäna: Uca jachʼa chʼaman jakejj cawqhanquisa?",
                "9.": "Ucat jupanacajj jupar sapjjäna: Jupajj caballonacamaruw mankʼayasqui. Janïr uca lokerinacajj uywa tamanacapar umayir sarapcän ucqhaw pʼekechirejj jupanacar caballonacapa, carronacapa waquichañanacapataqui Nefi oraker irpayasiñataquiw säna. Uca Nefi orakenjja, Lamonin takpach uca oraketac pʼekechir awquipaw jachʼa mankʼäw utjayäna.",
                "10.": "Ucat pʼekechirejj Ammonan caballonaca, carronaca waquichascatap istʼasajja, Ammonan wali suma phokherïtapat aqhäm sasaw jucʼamp musphäna: Chekpachana, takpach lokerinacajjata, janiw mayni lokerijjas aca jakjam suma phokherïcänti. Jupajj takpach arunacajjar phokhañat amtasi.",
                "11.": "Jichhasti, nayajj jupan Jachʼa Ajayütapjj yatipuntwa; jupan nayan uc jutañap munirista, ucampis ajjsartwa.",
                "12.": "Ucat caballonaca, carronaca pʼekechiritac lokerinacapatac waquichatapatjja, Ammonajj pʼekechirin ucaruw mantäna. Jupajj pʼekechirin uyñakapan mayjätap uñjäna; ucat jupajj pʼekechirin nayrakatapat cutekañampïscänwa.",
                "13.": "Ucat pʼekechirin mä lokeripajj juparojj Rabana sänwa. Ucajj sañ munejja, chʼamani, jan ucajj jachʼa pʼekechiri, cunalaycutejj jupanacan pʼekechirinacapajj chʼamanïpcaspas uqhäm amuyasitap laycuw uqhäm jupar säna: Rabana, pʼekechirejj juman kheparañam muni.",
                "14.": "Ucat Ammonajj pʼekechirin uc cut-tasaw aqhäm juparojj säna: Cuna lurañajjs munt pʼekechiri? Ucat pʼekechirejj mä horjamaw jan camsañ yatitap laycojj jan arscänti.",
                "15.": "Ucat Ammonajj juparojj wastat säna: Cuns nayan lurañajj munta? Ucampis pʼekechirejj jupar janiw arscänti.",
                "16.": "Ucatsti Ammonajj Diosan Ajayupan phoktʼatäsaw, pʼekechirin lupʼïwinacap amuyäna. Ucat jupar säna: Nayan uywa tamanacamar lokerinacamar arjjatatajjata, pakallk jilapar espadamp kʼorawamp jiwayatajjat uywa tamanacamar lokerinacamar arjjatas yakhanacan amparanacap apakatajjat istʼatam laycut lupʼta? Ucatt musphartajja?",
                "17.": "Nayajj sismawa: Cunats wal musphta? Nayajj jakequïtwa, lokerimaquïtwa. Ucat cuna asctejj muntajja, uc nayajj lurä.",
                "18.": "Ucat pʼekechirejj uca arunacar istʼasinjja, jupan lupʼïwinacap Ammonan amuyirïtap amuyäna, ucat wastat musphäna. Ucampis Lamoni pʼekechirejj lacap jistʼarasaw aqhäm juparojj säna: Qhitïtas jumajja? Take cun yatquis uca Jachʼa Ajayütati?",
                "19.": "Ucat Ammonajj sänwa: Janiw ucäcti.",
                "20.": "Ucat pʼekechirejj säna: Cunjämats chuymajjan lupʼïwinacap yat-ta? Jan ajjsaras parlascaquim, ucanacatsti nayar yatiyita. Uqhämaraqui cuna chʼamampitejj uywa tamanacajjar chhuqhutatayir jilanacajjan amparanacap tʼiscuraycta, jupanacar jiwaycta, uc yatiyaraquita.",
                "21.": "Jumatejj ucanacat yatiyitätajja, cuntejj muncta uc churäma. Uqhämaraqui waquisisp ucajja, nuwasiri tamanacajjampiw arjjatirisma, ucampis nayajj takpach jupanacat sipan jucʼamp chʼamanïtam yat-ta; ucat cuntejj nayat catokañ muncta, uc churäma.",
                "22.": "Ammonasti suma kʼoma amuyumpiw Lamonir säna: Nayatejj cuna chʼamamp ucanac lurcta, uc yatiyämajja, arunacajjar yäkätati? Uc nayajj jumat munta.",
                "23.": "Ucat pʼekechirejj juparojj säna: Jïsa, take arunacamaruw iyawsä. Ucat jan sum amuyasisaw arsüna.",
                "24.": "Ucat Ammonajj jupar kamasamp parlañ kalltasajj säna: Mä Diosan utjatapar iyawstati?",
                "25.": "Ucat juparojj säna: Ucajj camsañs muni? Janiw nayajj yatcti.",
                "26.": "Ucat Ammonajj säna: Jachʼa Ajayun utjatapar iyawstati?",
                "27.": "Jupasti, jïsa sänwa.",
                "28.": "Ammonasti sänwa: Ucapí Diosajja. Ammonasti jupar saraquïnwa: Diosäqui uca jachʼa Ajayun take cun alajjpachan acapachan luratapar iyawstati?",
                "29.": "Jupasti sänwa: Jupan acapachan take cun luratapar iyawstwa; ucampis alajjpachat janiw cuns yatcti.",
                "30.": "Ucat Ammonajj jupar säna: Alajjpachajj Diosamp take kollan qhitanacapampejj utjqui uca chekawa.",
                "31.": "Ucat Lamoni pʼekechirejj säna: Oraket alajjanquiti?",
                "32.": "Ucat Ammonajj säna: Jïsa, jupajj take jaken wawanacaparuw uñtaniraqui; jupasti chuyman takpach lupʼïwinacap munäwinacap yati, cunalaycutejj jupan amparapan takeniw kalltäwit lurata.",
                "33.": "Ucat Lamoni pʼekechirejj säna: Nayajj take uca arsutanacamaruw iyawsta. Jumajj Diosan qhitanitätati?",
                "34.": "Ammonasti jupar sänwa: Nayajj jakequïtwa; jakenacasti kalltäwinjja Dios quipc luratänwa. Nayajj jupan kollan Ajayupan ucanac aca jakenacar yatichir jawsatätwa, cunatejj chekäqui cunatejj asquïqui uc yatïwir puriñanacapataqui.",
                "35.": "Mä kawkhaw uca Ajayut nayan utji; ucasti Diosan iyawsatajjarjama munañajjarjamaw yatïwimp chʼamamp churitu.",
                "36.": "Ucat Ammonajj uca arunac arscän ucqhajja, jupajj orak luratata, Adanar luratat yatiyañ kalltasaw take cun jakenacan tincutapat yatiyaraquïna. Juparusti Lehi awquipajj Jerusalenat mistcän ucapachcam arjirinacan arsutäcän uca jakenacan sarnakäwinacapat kellkatanacap kollan kellkatanacap uñachayasaw yatiyäna.",
                "37.": "Uqhämaraqui jupanacaru (cunalaycutejj pʼekechirimpir lokerinacapampiruw yatiyäna) awquinacapan chʼusa wasaranjam takpach saräwinacapata, take mankʼata, umata, sarañata, take uqhämanacan tʼakhesïwinacapat yatiyaraquïna.",
                "38.": "Uqhämaraqui Lamanampin Lemuelampin kallcatäwinacapata, Ismaelan yokanacapan kallcatäwinacapata, takpach uca kallcatäwinacapat jupanacar yatiyäna; uqhämaraqui Lehejj Jerusalenat mistcän ucapachatpacha, ucürcam take uca sarnakäwinacapat kellkatanacs kollan kellkatanacs jupanacar khanañchäna.",
                "39.": "Ucampis ucajj janiw takpachäquiti. Jupajj oraken kalltäwipat waquichatäcän uca cutsuyir arustʼäwit jupanacar khanañcharaquïna. Uqhämaraqui Criston jutäwipata, Tatitun takpach luräwinacapat jupanacar yatiyäna.",
                "40.": "Ucat jupajj take ucanac arsusaw pʼekechirir ucanac khanañchcän uca khepatjja uca pʼekechirejj takpach arunacapar iyawsäna.",
                "41.": "Ucat Tatitur artʼasajj aqhäm sañ kalltäna: Tatay qhuyapayita; juman Nefi jakenacar wal qhuyapayatamarjama, nayampir marcajjampir qhuyapayapjjeta.",
                "42.": "Ucat uca arunac arsquipanjam, jupajj jiwatäcaspas uqhäm oraker liwitat-täna.",
                "43.": "Ucat lokerinacapajj juparojj warmipan ucaruw mä iquiñar callapjjäna. Jupasti pä urump pä arumampiw jiwatäcaspas uqhäm liwisïna. Warmipamp yokanacapamp phuchanacapampisti Laman jakenacan luräwinacaparjamaw jupan chhaktañapat wali llactʼat jaqhusipjjäna."
            },
            "19": {
                "1.": "Ucat pä urump pä arumamp sarakatatjja, jupanacajj mä jiwatar imañatac lurat sepulturar jupan amayap uchañampïpjjänwa.",
                "2.": "Jichhajja, uca pʼekechirin warmipajj Ammonat istʼasaw jupan uc jutañapatac jawsir qhitäna.",
                "3.": "Ucat Ammonajj uca aruparjam lurasaw, pʼekechirin warmipan uc mantäna, uqhämaraqui cuna lurañaptejj jupajj muncpacha uc yatiñ munäna.",
                "4.": "Ucat uca warmejj jupar säna: Chachajjan lokerinacapajj juman kollan Diosan arjiripätam jupan sutipar walja jachʼa luräwinac lurañatac chʼamanïtam yatiyitu.",
                "5.": "Uqhämapunïst ucajja, chachajjan uc sarañam munirista. Jupajj pä urump pä arumampiw iquiñapanqui; yakhepajj janiw jiwatäquit sapjjewa; yakhepanacasti jiwatawa, kʼaphiraquiwa, jupajj sepulturan imantatäñapaw sapjjaraquiwa. Ucampis nayataquejj janiw kʼapquiti.",
                "6.": "Ucaw Ammonajj muncän ucajja, cunalaycutejj jupajj Lamoni pʼekechirin Diosan chʼamapancatapjj yatïnwa; jupajj uca jan iyawsäwin chʼamac jan uñjäwipan jupan amuyupat apakatäscañapjja, uca amuyupar khanqui uca khanan Diosan khapak cancañapan khanapätapjja, uca khanan jupan sumätapan muspharir khanapätapjj yatïnwa – uca khanajj jupan almaparojj cusisiñ mantayi, chʼamac kenayat apjtcaspas uqhäm jupan almapanjj wiñay jacäwin khanapajj khanti. Jupajj pʼekechirin nayra janchipar atipatapjja, jupan Diosan apatap yatiraquïna.–",
                "7.": "Ucat cuntejj pʼekechirin warmipajj jupat munqui ucajj jupan mä sapa munañapaquïnwa. Ucat jupajj pʼekechirin warmipan munañaparjamaw pʼekechirin ucar mantäna. Jupajj pʼekechirir uñjasajja, jupan jan jiwatap yatiraquïna.",
                "8.": "Ucat pʼekechirin warmipar säna: Jupajj janiw jiwatäquiti, antisas jupajj Diosan iquisqui. Kharüruw jupajj wastat sartani. Uqhämasti jan jupar imantamti.",
                "9.": "Ucat Ammonajj jupar säna: Uc iyawstati? Jupasti juparojj sänwa: Juman arumampi nanacan lokerinacajjan arupampiquiw utjitu, ucampis nayajj uca satamarjamajj iyawstwa.",
                "10.": "Ammonasti juparojj sänwa: Jachʼa iyawsatam laycojj qhuyapayatätawa. Nayajj jumaruw sisma: Mama, takpach Nefi jakenac taypina, janipiniw uqhäm jachʼa iyawsäwejj utjquiti.",
                "11.": "Ucat ucapachata, Ammonajj khepürun sartañapatac siscän ucapachcamaw jupajj chachapan iquiñapar uñji.",
                "12.": "Ucat pʼekechirejj Ammonan aruparjamaw sartäna. Jupajj sartascän ucqhajja, jupajj warmiparojj amparat loktasaw aqhäm säna: Diosan sutipajj qhuyapayatäpan, qhuyapayataraquïtaw jumajja.",
                "13.": "Cunjämatejj jumajj jac-ctajja; uca pachpa chekampiw nayajj cutsuyirijjar uñjta, jupasti jutaniwa, mä warmit nacini; cawquïr jakenacatejj jupan sutipar iyawsapcan ucanacaruw cutsuyani. Ucat uca arunac arscän ucqhaw jupan chuymapajj cusisiñamp phoktʼatäna. Jupasti cusisiñat wastat liwitat-täna. Pʼekechirin warmipasti Ajayun atipjatäsajj liwitat-taraquïnwa.",
                "14.": "Laman jakenacajj wali jaqhusiñanac Nefi jakenac taypirojj puriyapjjäna, jan ucajja, Diosan takpach jakenacap taypiruw jaqhusiñ puriyapjjäna, ñankha luräwinacap laycu saranacap laycuraqui. Ucat jupan mayisïwinacaparjama, Laman jake jilanacapjjar Tatitun Ajayupan wartatätap uñjasaw Ammonajj quilltʼasïna. Ucat jilanacapatac Diosan luratap laycuw take chuymamp mayisisajj Diosar yuspagaräna, jupasti cusisiñan atipjataraquïnwa. Uqhäma, quimsanpachaw oraker liwitat-tapjjäna.",
                "15.": "Ucat pʼekechirin lokerinacapajj jupanacan liwitat-tatap uñjasajja, Tatitun ajjsarañan jupanacar puritap laycuw Diosar artʼañ kalltapjjaraquïna. Jupanacaw pʼekechir nayrakatan Ammonan jachʼa chʼamapat ircatapcän ucanacajja.",
                "16.": "Jupanacasti wali chʼamampiw Tatitun sutip aytapjjäna, oraker liwitat-tañapcama. Abis sat mä Laman jake warmiquiw, awquipat muspharcañ uñjäw laycu Tatitur walja mara iyawsasina, jan liwitat-tcänti.",
                "17.": "Ucat Tatitur iyawsasinjja, janiw qhitirus ucjj arscän ti. Ucatsti, takpach Lamonin lokerinacapan oraker liwitat-tatap uñjasa, jupan patronapäcän uca pʼekechirin warmiparu, pʼekechiriru, Ammonar oraker liwisitap uñjasajja, jupajj ucan Diosan chʼamapätap yatïna. Jupanac taypin lurasqui ucjjat jakenacar yatiyasina, jupanacajj uc uñjasajj Diosan chʼamapar iyawsayatäpcaspas uqhäm amuyasaw, jupajj utat ut jaläna, jakenacar ucjjat yatiynokaraquïna.",
                "18.": "Jupanacasti pʼekechirin utapar tantachasiñ kalltapjjäna. Ucat walja jakenacaw tantachasipjjäna. Jupanacasti pʼekechirimpiru, jupan warmipampiru, lokerinacapampirojj jiwatäcaspas uqhäm oraker liwisit muspharasaw uñjapjjäna. Uqhämaraquiw Ammonar uñjapjjäna, jupasti Nefi jakënwa.",
                "19.": "Ucat jakenacajj jupanac-camaw thuthuñ kalltapjjäna. Yakhepajj sapjjänwa: Pʼekechiriw Nefi jakerojj aca oraken kamayejja, ucat aca jachʼa ñankhajj jiwasanacaru, jan ucajja pʼekechirimpir utapampirojj puri –sasa.",
                "20.": "Yakhepanacasti uqhäm sirinacarojj, janiw uqhamäquit sapjjaraquïnwa. Sebus umanacan tamanac chhuqhutatayqui uca lokerinacapar jiwayatap laycuw pʼekechirejj aca ñankhjj utapar apani –sapjjaraquïnwa.",
                "21.": "Jupanacarusti uca Sebus umanac ucsan saytʼir, pʼekechirin uywa tamanacapar chhuqhutatayir jakenacajj janiw uqhämäcaraquit –sapjjänwa. Uca jakenacajj Ammonan pʼekechirin tamanacapar Sebus umanacawjan arjjatas jupanacan jilanacapar jiwayatap laycuw Ammonataquejj colerasipjjäna.",
                "22.": "Ucat jupanacat maynejj Ammonataqui jupan jilapan Ammonan espadapan jiwayatätap laycu colerasisaw, espadap apsusin Ammonar jiwayañatac jawkʼantir jaljjatäna. Jupasti espadap jawkʼantañatac aytcän ucqhaw jupajj jiwat liwitat-täna.",
                "23.": "Jichhajja, Ammonan jan jiwaycayätapjj amuytanwa, Tatitun jupan Mosia awquipar aqhäm satap laycu: Juparojj imäwa; juparusti juman iyawsatamarjamaw luraraquï – ucat Mosiajj juparojj Tatitun imatäñapatac antutäna.",
                "24.": "Ucat uca jakenacajj Ammonar jiwayir espad aytcän uca jaken jiwatap uñjasaw takpach jupanacajj yakha liwitat-tatanacar llamctʼañ ajjsarapjjäna. Jupanacasti wastat musphañ kalltapjjäna, cunjämats aca jachʼa chʼamajj utji, camsañs munpacha? sasaw sapjjäna.",
                "25.": "Jupanac taypit waljaniw, Ammonajj Jachʼa Ajayuw –sapjjäna. Yakhepanacasti jupajj jachʼa Ajayun qhitanitaw –sapjjaraquïna.",
                "26.": "Yakhepanacajj janiw uqhamäquit sasaw takenir sapjjaraquïna. Jupajj Nefi jakenacan jiwasanacar tʼakhesiyir qhitanit jachʼa lakʼow –sapjjänwa.",
                "27.": "Yakhepanacasti Ammonajj Jachʼa Ajayun jiwasanacan ñankha luräwinacas laycu tʼakhesiyir qhitanitaw sapjjänwa. Uca Jachʼa Ajayuw Nefi jakenacarojj imapuni, jiwasanacan amparanacasat khespiyaraqui sapjjaraquïnwa. Uca Jachʼa Ajayojj walja Laman jake jilatanacasaruw tucqhi –sasaw sapjjaraquïna.",
                "28.": "Ucat jupanac taypin wal juchiquiñ kalltapjjäna. Jupanacajj juchiquipcän ucqhajja, uca walja jakenacar tantachaycän uca loker warmiw jutäna. Jupasti uca waltʼat jakenac taypinquir juchhiquïw uñjasajja, jachañcamaw llaquisïna.",
                "29.": "Ucat jupajj pʼekechirin warmipar jacʼachasisaw amparapat waytäna, oraket saytʼayañ munasa. Jupasti amparamp llamctʼatäcän ucspachaw pʼekechirin warmipajj sarthapis saytʼäna; aqhäm jachʼat saraquïna: Qhuyapayat Jesusa, nayar ajjsarcañ mankhapachat khespiyquista! Qhuyapayat Diosay aca marcar qhuyapayam!",
                "30.": "Ucat uc arsusina, amparanacap kʼopirasisa, cusisiñan phoktʼatäsaw jakenacan jan amuyat walja arunac arsüna. Uc lurasinsti, Lamoni pʼekechirin amparapat waytäna; jupasti sarthapisaw saytʼaraquïna.",
                "31.": "Jupasti marcap taypin juchhiquïw uñjasajja, ucspachaw jupanacar tokenokäna, Ammonan lacapat istʼcän uca arunac yatichañ kalltäna. Cawquïrinacatejj arunacapar istʼapcän ucanacajja, Tatitur iyawsasaw cutiquipstapjjäna.",
                "32.": "Ucampis jupanac taypin waljaniw arunacap jan istʼañ munasajj sarjjapjjäna.",
                "33.": "Ucat Ammonajj saytʼcän ucqhasti, jupampi takpach Lamonin lokerinacapampejj jupanacaruw yatichapjjäna; takpach jupanacajj jakenacaru quipcac yatichapjjäna. Chuymanacajj turcatäjjewa janiw jucʼamp ñankh lurañ munapcti –sapjjänwa.",
                "34.": "Waljaniw alajjpach qhitanacar uñjat arsupjjäna, jupanacamp parlat arsupjjaraquïna. Alajjpachanquirinacasti Diosan cunaymananacapat asquïtap jupanacar yatiyapjjäna.",
                "35.": "Ucat waljaniw arunacapar iyawsapjjäna; cawquïrinacatejj iyawsapcän ucanacajja, bautizasipjjaraquïnwa. Jupanacajj asqui marcar tucusaw jupanac taypin iyawsiri tama ut-tʼayapjjäna.",
                "36.": "Uqhämat Tatitun luräwipajj Laman jakenac taypin kalltäna; uqhäm Tatitojj Ajayup jupanacjjar wartañ kalltäna; cawquïrinacatejj juchapat cutiquipstasin jupan sutipar iyawsapqui take ucanacataquejja, Tatitojj uqhäm amparap lokatati."
            },
            "20": {
                "1.": "Ucat jupanacajj mä iyawsiri tama uca oraken ut-tʼayapcän uca khepatjja, Lamoni pʼekechirejj Ammonan jupamp chic Nefi oraker awquipar uñtʼir sarañap munäna.",
                "2.": "Ucat Tatitun arupajj aqhäm sasaw Ammonar purïna: Janiw Nefi oraker sarätati, cunalaycutejj uca pʼekechirejj jumar jiwayañ munani; antisas Midoni orakeruw saräta, cunalaycutejj Aaron jilamamp Muloquimp Ammampejj ucan carcelancapjje.",
                "3.": "Ucat Ammonajj uc istʼasin Lamonir säna: Nayan jilajjamp jilatanacajjampejj Midoninjj carcelancapjjewa. Nayasti jupanacar antutayiriw sarä.",
                "4.": "Ucat Lamonejj Ammonar säna: Nayajj Tatitun chʼamapamp take cun lurañam yat-ta. Ucampis nayajj Midoni orakeruw jumamp sarä. Midoni oraken Antiomno sat pʼekechirejj nayamp sumanquiwa. Ucat nayajj pʼekechirir sumaptayiri, jilanacamar carcelat apsuñapataquiw Midon oraker sarä. Ucat Lammonejj jupar säna: Qhitis jilanacaman carcelancatap yatiytam?",
                "5.": "Ucat Ammonajj jupar säna: Janiw cawcnïr jakes uc yatiyquituti, antisas Diosaw uc nayar yatiyitu. Jupasti nayaruw situ: Jilanacamar antutayir saram, cunalaycutejj jupanacajj Midoni oraken carcelancapjje.",
                "6.": "Ucat Lamonejj uc istʼasinjja, jupajj lokerinacapar caballonacapa, carronacap waquichayäna.",
                "7.": "Ucat Ammonar säna: Jutam, nayajj jumampiw Midoni oraker sarä, ucansti nayajj pʼekechiriruw jilanacamar carcelat apsuñapatac achictʼä.",
                "8.": "Ucat Ammonamp Lamonimpejj ucar sarasipcän ucqhajja, jupanacajj Lamonin take uc-chʼpach orakjjar pʼekechir awquipampiw jiquisipjjäna.",
                "9.": "Ucat Lamonin awquipajj jupar säna: Nayajj jachʼa mankʼäw yokajjanacatac marcajjatac lurcta ucürojj, cunats jan jutcta?",
                "10.": "Ucat saraquïnwa: Aca cʼarisirinacan Nefi jakepampejj cawcs saräta?",
                "11.": "Ucat Lamonejj cawquirutejj sarapcän uc yatiyäna. Chuym usuchjañat ajjsarayasisa.",
                "12.": "Uqhämaraquiw jupajj yatiyäna, cunat-tejj jancʼas jan jutcän ucata. Ucatsti, cunat-tejj awquipajj waquichqui uca fiestar jan sarcän uc yatiyaraquïna.",
                "13.": "Ucat Lamonejj take ucanac awquipar yatiyquipan, wali muspharataw awquipan jupatac colerasitap amuyäna, ucat awquipajj Lamonir säna: Lamoni, jumajj cʼarisirïcän ucan Nefi jaken yokanacapar antutayirit sarascta. Uca cʼarisirejj awquinacasat lunthati, jichhasti wawanacapajj jiwasar chʼiqhi jan wali amuyunacapamp cʼarisïwinacapamp sallkjasaw wastat orakenacas apaker jiwas taypir jutapjje.",
                "14.": "Ucat Lamonin awquipajj Ammonar espadamp jiwayañapataquiw jupar säna. Uqhämaraqui jupan Midoni oraker jan sarañapatac arsuraquïna, antisas Ismael oraker jupamp cut-tañapataquiw saraquïna.",
                "15.": "Ucampis Lamonejj juparojj sänwa: Janiw nayajj Ammonar jiwaycäti, janiraquiw Ismael orakerus cut-tcaraquïti; antisas najajj Midoni orakeru, Ammonan jilanacapar antutayiriw sarä. Jupanacan asqui jakëtapjj yat-twa, cheka Diosan kollan arjiripätap yatiracta.",
                "16.": "Awquipasti uca arunac istʼasinjja, jupatac colerasisaw jawkʼantañatac espadap aysusïna.",
                "17.": "Ucampis Ammonajj maqhatasaw jupar säna: Janiw yokamar jiwaycätati. Ucampis jupan juchanacapat cutiquipstatap laycu jupan tucusiñapajj juman tucusiñamat sipan jucʼamp sumäspawa. Jumatejj jichhajj colerasiñaman tucusismajja, almamajj janiw khespiyatäcaspati.",
                "18.": "Ucat juman cutekañamajj waquisi. Jumatejj yokamar jiwayasmajja, jan juchan jakëpana, jupan wilapajj Dios Tatituparuw jumar quipc lurañapatac oraket artʼaspa. Inas ñankhachatächisma.",
                "19.": "Ucat Ammonajj uca arunac jupar satapatjja, jupajj aqhäm sasaw arsüna: Nayatejj yokajjar jiwayiristjja, jan juchan wil wartirista; jumaw jupar tucqhañ munqui ucätajja.",
                "20.": "Ucat Ammonar jiwayañataquiw amparap aytäna. Ucampis Ammonajj jawkʼanacaparojj thurtʼasïnwa, amparap jan onjjtayañcamaw jawkʼjjäna.",
                "21.": "Ucat pʼekechirejj Ammonan jupar jiwayañap amuyasaw Ammonarojj jan jiwayañapatac achicañ kalltäna.",
                "22.": "Ucampis Ammonajj espadap aytasaw jupar säna: Janitejj jumajj jilanacajjan carcelat mistuñap antutcätajja, nayajj jawkʼantämawa.",
                "23.": "Ucat pʼekechirejj jiwañar ajjsarasaw aqhäm säna: Jumatejj nayar jan jiwayquitätajja, cuntejj muncta, marcajjat chicatcamasa, uc nayajj churäma.",
                "24.": "Ucat Ammonajj pʼekechirir munañaparjam ajjsarayatap amuyasaw juparojj säna: Jumatejj jilanacajjan carcelat mistuñapatac antutätajja, Lamonejj marcap catjjäsiscaquiraquini, jupatac jan colerascätajja, cuntejj lupʼqui uca quipca, munañaparjam lurañap antutätajja, nayajj janiw jiwaycämati. Jan uqhäm lurcätajja, jiwayañataquiw jawkʼantäma.",
                "25.": "Ucat Ammonajj uca arunac arscän ucqhajja, pʼekechirejj jacascatapat cusisiñ kalltäna.",
                "26.": "Ucat Ammonan jupar jan jiwayañ munataparu, Lamoni yokapatac jachʼa munasiñ utjatap uñjasajja, jupajj wali muspharasaw säna: Jilanacamar antutañajja, Lamoni yokajjan marcapar catuscaquiñapac munatam laycuw nayajj yokajjan jichhat wiñaycam marcapar catuñap churäma, janiraquiw jucʼamp jupjjar saraycaraquïti.",
                "27.": "Uqhämaraqui jilanacaman carcelat mistupjjañapa, jumampin jupanacampin nayan marcajjar jutañam antutaraquïma; cunalaycutejj wal jumanacar uñjañ munapjjäma. Uca pʼekechirejj jupan arsut arunacapata, Lamoni yokapan arsut arunacapat wal muspharäna, ucat ucanac yatjjatañ munäna.",
                "28.": "Ucat Ammonamp Lamonimpejj Midoni orakeruw sarasipcaraquïna. Uqhämaraqui Lamonin uca orakjjar pʼekechirimp sumancatap laycuw Ammonan jilanacapajj carcelat mistuyatäpjjäna.",
                "29.": "Ucat Ammonajj jupanacar uñjasa, jupanacan kʼara janchïtap thuru phalanacapan janchipar wal qharsutap laycuw wal llaquisïna. Jupanacajj umata, mankʼata, cunayman tʼakhesiyäwinacat tʼakhesipjjäna. Ucampis take tʼakhesïwipanjj llampʼüpjjänwa.",
                "30.": "Jupanacajj jucʼamp chʼollkhe jan altʼir marcan amparaparuw puripjjäna. Ucat arunacapar jan yäkapcänti, jupanacajj jupanacar jawkʼapjjänwa. Alisnucupjjaraquïnwa, utat utaru, mawjat mawjaru, Midoni oraker puriñapcamaw alis-supjjaraquïna. Ucan jupanacajj catuntatäpjjäna, thuru phalanacamp ñachʼantata, carcelar jakontatäpjjaraquïna. Walja urunac uca carcelancasin Ammonampin Lamonimpin antutayatäpjjäna."
            },
            "21": {
                "intro": "Aaronampin Muloquimpin jilanacapampin Laman jakenacar yatiyäwinaca.",
                "1.": "Cunapachatejj Ammonamp jilanacapampejj Laman jakenacan orakep thiyan jaljtapcän ucqhajja, Laman jakenacan awquinacapan nacïw orakepat Jerusalen sat orakeparuw Aaronajj saräna; ucasti Mormon orak thiyanacamp chicänwa.",
                "2.": "Uca Laman jakenacamp Amalequir arquirinacamp Amulon jakenacapampejj jachʼa Jerusalen sata marc ut-tʼayapjjäna.",
                "3.": "Jichhajja, uca Laman jakenac pachpajj chʼollkhëpjjänwa, ucampis Amalequir arquirinacamp amulonaru arquirinacampejj jucʼamp chʼollkëpjjänwa. Ucat Laman jakenacan chuymanacap chʼollkheptayapjjäna, ñankha ajjtcañ luräwinacapamp jachʼaptapjjañapataqui.",
                "4.": "Ucat Aaronajj Jerusalen marcaruw purïna, ucatsti Amalequir arquirinacaruw nayrakat yatiyañ kalltäna. Jupajj sinagoganacapan jupanacar yatiyañ kalltäna; cunalaycutejj jupanacajj nehoranacan iyawsäwiparjam sinagoganac utachapjjäna. Walja Amulonaru arquirinacamp Amalequir arquirinacampejj nehoranacan iyawsäwiparjam luririnacäpjjänwa.",
                "5.": "Ucat Aaronajj sinagogapar jakenacar yatiyir mantcän ucqhajja, jupanacar parlcän ucqhajja, mä Amalequir arquiri jakew saytʼasa, jupamp juchhiquiñ aqhäm sas kalltäna: Cunas ircatcta ucajja? Qhitar uñjtati? Cunats qhitanacajj nanacar jan uñstapquitu? Janit aca marcajj juman marcamjam quipca sumäqui?",
                "6.": "Uqhämaraquiw sapjjesta; janitejj juchanacamat cutiquipstapcätajja, chhakapjjätaw –sasa. Cunjämats jumajj chuymanacajjan lupʼiñap munañap yat-tajja? Cunjämats nanacan cuna juchat cutiquipstañajjs yat-ta? Cunjämats nanacan jan asqui marcätajj yat-ta? Nanacajj kollan chekanac lurapjjta; Diosar yupaychirejj tantachasipjjaractwa. Nanacajj Diosan take jakenacar khespiyañaparuw iyawsapjjta.",
                "7.": "Ucat Aaronajj jupar säna: Diosan yokapan jakenacar juchanacapat cutsuyir jutañapar iyawstati?",
                "8.": "Ucat uca jakejj jupar säna: Nanacajj uc yatitamjj janiw iyawsapcti. Janiw uca lokhe amuy saranacar iyawsapcti. Juman jutir cunaymananacat yatitamarojj janiw iyawsapcaracti, janiraquiw awquinacaman awquinacajjan jutir cunaymananacat parlapcän uca yatitaparus iyawsapcaracti.",
                "9.": "Aaronasti Criston jutañapjjata, jiwatanacan jactañapjjat kellkatanac khanañchañ kalltäna; jakenacar cutsuyañajj janiw utjcaspati, jan ucasti, Criston tʼakhesïwip laycu jiwäwip laycu, wilapan juchanacan tʼakhesiyäwipar phokhañ laycuquiw utjaspa.",
                "10.": "Ucat jupajj ucanac jupanacar khanañchañ kalltcän ucqhajja, jupataquiw colerasipjjäna, jupar sawcjjayañ kalltapjjaraquïna; janiw arsut arunacapar istʼañ munapcänti.",
                "11.": "Ucat jupajj arunacapar jan istʼañ munapjjatap uñjasajja, jupajj sinagoganacapat mistüna, ucat Ani-Anti sat marcaruw sararaquïna. Ucansti Muloquiruw jupanacar yatiyquir jicjjatäna. Uqhämaraqui Ammampir jilanacapampir jicjjataraquïna. Jupanacasti waljanimpiw arjjat juchiquipjjäna.",
                "12.": "Ucat jupanacajj jakenacan chuymanacapar chʼollkheptayañap amuyapjjäna, ucat uca marcat mistusin, Midoni oraker jutapjjaraquïna. Ucansti waljaniruw ar yatiyapjjäna, jucʼaniquiraquiw yatichat arunacaparojj iyawsapjjäna.",
                "13.": "Ucampis Aaronampir mä kawkha jilanacapampir catuntasaw carcelar jakontapjjäna; jan catjatanacasti Midoni oraket ucsa toke orakenacaruw jaltjjapjjäna.",
                "14.": "Uca carcelar jakontatanacajj walja cunaymananac tʼakhesipjjäna; jupanacasti Ammonampin Lamonimpin amparapamp antutayatäpjjänwa, isiyatäpjjaraquïnwa.",
                "15.": "Jupanacasti ar yatiyirejj wastat sarapjjäna; uqhämaw nayrïr cutejj carcelat antutayatäpjjäna, uqhäm tʼakhesipjjaraquïna.",
                "16.": "Jupanacasti cawqharutejj Tatitun Ajayupan irpatäpcän ucar sarasaw take Amalequir arquiri jakenacan sinagoganacapana, jan ucajja, mantayapcän take uca Laman jakenacan tantachasïwinacapan, Diosan arup yatiyapjjäna.",
                "17.": "Ucat Tatitojj jupanacan waljanir chekat yatïwir irpaniñapcamaw jupanacarojj qhuyapayañ kalltäna. Jïsa, juchanacapata, awquinacapan saranacapan jan chekätap jupanacajj waljanir iyawsayapjjäna.",
                "18.": "Ucat Ammonamp Lamonimpejj Midoni oraket Ismael tuti orakeparuw cut-tapjjäna.",
                "19.": "Lamoni pʼekechiristi Ammonan jupar lokañaps lokerïñaps janiw muncänti.",
                "20.": "Antisas Ismael orakenjja, sinagoganac utachayäna; ucat jupan marcaparu, jan ucajja, jupan sarayat jakenacaruw tantachayäna.",
                "21.": "Jupajj jupanacat cusisïna, walja cunaymananac yaticharaquïna. Uqhämaraqui jupan sarayäwipanquir marcätapat jupanacar yatiyäna, pʼekechirin awquipan munañaparjam sarayäwipat antutat marcätapat jupanacar yatiyäna; cunalaycutejj awquipajj take Ismael orakenquiri ucsa tokenquir jakenacjjar sarayañap jupar churäna.",
                "22.": "Uqhämaraqui, cawqhancapcaspasa Lamoni pʼekechirin orakepancapcasp ucqhasa, Dios Tatitupar munañaparjam yupaychañatac antutatanacapat jupanacar yatiyaraquïna.",
                "23.": "Ammonajj Lamoni jakenacar yatiyaraquïnwa; jupasti take asqui cunaymananacat jupanacar yatichäna. Jupasti sapüruw jan karjas jupanacar ewjjäna; jupanacasti arunacapar yäkasajj Diosan camächitanacap lakaw phokhapjjäna."
            },
            "22": {
                "1.": "Jichhajja, Ammonajj Lamonin jakenacapar jan inactʼas yatichasquipan, Aaronampin jilanacapampin sarnakäwinacapar cut-tañani. Jupajj Midoni oraket mistcän uca khepatjja, Nefi oraker Lamonin uc-chʼpach orakjjar pʼekechir awquipan utapar Ajayun irpatänwa. Uca pʼekechiristi Ismael orakeruquiw jan pʼekechirïcänti.",
                "2.": "Ucat Aaronajj pʼekechirin palacioparu, pʼekechirin uc jilanacapamp mantasaw jupa nayrakatan altʼas aqhäm säna: Pʼekechiriya, nanacajj carcelat mistuyapquista uca Ammonan jilanacapäpjjtwa.",
                "3.": "Jichhasti, pʼekechiriya, jumatejj jan jiwayapquitätajja, nanacajj lokerimäpjjäwa. Ucat pʼekechirejj jupanacar säna: Saytʼapjjam, janiw jiwayapcämati, janiraquiw lokerijjäpcätati. Antisas jumanacan nayar yatichañam munta. Ammon jilaman wali suma jakëtapa, arunacapan jachʼätapat amuyujjan llaquista. Cunats jupajj jumanacamp chicajj Midoni oraket jan jutqui uc yatiñ munaracta.",
                "4.": "Ucat Aaronajj pʼekechirir säna: Tatitun Ajayupajj yakha tokeruw jupar jawsi; jupajj Lamonin jakenacapar yatichiriw Ismael oraker sari.",
                "5.": "Ucat pʼekechirejj jupanacar säna: Tatitun Ajayupat parlapcta ucajj cunasa? Ucaw nayarojj wal llaquisiyitu.",
                "6.": "Uqhämaraqui Ammonan aqhäm satapajj: Juchanacamat-tejj cutiquipstätajja, khespiyatäyätawa, juchanacamat jan cutiquipstcätajja khep khepa urun jakonucutäyätawa –sisqui ucajj camsañs muni?",
                "7.": "Ucat Aaronajj jupar säna: Diosan utjatapar iyawstati? Ucat pʼekechirejj säna: Nayajj Amalequir arquirinacan Diosaw utj satap yat-ta, ucatsti jupanacan yupaychañatac tantachasiñanacapataquejj kollan utanac utachapjjañapataquejj jaysaractwa. Jichhasti, jumatejj jichhajj Diosajj utjiw sätajja, nayajj iyawsäwa.",
                "8.": "Ucat Aaronajj uc istʼasajj chuymapan cusisiñ kalltäna, ucat jupajj säna: Pʼekechiriya, cunjämatejj jumajj chekpach jacasctajja, uca pachparaquiw Diosajj utji.",
                "9.": "Ucat pʼekechirejj säna: Awquinacasar Jerusalen oraket irpscän uca Jachʼa Ajayut Diosajja?",
                "10.": "Ucat Aaronajj jupar säna: Jïsa, jupatejj uca Jachʼa Ajayüchejja, ucat take cun lurarac-chi alajjpachansa acapachansa, ucarojj iyawstati? –saraquïnwa.",
                "11.": "Ucat jupajj säna: Jïsa nayajj Jachʼa Ajayun take cun luratap iyawsta. Nayajj juman take ucanacat yatiyañam munta, take arunacamaruw iyawsaraquï.",
                "12.": "Ucat Aaronajj jupan arunacapar pʼekechirin iyawsañap uñjasaw, jupajj Adanar luräwita, kellkatanac pʼekechirir leyiñ kalltäna. Cunjämats Diosajj jakenacar jupa quipc luräna, cunjäms jupajj camächitanac churäna, cunjäms jakenacajj camächit pʼaquitap laycojj tincün ucanacjjat khanañchäna.",
                "13.": "Aaronasti kellkatanac juparojj khanañchäna, Adanar utjatatpach jakenacan tincutapata, jupanacan janchjam utjäwipata, Criston sutipar iyawsirinacatac orak ut-tʼayäwit Cristo toket waquichatäcän uca cutsuyir arustʼäwit jupar uñachayasa.",
                "14.": "Jakenacan tincutap laycojja, janiw jupanacajj quipca luräwinacapat cuns catokapcaspati; ucampis Criston tʼakhesïwipamp jiwañapampejj jakenacan juchanacapan tʼakhesiyäwiparuw phokhe; iyawsaña, juchat cutiquipstaña, uqhämanac toketa. Juchajj jiwañan phalanacap tʼakjje, sepulturan jan atipäwinïñapataqui, jiwañan michʼipan khapak cancañar suyañ chhaktañapataqui. Aaronasti take ucanac pʼekechirir khanañchäna.",
                "15.": "Ucat Aaronajj ucanac jupar khanachcän uca khepatjja, pʼekechirejj sänwa: Jumas parlctas uca wiñay jacäwinïñajjataquejj cuns luräjja? Jïsa, cuns lurä aca ñankha ajayur chuymajjan apsusin Diosan Ajayup catokasin Diosat naciñajjataqui, cusisiñan phoktʼatäñajjataqui, khep khepa urun jan jakonucutäñajjataquejj cuns luräjja? Jupajj sänwa: Nayan utjqui take ucanac jaytjjä; jïsa marcar sarayäwejj uca jachʼa cusisiñ catokañajjatac jaytjjaraquï.",
                "16.": "Ucampis Aaronajj jupar sänwa: Jumatejj uc munstajja, Dios nayrakatan altʼätajja, jïsa, jumatejj take juchanacamat cutiquipstjjätajja, Diosan sutipar iyawsañamp artʼasa, catokañamar iyawsas jupa nayrakatan altʼätajja, jumajj muncta uca suyañjj catokätawa.",
                "17.": "Ucat Aaronajj uca arunac arscän ucqhajja, pʼekechirejj quilltʼasaw Dios nayrakatan altʼäna. Jupajj orakcam altʼasaw aqhäm sas jachʼat artʼäna:",
                "18.": "Diosay, Aaronajj Diosaw utj situwa; Diosatejj utjchejja, jumatejj Diosästajja, nayar uñtʼayasitaya, nayasti jumar uñtʼañataqui, jiwatat jactañajjataqui khep khepa urun khespiyasiñajjataquiw take juchanacajj jaytjjaraquï. Ucat pʼekechirejj uca arunac arcscän ucqhajja, jupajj jiwatäcaspas uqhämaw liwitat-täna.",
                "19.": "Ucat lokerinacapajj take cuntejj pʼekechirir camachcän ucanac warmipar yatiyäna. Warmipasti pʼekechirin uc mantäna; ucat jupajj pʼekechirir jiwatäcaspas uqhäm liwisit uñjasajja, Aaronamp jilanacapamp pʼekechirir liwisiyapcaspas uqhäm saytʼat uñjasaw, jupanacatac colerasïna. Ucat jupajj lokerinacapar, jan ucajj pʼekechirin lokerinacaparojj jupanacar catuntasin jiwayapjjañapataquiw säna.",
                "20.": "Ucampis lokerinacajj pʼekechirin cunat liwisitaps uñjapjjänwa, ucat Aaronampir jilanacapampir catuntañjj ajjsarapjjäna; jupanacasti pʼekechirin warmiparojj aqhäm sasaw achictʼapjjäna: Cunats aca jakenacar jiwayapjjañajjatac parlapjjesta? Jupanacat maynïrejj takpach nanacatjj jucʼamp chʼamaniwa, nanacaruw antisas jiwayapjjetaspajja.",
                "21.": "Ucat pʼekechirin warmipajj lokerinacan ajjsaratap uñjasaw, mä ñankhan jupar puriñapat jupar ajjsararaquïna. Ucat lokerinacapar qhitäna, jakenacapar jawsiri, Aaronampir jilanacapampir jiwayapjjañapataqui.",
                "22.": "Ucat Aaronajj pʼekechirin warmipan jiwayañ munascaquitap uñjasa, jakenacan chuymanacapan chʼollkhëtap yatisaraqui, walja jakenac tantachasisajj jupanac taypin jachʼa chʼajjwamp ojjöwimp utjañapat ajjsaräna. Ucat amparap loktasaw pʼekechirirojj oraket waytäna ucat jupar säna: Saytʼam. Jupasti chʼamap catokasaw saytʼäna.",
                "23.": "Ucajj pʼekechirin warmip nayrakatan lurasïna, walja lokerinac nayrakatan lurasiraquïna. Uc uñjasasti jupanacajj muspharasaw ajjsarañ kalltapjjäna. Ucat pʼekechirejj jupanacar jacʼachasisaw yatiyañ kalltäna, jupasti take utapanquirinacan Tatitur cutiquipstañapcamaw jupanacar yatichäna.",
                "24.": "Pʼekechirin warmipan jawsayatap laycusti walja jakenacaw tantachasipjjäna; jupanac taypinsti Aaronampit jilanacapampit walpun thuthuñ kalltapjjäna.",
                "25.": "Ucampis pʼekechirejj jupanacar jacʼachasisaw yatiyäna. Jupanacasti Aaronampi jupamp chictʼatäpcän ucanacampejj sumaptapjjänwa.",
                "26.": "Ucat pʼekechirejj jakenacan sumaptatap uñjasaw Aaronampir jilanacapampirojj uca jakenac taypir irpantasaw ar yatiyäna.",
                "27.": "Ucat pʼekechirejj take uca orakenjj yatiynokäw apayäna, take orakepanquir jakenacaparu, take ucsa toke orakenacanquirinacaru, inti jals token inti jalant token lamar thiyacama, inti jals lamarat inti jalant toke lamarcam utjir cʼullcʼu wasaran Zarahemla oraket jaljatäsina, take tokena lamar thiyanacana, Zarahemla orak alay tokenquir wasar thiyanacana, Manti thiyanacana, Sidon jawir kalltäw tokena, inti jals toket inti jalant toker sariri – uqhämaw Laman jakenacamp Nefi jakenacampejj jaljatäpjjäna.",
                "28.": "Jichhajja sinti jayräcän uca Laman jakenacajj wasaran chʼujllanacan utjapjjäna; jupanacasti Nefi orakenjj inti jalant toke wasaran chʼekentatäpjjänwa. Uqhämaraqui Zarahemla oraket inti jalant tokena lamar iran thiyana, Nefi orakena inti jalant tokena awquinacapan nayrïr tuti orakewjapana, uqhäm lamar thiyana utjapjjäna.",
                "29.": "Uqhämaraqui walja Laman jakenacajj inti jals toke lamar thiyana, ucsar Nefi jakenacan alis-sutäsaw utjaraquïna. Ucat Nefi jakenacajj niyapuniw Laman jakenacan muyuntatäpjjäna; ucampis Nefi jakenacajj wasar thiyanacanac take uca alay toke orakenac catupjjäna, Sidon jawiran kalltäwipsa inti jals toket inti jalant tokecama, wasar ucsäjjana, alay tokena jupanacan Jilarquir sat orakcama.",
                "30.": "Uca orakesti Zarahemla jakenacan catjatänwa, jakenacan marcachata, tucqhata chʼaqhanacapat parlctan uca Chʼusa Jaytanucut sat oraken thiyapcamänwa, alay tokencatap laycu. Uca Chʼusa Jaytanucut sat orakesti jupanacan nayrïr purit chekänwa.",
                "31.": "Uca oraketsti jupanacajj aynach toke wasararuw maqhatapjjäna. Ucat alay toke orakejj Chʼusa Jaytanucut orak satänwa, aynach toke orakesti take cunayman casta lakʼonacan phoktʼatäqui uca wasarajja, Jilarquir Orak satänwa. Uca lakʼonacat mä kawkhajj alay toke oraket mankʼa thakeriw jutapjjatayna.",
                "32.": "Jichhajja, Jilarquir orakemp Chʼusa Jaytanucut orakemp uca orak jaljata, mä Nefi jaketaquejj mä uru chican saräwiquïnwa, inti jalsu toketa inti jalant toke lamarcama. Uqhäm Nefi orakemp Zarahemla orakempejj niyapuniw umamp muyuntatäna; alay toke orakemp aynach toke orakemp jicthaptcän uca taypinjj jiscʼa simpa waña orakequiw utjäna.",
                "33.": "Ucat Nefi jakenacajj Jilarquir orake, inti jals toketa inti jalant toke lamarcam catupjjäna. Uqhäm Nefi jakenacajj sum amuyasaw arjjatirinacapamp nuwasiri tamanacapampi Laman jakenacaru aynach toker jarcʼantapjjäna, jupanacan alay toke orakenac jan jucʼamp catupjjañapataqui, alay toke oraker jan chʼekentañanacapataqui.",
                "34.": "Ucat Laman jakenacajj Nefi oraken ucsa toke wasaranac orakenac catupjjañapäna. Ucasti Nefi jakenacan wali suma amuyäwipänwa. Laman jakenacajj jupanacan timanacapïpan take token janiw jupanacat tʼakhesipjjañapäcänti. Uqhämaraqui munañaparjam jaltañanacapatac orakenïñapataquiraquïnwa.",
                "35.": "Jichhajja, nayajj ucanac arsusinjja, Ammonan Aaronan Omneran Himnin jilanacapampin sarnakäwiparuw cut-tä."
            },
            "23": {
                "1.": "Ucat Laman jakenacan pʼekechiripajj takpach jakenacaruw yatiynokäw apayäna, jakenacan Ammonaru Aaronaru Omneraru Himniru, Diosan arup mayni yatiyir sarir jilatanacapar jan cun camächapjjañapataqui, cawqhantejj jupanacajj jicjjatasipcasp uca chekana takpach orakepana.",
                "2.": "Uca pʼekechirejj jupanacar jan ñachʼantañanacapataqui, carcelar jakontañanacapataquiw yatiynokäw apayäna. Janiraquiw thuscataña, jawkʼaña, sinagoganacapat alis-suña, asutʼiña, ucanac jupanacar lurapjjañapäcänti. Janiraquiw kalanacamp jupanacar cʼuphapjjañapäcänti, antisas jupanacarojj utanacaparu, kollan utanacaparu, kollan chekanacaparojj mantayasipcaquiñapänwa.",
                "3.": "Uqhäm pʼekechirimpin take utapanquirinacapampin Tatitur cutiquipstatap laycuw, jupanacajj munañaparjam ar yatiyir sarnakapjjañapäna. Ucat pʼekechirejj takpach orakeparu, jakenacaparu Diosan arup jan jarcʼapjjañapataquiw yatiynokäwip apayäna. Uqhämaraqui arun uc-chʼpach oraker sarañapataqui, jakenacapan awquinacapan saranacapan ñankhätap iyawsañataqui, takpachanin jila purätap amuyasipjjañapataqui, jiwayaña lunthatjaña lunthataña wachokaña cawquïr ñankha luraña jan lurapjjañapar iyawsayañataquiw, uca arojj jupanac taypir sarañapäna.",
                "4.": "Jichhajja pʼekechirejj uca yatiynokäw apaycän ucqhajja, Aaronamp jilanacapampejj marcat marcar yupaychañ utat yupaychañ utaru, iglesianac ut-tʼayasa, sacerdotenacar yatichirinacar uca oraken Laman jakenac taypin, Diosan arup Laman jakenac taypin yatiyañataqui ut-tʼayasaw sarapjjäna. Uqhämat waljanir iyawsayañ kalltapjjäna.",
                "5.": "Warank warankanacaw Tatitut yatïwir puriyatäpjjäna; jïsa warank warankanacaw Nefi jakenacan saranacapar iyawsayatäpjjäna. Jupanacajj jichhacamaw catuyat kellkatanacata, yatiyäwinacat yatichatäpjjäna.",
                "6.": "Tatitojj cunjämatejj chekpach jacqui, uca pachpa chekampi cawquïrinacatejj iyawsapcäna, jan ucajja, Ammonampin jilanacapampin jutir urunacat yatiyir Ajayur Diosan yatiyir ajayurjam yatiyañanacapana, Diosan chʼamapajj jupanacan muspharcañanac lurcäna, ucat cawquïrinacatejj chekat yatïwir puriyatäpcänjja – jïsa, nayajj sapjjssmawa: cunjämatejj Tatitojj jacqui, uca pachpa chekampiw cawquïr Laman jakenacatejj yatiyäwinacapar iyawsas Tatitur cutiquipstapcän ucanacajj janipiniw ucat sarakapcänti.",
                "7.": "Jupanacajj asqui marcaruw tucupjjäna, kallcatäwipan armanacap apanucupjjäna, ucatsti janiw jucʼamp Dios contrajj saytʼapcänti, janiraquiw cawcnïr jilanacap contras saytʼapcaraquïnti.",
                "8.": "Jichhasti, acanacaw Tatitur cutiquipstapcän ucanacajja.",
                "9.": "Ismael orakenquir Laman jakenaca;",
                "10.": "Midoni orakenc-cän uca Laman jakenacata;",
                "11.": "Nefi marcanc-cän uca Laman jakenacata;",
                "12.": "Uqhämaraqui Silom orakenquiri, Semlon orakenquiri, Lemuel marcanquiri, Simnilom marcanquiri Laman jakenacata.",
                "13.": "Ucanacajj Tatitur cutiquipstat Laman marcanacan sutinacapawa. Ucanacaw kallcatäwipan armanacap apanucupjjäna. Jïsa, take nuwasiñ armanac apanucupcän ucanacajja, Laman jakenac-camaquïnwa.",
                "14.": "Amalequitanacatsti mayniquiw Diosar cutiquipstäna. Janiraquiw maynis amulonitanacatjj Diosar cutiquipstcänti. Antisas jupanacajj chuymanacap kalaptayapjjäna, uqhämaraqui Laman jakenacan chuymanacap chʼollkheptayapjjäna. Jïsa, take jupanacan marcanacapana, estancianacapana, uqhäm chʼollkheptayapjjaraquïna.",
                "15.": "Ucat juchanacapat cutiquipstasin chekat yatïwir puris Tatitur cutiquipstapcän take uca marcanacan sutinacap ayt-tan.",
                "16.": "Ucat pʼekechirimp Diosar cutiquipstatanacampejj jupanacan jilanacapat uñtʼañapataquiw sut munapjjäna; ucat pʼekechirejj Aaronampir walja sacerdotenacapampiruw jisctʼäna, cuna sutimpitejj uñtʼatäcaspajj uc arustʼañataqui.",
                "17.": "Ucat jupanacajj Anti-Nefi-Lehi sutimpiw satäpjjäna; uca sutit uñtʼatäsasti, janiw jucʼamp Laman jakenaca satäpcänti.",
                "18.": "Jupanacajj wali trabajir marcaruw tucupjjäna, jupanacasti Nefi jakenacampejj sumancapjjänwa; ucat jupanacajj Nefi jakenacamp alaquipasipjjäna, Diosan ñankhachäwipasti janiw jucʼamp jupanacar arctjjänti."
            },
            "24": {
                "1.": "Ucat Amulon Helam Jerusalen uca orakenacanquiri, jïsa, takpach ucsa toke orakenquiri, Diosar jan cutiquipstata, Anti-Nefi-Lehi suti jan catjjarur Laman jakenacampir amalequir arquirinacampir amulonaru arquirinacampiru amalequir arquirinacamp amulonaru arquirinacampejj jilanacapatac colerasiñ amtayapjjäna.",
                "2.": "Ucat uñisiñapajj jupanacatac wali jachʼaruw tucüna, jupanacasti pʼekechiripan pʼekechirïñap jan munasaw kallcatañ kalltapjjäna. Ucat Anti-Nefi-Lehi jakenacamp nuwasiñataquejj armanac aptapjjäna.",
                "3.": "Ucat pʼekechirejj yokapar marc sarayäwjj churäna, juparusti Anti-Nefi-Lehi sutimpiw sutiñchäna.",
                "4.": "Ucat Laman jakenacajj Diosan jakenacapamp nuwasiñatac waquichasiñ kalltapcän uca pachpa maran pʼekechirejj jiwjjäna.",
                "5.": "Ucat Ammonamp jilanacapamp jupanac chictʼat jutirinacampejj Laman jakenacan jilanacapar tucqhañ waquichäwinacap uñjasaw, Midian oraker jutapjjäna; ucansti Ammonajj takpach jilanacapampiw jiquisïna. Uca oraket Ismael orakeru Lamonimp Anti-Nefi-Lehi jilapamp Laman jakenac contra saytʼasiñataquejj cuns lurañä pa uc arustʼiriw jutapjjäna.",
                "6.": "Ucatsti, Tatitur cutiquipstat takpach uca jakenac taypinjja, janiw maynis jilanacapatac armanac aptañ muncänti. Janiraquiw nuwasiñatac cuns waquichasiñ munapcaraquïnti. Uqhämaraquiw pʼekechiripajj jan lurañapatac jupanacar parlaraquïna.",
                "7.": "Acanacaw jakenacar ucjjat arsut jupan arunacapajja: Munat marcajja, nayajj Diosajjaruw yuspagarta, uca jachʼa Diosasan sumätaparjam aca Nefit sarakeri jilanacas jiwasanac taypir yatiyir ñankha awquinacasan saranacapat iyawsayir qhitanitapata.",
                "8.": "Acajj nayajj jachʼa Diosajjaruw jupan Ajayupat mä kawkjj chuymanacasar llampʼuchañasatac jiwasanacan Nefi jake jilanacasamp sumancañascam jiwasanacar churatapat yuspagararacta.",
                "9.": "Uqhämaraqui jupanacamp uca sumancañas toket jiwasanacan walja jiwayatanacasata, juchanacasata, iyawsayatäpjjtan. Ucat Diosajjar yuspagararacta.",
                "10.": "Uqhämaraqui Diosajjaru, jïsa, jachʼa Diosajjar yuspagararacta, jupan ucanacat cutiquipstañas munatap laycu. Uca walja juchanacasaru, jiwayäwinacasar pʼampʼachatapata, chuymanacasan uca luratasat llaquisïwinacata, Yokapan asquïtap laycu apakatapat yuspagararacta.",
                "11.": "Ucat jilanaca, walja jiwayäwinacasata, juchanacasat cutiquipstañataqui Diosaru ucanac chuymanacasat apakayasiñatac take chʼamasan waquisitap laycu (cunalaycutejj jiwasanacajj takpach jakenacat sipan jucʼamp chhakatäpjjäyätanwa) manchas apakañapatac Dios nayrakatanjj juchat cutiquipstañasatac janiw jucʼamp lurcasänti.",
                "12.": "Uqhämasti munat jilanacajja, niyaquitejj Diosajj manchanacas apakchejja, espadanacasan lliphiripas cut-tayataraquïchejja, janiw jucʼamp jilanacasan wilapamp espadanacas manchachapcañäniti.",
                "13.": "Nayajj jumanacaruw sapjjsma: Espadanacasan jan jilanacasan wilapamp manchatäñapataquiw ucanac imapjjañäni. Jiwasanacatejj wastat espadanacas kʼañuchapjjañänejja, inas ucanacajj juchanacasan tʼakhesiyäwipar phokhañatac wartatäcani uca jachʼa Diosan Yokapan wilapamp inas jan jucʼamp kʼomachatäc-chispati.",
                "14.": "Jachʼa Diosajj jiwasanacarojj qhuyapayapjjestuwa; jan chhaktañanacasataquiw ucanac yatiyapjjestu. Wawanacasar munqui uqhäm quipca jiwasanacar munatap laycuw jupajj janïr ucanacajj lurascän ucqhajj ucanac yatiyapjjestu. Ucat qhuyapayäwipan alajjpachanquirinac tokejj tumpapjjestu, jiwasanacan khespiyañ arustʼaw yatiñasataqui, jutir mitanacan yatiñapataquisa.",
                "15.": "Diosajj sinti qhuyapayasiriwa! Jichhajja, manchanacas jiwasanacat apakayasiñatac takpach chʼamasan waquisitap laycu espadanacasan lliphir tucutap laycuraqui, khep khepa urunjj Diosar ircatañatac espadanacasan lliphipirïscaquiñapataqui, jan ucajja, jupa nayrakatar taripatäñasatac irpantatäpcañän uca urunjja, Diosajj arup churapjjest ucamp kʼomachapquistu ucapachatjj, jiwasanacan jan jilanacasan wilapamp espadanacasar manchatasat ircatañapataquiw espadanacas imantapjjañäni.",
                "16.": "Jichhasti jilanaca, jilanacasatejj tucqhañ munquistanejja, jiwasanacajj espadanacas imantapjjañäniwa; khep khepa urunjj jiwasanacan jan ucanacamp nuwasiñasat ircatañatac lliphipirïscaquiñapataquiw orak mankhar ucanac imantapjjañäni. Jilanacasatejj jiwasanacar tucqhapjjestanejja, Diosar sarasaw khespiyatäpjjañäni.",
                "17.": "Ucat pʼekechirejj uca arunac tucuycäna, takpach jakenac tantachasitäpquipana ucqhaw jupanacajj takpach espadanacap jaken wilap wartañatac take armanacap orak wali mankhar imantapjjäna.",
                "18.": "Ucsti janipuniw jucʼamp jaken wilap wartañatac armanacapamp nuwasiñapat Diosampir jakenacampir ircatäwïcaspas uqhäm amuyasisaw lurapjjäna. Jilanacapan wilap wartañ lanti, jupanacan quipca jacäwinacap churañ munañapata, mä jilat apakañ lanti jupar churañ munañapata, urunacapan jayrasiñ lanti amparanacapan wal lurañ munañapat Diosar arsus ircatasaw uc lurapjjäna.",
                "19.": "Ucat uca Laman jakenacajj chekat yatïwir puriyatäsinjja, jupanacajj thurtʼasipjjänwa, juch lurañ lantejj jiwañcamaw tʼakhesiñ munapjjäna. Ucsti jiwasajj uñjtanwa. Ucat jupanacan sumancañ armanacapa, sañ munta, jupanacan nuwasiñ armanac sumancañatac imantatap uñjaractanwa.",
                "20.": "Ucat Laman jake jilanacapajj nuwasiñatac waquichasisaw, pʼekechirir tucqhañataqui jupa lant yakh uchañataqui, uc-chʼpach oraket Anti-Nefi-Lehi jakenacar tucqhañataquiw Nefi oraker jutapjjäna.",
                "21.": "Ucat jakenacajj jupanac jutir uñjasajja, jupanacamp jiquisir sarasaw, orakcam quilltʼas altʼasa, Tatitun sutipar artʼañ kalltapjjäna. Ucat Laman jakenacajj jupanacar jaljjatasin, espadamp jiwarayañ kalltapcän ucqhajja, jupanacajj uqhäm altʼatäpjjänwa.",
                "22.": "Ucat jan thurtʼasipan Laman jakenacajj warank pheskaniruw jiwarayapjjäna; ucampis jupanacan bendicitätapjj yat-tanwa, Diosapamp utjir saratap laycu.",
                "23.": "Ucat Laman jakenacajj jilanacapan espadatac jan jaltatapata, cupir chʼekar jan uñtatapata, liwisis jiwatapata, espadan jiwas Diosar yupaychatap uñjapcänjja –",
                "24.": "Laman jakenacajj uc uñjasaw, jupanacar jiwarayañat cutektapjjäna; waljanin chuymanacapajj espadan jiwarayat jilanacapat llaquisisaw jachäna, jupanacan luratanacapat cutiquipstatap laycu.",
                "25.": "Ucat jupanacajj armanacap liwinucupjjäna. Jupanacan lurat jiwayäwinacap laycu pisayasisa, janiw jucʼamp uca nuwasiñ armanacap aytañ munapcänti; jupanacasti jilanacapjam altʼasa, cawquïrinacatejj amparanacap jupanacar jiwayañatac aytapcän, ucanacan qhuyapayasïwiparuw alcatapjjäna.",
                "26.": "Ucat ucürojj jiwayatanacajj kawkhäcäntejj ucat jucʼampiw Diosan jakenacapamp mayachasipjjäna; uca jiwayatanacan asqui jakëtap laycuw jupanacan khespiyasitapat jan pächasiñajj utjquistuti.",
                "27.": "Janiw mä ñankha jakes jupanac taypin jiwayatäcänti, antisas warank jilaw chekat yatïwir puriyatäpjjäna. Uqhämat Tatitun marcapar khespiyañatac walja cunaymananac toket luratap uñjtan.",
                "28.": "Laman jakenacat jilpach jilanacapar jiwayapcän ucanacajj Amalequir arquirinacamp Amulonaru arquirinacampïnwa; jupanacat jilpachajj Nehoranacjam iyawsäwinïpjjänwa.",
                "29.": "Jichhajja, Diosan jakenacapamp mayachasirinac taypin janiw amalequir arquirinacas amulonaru arquirinacas utjcänti. Janiraquiw Nehorar arquir jakenacajj utjcaraquïnti, antisas jupanacajj cheka Lamanat Lemuelat sarakerinacäpjjänwa.",
                "30.": "Jichhajja jiwasajj uñjtanwa, mä marcajj Diosan Ajayupan yatichatätapatjja, ucat asqui cunaymananacat jachʼa yatïwinïsina, ucat juch lurañar jalantapqui ucqhajja, jupanacajj jucʼamp chʼollkheptapjje; jupanacan sarnakäwipajj janis yatcasapän ucat jucʼamp jan waliruw tucuraqui."
            },
            "25": {
                "1.": "Ucat uca Laman jakenacajj jilanacapar jiwayatap laycuw jucʼamp colerasipjjäna, ucat Nefi jakenacar uca luräwit cutsuyañataquiw juräwi lurapjjäna. Jupanacasti janiw ucapachajj jucʼamp Anti-Nefi-Lehi jakenacar jiwayañatac chʼamtʼapcänti.",
                "2.": "Antisas nuwasiri tamanacapamp Zarahemla orak thiyanacar sarasaw, Ammonia orakenquir jakenacar jaljjatasin jupanacar tucqhapjjäna.",
                "3.": "Uca khepatjja, jupanacajj Nefi jakenacampiw wal nuwasipjjäna, uca nuwasïwinsti, alisnucutäpjjänwa, jiwatäpjjaraquïnwa.",
                "4.": "Jiwapcän uca Laman jakenac taypinsti, Amulonampin jilanacapampin sarakerinacapaw jiwatäpjjäna, ucanacasti Noen sacerdotepäpjjänwa; jupanacajj Nefi jakenacan amparapamp jiwayatäpjjänwa.",
                "5.": "Jan jiwayatanacasti inti jals toke wasararuw jaltjjapjjäna, Laman jakenacat chʼamapamp munañan cancañapamp catokasisajj walja Laman jakenacaruw iyawsäwip laycojj ninan jiwayapjjäna.",
                "6.": "Waljaniw walja tʼakhesïwinacamp chhakäwimp tʼakhesitap laycu Aaronampin jilanacapampin orakepan jupanacar yatiyat arunacap amtasiñ kalltapjjäna; ucat jupanacajj awquinacapan saranacapat pächasiñ kalltapjjäna, ucat Tatitur iyawsapjjäna, jupan Nefi jakenacar jachʼa chʼam churataparuw iyawsañ ucapachat kalltapjjäna. Uqhämasti waljaniw wasaran Diosar cutiquipstapjjäna.",
                "7.": "Ucat Amulonan jiltʼa wawanacapajj sarayirinacäsaw, cawquïrinacatejj ucanac iyawsapcän take ucanacar jiwayayapjjäna.",
                "8.": "Uca walja jiwayäwejj jilanacapat waljaniruw colerasiñ amtayäna; ucat wasaran chʼajjwäwejj utjañ kalltäna; Laman jakenacasti Amulonampin jilanacapampin wawanacapar thakasaw, jupanacar jiwayañ kalltapjjäna. Jupanacasti inti jals tok wasararuw jaltapjjäna.",
                "9.": "Laman jakenacasti jichhürcamaw jupanacar arcnakasqui; Uqhämat Abinadin arunacapajj phokhasi sacerdotenacan wawanacapjjat ninamp jiwayapcän ucqhajj arscän uca arunacajja.",
                "10.": "Jupajj jupanacarojj sänwa: Cunjämtejj nayar lurapquität ucajja, jutir cunanacar uñtatäniwa.",
                "11.": "Abinadiw Diosar iyawsatap laycojj ninan nayrïr jiwayatäcan ucajja; jupasti sañ munäna: Waljaniw nayjam ninan jiwañ tʼakhesipjjani.",
                "12.": "Jupasti Noen sacerdotenacaparojj sänwa: Wawanacamatjj waljaniw nayjam jiwayatäpjjani; jupanacasti alisnucutäpjjaniwa, jiwayatäpjjaraquiniwa, cunjämatejj jan awatirin ovejajj lakʼonacan alisnakatajj jiwayatäqui uqhäma –sasaw säna. Ucat uca arunacapajj phokhasïna, cunalaycutejj jupanacajj Laman jakenacan alisnakatäpjjänwa, thakatäpjjänwa, jawkʼatapjjaraquïnwa.",
                "13.": "Ucat Laman jakenacajj Nefi jakenacar atipañatac jan chʼamanïtap uñjasajja, jupanacajj wastat quipca orakepar cut-tapjjäna; waljaniraquiw Ismael orakeru Nefi orakeru utjir jutapjjäna. Jupanacasti Diosan Anti-Nefi-Lehi jakenacapampiw mayachasipjjaraquïna.",
                "14.": "Jupanacasti jilanacaparjamaw nuwasiñ armanacap imantasin, asqui marcar tucuñ kalltapjjäna; jupanacajj Tatitun thaquipan sarnakasaw, jupan camächitanacaparu leyinacapar phokhapjjäna.",
                "15.": "Jupanacajj Moisesan leyip phokhapjjäna; Moisesan leyipan jan takpach phokhasitap laycuw, ucar phokhañapajj jupanacar waquisïna. Ucampis Moisesan leyipampisa, jupanacajj Criston jutäwiparuw suyapjjäna, Moisesan leyipan jupan jutäwipat amuyayañataquïtap amuyasisa, jupajj jupanacar uñstayatäcan ucapachcam uca uñjat luräwinac phokhañap iyawsasa.",
                "16.": "Jupanacajj khespiyasiñan Moisesan leyip toket jutañapjja, janiw iyawsapcänti; antisas Moisesan leyipajj Criston iyawsañaparuw chʼamañchäna. Uqhämaw, iyawsañatjja wiñay khespiyasiñar suyäw catupjjäna, cunatejj jutcani ucanacat parlqui uca jutir urunacat yatiyir ajayur alcatasa.",
                "17.": "Ucat Ammonamp Aaronamp Omneramp Himnimp jilanacapampejj Laman jakenac taypin suma luratanacapat cusisipjjäna. Mayisïwinacaparjam Tatitun jupanacar churatapata, take cunan arup jupanacar phokhayatapat jupanacajj amuyapjjaraquïna."
            },
            "26": {
                "1.": "Jichhasti, acanacaw Ammonan jilanacapar aqhäm sat arunacapajja: Jilanaca, nayajj jumanacaruw sapjjsma: Cusisiñasajj wali jachʼawa. Jiwasanacajj Zarahemla oraket nayrakat mistsunipctan ucqhajja, Diosan aqhäm wali jachʼa qhuyapayäwinacap jiwasanacar churañap amuyas-snänti?",
                "2.": "Jichhajj jisctʼapjjsmawa: Cuna jachʼa qhuyapayäwinacs jiwasanacar churapjjestu? Yatipjjtati?",
                "3.": "Nayaw arsurapipjjäma: Laman jake jilanacasajj chʼamacancapjjänwa, jupanacajj jucʼamp chʼamac jakhencapjjänwa, ucampis waljaniw jichhajj Diosan muspharcañ khanapar uñjañar puriyatäpjje. Ucaw jiwasanacar churat qhuyapayäwejja. Jiwasanacajj uca jachʼa luräw lurañat Diosan amparapan apnakatäpjjtanwa.",
                "4.": "Jupanacatjja, warank warankanacaw cusisipjje, Diosan tamapar puriyatäpjjaraqui.",
                "5.": "Uca yapojj pokotäjjänwa, jumanacasti yawiñaruw uchasipjjta; chʼamanacamampiw yawsupjjta, jïsa ur jornälaw trabajapjjta, ucat bendicitäpjjtajja. Kawkhäquitejj callchanacamajj uc uñjapjjam. Ucanacasti jan chhakañapatac sejjenacar apthapitäniwa.",
                "6.": "Ucanacajj khep khepa urunjj janiw chhijchhin lekʼsutäcaniti; janiraquiw tutucanacan apatäcanisa; antisas chhijchhejj purcan ucqhajja, jupanacajj ucawjapan apthapitäpjjaniwa, chhijchhin jan jupanacar puriñapataqui. Janiraquiw timajj jupanacar aptañ munqui uca chekar jachʼa thayanacamp willjatäcaniti.",
                "7.": "Antisas cosechir Patronapan amparanacapancapjjewa, jupanacasti jupancapjjaraquiwa. Jupasti khep khepa urun jupanacarojj aytani.",
                "8.": "Diosan sutipajj bendicitäpan. Jachʼar aptatätapat kʼochupjjañäni; kollan sutipar yuspagarapjjañäni, cunalaycutejj jupajj wiñayaw asc luri.",
                "9.": "Janitejj jiwasanacajj Zarahemla oraket jutapcasänjja, wal munapquistu, aca wali munat jilanacasajj jichhacamaw jiwasanacar uñisisajj llaquisitäpjjasapäna, jupanacasti Diosan jan uñtʼatäpjjaraquisapänwa.",
                "10.": "Ucat Ammonajj uca arunac arscän ucqhajja, Aaron jilapajj tokenokänwa: Ammon, cusisiñamajj jachʼa jachʼa tucuñarus puriyquiristam ucaw ajjsarayitu.",
                "11.": "Ucampis Ammonajj juparojj sänwa: Quipca chʼamajjat amuyujjat janiw jachʼa jakët siscti. Antisas cusisiñajjajj phoktʼatawa; jïsa, chuymajjajj cusisiñat phullchʼirasqui, nayasti Diosajjan cusisï.",
                "12.": "Jïsa nayan jan cunätajjs yat-twa; chʼamajjarjam tʼuqhätwa; ucat janiw naya pachpatjj jachʼa jakët siscäti. Antisas Diosajjat jachʼaw jupajj sä, cunalaycutejj jupan chʼamapan nayajj take cun lurirista. Jïsa, aca orakenjj walja jachʼa muspharcañanac lurtan. Ucanacat sutip wiñayaw jachʼar aptañäni.",
                "13.": "Walja warank jilanacasar mankhapachan tʼakhesïwinacapat antutayi. Jupanacasti cutsuyir munasiñ kʼochunacaruw puriyatäpjje. Ucasti jiwasancqui uca arupan chʼamanïtap laycuwa. Uqhämasti janit cusisiñasajj waquisqui?",
                "14.": "Jiwasan wiñayaw jupar jachʼar aptañasatac utji; jupajj Alajjpachanquir Diosawa, jilanacasarusti mankhapachan cadenanacapat antutayi.",
                "15.": "Jupanacajj wiñay chʼamacan, tucqhäwin muytatäpjjänwa, ucampis jupajj wiñay khanaparu, jïsa wiñay khespiyañaruw jupanacar irpanti. Jupanacasti taket sipan jucʼamp wali churat munasiñapan muytatäpjjewa. Jiwasasti uca jachʼa muspharcañ luräw lurañataquejja, jupan amparapan apnakatätanwa.",
                "16.": "Ucat jachʼar aptasiñäni, Tatitun jachʼar aptasiñapan cusisiñäni; cusisiñasan phoktʼatätap laycu, cusisiraquiñäni. Diosarojj wiñayaw jachʼarojj aptañäni. Qhitis Tatitun sint jan cusisispajja? Qhitis jachʼa chʼamapata, qhuyapayäwipata jaken wawanacapar jan mäc pʼek pasayasiñapat jucʼaquiw –saspajja? Nayajj sapjjsmawa: Cunatejj chuymajjan utjquitu ucatjja, janiw mä jiscʼs arsurjamäcti.",
                "17.": "Qhitis ajjtcañ juch lurir kʼañu utjäwisat, uca jan walinacat Diosan jiwasanacar apsuñap amuyasapänjja?",
                "18.": "Jiwasajj colerasiñampiw iglesiapar tucqhañataquejj wal achusisajj sarnakäyätan.",
                "19.": "Cunats ajjsarcañ tucqhäwir jan qhitquistu? Cunats chekapar uñjañ espadapampejj wiñay jan cutsuyañ utjäwir sarañasat cat-thap-pachïstojja?",
                "20.": "Ajayujjajj uca lupʼïwit jaltcaspas uqhämawa. Jupajj chekapar uñjañapjj janiw puriyquistänti, antisas jupajj jachʼa qhuyapayäwipanjj jiwañan tʼakhesiñan wiñay jakhepanjam maqhatayasaw mistuyistu, almanacasan khespiyatäñapcama.",
                "21.": "Jichhajja, jilanaca, jan yatquis uca jakejj ucanac yatispati? Nayajj sapjjsmawa: Juchat cutiquipstiriquiw ucanacjj yati.",
                "22.": "Jïsa, cawquïritejj juchanacapat cutiquipstqui, iyawsataparjam lurqui, asqui luräwinac lurqui, jan inactʼas Diosat mayisquejja, uqhäm jakenacaruw Diosat jan amuyat cunanac yatiñajj churasi, jïsa uqhäm jakeruw janipun uñstayatäcän uca uñstayañajj churatäni. Uqhäm jakeruw warank warank jaker juchanacapat cutiquipstañar puriyañajj churatäni, aca jilanacasar juchat cutiquipstañar puriñajj jiwasanacar churatäcän uqhäma.",
                "23.": "Jichhasti jilanaca, janit amtasipcta cuntejj Zarahemla orakenquir jilanacasarojj sapctan ucatjja? Jupanacarojj sistanwa: Nefi orakeruw sarasipcta Laman jake jilanacajjar yatiyiri –sasa. Janit jupanacajj uc istʼasajj jiwasat larusipcänjja?",
                "24.": "Jupanacasti sapjjestuwa: Laman jakenacar chekat yatïwir puriyapcasmas uqhämt amuyapjjta? Jan altʼir marcätap laycuw, jupanacan chuymanacapajj wil wartañat cusisisipqui, jupanacajj jucʼamp ajjtcañ ñankha luräwinac lurasaw urunacapan kamasipqui, kalltäwitpach juch luririn luräwinacap lurasipqui, awquinacapan jan wali saranacapar iyawsir uca Laman jakenacarut iyawsayapjjasma? Amtasipjjam jilanaca, uqhäm jupanacajj arsupjjäna.",
                "25.": "Uqhämaraquiw jupanacajj sapjjaraquïna: Armanac jupanac contra aptapjjañäni, ñankha luräwinacapamp chic oraket tucqhañataqui, jiwasanacar atipjas jan tucqhapjjañapataqui.",
                "26.": "Ucampis jilanaca, jiwasanacajj janiw jilanacapar tucqhañataquit wasarar jutapctan, antisas inas mä kawkhanir khespiyapjjerist sasaw jutapjjtan.",
                "27.": "Ucat chuymanacasajj llaquitäcan ucqha, jiwasanacajj cut-tañampïsipcäyätan ucqhajja, Tatituw chuymachistu: Laman jake jilanacam taypir sarapjjam; tʼakhesïwinacaman llampʼu chuymamp tʼakhesipjjam, nayasti atipapjjañamataquiw yanapapjjäma.",
                "28.": "Jichhasti amuyapjjam, purinisaw jupanac taypin sarnakapjjtan; tʼakhesiñasansti llampʼu chuymampiw tʼakhesipjjtan, cunayman tʼakhenac uñjapjjaractan. Jïsa, utat utaruw saräyätan, jakenacan qhuyapayäwipar alcatasa. Janiw jakenacan qhuyapayäwiparuquit alcatapctan. Jan ucasti Diosan qhuyapayäwiparuw alcatapjjaractan.",
                "29.": "Jiwasanacajj utanacapar mantasaw jupanacar yatichapjjtan, uqhämaraqui, thaquinacapan jupanacar yatichapjjaractan. Kollunacapan jupanacar yatichapjjtan, uqhämaraqui kollan utanacaparu, sinagoganacapar mantasaw yatichapjjaractan; ucatsti alisnucupjjestuwa, jiscʼachapjjaraquistuwa, ucatsti thuscatapjjestuwa, ajanunacasat tʼajjlljapjjaraquistu. Jiwasanacajj kalamp cʼuphataw uñjasipjjtan, catuntat thuru phalanacamp ñachʼantata, carcelar jakontata; ucampis Diosan chʼamapampi yatiñ cancañampiw wastat antutayatäpjjtan.",
                "30.": "Ucatsti cunayman tʼakhesiyäwinac tʼakhesipjjtan, inas jiwasanac tokejj mä jakejj khespiyaschispa –sasa. Ucatsti, inas mä kawkhanejj jiwasanac tok khespiyaschispa saractanwa, uqhämat cusisiñasan phoktʼatäñapataqui.",
                "31.": "Jichhasti luräwinacasan achunacap uñjapjjsnawa. Ucanacasti jucʼaquiti? Nayajj sapjjsmawa: Janiwa, ucanacajj waljawa. Jïsa, uqhämaraquiw chekätapat ircatapjjsna jilanacapar munatapata, jiwasanacar munatapataraqui.",
                "32.": "Jupanacajj timapar jiwayañ lantjja, quipca jacäwinacap churañ munapjjäna; jilanacapar munatap laycuw nuwasiñ armanacap orak wali mankhar imantapjjaraquïna.",
                "33.": "Nayajj jisctʼapjjsmawa: Takpach aca oraken uqhäm jachʼa munasiñajj utjänti? Nayajj sapjjsmawa: Janiw utjcänti, Nefi jakenac taypins janiw utjcaraquïnti.",
                "34.": "Jupanacatejj jilanacapamp nuwasiñatac armanac aptapjjaspajja, janiw jiwayayasipcaspati. Ucampis amuyapjjam, kawkha Laman jakenacas jacäwinac aptʼasipjjejja. Jupanacasti munasiñap laycu, juchar uñisipjjatap laycu Diosapar saratap yatipjjtan.",
                "35.": "Janit ucat cusisiñasajj waquisqui? Nayajj sapjjsmawa: Oraken kalltäwipatjja, janiw cawquïr jakenacans jiwasanacat sipan jucʼamp cunat cusisiñapas utjcänti. Nayan cusisiñajjajj Diosajjat jachʼar aptañajjcamaw utji. Jupan take chʼamas amuyäwis amuyasïwis utji; jupajj take cun amuyi, uqhämaraqui jupan sutipar iyawsas juchanacapat cutiquipstirinacatac khespiyañ churañcam qhuyapayir cancañawa.",
                "36.": "Ucatejj jachʼa jakët sañäspajja, nayajj jachʼa jakët siristwa. Ucajj nayan jacäwijjawa, khanajjawa, cusisiñajja, wiñay tʼakhesiñat cutsuyatäñajjaraquiwa. Israel alin lawapat jan uñtʼat oraken chhakat laymïqui aca marcat amtasir Diosajjan sutipajj jachʼar aptayatawa. Nayajj sistwa: Jan uñtʼat oraken sarnakerïquipan amtasquitu, uca Diosajjan sutipajj qhuyapayatäpan.",
                "37.": "Jichhajja, jilanaca, Diosan take jakenacat cawquïr orakentejj utjapcaspas uqhäm amtasitapjj amuyapjjtanwa. Jupajj jakenacaparojj jactʼiwa, qhuyapayasir chuymapasti takpach orakeruw imjjäsisqui. Ucaw cusisiñajjajja, ucaraquiw jachʼa yuspagarañajjasa. Nayajj Diosajjaruw wiñayapun yuspagarä. Uqhämäpan."
            },
            "27": {
                "1.": "Ucat uca Nefi jakenacamp nuwasir sarir Laman jakenacajj wal tucqhañatac chʼamachasipjjatapatjja, jupanacar tucqhañan inamayaquïtap amuyasisaw jupanacajj Nefi oraker cut-tjjapjjäna.",
                "2.": "Ucat Amalequir arquirinacajj aptʼasipjjatanacapatjj walpin colerasipjjäna. Ucat Nefi jakenacar jan apsusiñjamïpanjja, jupanacajj jakenacaruw Anti-Nefi-Lehi jilanacapat colerasiñ amtayañ kalltapjjäna; ucat wastat jupanacar tucqhañ kalltapjjäna.",
                "3.": "Uca jakenacasti wastat armanac jan aptañ munapcänti, timanacapan munañaparjamaquiw jiwayayasipjjäna.",
                "4.": "Ucat Ammonamp jilanacapampejj jupanacan wali munatanacapata, jupanacar wali munirinac taypin uca tucqhäw uñjasajja – uca Ammonamp jilanacapampejj wiñay tucqhäwit khespiyir Diosan qhitanacäpcaspas uqhäm jakenacan amuyatänwa – ucat Ammonamp jilanacapampejj uca jachʼa tucqhäw uñjasajj, qhuyapayasiñat pʼekechirir sapjjäna:",
                "5.": "Diosan aca jakenacap tantachthapipjjañäni, ucat jan tucqhatäñasatac timanacasan amparanacapat jaltjjañäni, ucatsti Zarahemla oraker Nefit sarakeri jilanacasamp sarapjjañäni.",
                "6.": "Ucampis pʼekechirejj jupanacarojj sänwa: Nefi jakenacajj tucqhapjjestaniwa, jupanacat waljanir jiwayatasata, jupanac contra juchachasitasata.",
                "7.": "Ucat Ammonajj säna: Tatituruw ucat jisctʼä, jupatejj jilanacamamp sarapjjam sistanejja, sarapjjätati?",
                "8.": "Pʼekechiristi juparojj sänwa: Tatitutejj sarapjjam sanejja, nanacajj sarapjjäwa. Ucatsti jupanacat waljanir jiwayapjjatasata, jupanac contra juchachasipjjatasat chekañchañajjcamaw jupanacan mitʼanipäpjjañäni.",
                "9.": "Ucampis Ammonajj jupar sänwa: Jupanac taypin mitʼanïñan utjañapajja, awquijjan ut-tʼayatawa, jilanacasan leyip contrawa; uqhämasti, sarakapjjañäni, jilanacasan qhuyapayäwipar alcatapjjaraquiñäni.",
                "10.": "Ucampis pʼekechirejj juparojj sänwa: Tatitur jisctʼam. Jupatejj sarapjjam sapjjestanejja, sarapjjañäniwa, jan uqhämïpansti, aca oraken tucusipjjañäni.",
                "11.": "Ucat Ammonajj Tatitur jisctʼäna, Tatitusti juparojj sänwa:",
                "12.": "Aca jakenac aca oraket jan tucusipjjañapatac irpsum; cunalaycutejj supayaw Amalequir arquirinacan chuymaparojj jan antutcay catunti. Jupanacaw Laman jakenacarojj aca oraket jilanacap contra colerasipjjañapataquejj amtayi, jiwayapjjañapataquis amtayaraqui. Uqhämasti aca mita jakenacajj qhuyapayatawa, cunalaycutejj jupanacaruw imä.",
                "13.": "Ucat Ammonajj pʼekechirin uc sarasajja, cuntejj Tatitojj siscän take uca arsut arunacap yatiyäna.",
                "14.": "Ucatsti takpach jakenacaparuw tant-thapïna, jïsa, Tatitun takpach jakenacaparu. Ucatsti, takpach uywa tamanacap anthapipjjäna, ucat uca oraket mistupjjäna. Jupanacasti Zarahemla orakemp Nefi orakemp jaljqui uca wasarar purisaw, orak thiyanac jacʼar jutapjjäna.",
                "15.": "Ucat Ammonajj jupanacar säna: Nayamp jilanacajjampejj Zarahemla orakeruw mantapjjä, jumanacasti cut-taniñajjcamaw aca chekan suytʼapjjetäta. Nanacajj jilanacajjan chuymanacap yantʼapjjä, oraker mantañanacam munataps jan munataps yatiñataqui.",
                "16.": "Ucat uqhäm sarapquipanjam, Ammonamp jilanacapampejj Almamp jiquisipjjäna, cawqhat-tejj parlatäqui uca chekana; ucasti wali cusisiñ jiquisïwïnwa.",
                "17.": "Ammonan cusisiñapajj jachʼänwa, cusisiñasti chuymaparuw phoktʼaraquïna. Jupajj Diosapan cusisiñapan uñjasisajja, chʼam thayjtayasiñcamaw cusisïna; jupasti wastat oraker liwitat-täna.",
                "18.": "Janit ucajj jachʼa cusisiñäqui? Uca cusisiñjja, juchanacapat chekpach cutiquipstat llampʼu cusisiñ thakerinacaquiw catokapjje.",
                "19.": "Alman cusisiñapasti wali jachʼaraquïnwa, jilanacapamp jiquisitapatjja. Uqhämaraquiw Aaronan Omneran Himnin cusisiñapajj chekpach jachʼäna, ucampis jupanacan cusisiñapajj janiw chʼamanacapar atipcänti.",
                "20.": "Ucat Almajj jilanacaparojja, Zarahemla orakeru, quipca utaparuw irpäna. Jupanacasti jilïr taripirin uc sarasaw, cunatejj Laman jake jilanacap taypina, Nefi oraken lurascän uc jupar yatiyapjjäna.",
                "21.": "Jilïr taripiristi take orakpacharuw yatiynokayäna. Uqhämat jupajj marcan arup yatiñ munäna; jilanacaparojj catokapjjaspat janich uc yatiñataqui. Uca jakenacajj Anti-Nefi-Lehi sata jakenacänwa.",
                "22.": "Ucat jakenacan arupajj aqhamänwa: Nanacajj inti jals toke lamar jacʼana, Jilarquir orakcam utjqui, Jilarquir oraket aynach tokencqui uca Jerson orak churapjjä. Uca Jerson orake tutjam jilanacajjar churapjjä.",
                "23.": "Nanacasti nuwasiri tamanacajjarojja, Jerson orakemp Nefi orakemp chica taypiruw, Jerson oraken utjir jilanacajjar arjjatañatac uchapjjä. Ucanacsti jilanacajj laycuw lurapjjä, jupanacan jilanacapamp nuwasiñatac armanac aptañ ajjsarapjjatap laycu, inampis juchachasipjjaspa. Uca jachʼa ajjsarañapajj waljanir jiwayapjjatapata, sinti ñankhäpjjatapat cutiquipstatap laycuw utjäna.",
                "24.": "Ucsti jilanacajjan Jerson orak tutjam catokapjjañapataquiw lurapjjä; ucatsti timanacapat nuwasiri tamanacajjampiw arjjatapjjä, jupanacatejj yänacapat mä kawkh churapjjetani, nuwasiri tamanacajjan utjañapatac yanapasiñataqui.",
                "25.": "Ucat Ammonajj uc istʼasinjja, wasarar chʼujlljam carpanacap ut-tʼayapcän uca chekaruw Anti-Nefi-Lehi jakenacar Almamp cut-tapjjäna. Ucat Ammonajj take ucanacat jupanacar yatiyäna; Almasti jupan Ammonamp Aaronamp jilanacapamp iyawsirir tucutapat yatiyaraquïna.",
                "26.": "Ucatsti jachʼa cusisiñ jupanac taypin utjayäna. Jupanacasti Jerson oraker sarasaw uca Jerson orak catupjjäna. Nefi jakenacasti jupanacarojj Ammonan jakenacap sutimpiw uchapjjäna; ucapachat ucsaruw uca sutit uñtʼatäpjjaraquïna.",
                "27.": "Jupanacasti Nefi jakenac taypincapjjänwa, uqhämaraqui Diosan iyawsiri tamapanquirinacamp jaqhutäpjjaraquïnwa. Jupanacajj Diosarus jakenacarus wali suma phokherïpjjatapat uñtʼatäpjjänwa. Jupanacajj take cunan cheka jakenacäpjjänwa. Jupanacasti Cristor iyawsañanjj tucusiñcamaw thurtʼasipjjäna.",
                "28.": "Jupanacajj jilanacapan wilap wartañat wal ajjtasipjjäna; janipiniw jilanacapamp nuwasir armanac aptañataquejj amtayañjamäcänti. Janiraquiw jiwañar ajjsarapcänti, Cristompir jactäwimpir suytʼañar iyawsapjjatap laycu. Ucat jiwañajj jupanacataquejja, Criston jiwañar atipäwipan chhakatänwa.",
                "29.": "Uqhämasti jilanacapar jawkʼañatac cimitarra, espada aptañ lantjja, jucʼamp tʼakhesiyir jiwañ catokapjjäna.",
                "30.": "Uqhämaw jupanacajj wali suma phokher munata Tatitun bendicit marcäpjjänwa."
            },
            "28": {
                "1.": "Ucat Ammonan jakenacapajj Jerson oraken ut-tʼayatäpcän uca khepatjja, iyawsiri tamajj Jerson oraken ut-tʼayatataraquïnwa, Nefi jakenacan nuwasiri tamanacapasti, Jerson oraker muyuntayatänwa, jïsa, take Zarahemla orak thiyanacan uchantata. Ucatsti Laman jakenacan nuwasiri tamanacapajj jilanacaparuw wasarar arctapjjäna.",
                "2.": "Ucat jachʼa nuwasïwiw utjäna. Lehejj Jerusalenat mistcän ucapachatjja, take uca orakenacanjj janipiniw uqhäm jachʼa nuwasïwejj utjcänti; warank warank Laman jakenacaruw jiwarayapjjäna, jiltʼirinacasti take tokeruw chʼeketatayatäpjjäna.",
                "3.": "Uqhämaraquiw Nefi jakenac taypinjja, jachʼa jiwayasïwejj utjäna. Ucampis Laman jakenacajj alisnucutäpjjänwa, ananucutäpjjaraquïnwa. Nefi jakenacasti orakeparuw wastat cut-tjjapjjäna.",
                "4.": "Ucapachajj takpak uca oraken Nefi jakenac taypin wali llaquisiñamp jaqhusiñampiw istʼasïna.",
                "5.": "Ijmanacajj chachanacapat jaqhusipjjäna, tatanacajj yokanacapat llaquisipjjäna, phuchanacasti jilanacapat jachapjjäna, jilanacasti awquinacapat llaquisipjjaraquïna. Ucat takpach jupanac taypina, jiwarayat familianacapat jaqhusitajj istʼasïna.",
                "6.": "Chekpach ucajj llaquisiñ urünwa. Ucapachajj walja amuyump lupʼisa ayunas mayisiñaw utjäna.",
                "7.": "Uqhämaw taripirinacan Nefi jakenacjjar sarayäwipan tunca pheskan mara sarakasajj tucusiwayäna.",
                "8.": "Uqhämaw Ammonampin jilanacapampin sarnakäwinacapajja, Nefi oraken saräwinacapa, uca oraken tʼakhesïwinacapa, llaquisïwinacapa, tʼakhesiyatätanacapa, jan amuycay cusisiñanacapa, Jerson orakenquir jilanacan arjjatat catokatäñanacapat yatiyäwiwa. Jichhasti, Tatitojj take jakenacar cutsuyirejja, jupanacar wiñay qhuyapaypan.",
                "9.": "Acaw Nefi jakenac taypin nuwasïwinacat chʼajjwanacat Nefi jakenacamp Laman jakenacamp nuwasïwinacat kellkatajja. Taripirinacan sarayäwipan tunca pheskan marasti tucusitawa.",
                "10.": "Ucat nayrïr marat tunca pheskan maracamajja, walja warank jakenacaw tucqhatäna, walja wilaraquiw ajjsarcañjam wartataraquïna.",
                "11.": "Warank warankan janchinacapaw oraken imantatäpjje, yakha warank warankan janchinacapasti orak patan kot-thapitaw thujsasipqui. Walja warank warankanacajj familianacapat llaquisipjjaraqui, jupanacanjj jan tuc-cay tʼakhesiñar Tatitun arsüwinacaparjam familianacapan ajjsarañ chekar qhitatäñapan utjatap laycu.",
                "12.": "Walja warank jakenacaraquiw familianacapat chekpachapun llaquisipjje, ucampis familianacapan Diosan cupëjjapan jan tuc-cay cusisiñan utjir aptatäñapatac suyasaw jupanacajj anch cusisipjje; jïsa, Tatitun arsüwinacaparjamaw jupanacajj uc yatiyapjjaraqui.",
                "13.": "Uqhämat uñjtan cunj jachʼas jaken jan quicpaquïñapajj juchïpana, camächit pʼaquintañïpana, supayan chʼamapïpana, jupaw sipitjam catuñataquejj chʼiqhi arustʼat luräwinacapampejj jakenacan chuymapjj quitunti.",
                "14.": "Uqhämat Tatitun uva yapupan take chuymamp trabajir jakenacan munasitap waquisitapa; uqhämat uñjtan aykoñan utjatapa, uqhämarac cusisiñan utjatap uñjaractan – llaquisiñajj jiwañampit tucqhañampit jakenac taypinjj utji. Cusisiñasti Criston jacañar irpir khanapat utji."
            },
            "29": {
                "1.": "Nayajj alajjpach qhitaquïrista chuymajjan munañaparjam luraraquirista, Diosan trompetapamp parlasa, oraker thaltayañcam arump parlasaraqui, take jakenacar juchat cutiquipstapjjañapatac artʼasa!",
                "2.": "Jïsa, nayajj sapakat mayniruw khejjokhejjo arumpïcaspas uqhäm juchat cutiquipstañat cutsuyir arustʼäwit yatiyirista, juchat cutiquipstasin Diosasar jutapjjañapataqui, oraken llaquisiñajj jan jucʼamp utjañapataqui.",
                "3.": "Ucampis nayajj jakequïtwa, uca munañajjajj jucharaquiwa. Cuntejj Tatitojj nayar churquitu, ucaquïpan sañawa.",
                "4.": "Asqui Diosan thurtʼat leyi contra lurañjja, janiw munañajjäquiti. Cunalaycutejj jupajj jakenacan munañaparjamaw lurayi, jiwañataquis jacañataquisa. Jïsa, nayajj yat-twa, jupajj munañaparjamaw jakenacarojj laquinoke khespiyasiñataquisa, tucqhatäñataquisa.",
                "5.": "Nayajj asquin ñankhan take jakenac nayrakatar jutatap yat-ta. Cawquïrinacatejj asquits ñankhats jan yatipqui ucanacajja, janiw juchanïpquiti. Ucampis cawquïritejj asquits ñankhats yatqui ucarojja, munañaparjam churatawa, ascsa, ñankhsa, jacañsa, jiwañsa, cusisiñsa, chuym usuyasiñs thakañapataqui.",
                "6.": "Ucanac yatcasasti, cunatarac jawsatäct uca luräw lurañats jucʼamp muniriststi?",
                "7.": "Cunatarac alajjpach qhitäñajja munästi, orak thiyanacar parlañajjataquisti?",
                "8.": "Tatitojj take marcaruw churi, jupanacan quipca marcapat lajjrapata jupan arup yatichañanacapataqui, jïsa, jupan amuyataparjam cuna churañapatejj asquïqui uc jupanacan suma amuyas yatichapjjañapataqui. Uqhämasti, Tatitun chekaparu asquirjam suma amuyump ewjjatap uñjtan.",
                "9.": "Nayajj Tatitun nayar camächit churatap yatisaw, ucan jachʼar aptatätajj yat-ta. Janiw naya pachpat jachʼar aptascti, jan ucasti cuntejj Tatitojj lurañajj munqui, ucan jachʼar aptatätwa. Jïsa, acaw nayan jachʼar aptatätajjajja, inas Diosan amparapan mä jaker juchanacapat cutiquipstañar apaniñatac apnakatästa; ucapi cusisiñajjajja.",
                "10.": "Cunapachatejj jilanacajjat waljanejj juchanacapat chekpach cutiquipstasin Dios Tatitupar jutir uñjcta ucqhajja, cusisiñajj nayan phoktʼatawa. Ucapachaw cuntejj Tatitojj nayatac lurqui ucat amtasta, mayisitajjar istʼatap amuyasiracta, ucapachaw qhuyapayäwin amparapan nayar loktatapat amtasiracta.",
                "11.": "Uqhämaraquiw amtasta, awquinacajjan mitʼanïtapata. Nayajj chekpachapuniw yat-ta, Tatitun mitʼanïtapat antutayatapata. Uqhämat iyawsiri tamap ut-tʼayi. Jïsa, Dios Tatitojja, Abrahanan Diosapajja, Isaacan Diosapajja, Jacobon Diosapajj jupanacar mitʼanïtap antutayi.",
                "12.": "Nayajj awquinacajjan catuntatätapat amtasipuntwa. Uqhämaraqui egipcionacan amparanacapat jupanacar antutayqui uca quipca Diosajj mitʼanïtat antutayi.",
                "13.": "Uca pachpa Diosaw jupanac taypin iyawsiri tamap ut-tʼayäna. Uca pachpa Diosaw kollan jawsäwimpejj nayar jawsitu, aca jakenacar arut yatiyañajjataqui. Jupasti wali suma lurañ churitu, ucansti cusisiñajjajj phoktʼatawa.",
                "14.": "Ucampis janiw quipca suma luräwijjat sapaquit cusiscta. Antisas Nefi orakencapcän uca jilanacajjan suma luratapat cusisiñajj jucʼamp phoktʼata.",
                "15.": "Jupanacajj wal trabajapjjäna, walja achunac achuyapjjaraquïna. Jupanacan luräwipat pagopajj cunja jachʼänisa!",
                "16.": "Jichhasti, nayajj uca jilanacajjan jachʼa luratapat lupʼisctjja, ajayujjajj janchijjat jaltcaspas uqhäm jachʼaw cusisiñajjajja.",
                "17.": "Jichhajja, Diosajj aca jilanacajjar Diosan khapak marcapan konuñap churpan, uqhämaraqui cawquïrinacatejj jupanacan luräwinacapan achupäpqui ucanacajja, jupanacan jan jucʼamp mistuñanacapatac churaracpan, jupar wiñay jachʼar aptañapataqui. Diosajj parlat arunacajjarjam lurasiñap munpan. Uqhamäpan."
            },
            "30": {
                "1.": "Ucat Ammonan jakenacapan Jerson oraken ut-tʼayatapatjja, Laman jakenacan uca orakenacat alis-sutätapatjja, uca orakenquirinacan jiwatanacapar imantatapatjja –",
                "2.": "Waljanïtap laycuw, jiwatanacapajj jan jaqhutäcänti, janiraquiw Nefi jakenacan jiwatanacapajj jaqhutäcaraquïnti – ucampis jiwatanacar imantatatjja, uqhämaraqui ayunaña mayisiña llaquisiñ urunac sarakatatjja, (ucasti taripirinacar Nefi jakenacjjar sarayäwipan tunca sojjtan maränwa) takpach uca orakenjj jan tucusir sumancañaw utjañ kalltäna.",
                "3.": "Jakenacasti Tatitun camächitanacaparojj phokhapjjaraquïnwa; jupanacasti Diosan leyinacap Moisesan leyiparjamaw sum phokhapjjaraquïna. Jupanacajj Moisesan leyipar ucan phokhasiñapcam phokher yatichatäpjjänwa.",
                "4.": "Ucat taripirinacan Nefi jakenacjjar sarayäwipan tunca sojjtan maranjj janiw cuna ojjoñanacas utjcänti.",
                "5.": "Ucat taripirinacan sarayäwipan tunca pakallkon maranjj jan tucusir sumancañaw utjaraquïna.",
                "6.": "Ucampis tunca pakallkon mar niy tucusir jacʼanjja, mä jakew Zarahemla marcar jutäna; jupasti Cristjjat jaychasirïnwa. Diosan arjirinacapan arsutäcän uca Criston jutäwipat yatiyäwinac contraw jupajj parlañ kalltäna.",
                "7.": "Janiw jakenacan iyawsäwipat mutuyir leyejj utjcänti; jakenacar jan quipquïr mä leyin utjañapajj janiw Diosan camächitanacaparjamäcänti.",
                "8.": "Aqhäm siw kellkatajja: Jichhürpach ajllisim qhitirutejj lokcät uca.",
                "9.": "Uqhämasti qhititejj Diosar lokañ muncän ucajja, jupatänwa, jan ucajja, jupatejj Diosar iyawsänjja, jupatäscän Diosar lokañapajja. Ucampis janitejj Diosar iyawscänjja, janiw jakenacar ucat catuyañatac leyejj utjcänti.",
                "10.": "Ucampis maynitejj jiwayänjja, jupajj jiwayataraquïnwa. Maynitejj lunthatänjja, jupajj mutuyataraquïnwa. Maynitejj lunthatjänjja, mutuyatänwa. Maynitejj wachokänjja, jupajj mutuyatänwa; take uca ñankha lurañanacat jupajj mutuyat uñjasïna.",
                "11.": "Jakenacan leyir pʼaquitaparjam taripañataquiw leyejj utjäna, ucampis jakenacan iyawsäwipat mutuyir leyejj janiw utjcänti. Ucat jakenacajj leyir pʼaquitaparjamaquiw mutuyatäpjjäna; uqhämasti takeniw quipcäpjjäna.",
                "12.": "Uca Cristjjat jaychasir Korihor sat jakejja (leyejj janiw jupar cuns lurcasapänti) Cristojj janiw utjcanit sasaw jakenacar yatiyañ kalltäna. Aqhäm sasaw jupajj yatiyaraquïna:",
                "13.": "Inamaya alek suyañamp catuntat juma jakena, cunats uqhäm lokhe amuyunacamp catuntayasipjjta? Cunats Cristor suyapjjta? Janiw qhiti jakes jutir cunaymananacat yatcaspati.",
                "14.": "Aca jumanacan yatiyäwinac sata, kollan arjirinacan catuyataw sapcta ucanacajja, awquinacasan alek sarapcamaquiwa.",
                "15.": "Cunjämats ucan chekätapjj yatipjjta? Cuntejj jan uñjapcta ucatjja, janiw yatipcasmati; uqhämasti janiraquiw Criston utjatapjj yatipcasmati.",
                "16.": "Jumanacajj juchanacajjat pʼampʼachäwiw utjan sapjjtawa, ucampis ucajj lokhe amuyun amuyäwipaquiwa. Jan utjir cunanacar iyawsañatac irpapctam uca awquinacaman saranacap laycuw uca lokhe amuyunacamajj purinipjjtam.",
                "17.": "Ucat walja uqhäm cunaymananac jupanacar yatiyäna. Jupasti jakenacan juchanacapan tʼakhesiyäwipar phokhañajj janiw utjcaspat saraquïnwa. Antisas sapakat mayniw quipca luräwiparjam aca jacäwinjj sarnake –saraquïnwa. Jupasti sänwa: Sapakat mayniw quipca chʼiqhi amuyuparjam jachʼapti, quipca chʼamaparjam atiparaqui; cuntejj jakenacajj lurapqui ucajj janiw juchäquit –saraquïnwa.",
                "18.": "Uqhäm jupanacar yatiyäna, waljanir irpakasa, ñankha luräwinacapan pʼekenacap waytayäna. Jupajj walja warminacaru, chachanacarus wachokañar kʼañusiñaruw irpakäna, cunapachatejj mä jakejj jiwqui ucqharuw take cunas tucusi –sasa.",
                "19.": "Uca jakesti Jerson orakeruw sararaquïna, Ammonan jakenacap taypin yatiyiri. Jupanacajj nayrajj Laman jakëpjjänwa.",
                "20.": "Ucampis walja Nefi jakenacat sipan jupanacajj walja Nefi jakenacat sipan jucʼamp suma amuyunïpjjänwa; cunalaycutejj jupar catuntapjjänwa, ucatsti ñachʼantasaw, uca marcan Ammon jilïr sacerdoten nayrakatapar irpapjjäna.",
                "21.": "Ucat jupajj aca oraket juparojj jakonucuyäna. Jupajj Gedeon orakeruw jutäna, jupanacarusti yatiyañ kalltaraquïna. Ucanjj jupajj janiw waljanir iyawsaycänti. Antisas catuntatäpjjänwa, ucatsti ñachʼantat jilïr sacerdotempin uca orakenquir jilïr taripirimpin nayrakataparuw irpcatapjjäna.",
                "22.": "Jilïr sacerdotesti juparojj sänwa: Cunats take toker sarnakas Tatitun luräwinacap ñankhar tucuyta? Cunats aca jakenacar Criston jan utjatapata, cusisiñanacapar apakañatac yatichta? Cunats takpach kollan arjirinacan kollan yatiyäwinacap contra parlta?",
                "23.": "Jilïr sacerdoten sutipajj Gidona satänwa. Korihorasti juparojj sänwa: Janiw awquinacaman lokhe saranacap yatichcti. Janiraquiw aca marcarojj yatichcti nayra sacerdotenacan uscut tʼajjmar camächinacapamp luräwinacapamp chʼokjjat sarnakañsa. Jupanacajj chʼamanïñamp chʼaman cancañanïñampiw chʼokjjapjje, jan cuns yatir marcäpjjañapataqui, pʼekenacap jan waytapjjañapataqui. Jan ucasti arunacamarjam amuc altʼapjjañapataqui.",
                "24.": "Jumanacajj aca marcajj antutataw sapjjtawa. Nayasti jumanacar sapjjsmawa: Jupanacajj mitʼanïpjjewa. Jumanacajj uca nayrapach yatiyäwinacajj chekaw sapjjtawa. Nayajj jumanacaruw sapjjsma: Janiw ucan chekätapjj yatipctati.",
                "25.": "Aca jakenacajj, awquipan camächit pʼaquitap laycuw juch luriri tincut marcajj sapjjtawa. Nayasti sapjjsmawa: Mä wawajj janiw tatap mamap laycojj juchanïcaspati.",
                "26.": "Sapjjaractawa: Cristojj jutaniwa –sasa. Nayasti sapjjsmawa: Criston utjañapatjj janiw yatipctati. Jupajj orakenquirinacan juchanacap laycuw jiwayatäni –sapjjaractawa.",
                "27.": "Uqhäm aca jakenacarojj awquinacaman alek yatit saranacapar quipca munañanacamarjam irpakapjjta. Uqhäm jupanacar mitʼanïcaspas uqhämaw altʼayapjjta, chʼama apsutanacapamp sisantapjjañamataqui. Jupanacasti janiw alajjar uñtañs munapquiti, janiraquiw munañaparjam luräwinacapata cunatejj wactʼqui ucanacat cusisiñs munapquiti.",
                "28.": "Jïsa, cunatejj jupanacancqui ucamp lurañ ajjsarapjje; uqhäm lurapjjaspajja, sacerdotenacaparuw cutcatapjjaspa. Uca sacerdotenacasti munañaparjamaw jupanacar yucuntapjje; yatit saranacapampi, samcanacapampi, alek munañanacapampi, uñjäwinacapampi, jamas yatitanacapampi, jan arunacaparjam lurañajj mä jan uñtʼat cancañar cutcatañäcaspas uqhäm iyawsayapjjaraqui. Uca jan uñtʼat cancañajj Diosaw –sapjjaraquiwa. Ucampis jupajj janipiniw uñjatäcänti uñjatäcanisa, janiraquiw uñtʼatäcänti uñtʼatäcaraquinisa. Jupajj janipiniw utjcänti, utjcaraquinisa.",
                "29.": "Jilïr sacerdotempi jilïr taripirimpisti, jupan chuymapan kaljamätap amuyasa, Diosat ñankh parlatap uñjasajja, janiw arunacapjjar arsuñ munapcänti; antisas ñachʼantayapjjänwa. Ucat chʼamaninacan amparanacapar catuyasaw, Zarahemla oraker apayäna, Alman nayrakatapan uñstañapataqui, takpach uca oraker sarayir jilïr taripirin nayrakatapar irpantatäñapataquiraqui.",
                "30.": "Ucat jupajj Almampin jilïr taripirimpin nayrakatapar irpantatäcän ucapachajj cunjämatejj Gedeon oraken parlcän uca quipcac parlaraquïna. Jïsa, jupajj Diosarojj ñankhachascaquïnwa.",
                "31.": "Jupasti jachʼa jachʼa tucuñ arunacapampiw Alma nayrakatan parläna. Jupajj sacerdotenacampit yatichirinacampitsti ñankh parläna. Jupanacaw awquinacapan alek saranacapar iyawsasajj marcarojj uca jan walinacan khepap arcayejja, marcan chʼama tucutapamp sistʼasiñataquejja, –sasaw säna.",
                "32.": "Ucat Almajj jupar säna: Jumajj nanacan aca marcan chʼama tucutanacapamp jan cusisipjjatajj yat-tawa. Nayajj taripirinacan sarayäwipan kalltäwipat jichhacam utjañajjatac quipca amparanacajjampiw trabajta, take orakpachan Diosan arup jakenacajjar yatiyir sarnakquipansa.",
                "33.": "Take iyawsiri taman luräwinacajjatsa janiw mä senins luräwijjat catokcti; janiraquiw cawquïr jilanacajjas cuns catokapcaraquiti. Jan ucasti taripirin konuñapancasaquiw catokapjjta; ucansti taripapcta uqhämatac leyirjam catokapjjta.",
                "34.": "Uqhämasti, janitejj iyawsiri taman lurapcta ucanacat cuns catokapcstjja: Cuna asquirac iyawsiri taman trabajañast nanacatac apanisti? Jan ucasti, cunatejj chekäqui uc yatiyasa, jilanacajjan cusisiñapan cusisiñataquiquiwa.",
                "35.": "Ucat cunats jumajj aca marcar kamiriptañanacamataquiw yatiyapjjta sapjjesta? Juma pachpaw nanacan jan cuns catokatajj yatiractajja. Jichhasti, aca jakenacan chuymanacapar wal cusisiyqui, ucat nanacan cʼarisitanacajjätapar iyawstati?",
                "36.": "Korihorasti juparojja, jïsa, sänwa.",
                "37.": "Ucat Almajj jupar säna: Diosan utjatapar iyawstati?",
                "38.": "Jupasti, janiw –sänwa.",
                "39.": "Ucat Almajj jupar säna: Diosas Cristos janiw utjquit sascaquïtati? Nayajj sismawa: Diosan utjatapjj yat-twa, Criston jutañaps yatiractwa.",
                "40.": "Jichhajja, janiw Diosajj utjquiti, Cristojj janiw jutcaniti sañamatac cunas ircatañamatac utjtam? Nayajj sismawa: Juman arumaquiw utjtam.",
                "41.": "Ucampis nayanjj take cunaw ucanacan chekätapat ircatañatac utjitu. Uqhämaraqui jumanjj take cunaw ucanacan chekätapat ircatañataquejj utjaractam. Ucar jaychasismati? Ucanacan chekätap iyawstati?",
                "42.": "Nayajj juman iyawsatamjj yat-twa, ucampis cʼari ajayojj juman utji. Jumasti Diosan Ajayupar juman jan utjañapataquiw jarcʼakasta. Supayajj jumjjar chʼamaniwa, jupasti jumaruw irpnaktam, Diosan wawanacapar tucqhir cunaymananac lurasa.",
                "43.": "Ucat Korihorajj Almar säna: Jumatejj Diosan utjatapar iyawsayatäñajjatac mä unañch uñachayitätajja, jupan chʼamanïtap uñachayitätajja, nayajj arunacaman chekätaparojj iyawsäwa.",
                "44.": "Ucampis Almajj jupar sänwa: Jumarojj walja uñachayäwinacaw uñachayata, Diosamarut yantʼäta? Take aca jilanacamamp kollan arjirinacampejj ircatapctam uc uñjcasat, mä unañch uñachayit säta? Kellkatanacajj juma nayrakatanquiwa, take cunatejj utjqui ucaw Diosan utjatapat uñtayi. Orakempi take uca patanquir cunanacampi, jit-täwipampi wali sucʼatjam jit-tir planetanacampejj Taket Sipan Jachʼa luririn utjatapat ircatapjje.",
                "45.": "Take ucanacampi, take toker sarnakasat aca jakenacan chuymanacapar irpakasajj Diosan jan utjatapat jupanacar ircatäta? Take uca ircatirinacar jaychasïtati? Jupasti sänwa: Janitejj unañcha uñachayquitätajja, janiw chekäquit –säwa.",
                "46.": "Ucat Alma jakejj jupar säna: Juman chuymaman chʼollkhëtapajj llaquisiyituwa. Almaman tucqhatäñapatac cheka ajayutac chʼurqhisitamajj llaquisiyaraquituwa.",
                "47.": "Walja jakenacar cʼari alek jachʼar aptir arunacamamp tucqhañar irpakañamat sipan, almaman chhaktañapajj jucʼamp sumäspawa. Ucat wastat janiw chekäquit sätajja, Diosajj amuctʼañamataquiw jawkʼantätam. Janiraquiw jucʼamp lacam jistʼarcätati, aca jakenacar jan jucʼamp cʼarintañamataqui.",
                "48.": "Ucat Korihorajj jupar säna: Janiw nayajj Diosan utjatapajja, janiw chekäquit siscti, antisas nayajj Diosan utjatapjj janiw iyawscti. Nayajj saractwa, janiraquiw jumajj Diosan utjatapjj yatcaractati; janitejj mä unañcha uñachayitätajja, janiw iyawscäti.",
                "49.": "Ucat Almajj jupar säna: Mä unañchjam churäma, jichhajj arunacajjarjamaw amuctʼäta. Nayajj Diosan sutiparuw sisma: Jan jucʼamp arsuñamataquiw amuctʼäta.",
                "50.": "Ucat Almajj uca arunac arscän ucqhaw Korihorajj Alman arunacaparjama, jan jucʼamp arsuñapatac amutur tucjjäna.",
                "51.": "Ucat jilïr taripirejj uc uñjasina, amparap loktasaw Korihorar aqhäm sas kellkäna: Diosan chʼamapan utjatapar iyawstati? Qhitins Alman unañch uñachayañap munäyäta? Mä unañch uñachayañataquejj yakhanacar tʼakhesiyañapt munäyäta? Jichhasti, jupajj mä unañch uñachaytam; jichhajj jucʼamp jaychasiscaquïtati?",
                "52.": "Korihorasti amparap loktasaw aqhäm sas kellkäna: Nayan amutütajj yat-twa, cunalaycutejj janiw arsquirist-ti. Diosan chʼamapaquiw aqhämarojj puriyitu. Nayasti Diosan utjatapjj yatiyätwa.",
                "53.": "Ucampis supayaw nayar cʼarintitu. Jupajj alajjpach qhitjam uñstasaw situ: Aca jakenacar wastat iyawsayam; takpachaniw jupanacajj jan uñtʼat Dios toker saranucupjje. Jupasti saraquituwa: Janiw Diosajj utjquiti. Jupaw take cun sañajjatac yaticharaquitu. Nayajj jupan arunacap yatichta; ucanacan janchi amuyur cusisiyañap laycuw uca arunac yaticharacta. Nayasti waljanir iyawsayañajjcamaw yatichta, chekäcaspas uqhäm iyawsatajjcamaraqui. Ucat nayajj cunatejj chekäqui ucataquejj chʼurqhista, aca jachʼa ñankhachäw nayar puriyasitajjcama.",
                "54.": "Ucat uca arunac kellkcän ucqhajja, jupajj Alman uca ñankhachäw jupat apakañapatac Diosat mayiñapataquiw achictʼäna.",
                "55.": "Ucampis Almajj juparojj sänwa: Aca ñankhachäwitejj jumat apakatäspajja, jumajj wastat aca jakenacan chuymanacap irpakasma. Uqhämasti Tatitun munañaparjamaw jumampejj luratäni.",
                "56.": "Ucat ñankhachäwejj janiw Korihorat apakatäcänti. Jupajj utat ut mankʼa mayjasisaw sarnakäna.",
                "57.": "Jichhajja, cunatejj Korihorar camachcän ucat yatïwejj ucapachatpach takpach uca oraker yatiyatänwa. Jilïr taripirejj uca yatiynokäw takpach jakenacar apayasaw, Korihoran arunacapar iyawsapcän uca jakenacan juchat lak cutiquipstañapataquiw yatiyäna, uca pachpa taripäwin jupanacjjar jan puriñapataqui.",
                "58.": "Ucat takeniw Korihoran ñankhätapar iyawsayatäpjjäna; ucat wastat takeniw Tatitur cutiquipstapjjaraquïna. Ucaw Korihoran ñankhätaparjam ñankha luräwinacap tucuyi. Korihorasti utat utaruw mankʼa mayjasis jacañapatac saräna.",
                "59.": "Ucat Nefi jakenacat jithektata Zoram sat mä jaken irpataw Zoram jakenac sat jakenac taypin sarcasaw juparojj nuctʼasin tincuyapjjäna, ucat jaken taquisitaw jiwäna.",
                "60.": "Uqhämat Tatitun luräwinacapar ñankhar tucuyirin tucusitapjj uñjtan. Uñjaractanwa supayan khep khepa urun wawanacapar jan kemjjäsiñapa, jupanacarojj lakaw mankhapacharojj katatini."
            },
            "31": {
                "1.": "Ucatsti, Korihoran tucusitapatjja, Almajj Zoram jakenacan Tatitun luräwinacap ñankhar tucuyañapat yatiyatäsa, Zoram jilïripan jakenacan chuymanacapar jan arsur wacʼan diosanacar altʼañar irpakatapat yatiyatäsa, jupan chuymapajj jakenacan ñankhätap laycuw wastat usuntañ kalltäna.",
                "2.": "Jakenacapan ñankhätapat yatiñajj wal Almar llaquisiyäna. Ucat Zoram jakenacan Nefi jakenacat sarakatap laycuw chuymapajj wal llaquisïna.",
                "3.": "Zoram jakenacajj jupanacan Antionum sat oraken tantachasipjjäna. Uca orakesti Zarahemla oraket inti jals tokencänwa, niyapun Jerson oraket aynach toke lamar iran thiyancasajja, aynach toke Laman jakenacan phoktʼata wasar thiyacamänwa.",
                "4.": "Uca Nefi jakenacajj Zoram jakenacan Laman jakenacamp sumancayasiñapat wal ajjsarapjjäna. Ucajj walja chhakäwi Nefi jakenacarojj apanispa.",
                "5.": "Ucampis ar yatiyañan jakenacar asc lurañar wal waytʼatap laycu – jïsa, ucajj espadat sipana, jupanacar camachcän take ucanacat sipan jakenacan amuyunacaparojj jucʼamp asc luräna – ucat Almajj Diosan arupan chʼamapamp yatiyañan waquisitapjj amuyäna.",
                "6.": "Ucat jupajj Ammonampiru Aaronampiru Omnerampiruw irpäna. Himnirusti Zarahemla iyawsiri taman jaytaraquïna. Ucat uca quimsanir irpasin Melecancän uca Amulecampir Zeezromampir irpasaraquiw jupan yokanacapat pä yokapamp irpäna.",
                "7.": "Ucampis, jilïr yokaparojj janiw irpcänti, jupasti Helaman satänwa. Ucampis irpcän ucanacan sutinacapajj Siblon Corianton ucanacänwa. Ucanacaw jupamp chic ar yatiyir zoramitanac taypir sarapcän ucanacan sutinacapajja.",
                "8.": "Uca Zoramar arquirinacasti Nefi jakenacat jithektirinacänwa; ucat jupanacajj Diosan arupatjj yatiyatäpjjänwa.",
                "9.": "Ucampis jupanacajj wal pantasipjjäna; janiw Diosan camächitanacapar leyinacapar Moisesan leyiparjam phokhapcänti.",
                "10.": "Janiraquiw iglesian Diosat sapür mayisiñs achictʼañs jan yantʼäwinacar mantañanacapatac luräwinacap phokhapcaraquïnti.",
                "11.": "Jïsa, jupanacajj walja cutiw Tatitun luräwinacap ñankhar tucuyapjjäna. Ucat Almamp jilanacapampejj jupanacar ar yatiyir uca oraker sarapjjäna.",
                "12.": "Ucat uca oraker purisajja, Zoram jakenacan sinagoganac utachatap uñjasajj muspharapjjänwa, ucatsti Tatitun arup sat semanan mä uru jupanacan tantachasipjjatap uñjapjjaraqui. Cunjämtejj jupanacajj yupaychapcän ucajj janipiniw Almampin jilanacapampin nayrajj uñjatäcänti.",
                "13.": "Jupanacajj sinagogap taypin saytʼañatac pʼeket wali alayanquir mä chek lurapjjäna. Uca chekan pataparusti mayni jakequiw maqhatañapäna.",
                "14.": "Ucat cawquïrinacatejj yupaychañ munapcän ucanacaw uca patar maqhatasajj amparanacap alajjpachar loktasa, jachʼa arut aqhäm sas artʼapjjäna:",
                "15.": "Kollan kollan Diosay; nanacajj Diosätamjj iyawsapjjtwa, kollanätamjj iyawsapjjaractwa. Juman nayrapach ajayütama, jichpach ajayütama, wiñay ajayütam iyawsapjjaracta.",
                "16.": "Kollan Diosay, jilanacajjat nanacar jaljtayanitamjj iyawsapjjtwa; janiraquiw jilanacajjan yatita awquinacapan wawjamätap layc catuyatanacapar iyawsapcarac-cti. Antisas juman nanacar kollan wawamatac ajllitamaruw iyawsapjjta; uqhämaraqui jumajj Criston jan utjañap yatiyapjjaraquista.",
                "17.": "Jumajj masürus jichhürus wiñayataquis quipcätawa. Jumasti khespiyañataquiw nanacar ajllipjjesta; nanacar muyuntatäc ucanacarusti colerasiñaman mankhapachar jakontatäñapataquiw ajlliracta. Uqhäm kollanäñat Diosay yuspagaranipsma. Uqhämaraqui nanacar ajllitamat yuspagaranipjjaracsma, jilanacajjan jan amuyun saranacapar jan irpakatäñanacajjataqui. Ucasti Cristor iyawsayañaruw catunti, juma Diosajjat chuymanacapar wali jay saranucuyaraqui.",
                "18.": "Wastat ajllita kollan marcätajjat yuspagaranipjjsma, Diosay. Uqhamäpan.",
                "19.": "Ucat Almamp jilanacapamp yokanacapampejj uca mayisïwinacar istʼasinjja, jan tuptʼcayaw muspharapjjäna.",
                "20.": "Sapakat maynejj maqhatasaw uca pachpa mayisïwinac arsüna.",
                "21.": "Uca chekarusti Rameumpton sutimpiw uchapjjäna. Ucasti sañ muni, kollan pulpito.",
                "22.": "Ucatsti, uca pulpitotpach sapa mayniw quicpa mayisïwimpejj Diosat mayisïna: Jupanacajj ajllitäpjjatapat jupar yuspagarapjjäna. Jilanacapan saranacapan khepap jan irpatapatarac yuspagarapjjäna. Ucatsti, cuntejj jan yatipcän jutir urunacan lurasiñapatjja, ucanacan chuymanacapar jan mantatapat yuspagarapjjaraquïna.",
                "23.": "Ucat takpach jakenacan uqhäm yuspagaratapatjja, jupanacajj Diosapar kollan pulpito token yuspagarañatac wastat tantachasiñapcamaw jupat jan parlasajj utanacapar cut-tapjjäna.",
                "24.": "Almasti uc uñjasinjja, llaquisiñaw chuymapar phoktʼäna. Jupanacan ñankha, asquit cutekat marcätap yatiyäna. Jupanacan chuymanacapajj korincatapa, kollkencatapa, take cunayman suma yänacancatap amuyäna.",
                "25.": "Jupanacan chuymanacapan jachʼa jachʼa tucutap laycu, nayajj jachʼa jakët sañapcam aytasitap jupajj amuyaraquïna.",
                "26.": "Ucat jupajj alajjpachar artʼas säna: Cunapachcamas Tatay, lokerinacamaru janchina, jaken wawanacap taypin aqhäm jachʼa ñankha luräwinac uñjir utjayapjjetäta?",
                "27.": "Diosay jumaruw artʼasinipjjtam, ucampis jachʼa jachʼa tucutapan chuymanacapajj chhakti. Jupanacajj jumaruw Diosay lacanacapamp artʼasinipjjtam, ucampis oraken jilar tucuyirinacapampiw chuymanacapajj jachʼar tucu.",
                "28.": "Diosajjay jupanacan jila alan isinacapa, anillonacapa, kori cʼachachasiñanacapa, take jila alaninacamp cʼachachatapqui ucjj uñjtawa. Jupanacan chuymanacapasti ucac munasipqui, ucampis jumar artʼasisaw sapjjtam: Yuspagaranipjjsmaw Diosay, nanacajj ajllit marcamäpjjtwa, mayninacasti tucusipjjaniwa –sasa.",
                "29.": "Uqhämraqui jumajj Criston jan utjañap yatiyapjjest sapjjaractamwa.",
                "30.": "Dios Tatay, cunapachcamas uqhäm ñankha luräwinacan aca jakenac taypincañap antutäta? Tatay chʼam churita, nayan tʼuqhätajjar thurtʼasiñajjataqui. Nayajj tʼuqhätwa; aca jakenac taypinquir jachʼa ñankhajj chuymajjar usucharaquiwa.",
                "31.": "Tatay chuymajjajj walpin llaquisi; Criston chuymajjar chuymacham. Tatay chʼam churita, nayan aca jakenacan ñankhätap layc jutquitani uca llaquisïwinac llampʼu chuymamp tʼakhesiñajjataqui.",
                "32.": "Tatay chuymajjar chuymacham; atipäw churita, nayamp chicäpqui uca yanapirijjarusa – Ammon Aaron Omner Amulec Zeezrom uqhämaraqui pä yokajjar – churanipjjeta. Jïsa, take jupanacar chuymacham Tatay; chuymanacapan Criston chuymacharaquim.",
                "33.": "Jupanacar chʼam churam, aca jakenacan ñankhätap layc jutcani uca llaquisïwinac llampʼu chuymamp tʼakhesipjjañapataqui.",
                "34.": "Tatay, Criston jupanacar jumar irpaniñajjatac atipäw churapjjeta.",
                "35.": "Tatay almanacapajj wali munatawa, waljaniraquiw jupanacat jilanacajjäpjje. Ucat Tatay uca jilanacajjar jumar wastat irpaniñajjatac suma amuyump chʼamamp churapjjeta.",
                "36.": "Ucat Almajj uca arunac arscän ucqhajja, amparanacap take jupamp chictʼatanacar lokjjatäna. Ucat amparanacap jupanacar lokjjatcän ucapachajja, jupanacajj Kollan Ajayun phoktʼatäpjjänwa.",
                "37.": "Ucatsti, sapa mayniw take toker saratatjjapjjäna, janiraquiw llaquisipcänti cuntejj mankʼapcani, umapcani, isisipcani ucata.",
                "38.": "Ucat Tatitojj jupanacan jan awtjayasiñanacapataqui, jan pharjayasiñanacapataquiw jupanacatac utjayäna. Uqhämaraqui jupanacan cunayman tʼakhesiyäwinacat jan tʼakhesiñanacapataqui, jan ucajja uca tʼakhesiñanacapan Cristot cusisiñaru chhaktañapatac chʼam jupanacar churaraquïna. Ucajj Alman mayisïwiparjamänwa, iyawsas mayisitap laycuraqui."
            },
            "32": {
                "1.": "Ucatsti jupanacajj sarnakasaw, jakenacan sinagoganacaparu utanacaru mantasajj, Diosan arup yatiyañ kalltapjjäna; jupanacasti arjj thaquinacapans yatiyasipcaquïnwa.",
                "2.": "Uqhäma jupanac taypin wal irnakasinjja, jan cunan jakenacaruw iyawsayañ kalltapjjäna. Uca jan cunan jakenacasti jan suma isinïtap laycojj sinagoganacapat alisnucutäpjjänwa.",
                "3.": "Uqhämasti jupanacajj kʼañüpcaspas uqhämaw sinagoganacapar Diosar yupaychirejj jan mantayatäpcänti; ucat kʼoyañäpjjäna. Jupanacajj thujsäpcaspas uqhäm uca jilanacapajj amuyapjjäna. Uqhämat acapach yänac tokenjja, jan utjirinïpcänti chuyma tokensti, aynachtʼatanacäpjjänwa.",
                "4.": "Ucat Almajj jakenacaru Onida kollun arsus yatichascän ucapachajja, walja jakenacaw jupan uc jutapjjäna. Ucanacasti cawquïrinacat-tejj arsctan, yänac token aca oraken aynachtʼatäpjjatap laycojj chuyman aynachtʼatäpcän ucanacänwa.",
                "5.": "Jupanacasti Alman uc jutapjjäna; ucat jupanacat jilïrïqui uca jakew Almarojj säna: Aca jilanacajjajj camächapjjanisa? Jupanacajj jan cunanïtap laycuw take jakenacan uñisitäpjje, Sacerdotenacajjans jucʼamp uñisitäpjjaraqui. Nanacajj quipca amparanacajjamp wali irnakañamp utachapcta uca sinagoganacajjat jupanacajj alisnucupjjetu. Jupanacasti jan cunanïtajj laycuw alisnucupjjetu; janiw Diosajjar yupaychañataquejj mä chekajj utjapquituti, camachapjjäsa?",
                "6.": "Almajj uc istʼasinjja, cutiquipstasaw ajanup uñcatäna; jachʼa cusisiñampiw jupar uñjaraquïna, cunalaycutejj jupajj tʼakhesiyäwinacapan chuymanacapar chekpach llampʼuptayatap uñjäna. Jupanacan ar istʼañataqui waquichatätap uñjaraquïna.",
                "7.": "Ucat janiw jucʼamp yakha walja jakenacarojj parlcänti, antisas jupajj amparap loktäna, ucatsti jupajj uñjcän uca juchanacapat chekpach cutiquipstirinacar artʼasin säna:",
                "8.": "Nayajj chuymanacaman llampʼütap uñjta. Uqhamäpjjsta ucajja, qhuyapayatäpjjtawa.",
                "9.": "Jilamajj siwa: Camachapjjäsa? – sinagoganacajjat Diosajjar jan yupaychañajjatac alisnucutäpjjta.",
                "10.": "Nayajj jumanacaruw sapjjsma: Sinagoganacamanacti Diosamar yupaychañ amuyapjjta?",
                "11.": "Uqhämaraqui jisctʼapjjaracsma: Mä cutiquit sapa pakallk urunjja Diosar yupaychañajja?",
                "12.": "Nayajj sapjjsmawa: Sinagoganacamat alisnucutätamajj llampʼu chuymanïpjjañamataqui, suma amuyañ yatekapjjañamatac sumawa; sum amuyañ yatekañanacamasti waquisiwa. Jumanacan alisnucutätamatjja jilanacaman jan cunanïtam laycu uñisitätamat llampʼu chuymanïñajj puripjjtam. Jumanacajj waquisitarjamaw llampʼu chuymanacanïpjjta.",
                "13.": "Jichhasti llampʼu chuymanïpjjañamatac waytʼatäpjjatam laycuw qhuyapayatäpjjta. Mä jaketejj llampʼu chuymanïñapatac waytʼatäqui ucajja, yakhep pachajj juchanacapat cutiquipstañ muni. Ucatsti, chekpachaw juchat cutiquipstirejj, qhuyapayäw jicjjatani; cawquïritejj qhuyapayäw jicjjatasin, tucusiñcam saytʼcan ucajja, khespiyatäniwa.",
                "14.": "Cunjämatejj sapjjsma, llampʼu chuymanïpjjañamatac waytʼatäpjjatam laycuw qhuyapayatäpjjtajja. Ucat qhitinacatejj arup laycu chuymanacapar chekpach llampʼuptayasipqui ucanacan, jucʼamp qhuyapayatäpcani ucjj janit amuyapcta?",
                "15.": "Jïsa, qhititejj chuymap chekpach llampʼuptayejja, juchanacapat cutiquipstqui ucat, tucusiñcam saytʼcaraqui ucajja, qhuyapayatäniwa. Jïsa, jan cunanïtap laycu llampʼu chuymanir tucuyatäpqui ucanacat sipan jucʼamp qhuyapayatäniwa.",
                "16.": "Uqhämasti llampʼu chuymanir chuymapatjam tucuyasirinacajj qhuyapayatäpjjaniwa. Jan ucajja, qhititejj Diosan arupar iyawsqui, uca jan kala chuymamp bautizasqui ucajja, qhuyapayatawa. Jïsa, ar yatiñaru jan nuqhuta, yatiñar jan waytʼata iyawsirinacajj qhuyapayatäpjjewa.",
                "17.": "Jïsa, waljaniw sapjje: Jumatejj alajjpachat unañcha uñachayapjjetätajja, nanacajj chekätapjj chekpachaw yatipjjä; ucat iyawsapjjä –sapjjewa.",
                "18.": "Jichhajj jisctʼapjjsmawa: Ucajj iyawsañati? Nayajj jumanacarojj, janiwa sapjjsmawa. Mä jaketejj mä cuns yatispajja, janiw iyawsañapajj waquisquiti.",
                "19.": "Ucatsti, Diosan munañap yatisin jan phokher jakejja, jucʼamp ñankhachatawa. Qhititejj iyawsaqui, jan ucajja, iyawsañatac waytʼatäqui, ucat juch lurañar jalantqui uca jaket sipana.",
                "20.": "Jichhasti jumanacaw ucjjat amuytʼapjjäta. Nayajj sapjjsmawa, mayajj mayampi quipcaquiwa. Sapakat mayni jakew luräwiparjam catokani.",
                "21.": "Cunjämtejj iyawsañata siscta: Iyawsañajj janiw take cunan phokhatpach yatiñäquiti. Ucat iyawsañanïpjjätajja, jan uñjat cheka cunaymananacaruw suyapjjäta.",
                "22.": "Nayajj sapjjsmawa: Diosajj sutipar take iyawsirinacaruw qhuyapayi, uc amtasipjjañam munirista. Ucalaycuw nayrakat jupajj jumanacan iyawsapjjañam muni, jïsa, iyawsapjjañam muni.",
                "23.": "Jupasti arupjja, alajjpach qhitanac tokew chachanacarojj churayi, uqhämaraqui warminacarus churayaraqui. Ucasti janiraquiw takpachäquiti. Yatirinacamp yatekatanacampejj jan amuytʼapcaspa uqhämawa. Uca arunacajj walja cutiw jiscʼalalanacar churata.",
                "24.": "Ucat munat jilanaca, nayarojj jisctʼasipjjestawa; alisnucutäpjjatamata, tʼakhesiyatäpjjatamatjja, camächasispasa uc yatiñ munasa. Chekarjamaquiw uñjañ munapjjsma, janiw jumanacar taripatajj amuyasipjjañam muncti.",
                "25.": "Janiw nayajj sañ muncti, takpach jumanacajj llampʼu chuymanïñatac waytʼatäpjjtawa –sasajja, cunalaycutejj take chekansa cunjämatsa jumanacat mä kawkhanejj llampʼu chuymanïpjjasapänwa. Ucaruw chekpach iyawsta.",
                "26.": "Jichhajja, cunjämatejj iyawsañat siscta: Janiw ucajj phokhat yatiñäquiti. Uqhämaraquiw arunacajjampejja. Cunjämatejj iyawsañajj jan phokhatpach yatiñäqui, uqhämaraquiw nayrakat ucanacan chekätapjj jan phokhatpach yatipcasmati.",
                "27.": "Ucampis jumanacatejj iquitjam sartapjjätajja, amuyunacamar pʼarjjtayapjjätajja, arunacajjar yantʼañcam, mä jucʼsa iyawsapjjaraquïtajja, jïsa, iyawsañ munañaquitejj puripjjeristam ucajja, uca munañjj jumanac mankhan lurañataqui jaytapjjam, nayan arunacajjat mä kawkhataqui mäwjit churañanacamatac iyawsañamcama.",
                "28.": "Jichhajja, arojj jathäcaspas uqhäm amuyasipjjañäni. Chuymanacaman jathan satatäñapataquitejj mäwjit churapjjätajja, ucatejj cheka, jan ucajj suma jatharaquïchejja, janitejj jan iyawsañamampi Tatitun Ajayupar thurtʼasis uc jakonucupcät ucajja, jathajj chuymanacaman ucapachat ucsaruw aliñ kalltani. Ucat uca jathan pʼutsutap amuyasipcät ucqhajja, chuymanacaman aqhäm sañ kalltapjjäta: Acajj chekpach suma jathäpachawa, jan ucajja, arojj sumawa; cunalaycutejj ucajj chuymajjar jachʼaptayañ kallti. Ucaw amuyujjar khanartayañ kallti. Jïsa, nayataquejj suma mojjsäñ kallti.",
                "29.": "Janit ucajj iyawsañamar jilaycaspa? Nayajj sapjjsmawa: Jïsa jilayaspawa; ucampis janiw phokhat yatiñcam jilquiti.",
                "30.": "Ucampis cunapachatejj jathajj pʼusutati, ucat pʼutsu, ucatsti alsu, jilañ kalltcarac ucapachajja, jumanacajj jathajj sumaw sapjjañamawa; cunalaycutejj ucajj pʼusutati, mistu, aliñ kalltaraqui.",
                "31.": "Ucat ucan suma jathätap chekpach yatipjjtati? Nayajj sapjjsmawa: Jïsa yatipjjtawa, cunalaycutejj sapa jathajj uca quipc jilayi.",
                "32.": "Ucat jathatejj jilanejja, ucajj sumawa; ucampis janitejj jilcanejja, janiw sumäquiti, ucat jakonucutawa.",
                "33.": "Ucat yantʼatamata, jatha satatamata, ucan pʼusutatasa mistusa jilañ kalltatapata uca jathan sumätapjj yatipjjañama.",
                "34.": "Jichhajj yatiñamajj phokhatati? Jïsa ucatjj yatiñamajj phokhatawa, iyawsäwimasti inactʼiwa. Ucasti yatitam laycuwa. Jumanacajj arun chuymanacamar pʼusuntayatap yatipjjta, uqhämaraqui amuyunacamar khanartayañ kalltipan ucan mistutap yatipjjaracta; amuyumasti jachʼaptañ kalltaraqui.",
                "35.": "Janit ucajj chekäqui? Nayajj sapjjsmawa: Ucan khanätap laycu, cunatejj khanäqui ucan uñjcañätap laycuw sumätap yatipjjañama. Ucat uca khan uñjañam khepatjja, yatiñamajj phokhatati?",
                "36.": "Nayajj sapjjsmawa: Janiw phokhatäquiti, janiraquiw iyawsäwimjj jaytanucupjjañamäquiti. Jumanacajj iyawsäwimampi jathan sumätaps jan sumätaps yatiñataquiquiw jatha satäpjjtajja.",
                "37.": "Ucat koka aliñ kalltipanjja, sapjjätawa: Sum aca kokar karpañäni, oraken sum saphintañapataqui, aliñapataqui, ucat achuñapataquiraqui. Ucat waltejj uñjapjjäta, karpapjjät ucajja, oraken saphintaniwa, aliniwa, achusti ucan achuraquini.",
                "38.": "Ucampis jumanacatejj uca al apanucupjjäta, janirac karpañ amtapcätajja, janiw oraken saphintcaniti. Ucat intin lupipajj ucar cʼasuraycan ucapachajja, jan suma saphinïtap laycuw ucajj wañsus jiwsuni. Ucat jicʼsusaw ucajj jakonucutäjje.",
                "39.": "Ucatsti janiw jathan jan sumätap laycüquiti, janiraquiw ucan achuñap jan munatap laycücaraquisa. Jan ucasti jan suma orakenïtama, kokar jan karpatam laycuwa. Uqhämasti janiw uca achu uñtʼapcasmati.",
                "40.": "Uqhämaraqui, janitejj iyawsañampi, achur suyasa, arur karpapcätajja, janipiniw jacañ kokan achup qʼichekapcasmati.",
                "41.": "Ucampis arur karpapjjätajja, jïsa, kokajj aliñ kalltcani ucqhajja, ucan achupar suyasa janipuni karis iyawsañamampi, llampʼu suyañamp ucar karpapjjätajja, ucajj saphintaniwa. Ucasti wiñay jacañatac alir kokäniwa.",
                "42.": "Ucat arun jumanacan saphintañapataqui jan karisa, llampʼu chuymamp suyasa, iyawsas arur karpatam laycuw mä urojj ucan achup qʼichekapjjäta. Uca achupasti taket sipansa munata, take mojjsats jucʼamp mojjsa, take jankʼots jucʼamp jankʼo, take kʼomats jucʼamp kʼomawa. Uca achut sistʼasiñcamaw mankʼapjjäta, ucat janiw awtjayasipcätati, pharjayasipcaraquïtasa.",
                "43.": "Ucapachajj jilanaca, iyawsatam laycu, jan karitama, llampʼu chuymamp jaypach suyatama, jachʼa chuymanïtama, alin jumanacataqui ach achuyañapar suyatam laycuw catokapjjäta."
            },
            "33": {
                "1.": "Ucat Almajj uca arunac arscän uca khepatjja, jupanacajj mä sap Diosar uca arsut achut catokapjjañapatac iyawsañats jan iyawsañats yatiñataquiw jupar qhitapjjäna. Uqhämaraqui uca jatha, jan ucajj chuymanacaman satatäñapaw sas arsut arojj, cunjäms jupanacan satapjjañapas uc yatiñ munapjjaraquïna. Iyawsäwiparjamajj cunjäm lurañtejj kalltapjjañapäc uc yatiñ munapjjaraquïna.",
                "2.": "Ucat Almajj jupanacarojj säna: Jumanacajj sinagoganacajjat alisnucutäsajj janiw Diosajjar yupaychapquirist-ti sapjjtawa. Ucampis nayajj sapjjsmawa: Diosar jan yupaychirjam amuyasipjjstajja, wal pantasipjjtajja, kellkatanacan thakapjjañamaraquiwa. Kellkatanacas uc yatichapquiristams uqhäm amuyasipjjstajja, janiw ucanac sum amuyapctati.",
                "3.": "Zenos sata nayrapach arjirejj Diosat mayisiñampit yupaychañampit siscän uca leet amtasipjjtati?",
                "4.": "Jupajj siwa: Diosay qhuyapayirïtawa, nayajj chʼusa wasarancäyät ucqhajj mayisïwijjar istʼistawa. Nayajj timanacajjatac mayisct ucqhajja, nayar qhuyapayasaw ucanacarojj nayamp sumancaytajja.",
                "5.": "Diosay, yapujjan jumar artʼascäyäsm ucqhajja, qhuyapayistawa. Nayajj mayisis artʼascsma ucqhajja, istʼistawa.",
                "6.": "Uqhämaraqui, nayajj utajjancäyät ucqhajja, mayisïwijjar istʼaractawa.",
                "7.": "Uta mankhajjanc-cäyät ucqhajj Tatay, nay jumat mayisquipan istʼista.",
                "8.": "Wawanacamajj juman istʼatäñatac jakenacan istʼatäñ lanti artʼasipcätam ucqhajja, jumajj jupanacar qhuyapayasajj istʼätawa.",
                "9.": "Diosay nayar qhuyapayasaw, tama jakenacam taypin mayisïwinacajjar istʼista.",
                "10.": "Uqhämaraqui timanacajjan nay alisnucutïpan, uñisitïpan, jumajj istʼaraquista. Jumajj mayisïwinacajjar istʼasaw, timanacajjataquejj colerasta. Colerasiñamampisti mäc tʼunjañampiw sart-tajja.",
                "11.": "Jumasti nayan tʼakhesitajj cheka munatajj laycuw istʼista. Yokam laycuw uqhäm nayar qhuyapayista. Ucat take tʼakhesïwinacajjanjj jumar artʼasïma, cunalaycutejj juman cusisiñajjajj utji. Jumajj Yokam laycuw taripäwinacamarojj nayat maysar uñtayta.",
                "12.": "Ucat Almajj jupanacar säna: Nayrapach jakenacan kellkat kellkatanacar iyawsapjjtati?",
                "13.": "Uc iyawsapjjstajja, Zenosajj arscän uc iyawsapjjañamawa. Jupajj sänwa: Jumajj Yokam laycuw taripäwinacamar maysar uñtayta.",
                "14.": "Jichhajja, jilanaca, nayajj jisctʼapjjsmawa: Kellkatanac leepjjtati? Ucanactejj leepjjstajja, cunjämarac Diosan Yokapat pächasipjjtasti?",
                "15.": "Janiw Zenosan sapaqui ucanacat parlatapajj kellkatäquiti. Jan ucasti, Zenocajj ucanacat parlaraquïnwa.",
                "16.": "Jupajj sänwa: Jumajj Tatay, aca jakenacataquiw colerasta, jupanacan Yokam layc jupanacar churat qhuyapayäwinacam jan amuyatap laycu.",
                "17.": "Jichhajja, jilanaca, mä yakha nayrapach arjirin Diosan Yokapat ircatatap uñjapjjtan. Jupan arunacapa jan amuyatap laycuw jakenacajj jupar kalanacamp cʼuphas jiwayapjjäna.",
                "18.": "Ucampis ucajj janiw takpachäquiti. Janiw jupanacaquit Diosan Yokapat parlapqui.",
                "19.": "Jupat Moisesajj parläna, uqhämaraqui chʼusa wasaranjj mä jupar uñtataw aytatäna, qhititejj ucar uñtcän ucan jacañapataqui. Ucatsti waljaniw uñtasajj jacapjjäna.",
                "20.": "Ucampis chʼollkhe chuymanacap laycojja, jucʼaniquiw ucanacan camsañ munataps amuyapjjäna. Waljaniw chuymanacapan sinti chʼollkhëtap laycojj jan uñtañ munapcänti; ucat tucusipjjäna. Jichhajja, jupanacan jan uñtañ munatapajja, jupanacar kollañap jan iyawsatap laycünwa.",
                "21.": "Jilanaca, jumanacatejj nayranacamamp kollayasiñatac uñtañamp kollasipjjasmajja, janit mäc uñtapcasma? Jan ucajja, chuymanacam jan iyawsañar chʼollkheptayas jayrasipjjasmati, nayranacamamp jan uñtas tucusiñanacamataqui?",
                "22.": "Uqhäm lurapjjasmajja, ay jumanacata; ucampis jan uqhämäcanejja, nayranacamamp uñtapjjam. Diosan Yokapar iyawsañ jichhat ucsarojj kalltapjjam. Jupan jakenacapar cutsuyañatac jutañaparu, jupanacan juchanacapan tʼakhesiyäwinacapar phokhasajj tʼakhesis jiwañapar iyawsapjjam. Jupan jactäw ut-tʼayañataqui, take jakenacan jupa nayrakatan luräwinacaparjam khepa taripäw urun taripatäñapataqui jiwat jactäwipar iyawsapjjaraquim.",
                "23.": "Jichhajja, jilanaca, uca aru chuymanacaman satapjjañam munta. Ucajj pʼusutatañ kalltcan ucqhajja, iyawsañamamp ucar khechʼapjjam; ucasti jumanacanjj wiñay jacäwir jilir aliruw tucuni. Ucapachasti Diosajj Yokapan cusisiñap toket kʼepjam llaquinacamar sujaptaypan. Munapjjätajja, takpach ucanacjj lurapjjasmawa. Uqhämäpan."
            },
            "34": {
                "1.": "Ucat Almajj uca arunac jupanacar arscän ucapachajja, jupajj orakeruw kontʼäna. Ucat Amulecajj saytʼasin aqhäm sas yatichañ kalltäna:",
                "2.": "Jilanaca, qhitit-tejj jupajj Diosan Yokapaw sas nanacajj yatichapcta, uca Criston jutañapat arsut cunanacat jan yatipjjañamjj janiw iyawsquirist-ti. Janïr nanacat mistqui ucapach ucanacan jumanacar wal yatichatätapjj yat-twa.",
                "3.": "Jumanacajj tʼakhesïwinacamat cunatejj lurapjjañamäqui ucjjat munat jilajjarojj jisctʼapjjta, amuyunacamar waquichañataquisti jupajj parlapjjtamwa; jïsa, iyawsañanïpjjañamataqui, llampʼu chuymamp suyapjjañamataquiw ewjjapjjtam.",
                "4.": "Jumanacan arun sumätap yantʼañatac uc chuymanacaman satapjjañamataquejja, iyawsañanïpjjañamataquiw ewjjapjjtam.",
                "5.": "Nanacasti amuyapjjtwa, amuyumanquiri jachʼa jisctʼäwejj acawa: Arojj Diosan Yokapanquit janicha, jan ucajja, Cristojj utjanit janicha?",
                "6.": "Uqhämaraqui jilajjajj walja toket uñachayapjjtam ucat uñjapjjaracta; Arojj khespiyasiñataquejj Cristonquiwa.",
                "7.": "Jilajjajj Zenosampin Zenocampin arunacap ayti, cutsuyañan Diosan Yokap toke jutañap uñachayañataqui. Uqhämaraqui Moisesarojj ucanacan chekätap uñstayañatac aytaraquïna.",
                "8.": "Jichhasti, naya pachpat ucanacan chekätapat ircatapjjaraquïma. Nayajj sapjjsmawa: Criston jaken wawanacap taypiru, marcapan camächit pʼaquitanacap catjjaruñatac jutañapjj yat-twa; orakenquir jakenacan juchanacapan tʼakhesiyäwipar phokhañap yatiracta; cunalaycutejj Dios Tatitojj uqhäm arsu.",
                "9.": "Juchanacan tʼakhesiyäwipar phokhañajj waquisiwa. Wiñay Diosan jachʼa arustʼaparjama, juchanacan tʼakhesiyäwipar phokhañapajj utjañapawa, jan ucajja, take jakenacajj chhakapjjañapäniwa. Jïsa, takeniw chʼollkheptata, takeniw tincuta chhakataraqui; janitejj uca waquisit juchanacan tʼakhesiyäwipar phokhañajj utjcaspajja, takeniw chhakapjjañaparaquïna.",
                "10.": "Mä jachʼa khepïr loktäwin utjañapaw waquisi. Uca loktäwisti janiw jakëcaspasa, uywacaspasa, cunayman jamachʼïcaspasa. Janiw ucajj jake loktäwïñapäquiti, jan ucasti wiñay jan wati loktäwïñapawa.",
                "11.": "Jichhajja, janiw cawquïr jakes quipca wilap loktasajja, maynin juchanacapan tʼakhesiyäwipar phokcaspati. Jichhasti, jakenacatejj jiwayapjjanejja, cheka asqui leyisajj jilapan jacäwip apakaniti? Nayajj janiw uqhämäquiti sapjjsmawa.",
                "12.": "Antisas leyejj jiwayirin jacäwip apake; ucat juchanacan tʼakhesiyäwipar jan wati phokhañaquiw orakenquirinacan juchanacapatac waquisispa.",
                "13.": "Ucat jachʼa khepïr loktäwin utjañapajj waquisi; ucat wil wartäwejj tucusini, jan ucajja, tucusiñapajj waquisiniwa. Ucapachajj Moisesan leyipajj phokhasiniwa, jïsa takpach ucajja, sapa jiscʼa kellkasa jiscʼa arusa phokhasiniwa. Janiraquiw cunas chhakatäcaniti.",
                "14.": "Acataquiw takpach leyejja, takpach ucajja uca jachʼa khepïr loktäwiruw uñtayi. Uca jachʼa khepïr loktäwisti Diosan wiñay jan tucusquir Yokapäniwa.",
                "15.": "Uqhämasti, cawquïrinacatejj sutipar iyawsapcan ucanacaruw jupajj khespiyäw puriyani. Ucataquiw uca jachʼa khepïr loktäwejja, qhuyapayäwir luräw toke ut-tʼayañataqui. Uca qhuyapayäwisti chekaparjam taripäwjjar chʼamaniwa, jakenacar juchanacat cutiquipstañcam iyawsañataquiw ut-tʼayaraqui.",
                "16.": "Uqhäm qhuyapayäwejj chekaparjam taripañan mayïwinacaparuw phokhe. Ucat jakenacar arjjatir amparanacapamp khomthapi. Ucampis cawquïrinacatejj juchanacat cutiquipstañcam jan iyawsañanïpcanejja, jupanacajj chekaparjam taripañan mayïwinacapan takpach leyipar catuyatäniwa. Ucata, juchanacat cutiquipstañcam iyawsirinacataquiquiw jachʼa wiñay cutsuyir arustʼajj ut-tʼayata.",
                "17.": "Ucat jilanaca, juchanacat cutiquipstañcam iyawsas sarnakañ kalltapjjañam Diosajj jumanacar churpan; jupan kollan sutipar artʼañ kalltapjjañam jumanacar churaracpan, jupan jumanacar qhuyapayañapataqui.",
                "18.": "Qhuyapayäw jupat mayisipjjam; jupajj jachʼaw khespiyañataqui.",
                "19.": "Chuymanacamar llampʼuchapjjam, uqhämaraqui jupat mayisisipcaquim.",
                "20.": "Yapunacamancapjjät ucqhajja, take uywa tamanacamatac jupar artʼasipjjam.",
                "21.": "Utanacamanjja, take utamanquirinacamatac willjtas chicürus arumas jupar artʼasipjjam.",
                "22.": "Timanacaman chʼamap contra jupar artʼasipjjam.",
                "23.": "Jïsa, supay contra artʼasipjjam. Jupaw take chekapar uñjañan timapajja.",
                "24.": "Yapu juyranacamatac jupar artʼasipjjam, ucanacat jachʼaptapjjañamataqui.",
                "25.": "Uywa tamanacaman mirañanacapatac artʼasipjjam.",
                "26.": "Ucampis ucajj janiw takpachäquiti; jumanacajj uta mankhanacamana, jamasawjanacamana, wasaran take chuymamp jupar artʼasipjjam.",
                "27.": "Uqhämaraqui Tatitur jan jachʼat artʼapcät ucapachajja, jumanacan waliquïñanacamataqui, muyuntapctam uca masinacaman waliquïñapataqui, jan tucusa chuymanacamatjam mayisiñamp chuymanacamar phokhantayapjjam.",
                "28.": "Jichhajja, munat jilanaca, nayajj sapjjsmawa: Ucajj takpachäcaspajj uqhäm jan lupʼipjjamti. Take ucanac luratamatjja, usutanacarus tʼakhesiyatanacarus jan tumpapcätajja, utjapctam uca yänacamat waquisirinacar jan wajjtʼapcätajja, nayajj sapjjsmawa, ucanacat mays jan lurapcätajja, mayisïwimajj inamayaquïniwa; janiraquiw cuns jumanacataquejj lurcaraquiniti, jumanacasti iyawsañar ajjalnucur cʼari chuyman jakenacjamäpjjätawa.",
                "29.": "Ucat janitejj qhuyapayasiñ amtasipcäta, jumanacajj jiru lekʼen apanucut kherkhjamäpjjätawa, (ucajj janiw cunataquis walïquiti). Ucasti jakenacan taquisitawa.",
                "30.": "Jichhajja, jilanaca, uqhäm walja ircatäwinac catokatamatjja, kollan kellkatanacan ucanacat ircatäwipat amuyasa, jumanacajj jutasin juchat cutiquipstañatac achunac uñstayapjjañam munirista.",
                "31.": "Nayajj jumanacan jutapjjañam munirista, jan jucʼamp chuymanacamar chʼollkheptayapjjañam munaraquirista, cunalaycutejj khespiyasiñanacamataquiw jichha urojja, jichpach khespiyasiñamataquiraquiwa. Ucat juchanacamat cutiquipstasin chuymanacamar janirac chʼollkheptayapcät ucajja, jachʼa cutsuyir arustʼajj jumanacatac ut-tʼayatäniwa.",
                "32.": "Aca jacäwejj jakenacan Diosamp jiquisir waquichañatac pachawa; aca jacäwin urupajj jakenacan lurañanacap lurañanacapatac uruwa.",
                "33.": "Ucat cunjämatejj nayrakatajj sapcsma, uqhäm wastat achictʼapjjsma: Walja ircatäwinac catokapjjatam laycu, juchat cutiquipstañamataquejj jan tucuycam suyapjjamti. Aca jiwasanacar wiñayatac waquichañataqui churat jacäwi uru khepatjja, janitejj jiwasanacajj aca jacäwi pachasan lurañanacas phokhapcañänejja, jan irnakäwinac lurcay chʼamac arumaw jutani.",
                "34.": "Cunapachatejj uca ajjsarcañ jaljtäwir irpatäpcät ucqhajja, janiw sapcasmati: Nayajj juchanacajjat cutiquipstasaw Diosajjar cut-tanï –sasajja. Janiw uc sapcasmati, cunalaycutejj aca jacäwit mistupcät ucapachajja, cuna ajayutejj janchinacamar catuscani uca pachpa ajayuw wiñay oraken janchimar catuñataquejj chʼamaniraquïni.",
                "35.": "Jumanacatejj juchanacamat cutiquipstañatac jiwañcam suyapjjätajja, supayan ajayupar jaysiriruw tucupjjäta; jupasti jumanacarojj jupanquirit uñtʼasjjasaw sanampapjjätam. Ucat Tatitun Ajayupajj jumanacat jaltasinjja, janiw jumanacan utjcaspati, supayasti jumanacjjarojj take chʼamanïniwa. Ucasti ñankhanacan khepa utjäwipawa.",
                "36.": "Nayajj yat-twa, Tatitojj jan kollan utanacanjj janiw utjcti –siwa. Jan ucasti, jupajj asquinacan chuymanacapan utji. Uqhämaraqui jupajj saraquiwa: Asquinacajj khapak marcajjan jan jucʼamp mistuñapataquiw kontʼapjjani. Jupanacan isinacapajj Corderon wilap toket jankʼoptayatäniwa.",
                "37.": "Jichhajja, munat jilanaca, jumanacan ucanac amtasipjjañam munta. Jumanacan Dios nayrakatanjja, ajjsarasa khespiyasiñamatac luräwinac phokhapjjañam munta. Cristojj janiw jutcaniti, jucʼamp sañamjj janiw muncti.",
                "38.": "Jumanacan Kollan Ajayur jan jucʼamp kʼewtasipjjañama, jan ucasti ucar catokapjjañama, Criston sutip catjjarupjjañam munaracta. Lakʼjam chuymanacamar llampʼuptayapjjañama, cawqhancapcasmas ucana, Diosar ajayuna, chekana yupaychapjjañam munirista. Uqhämaraqui jumanacar walja churat qhuyapayäwinacapata, asqui churäwinacapat sapür yuspagaras sarnakapjjañam munaracta.",
                "39.": "Uqhämaraqui jilanaca, jan karis mayisipjjañamataquiw ewjjapjjsma, supayan yantʼanacapan jan irpakatäñanacamataqui, jan jumanacar atipañataqui, khep khepa urunjja jumanacan jupan jaysirinacapar jan tucuñanacamataqui. Jupajj janiw cuna ascs luräwinacamat churapcätamti.",
                "40.": "Jichhajja, munat jilanaca, take cunayman tʼakhesïwinac llampʼu chuymamp tʼakhesipjjañamataquiw ewjjapjjsma. Jumanacar jan cunanïtam laycu alisnucupctam ucanacar ñankha arunacamp jan ñankhachapjjañamataqui, jupanacjam juch lurir jan tucuñanacamataquiw ewjjapjjaracsma.",
                "41.": "Antisas llampʼüsaw mä urojj take tʼakhesïwinacamat samarañ chekpach suyasajj, uca tʼakhesïwinac catokapjjañanacam munta."
            },
            "35": {
                "1.": "Ucat Amulecajj uca arunac parlañ tucuycän ucqhajja, jupanacajj uca walja jakenac taypit mistusaw, Jerson oraker jutapjjäna.",
                "2.": "Yakha jilanacasti Zoram jakenacar yatiyatapatjja, Jerson orakeruw jutapjjaraquïna.",
                "3.": "Ucat jucʼamp jilïr Zoram jakenacajj jupanacar yatiyat arunacat arustʼapcän uca khepatjja, jupanacajj arutaquejj colerasipjjänwa arun jupanacan luräwipar tucqhatap laycu; ucat uca arunacar jan yäkapcänti.",
                "4.": "Jupanacasti takpach uca orakenquir jakenacar tantachthapiyasaw, jupanacamp uca arsut arunacajjat arustʼapjjäna.",
                "5.": "Jichhajja, sarayirinacapamp sacerdotenacapamp yatichirinacapampejj janiw munañap jakenacar yatiyapcänti. Ucat jamasatjam take jakenacan amuyunacap yatjjatapjjäna.",
                "6.": "Ucat take jakenacan amuyup yatjjatatapatjja, jupanacajj Almampin jilanacapampin arsut arunacar iyawsirinacaruw uca oraket alisnucupjjäna. Ucanacasti waljanïnwa; jupanacasti Jerson orakeruw jutapjjaraquïna.",
                "7.": "Ucat Almamp jilanacapampejj jupanacar chuymachapjjäna.",
                "8.": "Jichhajja, zoramit jakenacajj Jersonancapcän uca Ammonan jakenacapataquiw colerasipjjäna. Ucat jilïr Zoramit sarayirejj wali ñankha jakësaw, Zoram jakenacat jupanacar maqhatirinacar jupanacan orakepat alisnucupjjañapataquejj Ammonan jakenacapar apayäna.",
                "9.": "Jupasti wal jupana catac achusïna, ucampis Ammonan jakenacapajj janiw arunacapar ajjsarapcänti. Ucat janiw jupanacar alisnucupcänti, antisas take jan utjirin Zoram jakenacaruw catokapjjäna. Jupanacasti uca pobrenacarojj isiyapjjänwa, ucatsti mankʼayapjjänwa, tuti orakenac jupanacar churapjjaraquïna; jupanacan nuwasïwinacaparjamaw jupanacar yanapapjjäna.",
                "10.": "Ucatsti Zoram jakenacarojj Ammonan jakenacapat colerasiñ utjayäna; jupanacasti Laman jakenacampiw chʼarkhontasiñ kalltapjjäna, jupanacar jupanac contra colerasiñ amtayañ kalltapjjaraquïna.",
                "11.": "Ucat Zoram jakenacamp Laman jakenacampejj Ammonan jakenacapamp Nefi jakenacamp nuwasiñataquiw waquichasiñ kalltapjjäna.",
                "12.": "Uqhämaw taripirinacan Nefi jakenacjjar tunca pakallkon marajj tucusiwayäna.",
                "13.": "Ucat Ammonan jakenacapajj Jerson oraket mistusaw Melec oraker jutapjjäna; Laman jake nuwasiri tamanacamp Zoram jake nuwasiri tamanacamp nuwasiñataquiw Jerson orak chekan Nefi jake nuwasiri tamanacamp jiquisiñatac jutapjjäna. Uqhäm taripirinacan sarayäwipan tunca quimsakallkon maranjja, Laman jakenacamp Nefi jakenacamp nuwasiñajj kalltäna; nuwasïwinacapat khepjjar kellkataraquïniwa.",
                "14.": "Almampi Ammonampi jilanacapampi Alman pä yokapampejj walja toke orakeruw jutapjjaraquïna. Zoramitanacar juchanacapat cutiquipstañar irpañatac Diosan amparapan apnakatätapatjja, Zarahemla orakeruw cut-tapjjäna. Kawkhaninacatejj juchanacapat cutiquipstañar irpatäpcän ucanacajja, orakepat alisnucutäpjjänwa; ucampis tutinacapatac Jerson oraken orakenac catupjje. Jupanacasti warminacaparu, wawanacaparu jupanac pachpa arjjatasiñataquiw armanac aptapjjäna.",
                "15.": "Ucat Almajj marcapan ñankhätapa, jupanac taypinquir nuwasïwinaca, wil wartäwinaca, chʼajjwanac laycu llaquisitäsajja, take uca jakenacar sapa marcapanjj ar yatiyir sarasa, jan ucajj ar yatiyir qhitasa, jakenacan chuymanacapan wal chʼollkheptañ kalltatapatjja, arun chʼamätapan jupanacar cutcatañ kalltatap uñjasaw, chuymapan walpin llaquisïna.",
                "16.": "Ucat yokanacaparu, sapakat maynir asqui cunaymananacat ewjjañatac tantachayäna. Jupanacar churat camächitanacat kellkäwejj jupan quipca kellkataparjamaw jiwasan utjistu."
            },
            "36": {
                "intro": "Alman Helaman yokapar churat camächitanacapa.",
                "1.": "Wawajjay, arunacajjar istʼam; nayajj juräwi lurarapsma, aqhäm sasa: Diosan camächitanacapar phokhañamarjamaw aca oraken jachʼaptätajja.",
                "2.": "Awquinacasan mitʼanïtapat nayjam amtasiñam nayajj munta. Jupanacajj mitʼanïpjjänwa, janiraquiw Abrahanans Isaacans Jacobons Diosapat yakhajj jupanacar antutaycasapänti. Jupasti chekpach tʼakhesïwinacapan jupanacar antutayi.",
                "3.": "Jichhajj Helaman wawajja, jumajj nï wayna wactʼanctawa; ucat arunacajjar istʼañamatac nayat yatekañamataquiw achictʼsma. Cawquïritejj Diosar alcatcan ucajja, yantʼäwinacapana, pʼeke usunacapana, tʼakhesïwinacapan yanapatäniwa, ucatsti khep khepa urun aytatäñap nayajj yat-ta.",
                "4.": "Janiraquiw naya pachpat yatquirists uqhäm amuyasiñam muncti; jan janchita, jan ucasti, ajayuta, jan janchjam amuyata, jan ucasti Diosata.",
                "5.": "Jichhajj nayajj sismawa: Janitejj Diosat nasquiriscayätjja, janiw ucanac yatquiriscäyät-ti; ucampis Diosajj jan nayan wactʼäwijjarjamaw kollan qhitapan lacapat ucanac yatiyitu.",
                "6.": "Nayajj Mosian yokanacapampiw Diosan iglesiapar tucqhañatac sarnakäyäta. Ucampis Diosajj kollan qhitaparuw thaquinjam jarcʼaker qhitanipjjetu.",
                "7.": "Jupasti khejjokhejjöcaspas uqhäm arumpiw parlapjjetu; orakesti nanacan cayunacajj mankhan qhathat-tayataraquïnwa. Tatitut ajjsarañan nanacar puritap laycuw oraker liwitat-tapjjta.",
                "8.": "Ucat arojj nayar situ: Saytʼam; nayasti sarthapisaw saytʼäyäta. Ucat qhitar uñjta.",
                "9.": "Jupajj saraquituwa: Juma pachpas tucqhatäñ muncstasa, Diosan iyawsiri tamapar jan jucʼamp tucqhañatac chʼamtʼcamti.",
                "10.": "Ucat nayajj oraker liwitat-täyäta; quimsa urump quimsa arumampiw lacajj jan jistʼarcäyät-ti. Janiraquiw amparajjampis cayunacajjampis cuns lurirjamäcäyät-ti.",
                "11.": "Ucat qhitajj yakhanac nayar parlitu; ucanacsti jilanacajjajj istʼapjjänwa, ucampis nayajj janiw ucanac istʼcäyät-ti. Cunalaycutejj arunacap istʼasajja: Juma quicpas tʼunjatäñ munstajja, jan jucʼamp Diosan iyawsiri tamap tʼunjañatac chʼamachasimti –sir istʼcäyät ucqhajja, nayajj tucqhatäñajjat wal ajjsarasaw muspharasin oraker liwitat-täyäta; janiraquiw jucʼamp istʼcaraquïyät-ti.",
                "12.": "Wiñay tʼakhesïwimpiw tʼakhesiyatäyätjja, almajjajj juchanacajjamp llaquisitäsin tʼakhesiyatäna.",
                "13.": "Nayajj takpach juchanacajjat ñankha luräwinacajjat amtasïyäta, ucat mankhapachan usunacamp tʼakhesiyatäyätwa. Nayajj Diosajjar cutcatatajja, jupan kollan camächitanacapar jan phokhatajj uñjäyäta.",
                "14.": "Nayajj walja wawanacaparuw jiwayäyäta, jan ucajja, tucqhäwiruw jupanacar apayäyäta. Chekpachan jachʼa ñankha luräwinacajj laycuw Dios nayrakatar sarañ lupʼïwejj ajayujjar jan khanañchcay ajjsarañamp tʼakhesiyäna.",
                "15.": "Lupʼïyätwa, ay, nayatejj alisnucutïrista janchis ajayus tucqhata, Diosan nayrakatapar luräwinacajjarjam taripatäñatac jan irpantatäñajjataqui.",
                "16.": "Quimsa urump quimsa arumampiw nayajj tʼakhesïyäta, jïsa, juchañchat alman usunacapampiw tʼakhesïyäta.",
                "17.": "Ucat nayajj walja juchanacajjat amtasisa, llaquisis tʼakhesïwimp tʼakhesiyatäyät ucqhajja, awquijjan jakenacar mä Jesucristo sat Diosan Yokapan jutäwipat yatiyatapat amtasiraquïyäta; jupasti orakenquirinacan juchanacapan tʼakhesiyäwipar phokhañataquiw jutani.",
                "18.": "Ucat amuyojj uca lupʼïw catupan nayajj chuymajjan artʼäyäta: Jesusay Diosan Yokapa, naya cʼallcʼu mulljam cʼallcʼunc-casa, jan tucusir jiwañan cadenanacapamp muyuntatäct ucqhar qhuyapayita.",
                "19.": "Ucat nayajj uc lupʼcäyät ucqhajja, janiw aykoñanacajjat jucʼamp amtasirjamäcjjayät-ti. Janiw juchanacajjat amtasiñajj nayar jucʼamp llaquisiyquitänti.",
                "20.": "Ucat jachʼa muspharcañ cusisiñ khans uñjayäta; jïsa almajjajj tʼakhesiñ quipca tupücaspas uqhäm jachʼa cusisiñan phoktʼatänwa.",
                "21.": "Nayajj sismaw wawajja: Janiw cunas aykoñanacajj-jjam cʼallcʼücaspati, jachʼäcaraquispasa. Uqhämaraquiw wawajj sisma: Janiraquiw cusisiñajj-jam cunas mojjsäcaspati, jachʼäcaraquispasa.",
                "22.": "Jïsa, nayajj Lehi awquisjam Diosar jilïr konuñapjjar konuri uñjquirists uqhäm amuyasïyäta. Diosasti muytataraquïnwa jan jactʼcaya Diosar kʼochuri jachʼar aptir qhitanacampi. Almajjasti ucancañ wal munaraquïna.",
                "23.": "Ucat amparanacajjamp cayunacajjampejj chʼamap catokapjjäna. Nayasti saytʼasaw jakenacarojj Diosat nacitajjat yatiyaraquïyäta.",
                "24.": "Ucapachat jichhacamajj nayajj jan tucusaw jakenacan juchanacapat cutiquipstañar irpañajjatac lurta, nayajj malltʼcta, uca jachʼa cusisiñ malltʼañar jupanacar irpañajjataqui, Diosat nacisa, Kollan Ajayun phoktʼatäñanacapataqui.",
                "25.": "Jichhajj amuyam wawajja, Tatitojj luräwinacajjan achupat jachʼa cusisiñ churitu.",
                "26.": "Nayar churat arup laycojja, waljaniw Diosat nacisa, nayjam malltʼasa, nayjam nayrat nayrar uñjapjje. Ucat jupanacajj nayajj arscta ucanacat nayjam yatipjje; nayan yatïwijjasti Diosat juti.",
                "27.": "Nayajj take casta yantʼäwita, pʼeke usuta, take cunayman tʼakhesïwit kemitätwa. Diosajj carcelats phalanacats jiwañats antutayituwa. Nayajj juparuw alcat-ta, ucat antutayascaquitaniwa.",
                "28.": "Khep khepa urun jupamp khapak cancañan utjasiñajjatac jupan nayar aytañap yatiracta. Nayajj wiñayaw jupar yupaychä, cunalaycutejj lakʼa achilanacasarojj egiptot irpsüna, egiptonquirinacar Wila lamaran chhaktayaraquïna. Arsut oraker jupan chʼamapampiw jupanacar irpäna. Jupasti mitʼanïtat catuntatat sapa cutiraquiw jupanacar antutayaraquïna.",
                "29.": "Uqhämaraqui lakʼa achilanacasarojj Jerusalen oraket irpsuraquïna. Jupasti wiñay chʼamapampiw jupanacar mitʼanïtatjj sapa cuti jichhürcam antutayaraqui. Nayasti catuntatapat amtasipuntwa. Jumasti nayjam catuntatapat amtasiñamaraquiwa.",
                "30.": "Ucampis wawajjay, ucajj janiw takpachäquiti. Diosan camächitanacapar phokhañamarjam aca oraken jachʼaptañam jumajj nayjam yatiñamaraquiwa. Uqhämaraqui Diosan camächitanacapar jan phokhañamarjam jupa nayrakatat jarcʼakatäñam yatiñamaraquiwa. Ucasti jupan aruparjamawa."
            },
            "37": {
                "1.": "Jichhasti, Helaman wawajja, nayar catuyatäcän uca kellkatanac catokañamataquiw camächit chursma.",
                "2.": "Uqhämaraqui nayjama, aca marcan sarnakäwinacapat Nefin tʼalpha lekʼetanacapar kellkañamataqui, nayjam take acanacar kollanjam imañamataquiw camächit churaracsma. Ucanacasti suma amuyat amtäwit imatawa.",
                "3.": "Uqhämaraqui, aca broncet lurat tʼalpha lekʼetanac catuyaracsma. Ucanacan kellkataw kollan kellkatanacajja, kalltatpach lakʼa achilanacasan sutinacapasa.",
                "4.": "Awquinacasajj aqhämaw yatiyapjjäna: Aca tʼalpha lekʼetanacajj imatäsinjja, mitat mitar catuyatäniwa. Tatitun amparapaw ucanac imani, ucanacan sapa orakeru, familiaru, lajjraru, jakenacar puriñapcama, ucanacanquir Diosat jan amuyat cunanac yatiñanacapataqui.",
                "5.": "Ucanacatejj imatänejja, lliphipisipcaquiñapawa. Ucanacasti lliphipisipcaquiniwa, uqhämaraquiw takpach kollan kellkatanacan tʼalpha lekʼetanacajj lliphipisipcaquini.",
                "6.": "Inas jumajj ucjjat nayan lokhe amuyunïtajj amuychïta, ucampis sismawa: Jiscʼa cunaymaninac toke jan yäkcay cunaymaninac tokeraquiw jachʼa cunaymaninacajj lurasi. Jiscʼa cunanacasti walja cutiraquiw yatirinacar pejjtunti.",
                "7.": "Dios Tatitojj jachʼa wiñay munäwinac lurañataquiw luri. Tatitojj wali jiscʼa cunanacamp yatirinacar pejjtuntasaw, walja jakenacar khespiyi.",
                "8.": "Jichhacamajj acanacan imatäñapajj Diosan suma amuyuparjamawa; ucanacajj aca jakenacan amtasiñanacaparuw jachʼaptayi, waljaniruw luräwinacapan pantasitapar iyawsayi, almanacapan khespiyasiñapcam Diosapat yatiñar irparaqui.",
                "9.": "Nayajj sismawa: Janitejj aca kellkatanacanquir cunanacajj utjcasapänjja, Ammonamp jilanacapampejj uqhäm walja warank Laman jakenacar awquinacapan pantasit saranacaparojj janiw iyawsapcasapänti. Aca kellkatanacamp jupanacan arunacapampejj juchanacapat cutiquipstañaruw irpi. Ucajj sañ muni, Dios Tatitupat yatiñaru, Jesucristo cutsuyiripat cusisiñaruw jupanacar irpi.",
                "10.": "Uqhämaraqui inas aca kellkatanacajj walja warank Laman jakenacaru, walja warank jan altʼiri, jichpach juch lurañamp ñankha luräwinacapamp chuymanacap chʼollkheptayapqui uca Nefi jake jilanacajjar Cutsuyiripat yatiñar puriyapjjchispa; janiw qhitis yatcaspati.",
                "11.": "Uca jan amuyatanacat janiraw takpach yatiyquituti, ucat ucjjat jan jucʼamp arscäti.",
                "12.": "Inas may arsuñajjac waquischispa, take ucanacajj suma amuyata, Diosat yatit cunatac imatawa. Jupajj suma amuyumpiw yatiyi, takpach luratanacaparu. Thaquinacapajj chekawa, sarañapajj wiñayataquiw muyusqui.",
                "13.": "Helaman wawajja, Diosan camächitanacapan chekätapat amtasipunim, Diosasti siwa: Camächitanacajjar phokhapjjätajja, aca orakenjj jachʼaptapjjätawa. Ucampis janitejj camächitanacapar phokhcätajja, jupa nayrakatat jarcʼakatäyätawa.",
                "14.": "Uqhämaraqui wawajjay, Diosan aca kollan cunanac jumar catuyatapat amtasiraquim. Ucanacjj jupajj kollanjam imäna, suma jupan yatit cunataqui kollanjam imaraquini, jupan chʼamap jutir mitanacar uñstayañataqui.",
                "15.": "Jichhajj nayajj jutir urunacat yatiyir ajayutjam jumar sisma: Diosan camächitanacaparutejj pʼaquïtajja, aca kollan cunanacajj Diosan chʼamapan jumat apakatäniwa. Jumasti Satanasaru, jupan chʼallpjam thayan qhuyuñapataquiw catuyatäyäta.",
                "16.": "Ucampis jumatejj Diosan camächitanacapar phokhätajja, aca kollan cunanacamp Tatitojj camächit churctam uqhämarjam lurätajja, (jumajj Tatitur take cun acanacamp lurcät ucatac jisctʼañamawa) janiw cuna orake mankhapach chʼamas ucanacjj jumat apakquiristamti, Diosan takpach arunacapar phokher chʼamanïtap laycu.",
                "17.": "Jupajj jumar arscätam take uca arsüwinacaparuw phokhätam, cunalaycutejj jupajj awquinacasar lurat arsüwinacaparojj phokhänwa.",
                "18.": "Jupajj jutir mitanacar chʼamap uñstayañapataquiw acanac imañatac arsüna, jupan suma amuyat cunanacan phokhasiñapataqui.",
                "19.": "Jichhajja, walja warank Laman jakenacar chekat yatïwir wastat irpasinjja, niyaw amtäwejj phokhasjje. Jupajj acanacan chʼamap uñstayi, uqhämaraqui jutir mitanacaruw chʼamap acanacan uñstayaraquini. Uqhämasti acanacajj imatäniwa.",
                "20.": "Ucat Helaman wawajja, juman takpach arunacajjaru Diosan camächitanacapar kellkatäpqui uqhäm jan karis phokhañamataquiw camächit chursma.",
                "21.": "Jichhajja, uca pä tunc pusin tʼalpha lekʼetanacat parläma, ucanacan jamas yatitanacapana, chʼamac luräwinacapana, jamas luräwinacapana, jan ucajja, tucqhat jakenacan jamas luräwinacapan aca marcar yatiyatäñapatac ucanac imañamataqui; takpach jupanacan jiwayäwinacapan lunthatäwinacapan lunthatjäwinacapan, takpach ñankha ajjtcañ luräwinacapan, aca marcar yatiyatäñapataqui, aca arsuyirinacar imañamataquiraqui.",
                "22.": "Tatitojj marcapan chʼamac luräwinaca, jamas jiwayäwinaca, ajjtcañ luräwinac lurañ kalltatap uñjäna. Ucat Tatitojj säna: Jupanacatejj jan cutiquipstapcanejja, uc-chʼpach oraket tucqhatäpjjaniwa.",
                "23.": "Tatitusti saraquïnwa: Nayajj Gazelem lokerijjatac mä kal waquichä, ucasti chʼamacan khanaruw khantani, nayar lokapquitu uca jakenacajjar jilanacapan luräwinacapa, jïsa, jamas chʼamac ñankha ajjtcañ luräwinacap uñstayañajjataqui.",
                "24.": "Ucat wawajjay, aca arsuyirinacajj Diosan aqhäm satäc uca arupar phokhañataquiw waquichatäpjjäna:",
                "25.": "Nayajj takpach jamas ajjtcañ luräwinacap chʼamacat khanaruw apsü. Janitejj jupanacajj cutiquipstapcanejja, jupanacarojj uc-chʼpach oraket tucqhä. Take ucatsti, jichhat ucsar aca oraken utjcan take ucan jamasat luratanacapamp, ajjtcañ luräwinacapamp khanar mistuyä.",
                "26.": "Niy uñjtanwa, janiw jupanacajj juchanacapat cutiquipstapquiti; ucat jupanacajj tucqhatäpjjäna. Diosan arupasti jichhacam phokhasiwa; jïsa jupanacan jamas ajjtcañ luräwinacapajj chʼamacat apsutäsin jiwasar yatiyata.",
                "27.": "Jichhasti wawajjay, takpach jupanacan juramentonacapa, arsüwinacapa, jamas ajjtcañanacapan amtäwinacap imañamataquiw camächit chursma. Takpach muspharcañanacapampi uñtʼañatac uñachtʼayañanacapampjja, janiw aca jakenacar uñstaycätati, jupanacan jan yatiñanacapataqui. Jan uqhäm lurcasmajja, inas jupanacajj chʼamacar jilantas tucqhatäpjjchispa.",
                "28.": "Aca orakjjarojj mä ñankhachäwiw utji, take chʼamac luririnacajj poktʼatäpcan ucapachajja, Diosan chʼamaparjamaw tucqhatäpjjani. Ucampis nayajj aca jakenacan tucqhatäñapjj janiw muncti.",
                "29.": "Ucat uca juräwinaca, arsüwinaca, jamas arustʼanac aca jakenacarojj jan uñstaycätati; jupanacan ñankha ajjtcañ luräwinacapamp jiwayäwinacapampic aca marcar uñstayäta. Uqhäm ñankha ajjtcañ luräwinacarus, jiwayäwinacarus, uñisiñ jupanacar yaticharaquïta. Uqhämaraqui jupanacan uca ñankha ajjtcañ luräwinacap jiwayäwinacap laycu tucqhatätap aca marcar yaticharaquïta.",
                "30.": "Take ñankha luräwinacapat jupanacar yatiyir Tatitun arjirinacaparuw jiwayapjjäna. Jupanacan jiwayatanacan wilapajj Dios Tatituparuw jiwayirinacapar apsusiñatac artʼäna. Ucat Diosan taripäwinacapajj uca chʼamac jamas arustʼäw luririnacar purïna.",
                "31.": "Uqhämaraqui janitejj chʼamac jamas arustʼäw luririnacajj janïr poktʼatäcasin juchanacapat cutiquipstapcanejja, aca orakejj jupanacatac wiñay ñankhachatäpan.",
                "32.": "Jichhajj wawajja, nayajj jumar arscsma, uca arunacat amtasim. Uca ñankha arustʼanacjja, aca jakenacar jan churamti, antisas jucharu ñankha luräwinacar wiñay uñisiñ yaticham.",
                "33.": "Jesucrist Tatitur iyawsañs juchanacat cutiquipstañs jupanacar yatiyam. Jupanacar chuymanacapar llampʼuchañ yaticham, ucatsti, suma chuymanïña, llampʼu chuymanïñ yaticharaquim. Supayan take yantʼanacapar Jesucrist Tatitur iyawsañapamp thurtʼasiñ yaticham.",
                "34.": "Asqui luräwinacat jan karjasiñpun yaticham, llampʼüsin jan ucasti suma chuymanïña, llampʼu chuymanïñ jupanacar yaticham, cunalaycutejj uqhäm luririnacajj almanacapatac samarañ jicjjatapjjani.",
                "35.": "Amtasimay wawajja, waynäsajj suma amuyump lurañ yatekam. Waynäcasin Diosan camächitanacapar phokhañ yatekam.",
                "36.": "Take cunan thurtʼasiñamataquejj Diosar artʼasiraquim; take lurañanacamajj Tatitumpïpan; cawqharutejj sarcätajja, ucajj Tatitunäpan; lupʼïwinacam Tatitur uñtayam; chuymaman munasïwinacap Tatitur wiñayatac churam.",
                "37.": "Take luräwinacaman Tatitump arustʼam, jupasti asquiruw irpätam. Arum iquintcät ucqhajja, Tatitun iquim, juman iquïwimar uñjañapataqui. Alwat sartcät ucqhajja, chuymamajj Diosar yuspagarañan phoktʼatäpan. Ucanac lurätajja, khep khepa urunjj aytatäyätawa.",
                "38.": "Jichhajj wawajjay, awquinacasan morokʼo, jan ucajj irpiri satäqui ucat parlañajjaw wactʼaraquitu. Awquinacasan ucajj Liahona satänwa; ucajj sañ munaraqui, brujula; Tatitusti uc waquicharaquïna.",
                "39.": "Janiraquiw cawquïr jakes uqhäm muspharcañ luräw lurcaspati. Ucasti awquinacasar chʼusa wasaran cawcsa tokerus sarapjjañapäcän uc uñachtʼayañatac waquichatänwa.",
                "40.": "Ucasti Diosar iyawsataparjamaw jupanacar irpäna; ucat Diosan uca irpirinac cawcsa tokerus sarañajj uñachtʼayañap iyawsapcänjja, ucaw luratäna. Ucat uca muspharcañampi, walja yakha muspharcañanacampejj sapür jupanacatac Diosan chʼamapan luratänwa.",
                "41.": "Ucampis uca muspharcañanacan jiscʼa cunaymananacan luratap laycuw muspharcañ luräwinac jupanacar uñachayäna. Jupanacajj jayrasisaw iyawsäwiparjam lurañ armasipjjäna. Ucat uca muspharcañ luräwinac tucusipanjja, jupanacajj saräwipanjj janiw nayrakatar sarapcänti.",
                "42.": "Ucat leyinacar pʼaquitap laycuw jupanacajj chʼusa wasaran kheparapjjäna, jan ucasti chek jan sarasaw mankʼat umat tʼakhesiyatäpjjäna.",
                "43.": "Jichhasti wawajjay, juman ucanacan chʼiwimpïtap amuyañam munta. Awquinacasajj uca brujular yäkañ jayrasipcän ucqhajja, (ucanacajj janchitaquïnwa) janiw sum sarapcänti. Uqhämaw lurasi cunanacatejj ajayüqui ucanacampejja.",
                "44.": "Cunjämatejj awquinacasataquejj uca arsut oraker cheka sarañar uñtayir brujular yäkañajj jasaquïcänjja, uqhäm Criston wiñay cusisiñar chek sarañar uñtayir arupar yäkañajj jasaquiraquiwa.",
                "45.": "Nayajj sistwa: Janit ucan mä cunar uñtatajj utjqui? Cunjämatejj uca irpirejj chekpachapun awquinacasarojj ucar arcapjjatap laycojj arsut oraker irpcänjja, uqhämaraquiw Criston arunacapajj ucanacar arcapcañän ucqhajja, chekpacha aca llaquisiñ valle qhurcatar wali jucʼamp suma arsut oraker irpistani.",
                "46.": "Wawajjay, janiw jiwasajj thaquin suma jasaquïtap laycu jayrasiscañäniti. Cunalaycutejj uqhämaw awquinacasampejj lurasïna; jupanacatejj uñtapjjasapänjja, jupanacataquejj jacapjjañapatac waquichatänwa, uqhämaraquiw jiwasampejja. Thaquejj waquichatawa, jiwasatejj uñtañänejja, wiñayaw jacañäni.",
                "47.": "Jichhajj wawajjay, aca kollan cunaymananac uñjasajj imam, Diosar uñtas jacaraquim. Aca jakenacar ar yatiyas chacha cancañamp saram. Jiquisiñcam wawa."
            },
            "38": {
                "intro": "Alma camächitanacapa Shiblon yokaparu churata",
                "1.": "Wawajjay, arunacajjar istʼam. Nayajj Helamanarjamaw säma: Diosan camächitanacapar phokhatamarjamaw aca oraken jachʼaptäta. Uqhämaraqui Diosan camächitanacapar jan phokhatamarjamaw jupa nayrakatat jarcʼakatäyäta.",
                "2.": "Jichhasti wawajjay, juman Diosan thurtʼatätama, jupar iyawsascaquitam laycuw nayajj jumat wal cusisiñ suyta. Cunjämatejj waynäsajj Dios Tatitumar alcatañ kalltcta, uqhäm camächitanacapar phokhascaquiñam suyta. Cawquïrinacatejj tucuycam thurtʼasipcanejja, jupanacajj bendicitäpjjaniwa.",
                "3.": "Nayajj sismaw wawajja: Juman Zoram jakenac taypin iyawsatam uñachtʼayatamata, llampʼütamata, jan mäc pʼek pasayasitam laycuw wal jumat cusisjjta.",
                "4.": "Nayajj phalanacamp ñachʼantatätamjj yat-twa; aru laycu kalanacamp cʼuphatätamjj yatiractwa. Take ucanac Tatitun jumampïtap laycuw llampʼu chuymampejj tʼakhestajja. Jichhasti Tatitun jumar antutayatapjj yatiractawa.",
                "5.": "Jichhajj Siblon wawajja, juman Diosar alcatatamarjama, yantʼanacamata, llaquisiñanacamata, tʼakhesïwinacamat antutayatäsajja, khep khepa urunjj aytatäyätawa.",
                "6.": "Jichhajj wawajja, janiw nayajj juman naya pachpat ucanac yatitajj iyawsañam muncti. Nayancqui uca Diosan Ajayupaw ucanac yatiyitu; janitejj nayajj Diosat nasquiriscäyätjja, janiw ucanac yatquiriscäyät-ti.",
                "7.": "Ucampis Tatitojj jachʼa qhuyapayäwipampiw marcap taypin tucqhañ suytʼañajjatac nayar yatiyañatac mä qhit qhitanitu. Nayajj mä qhit uñjta, jupasti ajanuy ajanuw nayar parlitu; arupasti khejjokhejj-jamänwa, orakerusti qhathat-tayaraquiwa.",
                "8.": "Nayasti quimsa arumamp quimsa urumpiw sinti cʼallcʼu aykoñampejj almajjan wal tʼakhesiñancäyäta. Nayan Jesucrist Tatitur qhuyapayañapatac artʼañajjcamaw juchanacajjajj jan pʼampʼachatäcänti. Ucampis jupar artʼasisaw, chuymajjatac sumancañ jicjjat-ta.",
                "9.": "Jichhajj wawajja, nayajj uc sisma, juman suma amuyump lurañ yatekañamataqui, nayat yatekañamataqui, Cristonaqui, jupa tokequiraquiw jakenacan khespiyasiñapajj utji. Jupaw acapach oraken khanapajja, jacañasa; jupaw asqui cheka arojja.",
                "10.": "Jichhajj cunjämatejj ar yatichañ kalltcta, uqhäm yatichascaquiñam munta. Jan karisa, take cunan tupus lurañam munaracta.",
                "11.": "Jachʼa jachʼa tucuñat amuyasim, juman quipca yatiñamat jachʼa chʼamamat jan pʼek waytamti.",
                "12.": "Chachjam sarnakam, ucampis jan jachʼa jachʼa uynakamti. Uqhämaraqui take munarañanacamar jarcʼtʼam, munasiñan phoktʼatäñamataqui; janirac jayrasimti.",
                "13.": "Zoramitanacjam jan mayisimti. Jumajj jupanacan jaken uñjatäñapatac yatiñapatac jachʼar aptatäñapatac mayisitapjj uñjtawa.",
                "14.": "Diosay, nanacan jilanacajjat jucʼamp jachʼätajj laycuw yuspagarapjjsma –sasajj jan samti. Antisas sam: Tatay, nayan juch lurirïtajj pʼampʼachita, jilanacajjat qhuyapayasis amtasim. Jïsa, Dios nayrakatanjj jan kʼomätam sapa cut arsusim.",
                "15.": "Tatitojj jumar bendispan; khep khepa urun jupan marcapan sumancas konuñamatac jumar catokaracpan. Jichhajj wawajja, aca jakenacar ar yatichas chacha cancañamp saram. Jiquisiñcam wawa."
            },
            "39": {
                "intro": "37 Alman Corianton yokaparu churat camächitanacapa.",
                "1.": "Jichhajj wawajjay, cuntejj jilamar siscta, ucat jucʼampiw jumar sañajjatac utji. Janit jumajj jilaman thurtʼatätapa, jupan chekapätapa, Diosan camächitanacapar jan karis phokherïtap uñjcta? Janit jupajj suma uñachayäw uñachayctam?",
                "2.": "Zoram jakenac taypinjja, janiw jumajj arunacajjar jilamjam yäkctati. Ucaw juman juchamajja, jumajj chʼamamata, yatiñamata jachʼa jachʼaw tuctajja.",
                "3.": "Janiw ucajj takpachäquit wawajja, cunatejj llaquisiyquitu uc jumajj lurta. Jumajj ar yatichañ jaytasaw, Siron orakeru, Laman jakenac thiyaru, Isabel kʼañusir warmin uc sarta.",
                "4.": "Jupajj waljanin chuymanacap lunthatäna, ucampis janiw uqhämïpan juman lurañamajj waquiscänti. Jumar churatäcän uca luräw phokhañamaruw uchasiñamänjja.",
                "5.": "Wawajjay, janit Tatit nayrakatan ucanacan ajjtcañätap yatcta? Ucajj take yakha juchanacat sipan jucʼamp ajjtcañawa, jan ucajja, jan juchan wil wartäwimpi, Kollan Ajayur ajjalnucuñampi ucat sipan jucʼamp ajjtcañawa.",
                "6.": "Cunalaycutejja, kollan ajayurutejj juman chuymamancquipan ajjalnucüta, ucar ajjalnucutam yatisajja, uca juchajj janiw kʼomachatäñ jicjjatcaspati. Cawquïritejj Diosan khanapa, yatiñap contra jiwayqui ucajja, juchanacapatac pampachäw wali chʼaman jicjjati. Jïsa wawajja, jumaruw sisma: Janiw juchanacapat pampachäw jasac jicjjatcaspati.",
                "7.": "Jichhajj wawajja, janic uqhäm jachʼa juch lurcasamänti. Janitejj jumatac asquïcaspajja, janiw jumar llaquisiyañatac juchanacamat parlquirismati.",
                "8.": "Ucampis juchanacamjj janiw Diosat imantcasmati; janitejj jumajj ucanacat cutiquipstcätajja, khep khepa urun ucanacajj jumat ircatapjjätam.",
                "9.": "Jichhajj wawajjay, juman juchanacamat cutiquipstas ucanac jaytañam munirista. Nayranacaman munarañanacaparjam jan jucʼamp saramti, antisas take ucanacatjj jarcʼakasimaya. Janitejj uc lurcätajja, janiw cunjämats Diosan khapak marcap tutjam catokcätati. Amuyasim, uc lurañ amtasim, ucanacat jarcʼakasim.",
                "10.": "Uqhämaraqui lurañanacamjjat jilïr jilanacamar jisctʼasiñ yatenoktañamataquiw sisma. Jumajj waynäsctawa, jilanacaman jumar yanapañapaw waquistam. Ucat arunacapar istʼasajj yäkam.",
                "11.": "Cawquïr jila tucur jan amuyun cunaymaninacamp jan irpakayasimti. Supayan wastat chuymamar uca ñankha kʼañusir warminacar irpcatañap janirac munamti. Wawajjay, jumajj jachʼa ñankhanacaruw Zoram jakenacarojj puriytajja, cunalaycutejj jupanacajj juman luräwinacam uñjasajja, janiw arunacajjarojj iyawsapcänti.",
                "12.": "Jichhasti, Tatitun Ajayupajj nayaruw situ: Walja jakenacan chuymanacapar tucqhäwiru jan irpakañanacapatac wawanacamar asc lurañatac camächit churam. Ucat wawajja, Diosar ajjsarasaw, ñankha luräwinacam jaytjañamatac camächit chursma.",
                "13.": "Juman take chʼamachañamampi, chʼamampi, amuyumampi, Diosar cutiquipstañamataqui, yakha jakenacan chuymanacapar ñankh lurir jan irpakañamataqui, jan ucasti jupanacar cut-tasin, juchanacamat pantasïwinacamat jupanacar arsusiñamatac camächit churaracsma.",
                "14.": "Aca oraken kamiriptañanaca, jila tucur cunaymaninac jan munamti. Ucanacjj janiw jumamp apcätati.",
                "15.": "Jichhajj wawajja, Criston jutañapat mä jucʼa parlaraquïma. Nayajj sismawa: Qhititejj orakenquirinacan juchanacap apakeri chekpach jutcani ucajj jupawa. Jïsa, jupajj khespiyäwita cusisiyir yatïwinac jakenacapar yatiyiriw jutani.",
                "16.": "Jichhajj wawajjay, cuna yatiyañarutejj jumajj jawsatäcta ucajja, aca yatiyañawa; aca jakenacan amuyunacapar waquichañataqui uca cusisiyir yatïwinac jupanacar yatiyañawa; jan ucajja khespiyañan jupanacar puriñapataqui, jupajj jutcani ucapachajja, wawanacapan amuyunacap arur istʼañatac waquichañanacapataquiwa.",
                "17.": "Jichhajja, amuyumar mä jucʼa ucat khanañchä. Wali jayapach janïr jupajj jutcani ucapach ucanacan yatitäñapat jumajj muspharta. Nayajj sismawa: Jupajj jutcani ucapach jakempi janit mä jichha jakejj Diosan quipca munatäqui?",
                "18.": "Janit cutsuyir arustʼan aca jakenacar yatiyatäñapajj wawanacapar yatiyatäñapamp quipca waquisqui?",
                "19.": "Janit Tatitutaqui alajjpach qhitaparu uca cusisiyir yatiyäwinac jiwasar yatiyañatac qhitaniñapajj wawanacasar qhitaniñapamp quipca jasäqui, jan ucajja, jutañap khepat qhitaniñapampejj quipca jasäqui?"
            },
            "40": {
                "1.": "Jichhajja, wawajja, nayajj jucʼamp arsuñ munsma. Nayajj amuyuman jiwatanacan jactäwipat llaquisitap amuyta.",
                "2.": "Nayajj jumaruw sisma: Janiw jactäwejj utjquiti, jan ucajja, nayajj yakha arunacamp siristjja, aca jiwir janchejj jan jiwquir janchiruw jan tucquiti, aca thujsantañ cancañajj janiraquiw jan thujsantañ cancañar tuc-caniti, Criston jutañap khepacamajja.",
                "3.": "Jupajj jiwatanacan jactäwiparuw ut-tʼayani. Ucampis wawajja, jactäwejj janïraw utjquiti. Jichhajj jan mä amuyat khanañchäma, ucampis Diosat walja jan amuyat cunanacjj Diosaquiw yati. Ucampis nayajj jan karjasis yatiñajjatac Diosat mayiscta uc uñachtʼayäma, ucasti jactäwitawa.",
                "4.": "Takenin jiwatat cut-tañapataquiw mä pachajj ut-tʼayata. Jichhajja ucapachan cunapach puriñapjja janiw qhitis yatquiti; ucampis Diosaw uca ut-tʼayat pachjj yati.",
                "5.": "Jichhasti, mä pachana, pä pachana, quimsa pachans jakenacan jiwatat jactañapatac utjañapat jan utjañapat yatiñajj janiw waquisquiti; Diosaw take ucanacjj yati. Nayataquejja, takenin jiwatat jactañapatac ut-tʼayat pachan utjañap yatiñajj waliwa.",
                "6.": "Jichhajja, jiwañ pachat jactañ pachacamajja, mä jaljan utjañapawa.",
                "7.": "Jichhajj nayajj jisctʼiristwa, jakenacan ajayunacapar uca jiwañ pachat uca ut-tʼayat jactäw pacharojj cunas camächani?",
                "8.": "Jichhajja, ut-tʼayat pachan mayat jucʼamp utjañapat jan utjañapat yatiñajj janiw waquisquiti. Janiw takenejj mayac jiwapquiti, ucasti waliquiraquiwa. Takpachajj mä urücaspas uqhämaw Diosataqui, pachasti jakenacataquiquiw jaqhuta.",
                "9.": "Ucat jakenacan jiwatat jactañapataquiw mä pachajj ut-tʼayata. Uqhämaraqui jiwañ pachat jactäw pachacamajj mä jaljaw utji. Jichhajja, uca jaljatjja, cunataquitejj nayajj Tatitut yatiñatac wal mayiscta, ucajj jakenacan ajayunacapar camächañat yatiñawa.",
                "10.": "Cunapachatejj takenin jactapjjañapatac urojj jutcan ucapachajja, jakenacatac take ut-tʼayat pachanac Diosan yatitap jupanacajj yatipjjani.",
                "11.": "Jichhajja, ajayun jiwañat jactäwcam utjäwipatjja, alajjpach qhitan aqhäm yatiyatätwa. Take jakenacan ajayunacapajj aca jiwir janchit mistupcan ucspachawa, jïsa, asquis ñankhas takenin ajayunacapajj qhititejj jupanacar jacañ churcän uca Diosaruw wastat irpatäni.",
                "12.": "Ucapachajja asqui jakenacan ajayunacapajj cusisiñ pacha sat cusisiñ utjäwiruw catokatäni; ucasti samaraña, muncañ utjäwiwa. Ucansti takpach llaquinacapat llacthapïwinacapat jathi cunaymaninacapat samarapjjani.",
                "13.": "Ucapacharaquiw ñankha jakenacan ajayunacapajja, jïsa, uca ñankha ajayunacajj, janiw jupanacanjj mä kawkhas Tatitun Ajayupatjj utjquiti, cunalaycutejj jupanacajj asqui luräwinac lanti ñankha luräwinac ajllipjjäna. Ucat supayan ajayupajj jupanacar mantasin, utaparuw utjantasi, ucanacasti anka chʼamacar jakontatäpjjaniwa. Ucansti jachaña, warariña, laca chʼaqha tʼurusiña, supayan munañapan catuntat irpatäsin quipca ñankha luräwinacap laycuw utjani.",
                "14.": "Jichhajja, ucajj ñankha jakenacan ajayunacapan utjäwipawa. Jupanacajj chʼamacancapjjewa, ajjsarcañ ajjsarthapisaw Diosan ninjam colerasiñapan jupanacar puritap suyapjje. Ucat uca utjäwin kamapjje, asquinacasti cusisiñ pachan jactañapcam kamapjjaraqui.",
                "15.": "Jichhajja, ajayun jactäw nayrajj cusisiñan llaquisiñan utjäwipajja nayrïr jactäwïcaspas uqhäm yakhepajj amuyapjje. Nayajj arsustwa: Ajayur aytañampi, cusisiñarus llaquisiñarus arsut arunacarjam qhitañampejja, jactäwi satäspawa.",
                "16.": "Wastata, nayrïr jactäwejj utjani saraquiwa; qhitinacatejj utjapcäna, utjapqui Criston jiwatat jactañapcam utjapcani, take uca jakenacataquiw uca jactañajja.",
                "17.": "Jichhajja, cunat-tejj uqhäm arsutäqui uca nayrïr jactäwejj ajayunacan jactañapäcaspasa, cusisiñarus llaquisiñarus qhitatäñapäcaspas uqhäm janiw amuyctanti. Janiw uqhäm sañap amuyañamäquiti.",
                "18.": "Nayajj jumaruw sisma: Janiw uqhämäquiti. Antisas ucajj sañ muni: Adanan urunacapat Criston jactäwipcam utjirinacan ajayunacapamp janchinacapamp wastat mayachasiñawa.",
                "19.": "Ucampis takenitejj mayac mayachthapitächinejja, qhitinacat-tejj parlatäqui ucanacan ajayunacapamp janchinacapampi, asqui jakenacas ñankha jakenacasa, janiw siscti. Mayac arsta, takeniw sartapjjani, mä arunjja, jactäwipajja, qhitinacatejj Criston jactäwip khepat jiwapcani ucanacat nayräniwa.",
                "20.": "Jichhasti, wawajjay, janiw nayajj siscti, jupanacan jactañapajj Criston jactañapamp chicäniw –sasa. Antisas nayajj lupʼïwijjarjamaw sisma, Cristojj jactcani alajjpacharu maqhatcani ucapachajja, asquinacan ajayunacapajj janchinacapamp wastat mayachatäpjjaniwa.",
                "21.": "Ucampis jupajj jactcani inas ucapachächini inas jan ucapachäc-chiniti –sasajj janiw siscti. Antisas nayajj sistwa: Jiwañat janchin jactañapcamajja, jaljaw utji. Uqhämaraqui, cunapachatejj jiwatanacajj sartapcani, ajayump janchimpejj wastat mayachatäpcani, Dios nayrakatar saytʼir irpantatäpcani, luräwinacaparjam taripatäpcaraquini, ucapachan cunapach puriñapajj Diosan ut-tʼayatawa. Ucapachcamasti ajayutaqui mä cusisiñ utjäwi, jan ucajj llaquisiñ utjäwiw utji.",
                "22.": "Jïsa, cunatejj Diosan arjirinacan lacanacap toke arsutäqui ucanacar cut-tayañataquiw ucjj ut-tʼayi.",
                "23.": "Ajayojj janchir cut-tayatäniwa, janchisti ajayur cut-tayataraquïniwa. Takpachaw phokhatpach cut-tayatäni, janiraquiw mä ñicʼutas chhakatäcaniti; antisas takpachajj cheka phokhatpach utjañapar cut-tayatäniwa.",
                "24.": "Jichhajja, wawajjay, ucajj Diosan arjirinacan lacanacapan arsut cut-tayañawa.",
                "25.": "Ucapachasti asquinacajj Diosan khapak marcapan khanapjjani.",
                "26.": "Ucampisa, ajjsarcañ jiwañajj ñankhanacaruw purini, cunalaycutejj jupanacajj asqui cunaymaninacat jarcʼaker jiwañ catokapjjani. Jupanacajj kʼañüpjjewa, janiraquiw cuna kʼañus Diosan khapak marcap tutjam catokcaspati. Jupanacajj jakonucutäsaw, ñankha luräwinacapan achupat catokañar qhitatäpjjaraquini, jupanacasti cʼallcʼu kerun konchup umapjjaraquini."
            },
            "41": {
                "1.": "Jichhajja, wawajjay, arsutäc uca cut-tayañjjat nayajj mä jucʼa arsuñ munaracsma. Yakhepanacajj maysaruw kellkatanac uñtayapjje, ucalaycuraquiw maysar saranucupjje. Nayajj ucat amuyuman llaquisitap amuyaracta; ucampis nayaw ucjjat khanañchäma.",
                "2.": "Uqhämasti, sismaw wawajja: Cut-tayañ arustʼajja, Diosan chekapar uñjañapataquejj waquisipuniwa; cunalaycutejj take cunan cunjämäcäntejj uqhämar cutjtañapajj waquisipuniwa. Criston chʼamaparjam jactäwiparjam jaken ajayupajj janchipar cutcatjjañapajj waquisiwa, chekaparaquiwa. Uqhämaraqui janchirojj take cunanacatejj utjqui ucanacamp cutcatjjañapajj waquisiraquiwa.",
                "3.": "Uqhämaraqui jakenacan luräwinacaparjam taripatäñapajj Diosan chekapar uñjañapataquejj waquisiraquiwa. Jupanacan luräwinacapamp chuymanacapan munañanacapampitejj aca jacäwin asquïcänjja, khep khepa urunjja, jupanacan asquir cut-tañapajj waquisiraquiniwa.",
                "4.": "Jupanacan luräwinacapatejj ñankhächejja, ucanacajj ñankharjamaw jupanacar cut-tayatäni. Ucat take cunajj cheka sucʼaparuw cut-tayatäni, take cunas cheka ut-tʼayataparu, jiwir janchejj jan jiwquir janchir aptatäniwa, thujsantañ cancañajj jan thujsantañ cancañaru. Wiñay cusisiñar jactatäsajja, Diosan khapak marcap tutjam catokañataqui, jan ucasti wiñay llaquisiñar jactatäsajja, supayan marcap tutjam catokañataqui; Diosan marcapasti maysana, supayan marcapasti yakhanaraqui.",
                "5.": "Mayajj cusisiñ munäwinacaparjam cusisiñaruw jactani, jan ucajj asqui munäwinacaparjam asquiruw jactani. Yakhajj ñankha munäwinacaparjam ñankhar aytatawa. Cunjämatejj jupanacajj ur jornal ñankh lurañ munapcänjja, uqhämaraquiw arumtʼcan ucapachajja, luräwinacapat ñankh catokapjjaraquini.",
                "6.": "Uqhämaraquiw maysa tokenquirinacampejj lurasi. Jupanacatejj juchanacapat cutiquipstapcäna, urunacapan tucusiñcam asc munapcän ucanacajja, luräwinacapat asc catokapjjani.",
                "7.": "Ucanacaw Tatitun cutsuyatäpcani ucanacajja. Ucanacaw apsutäpqui, wiñay chʼamac arumat khespiyatäpqui ucanacajja. Uqhämat saytʼapjje, jan ucajj liwisipjjesa; jupanacajj asquirus ñankharus ajllisisa, jupanac quipcar taripirinacäpjjewa.",
                "8.": "Jichhajja, Diosan camächitanacapajj jan turc-cayawa; ucat thaquejj waquichata. Qhitinacatejj ucan sarnakapcanejja, sarnakasajj khespiyasipjjaspawa.",
                "9.": "Jichhajj wawajjay, jichhacamajj juch lurañataquejj yantʼcta, uca yatichäwin Diosamar mayamp cutcatañ jan yantʼamti.",
                "10.": "Cut-tayañat arsutanacata, juchata cusisiñaru cut-tayatäñat utjañap jan amuyasimti. Nayajj sismawa: Ñankh lurañajj janipiniw cusisiñäquiti.",
                "11.": "Jichhajj wawajjay, take jan turcat utjäwinquir jakenaca, nayajj sirist, take janchin irpat jakenacajja, cʼallcʼu mulljam cʼallcʼuncapjjewa, ñankha luräwinacan phalanacapancapjjaraquiwa. Jupanacajj orakencasajja jan Diosampïsajja, Diosan cancañaparuw cutcatapjje; ucat cusisiñan cancañap contra cutcatir utjäwincapjjaraqui.",
                "12.": "Jichhajja, cut-tayañajj mä cunjäm utjäwinquir cunajj yakha utjäwiru, jan ucajja, utjäwipat maysäjjanquir utjäwir puriyañ sañt muni?",
                "13.": "Wawajjay, janiw uqhämäquiti, antisas cut-tayañajj sañ muni, ñankhat ñankha, janchin irpatäñat janchin irpatäña, supayjamat supayjamaw cut-tayañajja; asquejj asquita, sumajj sumata, cheka cancañajj cheka cancañata, qhuyapayäwejj qhuyapayäwit cut-tayañawa.",
                "14.": "Ucat wawajja, jilanacamar qhuyapayam; cheka cancañarjam luram, ascjam taripam, wiñay asc luraraquim. Uqhäm lurätajja, luratamat catokätawa; jïsa qhuyapayäwejj jumar cutcatayatäniwa, cheka cancañajj jumaruw cut-tayatäni, asqui taripäwejj jumar cut-tayataraquïniwa, uqhämaraqui sumajj luratanacamat jumar cut-tayataraquïni.",
                "15.": "Cuntejj jumajj apaycäta, ucajj jumar cut-tasaw cut-tayatäni. Ucat cut-tayaña arojj juch luririruw phokhatpach juchañchi. Janiraquiw cuna juchapats waliquiw –siscaraquiti."
            },
            "42": {
                "1.": "Jichhajj wawajja, nayajj amuyastwa, yakha juman jan amuyat cunaw amuyumar llaquisiyi. Ucasti Diosan juch luririr mutuyañapan chekapätapawa; jumajj juch luririn llaquisiñ utjäwir qhitatäñapajj jan chekapäcaspas uqhäm amuyasiñ muntajja.",
                "2.": "Jichhajj wawajja, nayajj uc khanañchäma: Cuna oraket-tejj nayrïr awquisamp taycasampejj luratäcän uca orak yapuchañataqui, Diosan jupanacan Eden huertata qhitanucutap khepatjja, jïsa, jupajj jak huertat apsusinjja, Eden huertaruw inti jalsu token querubinanacamp take tok jarqʼir naqhir espadampejj uchäna, jacañ kok imañataqui.",
                "3.": "Jichhajja, uñjtanwa, jakejj Diosjamaw tucüna, asquits ñankhatsa yatisa. Ucat jaketejj amparap loktasapäna, jacañ kokat qʼichekaraquisapäna, uc mankʼasasti wiñayataquiw jacasapäna. Ucat jupan achut jan mankʼañapataquiw Dios Tatitojj querubinanacamp naqhir espadamp uchäna.",
                "4.": "Ucat juchanacapat cutiquipstañataquiw mä pachajj churasïna, jïsa, yantʼatäñatac pacha, juchat cutiquipstasin Diosar lokañatac pacha.",
                "5.": "Cunalaycutejj, Adanatejj ucspachajj amparap loktasa, jacañ kokat mankʼasapänjja, jupajj Diosan aruparjamaw wiñayataqui jacasapäna, juchanacapat jan cutiquipstañatac pachanïsa. Uqhämaraqui, Diosan arupajj inamayaruw tucusapäna, jachʼa khespiyañ arustʼajj jarcʼatäsapänwa.",
                "6.": "Ucampis jakenacan jiwañanacapatac ut-tʼayatänwa. Ucat cunjämatejj jacañ kokat jithektayatäcän uqhämaraquiw orakjjat jithektayatäpjjañaparaqui. Jakenacasti wiñayataquiw chhakat tucupjjäna. Jïsa, jupanacajj tincut jakenacaruw tucupjjäna.",
                "7.": "Uqhämajja, jumajj ucat amuyasmawa, nayrïr awquisamp taycasampejj acapachan kollan cunanacanarac Tatitun nayrakatapat jithektayatäpjjäna. Ucat jupanacan quipca munañaparjam luririnacar tucutapjj uñjaractan.",
                "8.": "Jichhajja, jakenacan uca janchi jiwañat cutsutäñapajj janiw waquiscänti. Ucajj jachʼa cusisiñ arustʼaruw tucjjasapäna.",
                "9.": "Ucat ajayun jan jiwcayätap laycu, tincusin takpach jakenacar janchi jiwañjj kollan cancañat jarcʼakeri jiwañjj puriyatap laycu – kollan cancañat jarcʼakeri jiwañasti sañ muni, Tatit nayrakatata jarcʼakatäña – ucat jakenacan uca kollan cancañat jarcʼakeri jiwañat cutsuyatäñapajj waquisïna.",
                "10.": "Ucat ñankharu, janchin irpatäsa, ucan munañaparjam luririr jupanacan tucutap laycu, aca yantʼatäña utjäwejja jupanacan waquichasiñanacapatac utjäwiruw tucüna; waquichäw utjäwiruw tucüna.",
                "11.": "Jichhajj amtasim wawajja, janitejj cutsuyir arustʼajj utjcasapänjja, (uc maysar uchasa) jupanacajj jiwatäpcasp ucspachaw ajayunacapajj Tatit nayrakatat jarcʼakatäsinjja, llaquisis tʼakhesipjjasapäna.",
                "12.": "Jichhajja, jakenacaru tincut utjäwit cutsuyañataquejja, janiw cunjämats utjcasapänti. Jakenacan jan yäkatap laycuw jupanac pachpar uca utjäw puriyapjjäna.",
                "13.": "Ucat chekapäñarjama, aca yantʼatäñatac waquichasiñ utjäwinjja, jakenacan juchanacat cutiquipstañap toketaquiw cutsuyir arustʼajj ut-tʼayatäspa. Janitejj uqhämäcaspajja, qhuyapayäwin luräwinacapajj chekapäñan lurañaparuw tucqhaspa. Jichhajja, chekapäñan lurañapajj janiw tucqhatäcaspati; ucatejj tucqhatäsp ucqhajja, Diosan Diosäñapajj tucusispawa.",
                "14.": "Ucat takpach jakenacan tincutapjj amuytan, jupanacajj chekaparjam taripañan cat-thapitäpjjänwa. Jïsa, Diosan chekapäñaparjam taripäwisti jupan nayrakatapat wiñayataquiw jupanacar jarcʼakäna.",
                "15.": "Jichhajja, janitejj juchanacan tʼakhesiyäwipar phokhañajj utjcasapäna, qhuyapayir arustʼajja, janiw ut-tʼayatäcasapänti. Ucat qhuyapayir arustʼa ut-tʼayañataquiw chekapäñarjam taripañan mayïwinacapar phokhañataquejj Dios pachpajj orakenquirinacan juchanacapan tʼakhesiyäwinacapar phokhe, Diosan phokhatpach asqui Diosäñapataqui, qhuyapayasir Diosäñapataquiraqui.",
                "16.": "Jichhajja, jan mutuyäwimpejja, juchat cutiquipstañajj janiw jakenacar purcasapänti. Uca mutuyäwisti ajayun jacañapjam wiñayäñapawa. Uca mutuyäwisti cusisiñ arustʼat maysäjjan ut-tʼayatawa. Uca cusisiñ arustʼasti ajayun jacañapjamajj wiñayäñaparaquiwa.",
                "17.": "Jichhajja, janitejj jakenacajj juch lurapcasapänjja, cunjäms juchanacapat cutiquipstapjjasapänjja? Janitejj leyejj utjcasapänjja, cunjäms juch lurapjjasapänjja? Cunjäms leyejj utjasapänjja, jan mutuyañampejja?",
                "18.": "Ucampis mutuyañajj ut-tʼayatawa, asqui leyiw churataraquïna; ucasti jakenacarojj jan wali luräwinacapat llaquisiñ puriyaraqui.",
                "19.": "Jichhajja, janitejj mä leyejj churatäcasapäna; jiwayir jakejja, jiwañapawa –sasa. Jiwayasp ucajja, ajjsaraspat jiwayañjja?",
                "20.": "Uqhämaraqui, janitejj juch lurañjjat leyejj jan utjcaspajja, jakenacajj janiw juch lurañ ajjsarapcaspati.",
                "21.": "Uqhämaraqui janitejj leyejj utjcaspajja, camächaspas chekapar uñjañajja, jakenacatejj juchachasipjjasp ucajja? Jan ucajj cuns luraspa taripäwisa, qhuyapayäwisa? Janiw ucanacajj jakenacjjarojj cuns lurcaspati.",
                "22.": "Ucampis leyejj churatawa, mutuyäwejj chictʼataraquiwa. Juchat cutiquipstañajj churataraquiwa. Uca juchanacat cutiquipstañajj nayanquiw siw qhuyapayäwejja. Jan uqhämäcaspajja, chekaparjam taripañajj uca jak catusaw leyin chʼamap jupjjar uchaspa; ucat leyejj mutuyäwi uca jaker churaraqui. Jan uqhäm luratäcaspajja, chekapäñan luräwinacapajj tucqhatäspawa, Diosan Diosätapas tucusiraquispawa.",
                "23.": "Ucampis janiw Diosan Diosätapajj tucusquiti. qhuyapayäwejj juchanacat cutiquipstirinacajj nayanquiw siwa, qhuyapayäwisti juchanacan tʼakhesiyäwipar phokhäwi laycuw utji. Uca juchanacan tʼakhesiyäwipar phokhäwejj jiwatanacan jactäwip ut-tʼayi; jiwatanacan jactäwipasti Diosan nayrakataparuw jakenac wastat api. Ucat jupanacajj jupa nayrakataruw cut-tayatäpjje, luratanacapata chekapäñarjama, leyirjama taripatäñanacapataqui.",
                "24.": "Chekaparjam taripañajj takpach mayïwinacap phokhayi, qhuyapayäwisti take cunatejj jupancqui ucatjja, nayanquiw siwa. Uqhämasti, juchanacat chekpach cutiquipstirinacaquiw khespiyatäpjjaspa.",
                "25.": "Qhuyapayäwejj chekapäñat lunthatcaspas uqhämt amuyta? Nayajj sismawa: Janiw mä jucʼs lunthatcaspati. Uqhäm lunthataspajja, Diosan Diosätapajj tucusispawa.",
                "26.": "Uqhämat Diosajj oraken kalltäwipatpach ut-tʼayat munäwinacap phokhayi. Uqhämat jakenacan khespiyasiñapamp cutsuyatäñapampejj ut-tʼayata, jupanacan tucqhatäñapamp llaquisiñapampejj ut-tʼayataraqui.",
                "27.": "Uqhämasti wawajjay, qhitinacatejj jutañ munapcaspa ucanacajj jutapjjaspawa, jacañ umanacat jan jarcʼatäsaw umtʼapjjaspa. Qhitinacatejj jan jutañ munapcanejja, janiw jutayatäpcaniti; ucampis khep khepa urunjja luratanacaparjamaw jupanacar cut-tayatäni.",
                "28.": "Jupanacatejj urunacapan ñankh lurañ munapjjchïna, janirac juchanacapat cutiquipstapcarac-chïnjja, Diosan cut-tayañaparjamaw ñankhajj jupanacar luratäni.",
                "29.": "Jichhajj wawajja, acanacan jumar jucʼamp llaquisiyañapjj janiw muncti. Juchanacamampic llaquisim, juchanacat cutiquipstañar apanir llaquisiñamcamajja.",
                "30.": "Wawajjay, Diosan chekapäñaparojj janic jucʼamp jaychasismati! Diosan chekapäñapar jaychasisajja, janipun mä jucʼs juchamatjja, janiw juchäquit sas arsuñ munamti. Antisas Diosan chekapäñapajj chuymaman phokhatpach utjpan. Ucajj lakʼjam llampʼüñar jumar irp-pan.",
                "31.": "Jichhasti, wawajjay, Diosan jawsatätawa aca jakenacar ar yatiyañataqui. Jichhajj wawajja, saram, chekampi suma amuyumpi jakenacar ar yatiyaraquim juchanacapat cutiquipstañar irpaniñamataqui, jachʼa qhuyapayir arustʼan jupanacjjar wactʼäwinïñapataqui. Diosajj arunacajjarjam jumar churpan. Uqhämäpan."
            },
            "43": {
                "1.": "Ucat Alman yokanacapajj ar yatiyir jakenac taypir sarapjjäna. Alma pachpasti jan samarañ munasinjja sararaquïnwa.",
                "2.": "Janiw jucʼamp jupanacan yatiyatanacapat parlcañäniti, antisas acac sañäni: Jupanacajj jutir urunacat yatiyir ajayuta, Diosan yatiyir ajayutjam arjj chek yatiyapjjäna; jupanacasti ucan jawsatäpcän uqhämaruw Diosan uca kollan sucʼataparjam yatiyapjjäna.",
                "3.": "Jichhasti nayajj taripirinacan sarayäwipan tunca quimsakallkon maran Laman jakenacamp Nefi jakenacamp nuwasïwinacat khanañchäwiruw cut-tä.",
                "4.": "Zoram jakenacajj Laman jakenacaruw tucqhapjjäna; ucat tunca quimsakallkon maran kalltäwipana, Nefi jakenacajj Laman jakenacar jupanacjjar jutir uñjapjjäna. Ucat nuwasiñatac waquichasipjjäna; jupanacasti nuwasiri tamanacaparuw Jerson oraker tantachayapjjäna.",
                "5.": "Ucat Laman jakenacajj warank warankanacapampiw jutapjjäna. Jupanacajj Zoram jakenacan Antionum sat orakeruw mantapjjäna; jupanacan jilïripajj Zerahemna sat jakënwa.",
                "6.": "Jichhajja, Amalequi jakenacan Laman jakenac pachpat jucʼamp ñankha jiwayir amuyun marcätap laycuw Zerahemnajj Laman jakenac taypin jilïr capitananac ut-tʼayäna, ucanacasti Amalequir arquirinacamp Zoram jakenacampcamaquïnwa.",
                "7.": "Ucjj jupanacan Nefi jakenacar uñisisipcaquiñapataquiw luräna, jupan munäwinacapar phokhañatac jupanacar jawsirir puriyañapataquiraqui.",
                "8.": "Jupajj Laman jakenacarojj Nefi jakenacatac colerasiñ amtayañ munäna; ucjja jupan jupanacjjar walja chʼamanïñapataqui, uqhämaraqui Nefi jakenacjjar mitʼaniptayas chʼamanïñapataquiw luräna.",
                "9.": "Jichhajja, Nefi jakenacajj orakenacaparu, utanacaparu, warminacaparu, wawanacaparu, timanacapat amparanacapat imañatac arjjatañ munapjjäna. Uqhämaraqui jupanacajj luräw wactäwinacapa, antutatäwipa, Diosar quipca munäwinacaparjam yupaychañataquiw imañ munapjjäna.",
                "10.": "Jupanacajj yatipjjänwa, jupanacatejj Laman jakenacan amparapar puripjjasapänjja, qhitinacatejj Diosarojj chekata, ajayuta, cheka jaquir Diosar yupaychapjjasapänjja, Laman jakenacajj ucanacarojj tucqhapjjasapänwa.",
                "11.": "Uqhämaraqui, jupanacajj Laman jakenacan Anti-Nefi-Lehi Ammonan jakenacap sat jakenacar jachʼa uñisitapjj yatipjjaraquïnwa. Uca Ammonan jakenacapajj janiw armanac aptañ munapcänti; jïsa, jupanacajj arsüw lurapjjäna, ucsti janiraquiw pʼaquipcaraquispati. Ucat jupanacatejj Laman jakenacan amparanacapar puripjjasapänjja, tucqhatäpjjasapänwa.",
                "12.": "Nefi jakenacajj janiw jupanacan tucqhatäñap munapcänti, ucat tuti orakenac jupanacarojj churapjjäna.",
                "13.": "Ammonan jakenacapajj Nefi jakenacaru, nuwasiri tamanacapar utjayañataquiw yänacapat walj churapjjäna. Ucat Lamanamp Lemuelamp Ismaelan yokanacapamp amalequir arquirinaca Zoram jakenaca Noen sacerdotenacapat sarakerinac uca Nefi jakenacat misturinacamp chʼarkhot Laman jakenacarojja, Nefi jakenacajj sapaquiw thurtʼasipjjañapäna.",
                "14.": "Jichhajja, uca sarakerinacasti niyapuniw Nefi jakenacjam quipca waljanïpjjäna. Ucat Nefi jakenacajj wil wartañcamaw jilanacapamp nuwasipjjañapäna.",
                "15.": "Ucat Laman jakenacan nuwasiri tamanacapajj Antionum oraken tantachatäpcän ucqhajja, Nefi jakenacan nuwasiri tamanacapajj Jerson oraken jupanacamp jiquisisaw nuwasiñatac waquichatäpjjäna.",
                "16.": "Jichhajja, Nefi jakenacan jilïripa, jan ucajja Nefi jakenacjjar jilïrinatac ut-tʼayatäcän uca jakejja, Moroni satänwa. Jilïristi takpach Nefi jake nuwasiri tamanacatac jilïrïnwa.",
                "17.": "Moronejj jilïrïsinjja, nuwasïwinacapanjja, takpacharuw sarayäna. Jupajj Nefi jakenacan nuwasiri tamanacapatac jilïri ut-tʼayatäcän ucapachajj pä tunc pheskan maraniquïnwa.",
                "18.": "Ucat jupajj Laman jakenacan nuwasiri tamanacapamp Jerson orake thiyan nuwasiñataquiw jiquisïna. Jakenacapajj espadanaca, cimitarranaca, take cunayman nuwasiñ armanac apnakapjjäna.",
                "19.": "Ucat Laman jakenacan nuwasiri tamanacapajj Nefi jakenacana, jan ucajj Moronin jakenacapan chuymatac amparatac jirut lekʼsutanacampi, pʼek jarqʼir casconacamp waquichasitanacap jupanacan thuru isinacamp isthapisitap uñjapcän ucqhajja,",
                "20.": "Zerahemnan nuwasiri tamapajj janiw uqhämanacamp waquichatäpcänti. Jupanacanjj acanacaquiw utjäna: espadanaca, cimitarranaca, arconaca, michʼinaca, kalanaca, kʼorawanaca. Jupanacajj kʼara janchcamaquïpjjänwa; cinturat wacʼantat mä lipʼichic uchasipjjäna. Takpach jupanacasti kʼara janchcamaquïpjjänwa, Zoram jakenacamp amalequir arquirinacampiquiw jan uqhamäcänti.",
                "21.": "Ucampis jupanacanjja, janiw chuym jarqʼir lekʼsutanacas jarcʼakerinacas utjcänti. Jupanacajj Nefi jakenacan nuwasiri tamapat sipan jucʼamp waljanïc-chïnsa, jirut lekʼsut jarcʼakasiñanacanïpjjatap uñjasajja, wal ajjsarapjjäna.",
                "22.": "Ucat jupanacajj ajjsaratap laycuw Jerson thiyanacan Nefi jakenacan nuwasiri tamanacapjjar jan jutapcänti. Ucat jupanacajj Antionum oraket wasarar mistupjjäna. Jupanacasti wasaranjam Sidon jawir kalltäwip tokenjam Manti oraker uca orak catusjjañataquiw sarapjjäna. Jupanacajj Moronin nuwasiri tamanacapajj cawcsar sarataps jan yatipcaspas uqhäm amuyapjjäna.",
                "23.": "Ucampis jupanacajj wasarar mistupcän ucspachaw Moronejj uñakerinac wasarar jupanacar uñaker qhitäna. Uqhämaraqui, Moronejj jutir urunacat Alman yatiyäwinacapat yatisinjja, mä kawkha ajllit jakenacaru, cawqharus Nefi jakenacan nuwasiri tamanacapajj Laman jakenacat arjjatasir sarapjjañapäcän uc Tatitut yatiñatac Alman mayiñap munasaw jupan uc qhitäna.",
                "24.": "Ucat Tatitun arunacapajj Almar purïna; Almasti Moronin qhitanacaparojja, Laman jakenacan Manti oraker jutapjjañapatac jucʼamp aynachtʼat jakenacar jaljjatañ kalltapjjañapataquiw wasaranjam muytʼatapat yatiyäna. Uca qhitanacasti cut-tasinjja, Moroniruw uc yatiyapjjäna.",
                "25.": "Ucat mä kawkha Laman jakenacan mä cunjämats Jerson oraker jutasajj uca marc jan catuñanacapataquiw, Moronejj nuwasiri tamapat mä kawkhanir Jerson oraken jaytasinjj, jiltʼa ejercitopamp Manti oraker saräna.",
                "26.": "Ucatsti, orakenacaparu, marcaparu, lurañ wactʼañanacaparu, antutatäwipar arjjatañataquiw take ucsa tokenquir jakenacarojj Laman jakenacamp nuwasiñatac tantachayäna. Ucat jupanacajj Laman jakenacan jutäwipatac waquichatäpjjäna.",
                "27.": "Ucat Moronejj nuwasiri tamaparojj Sidon jawirat inti jalant tokenquir wasaranquir kherwan imantayäna.",
                "28.": "Moronisti uñakerinac ucsa toker uscüna, Laman jakenacan jutañap yatiñapataqui.",
                "29.": "Laman jakenacan uc-chʼpach oraken jupanac pachpatac mä sarayäw ut-tʼayañataqui, jilanacapar tucqhaña jan ucajja, jaysayas mitʼaniptayañ munatap Moronin yatitap laycu,",
                "30.": "Nefi jakenacan munatapajj orakenacap catjjäsiñataquïnwa, uqhämarac antutatäwipar, iyawsiri tamapar imaña. Moronin uc yatitap laycuw, jupajj chʼiqhi amuyump jupanacar arjjatañan jan juchätap amuyasïna. Ucat uñakerinacap tokew Laman jakenacan cawcsar sarañaps yatjjatäna.",
                "31.": "Ucat nuwasiri tamapar jaljtayäna, chicatarojj kherwaruw irpäna, ucat inti jals tokeru, Ripla koll aynach tokeruw imantäna.",
                "32.": "Jiltʼirinacarusti inti jalant tokenquir kherwana, Sidon jawirat inti jalant tokeru, uqhäma, Manti orak thiyanacapcamaw imantäna.",
                "33.": "Ucat nuwasiri tamap munañaparjam uscusinjja, jupanacamp jiquisiñataquiw waquichatäna.",
                "34.": "Ucat Moronin nuwasiri tamapat mä kawkhanejj imantatäcän uca kollut alay tokeruw Laman jakenacajj jutapjjäna.",
                "35.": "Ucat Laman jakenacajj Ripla kollu pasasa, kherwar mantasaw Sidon jawir maqhatañ kalltapcän ucqhajja, kollut aynach toker imantat nuwasiri tamajj Lehi sat mä jaken sarayatäsin, jupajj nuwasiri tamar irpanisaw, inti jals toket Laman jakenacarojj khepäjjat muyuntäna.",
                "36.": "Ucat Laman jakenacajj Nefi jakenacar khepäjjat jutir uñjapcän ucqhajja, cutiquipstasaw Lehin nuwasiri tamapamp nuwasiñ kalltapjjäna.",
                "37.": "Ucat jiwarayasiñajj purap token kalltäna, ucampis Laman jakenac taypinjja, jucʼamp ajjsarcayänwa, cunalaycutejj Nefi jakenacajj espadanacapampi, cimitarranacapampejj kʼara janchinacapat jawkʼantapjjäna, sapa jawkʼantansti, niyapuniw maynirojj jiwtʼayapjjäna.",
                "38.": "Ucat mayscatansti, jupanac chuymat jarcʼatïpana, jan ucajj, chuymat pʼeket Laman jakenacan jawkʼanacapat chuymatac lekʼsutanacampi, amparanacapatac imañ lekʼsutampi, pʼek jarqʼir casconacamp jarcʼatïpana, mä kawkhat kawkhatac Nefi jakenacat mä jakejj espadampisa, wil tucstayasisas liwitat-täna. Uqhäm Nefi jakenacajj Laman jakenac taypin jiwañar puriyapjjäna.",
                "39.": "Ucat Laman jakenacajj jupanac taypinquir jachʼa tucqhäwit ajjsarasaw, Sidon jawir toker jaltañ kalltapjjäna.",
                "40.": "Lehimp jakenacapampisti jupanacarojj arctapjjänwa; ucat jupanacar Sidon jawirar Lehin alis-sutäsaw, Sidon jawirar maqhatapjjäna. Ucat Lehejj nuwasiri tamanacaparojj Sidon jawir lacan jan maqhatañanacapataquiw jarcʼantäna.",
                "41.": "Ucat Moronejj nuwasiri tamapampi, Laman jakenacamp Sidon jawirat qhurcatanquir kherwan jiquisïna; jupanacasti Laman jakenacar jaljjatasaw, jiwarayañ kalltapjjäna.",
                "42.": "Ucat Laman jakenacajj Manti orak toker jupanacat jaltapjjäna, ucatsti, wastat Moronin nuwasiri tamanacapajj jicjjatapjjäna.",
                "43.": "Ucapachasti, uca Laman jakenacajj walpin nuwasipjjäna; janipiniw kalltäwits cunapachas Laman jakenacajj uqhäm jachʼa chʼamamp kamasampejj nuwasipcänti.",
                "44.": "Zoram jakenacamp Amalequi jakenacamp jilïri sarayirinacapampejja, jilïripäcäna, jan ucajja jilïr sarayir jilïripäcän uca Zerahemnampejj Laman jakenacaruw amtayapjjäna. Jïsa, Laman jakenacajj leonjamaw nuwasipjjäna. Jupanacajj walja Nefi jakenacan pʼek jarqʼir casconacap jawkʼasaw payar jaljtayapjjäna. Uqhämaraqui walja chuymar jarqʼir lekʼsutanacap junsupjjäna; walja amparanacap tʼiscokayapjjaraquïna. Uqhämaw Laman jakenacajj jachʼa colerasiñapamp saytʼasisin walja Nefi jakenacar jiwarayapjjäna.",
                "45.": "Ucampis Nefi jakenacajj jucʼamp suma amtañampiw nuwasipjjäna. Jupanacajj janiw pʼekechiritac chʼamanïñatac nuwasipcänti, jan ucasti jupanacajj utanacapataquiw nuwasipjjäna; antutäwinacapataqui, warminacapataqui, wawanacapataqui, takpachataqui, uqhämaraqui yupaychañ wactʼäwinacapataqui, iyawsiri tamapataquiw nuwasipjjäna.",
                "46.": "Jupanacajj Diosapatac lurañ wactʼcaspas uqhäm amuyasisaw lurapjjäna. Tatitojj jupanacampir awquinacapampirojj sänwa: Jumanacatejj nayrïr cutcatäwits payïr cutcatäwits jan juchanïpcätajja, janiw timanacamamp jiwarayasipcätati.",
                "47.": "Tatitojj saraquiwa: Jumanacajj wil wartañcamaw familianacamar arjjatapjjäta. Uqhämasti Nefi jakenacajj ucataquiw jupanac pachpar arjjatasiñataquejj nuwasipjjäna, uqhämaraqui familianacaparu, orakenacaparu, marcaparu, lurañ wactʼäwinacaparu, religionapar arjjatasiñataquiw nuwasipjjaraquïna.",
                "48.": "Ucat Moronin jakenacapajj Laman jakenacan colerasiñapan jachʼätap uñjasinjja, jupanac ajjsarthapisaw jaltañampïsipcäna. Ucat Moronejj munañap amuyasina, uca orakenacapata, antutatäwipata, jïsa, mitʼanït antutatäñapat lupʼïwinac churasaw, chuymanacapar amuyayäna.",
                "49.": "Ucat Laman jakenacar cutiquipstasaw, Dios Tatitupar antutatäwipatac mä arutjamac mitʼanïtat antutatäñapataquejj artʼapjjäna.",
                "50.": "Ucat Laman jakenacjjar chʼamamp thurtʼasiñ kalltapjjäna. Ucat Tatitur antutatäwipatac artʼapcän uca pachpa horan Laman jakenacajj jupanacat jaltañ kalltapjjäna; Sidonan umanacapcamaw jaltapjjäna.",
                "51.": "Jichhajja, Laman jakenacajj Nefi jakenacat pä ucqhamp waljanïpjjänwa, ucampis jupanacajj alis-sutäpjjänwa, mä tamjamaquiw Sidon jawir lacanquir vallen tantachatäpjjäna.",
                "52.": "Ucat Moronin nuwasiri tamanacapajj paypach jawir qhurcatan muyuntapjjäna, cunalaycutejj Lehin nuwasiri tamanacapajj inti jals tokencänwa.",
                "53.": "Ucat Zerahemnajj Lehin jakenacapar Sidon jawirat inti jals token uñjasina, Moronin nuwasiri tamanacaparusti Sidon jawirat inti jalant token uñjasina, Nefi jakenacan jupanacar muyuntatap uñjasajja, walpin ajjsarapjjäna.",
                "54.": "Ucat Moronejj ajjsaratap uñjasaw, jakenacapar wilap wartañ suytʼjjañanacapatac mayïna."
            },
            "44": {
                "1.": "Ucat jupanacajj jaytjasaw, khepar mä jucʼa jupanacat jit-tapjjäna. Ucat Moronejj Zerahemnar säna: Zerahemna, uñjam. Nanacajj janiw wil wartir jakëñ munapcti. Jumajj nanacan amparanacajjancatamjj yat-tawa. Ucampis nanacajj janiw jumanacar jiwarayañ munapcsmati.",
                "2.": "Nanacajj janiw jumanacjjar chʼamanïñatac wil wartirit jutapcsma. Janiraquiw qhitirus mitʼanïñ yucurjamar puriyañ munapcti. Ucampis ucataquiw jumanacajj nanac contrajj jutapjjesta; jumanacajj iyawsañajj laycuw nanacataquejj colerasipjjta.",
                "3.": "Ucampis jichhajj jumanacajj Tatitun nanacampïtap uñjapjjtawa. Nanacan amparanacajjar jumanac catuyatap uñjapjjaractawa. Nayajj jumanacan uc amuyañam munta. Uqhämaw nanacampejj lurasi, iyawsañajj laycu, Cristor iyawsatajj laycuraqui. Jichhajj jumanacajj uñjapjjtawa, janiw iyawsäwijjarojj tʼunjapcasmati.",
                "4.": "Ucat ucan Diosar cheka iyawsäwïtapjj uñjapjjta. Nanacajj Diosar chekapäpcta ucajja, iyawsäwijjar iyawsañajjar chekapäpcaract ucqhajja, Diosan nanacar kemjjäsis imañap jumanacajj uñjapjjaracta. Janitejj nanacajj juch lurañar jalantapcäjja, iyawsäwijjat janirac sarakapcäjja, janipuniw Tatitojj nanacan tucqhatäñajj muncaniti.",
                "5.": "Jichhajja, Zerahemna, amparanacajjar jumanacjjar chʼam catuñanacajjatac chʼamañchqui uca take chʼaman Diosan sutipjjaruw iyawsäwijjata, iyawsañajjata, yupaychañ luräwinacajjata, iglesiajjata, warminacajjarus wawanacajjarus manüpcta uca kollan kemjjäsiñata, orakenacajjar marcajjar chintʼapquitu uca antutäwijjata; uqhämaraqui cawqharutejj take cusisiñajjat manüpcta uca kollan Diosan arupar imañata, take nanacan jucʼamp munatanacajjat nayajj camächit chursma.",
                "6.": "Janiraquiw ucajj takpachäquiti; nayajj take jacañatac munäwinacamat camächit chursma, nuwasiñ armanacam nanacar churjjañanacamataqui, nanacasti janiw wil wartañ munapcämati. Antisas jumanacatejj sarjjapjjätajja, janirac wastat nuwasir nanacjjar jutapquitätajja, jacäwinacam churapjjäma.",
                "7.": "Ucat janitejj uc lurapcätajja, amparanacajjancatam laycojja, nayajj jakenacajjaruw jumanacjjar jaljjatañanacapatac sä. Jupanacasti chhaktañanacamataquiw jiwañan chhojjrinacapamp janchinacamar chhojjriñchapjjätam. Ucat qhitin aca marcjjar chʼamanïtaps uñjañäni, qhitin mitʼaniptayatäñaps uñjañäni.",
                "8.": "Ucat Zerahemnajj uca arunac istʼcän ucapachajja, jupajj maqhatasaw arcopa, cimitarrapa, espadap Moronin amparapar catuyasin jupar säna: Acajj nuwasiñ armanacajjajja, ucanac jumar catuyjjapjjäma; ucampis janiw jumanacamp arsüwir mantapcäti, cunalaycutejj yatipjjtwa; janiw nanacas wawanacajjas uca arsutarojj phokhapquirist-ti. Nuwasiñ armanacajjac catjjapjjam, ucatsti wasarar mistuñajjatac antutapjjaraquita. Jan ucajja, nanacajj espadanacajj catusisipcaquï, ucat atipapjjämas, jan ucajja, jiwarapjjäsa.",
                "9.": "Janiw jumanacjam iyawsapcti, amparanacamar catuyapquitu ucan Diosätapjj janiw iyawsapcti. Antisas jumanacan chʼiqhi amuyunïtaman laycu espadanacajjat khespitamaruw iyawsapjjta. Jirut lekʼsut cunaymaninacamaw jumanacarojj imapjjtam.",
                "10.": "Ucat Zarahemnajj uca arunac arsuñ tucuycän ucqhajja, uqhämajj Moronejj catuyat espadamp, nuwasiñ armanacamp Zerahemnarojj aqhäm sasaw cut-tayäna: Uqhämajj nuwasiñ tucuyapjjañäni.",
                "11.": "Janiw nayajj arsut arunacajjat janiw siscti sisquirist-ti. Tatitojj chekpachaw jaqui. Ucat uqhäm chekampi, janitejj jan wastat nuwasiñatac mä arsüw lurapcätajja, janiw mistupcätati. Ucat amparanacajjancatam laycu, janitejj nayan arsut arunacar jaysapcätajja, wilam oraker wartapjjä.",
                "12.": "Ucat Zerahemnajj uca arunac istʼasinjja, espadap catuscaquïnwa. Ucat Moronitac colerasisaw, Moronir jiwayir jalcati. Ucampis espadap aytcän ucqhajja, Moronin nuwasirinacapat maynïriw espadapar jawkʼantasin oraker liwtasiyi; ucatsti catuñap ucar pʼaquektayi. Uqhämaraqui Zerahemnan sonak lipʼichip jawkʼakaraqui, sonak lipʼichipasti orakeruw jalakti. Zerahemnasti jupanac nayrakatat nuwasiri jakenacap taypiruw jaltäna.",
                "13.": "Ucat ucsa token saytʼir Zerahemnan sonak lipʼichip qharekqui uca nuwasirejj, uca sonak lipʼich ñicʼutat oraket waytäna. Ucat espadap puntaru uc uchasaw, jachʼa arut aqhäm sas jupanacar uñachayäna:",
                "14.": "Cunjämatejj aca jilïrimanquir sonak lipʼichejj oraker jalaktquejja, uqhämaraquiw oraker liwinucutäpjjäta, janitejj nuwasiñ armanacam catuyapcäta, janirac sumancañatac mä arsüw lurapcät ucajja.",
                "15.": "Ucat waljaniw uca arunac istʼasina, espadanquir sonak lipʼich uñjasin ajjsarthapipjjäna. Waljaniraquiw maqhatasin armanacap Moronin nayrakatapar liwnokasajj sumancañatac arsüwir mantapjjäna. Kawkhanitejj uca arsüwir mantapcän ucanacajja, wasararuw mistuyatäpjjäna.",
                "16.": "Ucat Zerahemnajj wali colerasisapuniw jiltʼir nuwasirinacapar jucʼamp chʼamamp Nefi jakenac contra nuwasiñatac colerañ amtayäna.",
                "17.": "Jichhajja Moronejj uca Laman jakenacan jan kʼewtʼayasirïtap laycuw colerasïna. Ucat jupajj jakenacaparojja, jupanacar jaljjatas jiwarayapjjam säna. Ucat jupanacajj jiwarayañ kalltapjjäna, Laman jakenacasti espadanacapamp chʼamanacapampiw nuwasipjjaraquïna.",
                "18.": "Ucampis kʼara janchinacapamp kʼara pʼekenacapampejj Nefi jakenacan ari espadanacaparuw jaltʼapjjäna. Jupanacajj chhokhontatäpjjänwa, jawkʼanokatäsinsti mäquiw Nefi jakenacan espadanacap nayrakatar liwirtapjjäna. Jupanacajj Moronin nuwasiripan khanañchäwiparjam liwirtayatäñ kalltapjjäna.",
                "19.": "Ucat Zerahemnajj takpachanin tucqhatäñap amuyasisajja, jachʼat Moronir artʼäna: Jumanacatejj nanac jiltʼirinacan jacäwinacajj jan apakapquitätajja, nayamp jakenacajjampejj arsüwiruw mantapjjä jan wastat nuwasir jumanacjjar jutapjjañajjataqui –sasa.",
                "20.": "Ucat Moronejj jiwañar puriyañjj jakenacap taypin suytʼayäna. Ucat nuwasiñ armanac Laman jakenacat apakäna, jupanacasti sumancañatac arsüw lurapjjatapatjja, wasarar mistuyatäpjjänwa.",
                "21.": "Waljätap laycusti jiwatanacajj janiw jaqhutäpcänti. Jiwatanacajja, Nefi jakenac tokets Laman jakenac toketsa sinti waljapunïnwa.",
                "22.": "Ucat jiwatanac Sidon umanacar jakontapjjäna, ucanacasti uman apataw, lamar pʼiya mankhan imantatäpjje.",
                "23.": "Nefi jakenacasti, jan ucajj Moronin nuwasiri tamanacapajja, utanacapar orakenacaparuw cut-tʼjjapjjäna.",
                "24.": "Uqhämaw taripirinacan Nefi jakenacjjar sarayäwipan tunca quimsakallkon marajj tucuyäna. Uqhäm Alman Nefin tʼalpha lekʼetanacapjjar kellkat kellkäwipajj tucuyaraqui."
            },
            "45": {
                "intro": "Nefi jakenacan sarnakäwinacapata, nuwasïwinacapata, chʼajjwäwinacapata, Helamanan urunacapana, Helamanan urunacapan imat kellkataparjam kellkäwi.",
                "1.": "Ucat Nefi jakenacajj wastat timanacapan amparanacapat Tatitun jupanacar khespiyatap laycuw walpin cusisipjjäna. Ucat Dios Tatitupar yuspagarapjjäna; jupanacajj wal ayunapjjäna, Diosat mayisipjjaraquïna. Jupanacasti wali jachʼa cusisiñampiw Diosar yupaychapjjäna.",
                "2.": "Ucat taripirinacan Nefi jakenacjjar sarayäwipan tunca llätuncan maranjja, Almajj Helaman yokapan uc jutasaw juparojj säna: Uca imat kellkatanacat arscsma uca arunacajjar iyawstati?",
                "3.": "Helamanasti juparojj sänwa: Jïsa nayajj iyawstwa.",
                "4.": "Ucat Almajj säna: Jutcan uca Jesucristor iyawstati?",
                "5.": "Ucat jupajj arsüna: Jïsa take juman arsut arunacaruw iyawsta.",
                "6.": "Ucat Almajj saraquïnwa: Nayan camächitanacajjar phokhätati?",
                "7.": "Jupasti arsünwa: Jïsa, take chuymajjampiw camächitanacamar phokhä.",
                "8.": "Ucat Almajj jupar säna: Qhuyapayatätaw jumajja, Tatitojj aca oraken jachʼaptayätam.",
                "9.": "Mä jucʼaquiw jumar yatiyañajjatac utjitu, ucampis cuntejj siscäm ucjja, janiw parlatatätati; cuntejj jumar jutir cunanacat yatiycäm ucajja, yatiyäwin phokhasiñapcamajja, janiw yatiyatäcaniti. Ucat cuntejj siscä uca arunac kellkam.",
                "10.": "Acanacaw uca arunacajja: Pusi patac mara Jesucriston jupanacar uñstatapatjja, aca quipca Nefi marcan jan iyawsas tʼuqhartapjjañap nayajj amuyasina, nayancqui uca Diosan yatiyir ajayurjama.",
                "11.": "Jïsa, ucapachaw jupanacajj nuwasïwinaca, jachʼa usunac uñjapjjani, jïsa, machʼanaca, wila wartäwinac uñjapjjaraquini Nefi jakenacan chhaktañapcama.",
                "12.": "Jïsa, jupanacan jan iyawsañar puripjjatap laycuw chʼamac luräwinacap lurañaru, jan tupump munapayañaru, take cunayman ñankha luräwinac lurañaruw jalantapjjani. Jïsa, nayajj sismawa: Jupanacajj jachʼa khan contra, yatïw contraw juch lurapjjani, jïsa, nayajj sismawa: Ucürutjja janïr pusïr mitajj kʼal tucuscan ucqhaw uca jachʼa ñankha luräwejj jutani.",
                "13.": "Uca jachʼa urojj jutcan ucapachajja, Nefi jakenacamp jichhajj jaqhutäpqui ucanacajja, jan ucajj jupanacan wawanacapajja, jan jucʼamp Nefi jakenacamp jaqhutäpcan ucapachajj mäquiw jutani.",
                "14.": "Qhitinacatejj jan tucqhatäsin uca jachʼa ajjsarcañ urun jiltʼapcan ucanacajja, Laman jakenacamp jaqhutäpjjaniwa. Jupanacjamaw takpachanejj tucupjjani, jan ucajja Tatitun discipulonacap sat mä kawkhaniquiw jan uqhäm tucupcaniti. Ucanacarus chhaktañapcamaw Laman jakenacajj alisnakapjjani. Jichhajja, ñankha luräwinac laycuw aca yatiyäwejj phokhasini.",
                "15.": "Ucat Almajj ucanac Helamanar arsusinjja, jupampir yakha yokanacapampiruw qhuyapayäna; uqhämaraqui asqui jakenac laycuw oraker qhuyapayaraquïna.",
                "16.": "Ucat säna: Aqhäm siw Dios Tatitojja: Aca orakejj take ñankh lurir orakenacataqui, familianacataqui, lajjranacataqui, jakenacataquis phoktʼatapcan ucapachajj tucqhañcam ñankhachatäpan. Cunjämatejj nayajj siscta uqhamäniwa. Uqhämaw Diosan qhuyapayäwipas ñankhachäwipas aca oraketaqui; Tatitojj janiw mä jucʼs waliquiw sas juch lurañat amuyascaspati.",
                "17.": "Ucat Almajj uca arunac arsusinjja, jupajj iyawsiri tamaparuw qhuyapayäna, jïsa, take ucapachat ucsarojj thurtʼat iyawsañaninacaruw qhuyapayäna.",
                "18.": "Ucat Almajj uqhäm lurcasinjja, Melec oraker sarcaspas uqhämaw Zarahemla oraket mistüna. Ucat janiw jucʼamp jupat istʼascänti; jiwäwipats, imäwipats janiw yatctanti.",
                "19.": "Acaquiw yat-tan, jupajj asqui jakënwa. Ucat iyawsiri taman parlajj sartäna; jupajj Ajayun apatäjjewa, jan ucajj, Tatitun amparapan Moisesjam imatäjjewa –sapjjänwa. Ucampis kellkatanacajj siwa: Tatitojj jupa quicpataquiw Moisesarojj catu. Uqhämaraqui, Tatitojj Almar jupa pachpar Ajayun catcaspas uqhäm nanacajj amuyasipjjta; ucat jupan jiwäwipat imäwipat jan cuns yatctanti.",
                "20.": "Ucat taripirinacan Nefi jakenacjjar sarayäwipan tunca llätuncan mara kalltäwinjja, Helamanajj jakenac taypir ar jupanacar yatiyiriw saräna.",
                "21.": "Ucat Laman jakenacamp nuwasïwinacapa, walja jiscʼa pitusïwinacapa, jakenac taypinquir chʼajjwäwinac laycuw Diosan arupan jupanac taypin yatiyatäñapajj waquisïna. Uqhämaraqui iyawsiri tamar sum sarayañar uchañajj waquisiraquïna.",
                "22.": "Ucat Helamanamp jilanacapampejj wastat uc-chʼpach orakenjja, jïsa Nefi jakenacan catut orakenquir take marcanacan iyawsiri tama ut-tʼayir sarapjjäna. Ucat jupanacajj sacerdotenaca, yatichirinaca takpach uca oraken take iyawsiri tamanacjjar ut-tʼayapjjäna.",
                "23.": "Ucat Helamanamp jilanacapampin, sacerdotenaca, yatichirinac uca iyawsiri tamanacatac ut-tʼayatapatjja, jupanac taypin mä chʼajjwäwiw utjañ kalltäna. Jupanacasti janiw Helamanampin jilanacapampin arupanacapar yäkañ munapcänti.",
                "24.": "Antisas jupanacajj jachʼa jachʼaw tucupjjäna, wali jachʼa kamirïtap laycu chuymanacapan jachʼaptasa. Ucat quipca nayranacapan kamiriptapjjäna, janiraquiw Dios nayrakatan sum sarnakam sir arunacapar yäkapcaraquïnti."
            },
            "46": {
                "1.": "Ucat kawkhaninacatejj Helamanampin jilanacapampin arunacapar jan yäkañ munapcän ucanacaw mayachthapisisin jupanac contrajj saytʼapjjäna.",
                "2.": "Ucat jupanacajj walpin colerasipjjäna, ucanacar jiwayañ munañapcama.",
                "3.": "Ucat jilanacapatac colerasir jakenacan jilïripajj jachʼa chʼaman Amaliquia jakënwa.",
                "4.": "Ucat Amaliquiajj pʼekechirïñ munäna; uca colerasir jakenacajj jupan pʼekechiripäñap munapjjaraquïna.",
                "5.": "Jupanacajj Amaliquian aqhäm sas alek jachʼar aptir arunacapan irpakatäpjjänwa: Jumanacatejj pʼekechirimäñajjatac ut-tʼayapjjetätajja, nayajj jakenacjjar sarayirinacataquiw uchapjjäma.",
                "6.": "Ucat Helamanamp jilanacapampejj yatiyapc-chïnsa, iyawsiri tamatac jilïr sacerdotëtap laycu, wali sum iglesiar uñjapc-chïnsa, uca jakenacajj chʼajjwañar Amaliquian irpakatäpjjänwa.",
                "7.": "Walja iglesianquirinacajj Amaliquian alek jachʼar aptir arunacaparuw iyawsapjjäna; ucat jupanacajj iyawsiri tamats mistupjjäna. Ucat Nefi jakenacajj Laman jakenacar wal atipapc-chïnsa, Tatitun amparapan jupanacar khespiyatapat wal cusisipc-chïnsa, jupanacan luräwinacapajj wali jasac tincurjamäpjjänwa.",
                "8.": "Uqhämat uñjtan, cunj mäquis jaken wawanacapajj Dios Tatitupat armasipjjejja, jïsa, cunj jasaquïpjjes ñankh lurañataquejja, ucatsti ñankhäqui ucamp lak irpayasiñataquisa.",
                "9.": "Jïsa, uqhämat uñjaractan cunj ñankhtejj mä ñankha jakejj utjaycaspa, jakenacan wawanacap taypinjja.",
                "10.": "Ucat Amaliquian jan wali chʼiqhi amuyunïtapa, wali jachʼar alek aptir arun jakëtap laycu, walja jakenacan chuymanacapar ñankh lurañar irpakatap uñjaractan. Uqhämaraqui Diosan iyawsiri tamapar tucqhañ chʼamtʼañaru, Diosan jupanacar churat antutäw takan tucqhañaru, jan ucajja, asquinac laycu Diosan orakjjar apayat qhuyapayäwir tucqhañaru, Amaliquian jupanacar irpakatap uñjaractan.",
                "11.": "Ucat Nefi jake nuwasiri tamanacan jilïr Moroni sat sarayiripajj uca chʼajjwanacat istʼasinjja, jupajj Amaliquiataquiw colerasïna.",
                "12.": "Ucat jupajj capotep chʼiyanoke, ucat mä jiscʼa chʼiyakasaw ucar kellkäna: –Diosasata, iyawsañasata, sumancañasata, warminacasata, wawanacasat amtasiñataqui – ucsti jupajj mä lawaruw chincatäna.",
                "13.": "Ucat jupajj pʼek jarqʼir cascop uchasisina, chuymatac lekʼsut jarqʼir uchasisina, yakha jarqʼirinacamp uscusisina, lekʼsutanacampiw cinturar wacʼantasïna. Ucat uca chʼiyanokat capotepaniw law aytasin (jupajj uca capotepar antutatäw wiphala sutimpiw sutiñchäna) orakcam altʼäna. Ucat mä kawkha cristianonacajj uca orak catupcän uc-chʼañcamajj antutatäw qhuyapayanacan jilanacapampïñapatac Diosapat chʼamtʼasisaw mayisïna.",
                "14.": "Uqhäm Diosan iyawsiri tamapancapcän uca Cristor cheka iyawsirinacajja, cristianonaca satäpjjänwa, Diosan jan iyawsiri tamapancapcän ucanacampejja.",
                "15.": "Ucat iglesianquirinacajj take chuymäpjjänwa; jutcan uca Cristor iyawsatap laycu, Cristor chekpach iyawsirinacajja, cusisitaw uca Cristo suti, jan ucajja, cunjämatejj cristiano satäpcän uca sut catjjarupjjäna.",
                "16.": "Ucat Moronejj uca cristianonacatac uca oraken antutatäñapataquiw mayisïna.",
                "17.": "Ucat chuymapanquir cunanac Diosar arscän uca khepatjja, take chʼusa jaytanucut oraket aynach tokenquir orakenacaru, chekpacha takpach uca alay tokenquir aynach tokenquir orakenacarojja, ajllit orake, antutatäw orake sutinacampiw sutiñchäna.",
                "18.": "Ucat siwa: Chekpachaw Diosajj nanac Cristo sut catjjarurinacan tʼustʼjatäsin tucqhatäñajj jan muncaniti, quipca ñankha luräwinacajjamp puriyasipcä ucapachcamajja.",
                "19.": "Ucat Moronejj uca arunac arsusinjja, jupajj jakenac taypir chʼiyanokat isir kellkat arunac takenin uñjañanacapataquiw uca chʼiyanokat isip laphapiyas saräna. Jupasti jachʼa arut aqhäm sas artʼäna:",
                "20.": "Qhitinacatejj aca wiphal orakjjan imapcani ucanacajja, Tatitun chʼamapan jutapjjpan. Uqhämaraqui Dios Tatitun jupanacar bendiciñapataqui mä arsüw lurapjjpan, wactʼäwinacaparu, iyawsañapar imañataqui.",
                "21.": "Ucat Moronejj uca arunac arscän ucqhaw, jakenacajj Dios Tatitupar jan jaytanucuñanacapat arsüwjam uñachayañataquiw isinacap chʼiyanokasïna, lekʼsutanacapamp cinturar wacʼantatäsin mayac jaltas jaltas jutapjjäna. Uca arsüwipajj aqhamänwa: Jupanacatejj Diosan camächitanacapar pʼaquipjjaspajja, jan ucajj jucha lurañar jalantas Cristo sut catjjaruñat pʼenkasipjjaspajja, cunjämatejj jupanacajj isinacap chʼiyanokapqui, uqhäm Tatitojj jupanacar chʼiyanokañapänwa.",
                "22.": "Ucaw lurat arusjäwipajja. Jupanacasti Moronin cayuparuw isinacap willinokapjjäna aqhäm sasa: Nanacajj Diosajjamp mä arusjäw lurapjjta, nanacatejj juchar jalantapjjäjja, camisatejj alay orakenquir jilanacajjajj tʼunjatänjja, uqhämarac nanacampejj luraspan. Nanacatejj juch lurañar jalantapjjä, cunjämatejj nanacajj isinacajj juman cayunacamar tʼustʼjatäñatac willinokapcta, uqhämarac jupajj timanacajjan cayunacapar nanacar willinokapjjetpan.",
                "23.": "Ucat Moronejj jupanacar säna: Jiwasanacajj Jacobon jathapat jiltʼirinacäpjjtanwa. Capotepajj jilanacapan waljar chʼiyanokatäcän uca Josean jathapat jiltʼirinacäpjjtan jiwasanacajja. Jichhajja Diosan camächitanacapar phokhañ amtasipjjañäni; jan uqhäm lurapcañänejja, isinacasajj jilanacasan chʼiyanokatäpjjaniwa, jiwasanacasti carcelar jakontatäpjjañäniwa; jan ucajj aljatäpjjañäniwa; jan ucasti jiwayatäpjjañäniwa.",
                "24.": "Jïsa, Joseat jiltʼirinacjam antutatäwis imapjjañäni. Jacobojj janïr jiwcän uca arunacapat amtasipjjañäni; Josean capotepat mä jiscʼa imatätap uñjäna, jan tutjatätap uñjaraquïna. Ucat jupajj säna: Cunjämatejj yokajjan isipat aca jiltʼajj imatäcänjja, uqhämaw mä kawkhanejj yokajjan jathapat Diosan amparapan imatäsin, jupa pachpatac jupan catokatäpjjani. Josean yakha wawanacapasti jupan yakha isipjamaw chhaktani.",
                "25.": "Ucaw chuymajjarojj llaquisiyi. Ucampis uca yokajjan Diosar catokat kawkha wawanacap laycuw chuymajjajj jupat cusisi.",
                "26.": "Ucanacajj Jacobon arunacapawa.",
                "27.": "Inas uca Josean chhaktir wawanacapajj jiwasanacat misturinacäpjjchi. Janitejj jiwasanacajj Cristor iyawsañan thurtʼasipcañän ucajja, jiwasanacäpjjsnawa, janiw qhitis yatcaspati.",
                "28.": "Ucat Moronejj uca arunac arscän ucqhajja, take jaychasïwinacas chʼajjwanacas utjcän uca orak tokenacaruw jupajj sarasin qhitaraquïna. Ucat amaliquiaitanac sat misturinacjjar Amaliquiampjjar thurtʼasiñataquiw take antutatäw imañ munirinac tantachthapiyas tantachthapiraquïna.",
                "29.": "Ucat Amaliquiajj Moronin jakenacapan jupan jakenacapat jucʼamp waljanïtap uñjasinjja, uqhämaraqui, jupan jakenacapan luratapan asquïtapat pächasitanacap uñjasinaracjja, ucat nuwasïw jan phokhcaspas uqhäm amuyasin, jupajj sarañ munir jakenacampiw Nefi oraker mistüna.",
                "30.": "Ucat Moronejj Laman jakenacan jucʼamp chʼamanïñapan jan waquisitap amuyasïna. Ucat Amaliquian jakenacapar jarcʼañ amuyasina, jupanacar catjasajja, wastat irpaniñ munäna; uqhämaraquiw Amaliquiar jiwayañ munaraquïna. Jupajj Amaliquian Laman jakenacar jupanac contra amtayañap jupanacamp nuwasir jutayañap yatïna. Amaliquian munañap lurañapataquiw uca lurañap yatïna.",
                "31.": "Ucat tantachasipcän sumancañ imir arsüwir mantapcäna, armanac catupcän uca nuwasiri tamanacapamp sarañan waquisitap Moronejj amuyasïna, ucat jupajj ejercitopar wasarar irpasaw, Amaliquian wasaranjam sarañap jarcʼas cut-tʼayañanacapatac saräna.",
                "32.": "Ucat jupajj munañaparjamaw luräna, ucat wasarar sarasaw, Amaliquian nuwasiri tamanacapar catjapjjäna.",
                "33.": "Ucat Amaliquiajj mä kawkha jakenacapampiw jaltjjäna, ucat yakhanacasti Moronin amparapar catjayasisaw, Zarahemla oraker wastat irpatäpjjäna.",
                "34.": "Jichhajja, Moronejj jilïr taripirinacapampin jakenacan arupampin ut-tʼayat jakënwa, ucat munañaparjam Nefi jakenacan nuwasiri tamanacapjjar ut-tʼayañataqui, uqhämarac ucanacar sarayañataquejj chʼamanïnwa.",
                "35.": "Ucat cawquïr Amaliquia jakenacatejj antutat gobierno imañatac antutatäwir catjjäsiñ arsüwir jan mantañ munapcänjja, Moronin jiwayayatäpjjänwa, jucʼaniquiraquiw uca antutatäw arsüwir jan catokapcänti.",
                "36.": "Uqhämaraqui antutatäw wiphaljj Nefi jakenacan catutäcän take uca orakenacanquir sapa torreruw saytʼayäna. Uqhäm Moronejj antutatäw wiphaljj Nefi jakenac taypin ut-tʼayi.",
                "37.": "Sumancañasti wastat uca oraken utjañ kalltäna. Uqhämaw niyapun taripirinacan sarayäwipan tunca llätuncan mara tucuyäwipcam sumancañajj utjäna.",
                "38.": "Helamanamp jilïr sacerdotenacampiw iyawsiri tamanjj suma sucʼatjam luräwinac imapjjaraquïna. Pusi maraw iyawsiri taman wali sumancañamp cusisiñampejj utjäna.",
                "39.": "Almanacapan Jesucristo Tatitun cutsuyatapar thurtʼasisin iyawsasajj waljaniw jiwapjjäna; ucat cusisis oraket mistsupjjäna.",
                "40.": "Yakhepanacajja, uca oraken yakhep phajjsin utjir jachʼa usunacampiw jiwarapjjäna. Ucampis janiw waljanejj uca jachʼa usunacamp jiwarapcänti, cunalaycutejj Diosaw alinacamp saphinacamp waquichäna, cuna usunactejj jakejj catcän uca oraken mayjätap laycojja, ucanac tucqhañataqui. Uca alinacamp saphinacampejj wali suma kollänwa.",
                "41.": "Ucampis waljaniw chuymaniptasajj jiwapjjäna. Cawquïrinacatejj Cristor iyawsas jiwapcän ucanacajja, jiwasan amuyañasarjamajja, jupan cusisipjje."
            },
            "47": {
                "1.": "Jichhajja, Amaliquiat jupamp chic wasarar jaltirinacat kellkäwisar cut-tañäni. Jupajj jupamp chic saririnac irpasaw Nefi oraker sarasin Laman jakenac taypir mantäna, ucatsti Laman jakenacarojj Nefi jakenac contra colerasipjjañapataquiw amtayäna, Laman jakenacan pʼekechiripan Nefi jakenacamp nuwasir sarañatac tantachasiñatac yatiyäw takpach uca orakeparu, jakenacapar apayañapcama.",
                "2.": "Ucat yatiyäwejj jupanac taypin yatiyascän uca khepatjja, jupanacajj wal ajjsarapjjäna. Jïsa, jupanacajj pʼekechirir colerayañat ajjsarapjjäna, jacäw chhakañapat ajjsaratap laycuw Nefi jakenacamp nuwasir sarañat ajjsarapjjaraquïna.",
                "3.": "Ucat pʼekechirejj jupanacan jan yäkatap laycuw wal colerasïna. Ucat Amaliquiar yäker nuwasirinac apnakañapataquiw chʼam churäna, ucatsti jakenacar armanacap aptapjjañapataquiw qhitäna.",
                "4.": "Ucpi Amaliquiajj munänjja, jupajj ñankh lurañatac wali sallka jakësajja, Laman jakenacan pʼekechirip konuñapat apakañataquiw chuymapan arustʼäna.",
                "5.": "Jichhajja, jupajj pʼekechirir arquir jakenacjjar sarayäw catoke, ucat jan yäkerinacamp sumancañ munäna. Ucat jupajj Onida sat chekaruw saräna, takpach Laman jakenacan ucar jaltatap laycu. Jupanacasti nuwasiri tamar jutir uñjasajja, jupanacar tucqhir jutapcaspas uqhäm amuyasaw, Onida chekar jaltapjjäna, cawqhanc-cäntejj armanacajj ucaru.",
                "6.": "Ucat jupanacajj amuyunacapanjj Nefi jakenacamp nuwasir jan waytʼañap munasajja, jupanacjjar sarayir pʼekechiritac mä jak ut-tʼayapjjäna.",
                "7.": "Ucat jupanacajj Antipas sat kollu pataruw nuwasiñatac waquichasir tantachasipjjäna.",
                "8.": "Ucampis Amaliquian amuyupajj janiw jupanacamp nuwasiñäcänti, pʼekechirin arsutaparjamajja. Jupajj wali suma jaket Laman jakenacan nuwasiri tamapampejj uñtʼayasiñ munäna, jupanacan pʼekepat saytʼañataqui ucatsti pʼekechirir jakonucuñataqui, orak catuntasiñataquiraqui.",
                "9.": "Ucat Antipas kollu jacʼa kherwan nuwasiri tamaparojj chʼujllanacap ut-tʼayayäna.",
                "10.": "Ucat arumtʼcän ucqhajja, jupajj Antipas kolluncapcän uca jakenacan ucaruw mä uñak qhitäna, Lehonti sat jilïripan kollu cayur sarakañapatac mayisa, jupamp parlañ munatap laycu.",
                "11.": "Ucat Lehontejj uca yatiyäw catokasinjja, kollu cayur sarakañ ajjsaränwa. Ucat Amaliquiajj payïr cutiw jupan sarakañap mayisajj qhitäna, Lehontisti janiw muncänti. Ucat quimsïr cutiw qhitaraquïna.",
                "12.": "Ucat Amaliquiajj Lehontin kollut sarakañ jan munatap yatisinjja, jupajj niyapuniw Lehontin utjnokäwipcam kollur maqhatäna. Ucat pusïr cutiw Lehontin arjjatirinacapamp-pach sarakañapatac mayisajj yatiyäw apayäna.",
                "13.": "Ucat Lehontejj arjjatirinacapamp-pach sarakapcän ucqhajja, cawquïr jakenacjjarutejj pʼekechirejj Amaliquiar sarayäw churcänjja, uca jakenacar chʼujllpanacapan muyuntañatac Lehontin nuwasiri tamapamp arum sarakaniñap Amaliquiajj munäna. Ucat Lehontitejj Amaliquiar takpach nuwasiri tamatac payïr sarayirjam ut-tʼayasapänjja, Amaliquiajj uca jakenacar Lehontin amparaparuw catuyasapäna.",
                "14.": "Ucat Lehontejj jakenacapamp sarakanisaw, Amaliquian jakenacapar muyuntapjjäna. Ucat janïr jupanacajj willjta toker iquit sartapcän ucqhaw, Lehontin nuwasiri tamanacapan muyuntatäjjapjjäna.",
                "15.": "Ucatsti jupanacan muyuntatätap amuyasisinjja, jilanacapamp mayachasir antutañapataqui, jupanacan jan tucqhatäñanacapataquiw Amaliquiar achictʼapjjäna. Ucän Amaliquian amtatapajja.",
                "16.": "Ucat jupajj pʼekechirin camächitanacap jan yäkasaw nuwasiri tama catuyäna. Ucsti Amaliquiajj pʼekechirir konuñapat apakañ munatap phokhañataquïnwa.",
                "17.": "Ucat Laman jakenac taypin sarapajj aqhamänwa: Jilïr sarayiritejj jiwayatäcän ucqhajja, ucjjanquir sarayiriw jupa lantejj jilïrit ut-tʼayatäjjäna.",
                "18.": "Ucat Amaliquiajj mä lokeripampiw venen jucʼat jucʼat Lehontir churayäna, Lehontin jiwañapcama.",
                "19.": "Ucat Lehontejj jiwatäcän ucqhajja, Laman jakenacajj Amaliquiar sarayiritac jilïritaquiw ut-tʼayapjjäna.",
                "20.": "Ucat Amaliquiajj nuwasiri tamanacapamp (jupajj munañaparjam luratayna) Nefi orakeru, Nefi sat jilïr marcaruw saräna.",
                "21.": "Ucat pʼekechirejj arjjatirinacapampiw jupamp jiquisir jutäna. Amaliquiajj camächitanacaparus phokhcaspa, ucatsti jachʼa nuwasiri tamar Nefi jakenacamp nuwasir sarañatac tantachaycaspas uqhäm jupajj amuyasïna.",
                "22.": "Ucampis pʼekechirejj jiquisir jutascän ucqhaw, Amaliquiajj lokerinacapar pʼekechirimp jiquisir qhitäna; ucat jupanacajj jachʼätap laycojja, yupaychapcaspas uqhämaw jupa nayrakatar altʼapjjäna.",
                "23.": "Ucat Laman jakenacan sumancañ uñachayäwjam Nefi jakenacat yatekat yatitaparjamaw jupanacar waytañatac amparap loktäna.",
                "24.": "Ucat nayrïrir oraket waytcän ucqhaw, jupajj pʼekechirirojj chuymat jununtäna; jupasti orakeruw liwitat-täna.",
                "25.": "Ucat pʼekechirin lokerinacapajj jaltapjjäna. Ucat Amaliquian lokerinacapajj aqhäm sasaw artʼapjjäna:",
                "26.": "Pʼekechirin lokerinacapaw jupar chuymat jununti. Liwisir uñjasaw jupanacajj jaltjjapjje; uñtapjjam jutasin uñjjatapjjam.",
                "27.": "Ucat Amaliquiajj pʼekechirir cunatejj camachcän uc uñjiriw nuwasiri tamanacapar sarayäna. Ucat uca chekar purisasti, pʼekechirirojj wilap taypin liwisit jicjjatapjjäna, Amaliquiasti colerascaspas uqhämaw säna: Qhitinacatejj pʼekechirir munapcän ucanacajja, lokerinacapar jiwayañatac arctapjjpan.",
                "28.": "Ucat, uca arunac istʼasinsti cawquïrinacatejj pʼekechirir munapcän ucanacajja, nayrakatar jutasaw pʼekechirin lokerinacapar arctapjjäna.",
                "29.": "Ucat pʼekechirin lokerinacapajj mä nuwasiri tama jupanacar arctir uñjasinjja, wastat ajjsarasaw wasarar jaltjjapjjäna. Ucat Zarahemla oraker jutasaw Ammonan jakenacapamp mayachasipjjäna.",
                "30.": "Ucat jupanacar arctir nuwasiri tamajj cut-tjjänwa, inamayaw jupanacar arctäña. Uqhäm Amaliquiajj sallkjañ chuymampejj uca jakenacan chuymanacap jupa toker quipstayäna, munayasiñ laycu.",
                "31.": "Ucat khepürojj jupajj nuwasiri tamanacapamp marcar mantasaw Nefi marcar catuntäna.",
                "32.": "Ucat pʼekechirin warmipajj pʼekechirin jiwatapat istʼasinjja, – cunalaycutejj Amaliquiajj pʼekechirin warmipan ucarojj mä qhitaruw qhitäna, aqhäm sañapataqui: Pʼekechirin lokerinacapaw jiwayi, ucat Amaliquiajj nuwasiri tamanacapamp jupanacar arcti. Ucampis uca arctäwejj inamayawa, jupanacajj jaltjjapjjewa–sasa.",
                "33.": "Ucat pʼekechirin warmipajj uc istʼasinjja, Amaliquian uc marcanquirinacar jan tucqhañapatac mayiriw qhitäna. Uqhämaraqui jupan uc jutañap munaraquïna; ucatsti, ircatirinac jupamp chic irpasa, pʼekechirin jiwäwipat ircatapjjañapataquiw mayiraquïna.",
                "34.": "Ucat Amaliquiajj pʼekechirir jiwaycän uca lokerimp take jupamp chictʼatäpcän ucanac irpasaw, pʼekechirin warmipajj koncän uca chekar saräna. Ucat sapakat mayniw pʼekechirin quipca lokerinacapan jiwayatapat ircatapjjäna; jupanacasti sapjjaraquïnwa: Jupanacajj jaltjjapjjewa; janit ucajj jupanacat jiwayatap ircatqui? Uqhäm pʼekechirin warmipar pʼekechirin jiwatapat iyawsayapjjäna.",
                "35.": "Ucat Amaliquiajj pʼekechirin warmipamp sumthapisaw, jupar warmipaptayasïna. Uqhäm chuymamp apjasa, sallka chʼiqhi amuyun lokerinacapan yanapapampejj marc sarayäw catüna. Jupajj takpach uca oraken pʼekechirit uñtʼayasjjäna, Laman jakenac taypina, Lemuel jakenac taypina, Ismael jakenac taypina, Nefi jakenacat misturinac taypina. Nefin marc sarayäwipat jichhacamaw uca pʼekechirit uñtʼatäjjaraqui.",
                "36.": "Jichhajja, uca misturinacajj Nefi jakenacamp quipca yatichäwin lokerinacapan jiwayatïpana, Amaliquiajj nuwasiri tamanacapampiw jupanacar arcti. Yatiyäwinïcasa, quipca Tatitut yatïwit yatichatäcasa, take ucampis jupanacan mistüwinacapat jucʼa pacharojj jupanacajj Laman jakenacat jucʼamp chʼollkheru, jan juchanacapat cutiquipstirir jucʼamp ñankha ajjsarcañ lakʼjamaw tucupjjäna; Laman jakenacan saranacapamp chharkhosaw, jayrasiñarus take jan tupump munapayasiñarus catuyasipjjäna, Dios Tatitupat kʼal armasisa."
            },
            "48": {
                "1.": "Ucat Amaliquiajj marc sarayäw catcän ucapachpachaw jupajj Laman jakenacan chuymanacapar Nefi jakenac contra amtayañ kalltäna; jupajj mä kawkha jakenacaruw ut-tʼayäna torrenacapat Laman jakenacar Nefi jakenac contra parlañapataqui.",
                "2.": "Uqhäm chuymanacaparojj Nefi jakenac contrajj amtayäna, taripirinacan sarayäwipan tunca llätuncan mar tucuyäw toker ucapachcam munañanacapar phokhasinjja, Laman jakenacjjar pʼekechirit ut-tʼayatäsina, takpach uca orakeru, take uca orakenquir jakenacaru, Nefi jakenacarus Laman jakenacarus sarayañ munaraquïna.",
                "3.": "Ucat munañap phokhäna; jupajj Laman jakenacan chuymanacapar chʼollkheptayasajja, amuyunacaparuw juyqhuptayäna. Walja walja jakenacar Nefi jakenacamp nuwasir sarañatac tantachthapiñapcamaw, jupanacar colerasiñ amtayäna.",
                "4.": "Jakenacapan waljanïtap laycusti, jupajj Nefi jakenacaruw atipjañ amtäna, ucatsti mitʼaniptayañataquejj wali amtatapunïnwa.",
                "5.": "Ucat Nefi jakenacan chʼamap yatipjjatap laycu, imantasiñ chekanac uñjapjjatap laycu, marcanacapan jucʼamp tʼuqhawjanacap yatipjjatap laycuw Zoram jakenacarojj jilïr capitananac jupanacat ut-tʼayäna. Ucat nuwasiri tamanacapatac Zoram jakenac jilïr capitananacjam ut-tʼayäna.",
                "6.": "Ucat jupanacajj chʼujllanacap apthapisisaw wasaranjam Zarahemla orake toker sarapjjäna.",
                "7.": "Jichhajja Amaliquiajj sallka chuymamp apjasin chʼamaniptcän ucqhajja, Moronejj jakenacan amuyunacaparojj Dios Tatitupar chekäñapataquiw waquichascäna.",
                "8.": "Jupajj Nefi jakenacan nuwasiri tamanacapar chʼamañchascasa, jiscʼa pucaranaca, jan ucajja, imantasiñ chekanac lurascäna, nuwasiri tamanacapar muyuntir walja lakʼanac kotsusa, kala perkanac lurasa, jupanacaru, marcanacaparu orak thiyanacaparu, takpach uca orakerus muyuntir perk perkachasa.",
                "9.": "Jan suma thurtʼatäcän uca arjjatatawjanacaparojj jucʼamp jakenac uscüna. Uqhäm Nefi jakenacan catut orakenacar arjjatañataquejj chʼamañchäna.",
                "10.": "Uqhämat jupajj waquichasiscäna antutäwipar arjjatasisa, uqhämaraqui orakenacaparu, warminacaparu, wawanacaparu, sumancañapar arjjatañapatac waquichasipjjaraquïna. Dios Tatitupan jacañataqui, timanacapan cristianonacan luräwinacap satäqui uc imañataqui.",
                "11.": "Moronisti jachʼa chʼaman jakënwa; jupajj phokhat amuyun jakeraquïnwa. Jïsa, wil wartäwit jan cusisir jakënwa. Marcapampin jilanacapampin jan mitʼanïñata, yakhanacat jaysañat antutäwipat cusisir jakënwa.",
                "12.": "Jakenacapar Diosan walja churat qhuyapayäwinacata, lurañ wactʼäwinacata Diosapar take jachʼa chuymamp yuspagarir jakënwa; jupajj marcapan waliquïñapatac arjjatatäñapat wal lurir jakeraquïnwa.",
                "13.": "Jupajj Cristor iyawsañan thurtʼat jakënwa. Jupasti jakenacaparu, lurañ wactʼäwinacaparu, marcaparu, iyawsañaparu, wilap wartañcamaw arjjatañataquejj juräwi luraraquïna.",
                "14.": "Nefi jakenacasti waquiscaspas ucqhajja, timanacapat wil wartañcamas arjjatasiñ yatichatäpjjänwa. Uqhämaraqui janipun qhitirus chuym usuyañ yatichatäpjjänwa, jan ucajja, tima contra jacäwinacap imañataquïcaspas ucqhaquiw espad aytañ yatichatäpjjäna.",
                "15.": "Acajj iyawsäwipänwa, jupanac uqhäm luripana, Diosajj uca orakenjj jupanacar jachʼaptayaspa, jan ucajja, jupanacatejj Diosan camächitanacapar phokhapjjaspajja, jupajj uca oraken jupanacar jachʼaptayaspawa. Jupajj tucqhatäñan jachʼätaparjamaw ucat jaltañataqui, jan ucajj nuwasir waquichañatac jupanacar yatiyaraquispa.",
                "16.": "Uqhämaraqui jupanacajj timanacap contra saytʼasiñataquejja, Diosaw cawqhar sarañaps yatiyañapäna, uqhämat jupanacar khespiyañapar iyawsapjjaraquïna. Ucasti Moronin iyawsäwipänwa, chuymapasti ucan cusisiraquïna. Ucampis wil wartañat janiw cusiscänti, antisas asc lurañata, marcapar imañata, Diosan camächitanacapar phokhañata, ñankhat thurtʼasiñat cusisïna.",
                "17.": "Nayajj chek chekpachaw jumar sisma: Take jakenacatejj Moronjamäpjjasapäna, jupjamäpjjaspa, jutir urunacans jupjamäpjjaraquispajja, mankhapachan chʼamanacapas wiñay thalaratäspawa, supayasti janipiniw jaken wawanacapan chuymanacapjjar chʼamanïcaspati.",
                "18.": "Moronejj Mosian Ammon sat yokapjama, yakha Mosian yokanacapjama, Almjama jupan yokanacapjam jakënwa; takpach ucanacajj Diosan jakenacapäpjjänwa.",
                "19.": "Jichhajja, Helamanamp jilanacapampejj jakenacataquejj Moronjam quipca sumäpjjänwa. Jupanacajj Diosan arup yatiyasa, cawquïr jakenacatejj arupar yäkapcän ucanacar juchanacapat cutiquipstañataquiw bautisapjjäna.",
                "20.": "Uqhäm sarnakapjjäna, jakenacasti jupanacan arunacap laycojja, Tatitun wali qhuyapayatäñapcamaw chuymanacapar llampʼuptayapjjäna. Uqhäm pusi marajj jupanac taypinjj nuwasïwinacas chʼajjwäwinacas jan utjcänti.",
                "21.": "Ucampis cunjämatejj siscta, tunca llätuncan mar tucuyäw tokeru, jupanac taypin sumancañajj utjc-chïnsa, Laman jake jilanacapampejj munay jan munaw nuwasipjjañapäna.",
                "22.": "Uqhämaraqui jupanacajj nuwasiñ jan munapc-chïnsa, Laman jakenacamp nuwasïwinacajj walja maraw jan tucuscänti.",
                "23.": "Jupanacajj Laman jakenacamp nuwasiñatac armanac aptasajj llaquisipjjänwa, wil wartañat jan cusisitap laycu. Janiraquiw ucajj takpachäquiti. Walja jilanacapar Diosapamp jiquisiñatac jan waquichatäsin aca oraket wiñay oraker qhitañajj wal llaquisiyaraquïna.",
                "24.": "Ucampis mä cunapachas jilanacapäcän ucanacampejj ajjsarcañ khorütap laycu, warminacapar wawanacapar jiwarayañatac jupanacajj jacäwinacap chhakayañ janiw munapcasapänti. Uca jilanacapasti iyawsiri tamapata jupanacat mistusin Laman jakenacamp mayachasir jupanacar tucqhañataquiw sarapjjäna.",
                "25.": "Diosan camächitanacapar phokherinacajj jan utjapcan ucapachcamajja, janiw jupanacajj jilanacapan Nefi jakenacan wilapat cusisiñap antutapcaspati, cunalaycutejj Diosan arsüwipajj aqhämänwa: Jupan camächitanacaparutejj phokhapjjaspajja, uca oraken jachʼaptapjjaspawa."
            },
            "49": {
                "1.": "Ucat tunca llätuncan marana, tunca mayan phajjsina, tunquïr uronjja, Laman jakenacan Ammonia oraker jutir uñjapjjäna.",
                "2.": "Uca marc wastat luratïpan Moronejj mä nuwasiri tama uca marca thiya ucsar uchäna. Jupanacasti Laman jakenacan michʼinacapat kalanacapat jarqʼiritaquejj lakʼa ucsa tokerojj kotsupjjäna, cunalaycutejj jupanacajj michʼinacapampi kalanacapampiw nuwasipjjäna.",
                "3.": "Nayajj Ammonia marcajj wastat luratänwa sistwa. Nayajj jumanacaruw sapjjsma: Mä kawkhajj wastat luratänwa; ucat Laman jakenacan mä cutejj jakenacan ñankhätap laycuw tucqhat uñjasïna, ucat wastat uqhäm jasac atipjañäcaspas uqhäm amuyasipjjäna.",
                "4.": "Ucampis muspharasin cutektäwipajj jachʼapunïnwa. Uca Nefi jakenacajj jachʼa lakʼa kotu jupanacar muytayasajj allsupjjatayna. Ucasti, wali jachʼïpanjja, Laman jakenacajj michʼinacap kalanacap jakosajj janiw wactʼayapcasapänti. Janiraquiw mantäwits yakha chekanjam jupanacar puripcasapänti.",
                "5.": "Ucat ucapachajj Laman jakenacan jilïr capitananacapajja, Nefi jakenacan suma amuyump jarcʼakasiñ chekanacap waquichatapat wal muspharapjjäna.",
                "6.": "Jichhajja, uca Laman jakenacan jilïrinacapajj waljanïtap laycu, cunjämtejj ucapachcam lurapcänjja, uqhäm Nefi jakenacar catuntañ amuyasipjjäna. Jupanacasti jirut lekʼsut jarqʼirinacampi chuymatac jarqʼir lekʼsutanacampi, lipʼich isimpi, jïsa, kʼara janchir janjjatasiñatac wali thuru lipʼich isimp waquichasipjjäna.",
                "7.": "Uqham waquichasitäsinjja, jupanacajj jilanacapar atipjasajja, yucjam mitʼaniptayañajja, jan ucajja, munataparjam jupanacar jiwayañapa, jiwarayañapajj jasaquïcaspas uqhäm amuyasipjjäna.",
                "8.": "Ucampis wali muspharañampiw uñjapjjäna, cunjämtejj catokañataquejj waquichatäpcän uca. Jupanacasti Lehin wawanacap taypinjja, janipuniw cunapachas uqhäm waquichasipjjerïcänti. Moronin yatichäwiparjamaw Laman jakenacamp nuwasiñataquejj waquichasitäpjjäna.",
                "9.": "Ucat Laman jakenacajj jan ucajja, Amaliquia jakenacajj nuwasir waquichasïwinacapat wal muspharapjjäna.",
                "10.": "Jichhajja, Amaliquia pʼekechiritejj nuwasiri tamapan pʼekepan Nefi oraket jutasapänjja, inas jupajj Laman jakenacar Ammonia marcanjj Nefi jakenacar jaljjataychisapäna, cunalaycutejj jupataquejj janiw jakenacapan wilap wartasiñapajj cunäcänsa.",
                "11.": "Ucampis Amaliquia pachpajj janiw nuwasir jutcänti. Jupan jilïr capitananacapasti Nefi jakenacar Ammonia marcan jaljjatañjj ajjsarapjjänwa, Moronin Nefi jakenac taypin luräwinac turcatap laycu. Uca Laman jakenacasti arjjatat chekanacan munañap jan phokhasaw, jupanacjjar jan jaljjatirjamäpcänti.",
                "12.": "Ucat jupanacajj wasararuw wastat sarjjapjjäna ucatsti; Noe orakejj Ammonia marca khepat Nefi jakenacar jaljjatañatac jucʼamp suma chekäcaspas uqhäm amuyasaw jakenacapamp uca orak toker sarapjjäna.",
                "13.": "Jupanacajj Moronin takpach ucsa toke oraken marcanacar chʼamañchatapa, jan ucajj ucanacatac arjjatat pucaranac luratap janiw yatipcänti. Ucat Noe orak tokerojj may chuymtʼasaquiw sarapjjäna; jilïr capitananacapasti, uca marcanquir jakenacar tucqhañataquejj jurament lurapjjäna.",
                "14.": "Ucampis wasitat muspharapjjäna, Noe marcajj ucapachcamajj jan thurtʼat marcänwa, ucapachasti chʼaman marcaru, jïsa, Ammonia marcats jucʼamp chʼaman marcaruw Moronejj tucuyatayna.",
                "15.": "Ucasti Moronin suma amuyupänwa; jupajj jupanacan Ammonia marcat ajjsaratanacap amuyäna. Noe marcan ucapachcam ucsa oraket jucʼamp tʼuqha marcätap laycu, ucar nuwasir saratanacap amuyaraquïna; ucasti munañaparjamänwa.",
                "16.": "Moronisti uca marcanquir jakenacataquejja, Lehiruw jilïr capitanatac ut-tʼayäna. Laman jakenacamp Sidon jawirat inti jals tokenquir kherwan nuwascän uca quipca Lehïnwa.",
                "17.": "Ucat Laman jakenacajj Lehin uca marcar sarayatap yatjjatasajja, jupat wal ajjsaratap laycuw wastat munañap jan phokherjamäpcänti. Ucampis jilïr capitananacapajj juräwi lurapjjatayna, uca marcar jaljjatañataqui. Ucat nuwasiri tamanacap khepat nayrakatar alistanipjjäna.",
                "18.": "Jichhajja, Laman jakenacajj uca arjjatat pucaranacapar mantäwiruquiw mantapjjasapäna, kotsut lakʼanacan jachʼätapata, muytat allsut pʼiyanacan pʼiyätap laycu. Uca kotsut lakʼampi allsut pʼiyampejj mantäwinac jan utjaycänti.",
                "19.": "Uqhämasti Nefi jakenacajj waquichatäpjjänwa, qhitinacatejj pucarar mantañatac maysa chek maqhatañ munapcaspa ucanacar kalamp michʼimp tucqhañataqui.",
                "20.": "Uqhämaraqui jucʼamp chʼaman jakenacapat mä kawkhanejj espadanacapamp kʼorawanacapamp arjjatat chekapan mantäwipat take mantañ chʼamtʼirinacar jiwayañatac waquichasitänwa; uqhämaw Laman jakenac contra saytʼasiñataquejj waquichasitäpjjäna.",
                "21.": "Ucat Laman jakenacan capitananacapajj nuwasiri tamanacap mantäw chek toker alistanisaw Nefi jakenacamp arjjatat chekapar mantañatac nuwasiñ kalltapjjäna. Ucampis jupanacajj walja cutiw khepar cut-tayatäpjjäna, waljaniraquiw jiwarayatäpjjäna.",
                "22.": "Ucat Nefi jakenacar mantäwit jan atipatap amuyasisajja, jupanacajj kotsut lakʼanacar allitatañ kalltapjjäna, nuwasiri tamanacapatac mantäw lurañataqui, jupanacamp quipc nuwasiñanacapataqui. Ucampis uca yantʼäwinacapanjj kalanacamp michʼinacampiw alisnucutäpjjäna. Ucat pʼiyanacapar orak allitatasin phokhantañap lantjja, mä kawkhacamaw jiwatanacapamp chhojjriñchatanacapamp phokhantapjjäna.",
                "23.": "Uqhäm Nefi jakenacajj timanacapjjar take chʼamanïpjjäna. Uqhämaraqui take jilïrinacapan jiwayatäñapcama, Laman jakenacar Nefi jakenacar tucqhañ yantʼapjjäna. Uqhämaraqui, warankat jucʼamp walja Laman jakenacajj kʼorawanacapamp arjjatat chekapan mantäwipat take mantañ chʼamtʼirinacar jiwarayatäpjjäna, ucampis maysäjjanjja, janiw mä Nefi jakes jiwayatäcänti.",
                "24.": "Mä pheska tuncaniquiw mantäwina, Laman jakenacan michʼinacapar mantäwin catutäsin chhojjriñchatäna. Ucampis jupanacajj lekʼsut jarqʼirinacapampin chuymatac jarqʼir lekʼsutanacapampin casconacapampin arjjatatäsajja, cayunacapaquiw chhojjriñchatäna; uca chhojjrinacapatsti waljajj sintïnwa.",
                "25.": "Ucat Laman jakenacajj takpach jilïrinacapan jiwarayatätap uñjapcän ucqhajja, wasararuw jaltjjapjjäna. Jupanacasti Nefi orakeru, nacïwipat Nefi jaket Amaliquia pʼekechiripar jachʼa chhakäwipat yatiyiriw cut-tapjjäna.",
                "26.": "Ucat jupajj Nefi jakenacjjar janiw yucjam mitʼaniptaycänti, ucat munañap jan phokhatap laycuw jupajj jakenacapatac walpin colerasïna.",
                "27.": "Jupajj wal colerasisapuniw, Diosata, Moronit ñankhanac parlasa, juräwi luräna, Moronin wilap umañataqui. Ucasti Moronin jakenacapar arjjatañatac waquichasisa, Diosan camächitanacapar phokhatap laycünwa.",
                "28.": "Ucat maysäjjana, Nefi jakenacajj Dios Tatitupar timanacapan amparanacapat khespiyir toket sipan, jucʼamp chʼamapat yuspagarapjjäna.",
                "29.": "Uqhämaw taripirinacan Nefi jakenacjjar sarayäwipan tunca llätuncan marajj tucusiwayäna.",
                "30.": "Diosan arupar jan karis yäkatap laycuw jan tucusis sumancañajj jupanac taypin utjäna, iyawsiri tamansti walja jachʼaptañaw utjaraquïna. Helamanamp Siblonamp Coriantonamp Ammonamp jupan jilanacapampi, jïsa, Diosan kollan sucʼataparjam ut-tʼayatäpcäna, juchanacapat cutiquipstañar bautisatäsina, jakenac taypin yatiyir qhitatäsin take ucanacajj Diosan arup jupanacar yatiyapjjäna."
            },
            "50": {
                "1.": "Ucat Moronejj nuwasiñatac waquichasiñ janiw samarcänti, jan ucajj jakenacapar Laman jakenac contra saytʼasiñatac waquichasiñjja, janiw tucuycänti. Jupajj taripirinacan pä tunc mara kalltäwipana, nuwasiri tamanacapar take Nefi jakenacan catut orakenacan marcanac muytir kotsut lakʼanac allsuñ kalltayäna.",
                "2.": "Uca kotsut lakʼanac pataruw jupajj thuru cʼullunac uchayäna. Jïsa, thuru cʼullut luratanac mä jak uc-chʼa marcanac muytquir ayruntayäna.",
                "3.": "Ucat uca thuru cʼullunac pataruw ari puntaninacan chhokhotcamac uca muytquir thuru cʼullunac patar lurayäna. Ucanacasti jan onjjtcaya jachʼäpjjänwa.",
                "4.": "Ucat uca ari puntaninacan chhokhotanacat jucʼamp jachʼa pucaranac lurayaraquïna; uca saytʼu pucaranacarusti arjjatat jarqʼir chekanac lurayaraquïna Laman jakenacan kalanacapamp michʼinacapamp jupanacar jan wactʼayas chhojjriñchañapataqui.",
                "5.": "Jupanacasti munañaparu chʼamaparjama kalanac uca patat jakontañataqui, marca perkanac jacʼar jutirinacar jiwayañataquiw waquichasitäpjjäna.",
                "6.": "Uqhäm Moronejj arjjatat chekanac timanacapan jutañanacapatac sapa orak tokenquir marc muytir waquichäna.",
                "7.": "Ucat Moronejj nuwasiri tamanacapar inti jals toke wasararuw qhitäna. Ucanacasti wasarar sarasajja, takpach inti jals toke wasaranquir Laman jakenacaruw Zarahemla oraket aynach toke quipca orakepar alis-supjjäna.",
                "8.": "Nefi orakesti inti jals toke lamarat inti jalant toke lamarcam chek uñtäna.",
                "9.": "Ucat jupanacan quipca orakenacapat alay tokencän uca inti jals toke wasarat Moronejj take Laman jakenacar alis-scän uca khepatjja, Zarahemla orakenquirinacar ucsa tokenquir jakenacampirojj, inti jals toke wasararu lamar iran thiyanac-cam sarayasaw uca orak catuyäna.",
                "10.": "Uqhämaraqui jupajj nuwasiri tamanac aynach tokeru, catut orakenacap thiyar uchasa, nuwasiri tamanacapar jakenacapar timanacapan amparanacapat arjjatañatac pucaranac lurayaraquïna.",
                "11.": "Uqhäm jupajj inti jals toke wasaranquir Laman jakenacan take chʼamañchatawjanacapar jarcʼakäna. Uqhämaraqui inti jalant tokena, quipc luraraquïna, Nefi jakenacamp Laman jakenacamp puran Zarahemla orakemp Nefi orakemp puran inti jalant toke lamarat Sidon jawir kalltäw chek sarir jaljäw korpa chʼamañchasa. Ucat Nefi jakenacasti take alay toke orakenac catusa, Jilarquir oraket take alay toke orake munañaparjam catupjjäna.",
                "12.": "Uqhäm Moronejj jupan luräwinacapan cheka phokhata arjjatasiñ jupanacar puriyatap laycuw sapür jilïr nuwasiri tamanacapampi Laman jakenacan chʼamamp catut orakenacapat jarcʼakañ chʼamtʼäna, jan jucʼamp catut orakenacapar chʼamanïñanacapataqui.",
                "13.": "Ucat Nefi jakenacajj mä marc takanachañ kalltapjjäna; uca marcasti Moroni satänwa. Ucajj inti jals toke lamar ucsancänwa, aynach toke Laman jakenacan catut orakenacap ucsancänwa.",
                "14.": "Uqhämaraqui Moroni marcamp Aaron marcamp puran mä marca takanachapjjaraquïna. Ucajj Moronimp Aaronamp thiyacamänwa; uqhämaraqui marcajj, jan ucajj ucsa toke orakejj Nefia satänwa.",
                "15.": "Uqhämaraqui uca pachpa maranjja, walja marcanac alay toker lurañ kalltapjjäna. Mayarojj Lehi sutimpiw uchapjjäna, ucajj mayja luratänwa. Ucasti alay token lamar thiya tokencänwa.",
                "16.": "Uqhäm pä tunquïr marajj tucuyäna.",
                "17.": "Uqhäm jachʼaptasaw, Nefi jakenacajj taripirinacan Nefi jakenacjjar sarayäwipan pä tunc mayan mar kalltäwincapjjäna.",
                "18.": "Jupanacajj wal jachʼaptasaw wali kamirir tucupjjäna, jupanacasti miratatasaw, uca oraken chʼamanïpjjäna.",
                "19.": "Uqhäm Tatitun jaken wawanacapar take arunacap phokhañapcam luräwinacapan qhuyapayatätap asquïtap uñjtan. Jiwasajj uñjsnawa, jichhacamajj aqhäm sas Lehir arsut arunacapan chekätapjja:",
                "20.": "Jumamp wawanacamampejj qhuyapayatäpjjtawa; jupanacasti qhuyapayatäpjjaraquiniwa, camächitanacajjar phokhataparjamaw oraken jachʼaptapjjani. Ucampis amtasim, jupanacan camächitanacajjar jan phokhataparjamajja, Tatit nayrakatat jarcʼatäpjjaniwa.",
                "21.": "Uca arsüwinacan Nefi jakenacar chekätapat uñstatap uñjtanwa, cunalaycutejj jupanac taypin chʼajjwanacapa, chhuchhuñanacapa, jiwayäwinacapa, lunthatjäwinacapa, wacʼan yakha Diosanacar yupaychäwipa, kʼañusiñ wachokañanacapa, ajjtcañ luräwinacapaw nuwasïwinacap tucqhäwinacap jupanacar puriyapjjäna.",
                "22.": "Tatitun camächitanacapar phokherinacajj sapa cutiw khespiyatäpjjäna, ucampis warank warank ñankha jilanacapajj mitʼaniptayatäpjjänwa, jan ucajj espadan jiwayatäpjjänwa, jan ucasti jan iyawsas tʼuqhartasaw Laman jakenacamp chʼarkhotäpjjäna.",
                "23.": "Ucampis Nefin urunacapatjja, janipiniw Moronin urunacapat sipan Nefi jakenac taypin jucʼamp cusisiñ pachajj utjcänti. Ucapachasti taripirinacan sarayäwipan pä tunc mayan maränwa.",
                "24.": "Ucat taripirinacan sarayäwipan pä tunc payan marajj sumancañamp tucusiwayäna; pä tunc quimsan marajj uqhämaraquiw tucusiraquïna.",
                "25.": "Janitejj jupanac taypin Lehi orakempit Lehi orak thiyanc-cän uca Morianton orakempit chʼajjwajj utjcasapänjja, taripirinacan sarayäwipan pä tunc pusin maran kalltäwin Nefi jakenac taypin sumancañajj utjaraquisapänwa. Uca pä orakesti lamar thiyancänwa.",
                "26.": "Ucat uca Morianton orak catur jakenacajj Lehi oraket mä kawkhajj nanacanquiw sapjjänwa. Ucat jupanac puraw mä jachʼa chʼajjwäw utjayañ kalltäna. Ucat Moriantonanquir jakenacajj jilanacap contra armanac aptasaw, jupanacar espadamp jiwayañatac mayac chuymtʼapjjäna.",
                "27.": "Ucampis Lehi orak catur jakenacajj Moronin utjnokäwipar jaltasaw, jupan yanapañapatac achictʼapjjäna; cunalaycutejj jupanacajj janiw pantasipcänti.",
                "28.": "Ucat Moriantonanquir jakenacajj Morianton sat mä jaken sarayatäsaw, Lehinquir jakenacan Moronin uc jaltatapat yatjjatapcän ucqhajja, jupanacajj Moronin nuwasirinacapan jupanacjjar jutasin tucqhañapat wal ajjsarapjjäna.",
                "29.": "Ucat Moriantonajj alay toke jachʼa kotan oraker jaltas uca orake catuñataquiw chuymanacapar amtayäna.",
                "30.": "Jupanacajj uca arustʼa phokhapjjasapäna (ucasti llaquisiñataquïsapänwa) ucampis Moriantonajj jalta chuyman jakësajja, lokerinacapat mä tawakoruw wal nuwjatayna, coleran atipata.",
                "31.": "Ucat jupajj jaltjjäna, ucatsti Moronin utjnokäwipar jutasin take ucanacat Moronir yatiyäna. Uqhämaraqui alay toke oraker jaltañ munañapat jupar yatiyaraquïna.",
                "32.": "Ucat Jilarquir orakenquir jakenacajja, sañ munt Moronejja, jupajj uca jakenacan Moriantonan arunacapar istʼasin jupan jakenacapamp mayachasipjjañap amuyasaw ajjsaräna. Uqhämat Moriantonajj ucsa toke orakenac catusapäna, ucasti jan wali cunanacat Nefi jakenac taypin takanachasapäna; uca jan walinacasti antutäwipar atipjañampiw tucusisapäna.",
                "33.": "Ucat Moronejj mä ejercito jakenacapamp Morianton jakenacar catjañataquiw alay toke oraker jutäwip jarcʼañatac qhitäna.",
                "34.": "Ucat jupanacan Chʼusa Jaytanucut orake thiyanacar puriñapcamajja, janiw jupanacar catjapcänti. Ucanjja, lamar ucsana, inti jals tokes inti jalant tokes lamar ucsana alay toke oraker sarir cʼullcʼu simpa orak ucsan jupanacar catjapjjäna.",
                "35.": "Ucat Moronin qhitat Teancum sat jaken sarayat ejercitojj Morianton jakenacampiw jiquisipjjäna. Ucat Morianton jakenacan chʼollkhe amuyunïtap laycu, (Moriantonan ñankhätapana alek jachʼar aptir arunacapan amtayatäsa) jupanacamp nuwasiñ kalltapjjäna. Uca nuwasïwinsti Teancumajj Moriantonar jiwayasaw, nuwasirinacapar atipjäna. Ucat jupanacar catuntasin Moronin ucaruw jupanacar irpäna. Uqhäm taripirinacan Nefi jakenacjjar sarayäwipan pä tunc pusin marajj sarakjjäna.",
                "36.": "Uqhäm Morianton jakenacajj cut-tayatäpjjäna. Ucat sumancañ imañataquiw arsüwir mantasa, jupanacajj Morianton oraker cut-tayatäpjjäna; Lehinquir jakenacajj orakenacapar cut-tayatäjjaraquïnwa.",
                "37.": "Ucat Nefi jakenacar sumancañajj cut-tayatäcän uca pachpa maranjj Nefia payïr jilïr taripirejj Dios nayrakatan taripäw konuñan phokhatpach asc taripasaw jiwäna.",
                "38.": "Ucampis jupajj Almampin awquinacapampin sinti kollanjam amuyat kellkatanac yakha cunaymananac Almat janiw catokañ muncänti. Ucat Almajj ucanac Helaman yokapar catuyäna.",
                "39.": "Ucat Nefian yokapajj taripäw konuñan awquip lant konuñapatac ut-tʼayatäna. Asquirjam taripañatac jakenacan sumancañap antutäwip imañataqui, Dios Tatitupar yupaychañ kollan wactʼäwinacap jupanacar antutañataqui, takpach urunacapan Diosatac cunanac imas kemiñataqui, ñankha jaker juchanacaparjam mutuyäwir apañatac juräwimp kollan luräwimpiw jupajj jilïr taripirit jakenacjjar sarayirit ut-tʼayatäna.",
                "40.": "Jupan sutipajj Pahoranänwa. Pahoranasti awquipan konuñapan konusajja, Nefi jakenacjjar sarayäwip pä tunc pusin maran tucuyäwipan kalltäna."
            },
            "51": {
                "1.": "Ucat taripirinacan Nefi jakenacjjar sarayäwipan pä tunc pheskan maran kalltäwipana, jupanacajj Moriantonanquir jakenacamp Lehinquir jakenacamp orakenacapat sumancañ ut-tʼayasaw, uca marajj sumancañampiw kalltäna.",
                "2.": "Ucampis jupanacajj janiw phokhat sumancañ jaya pachatac uca oraken imapcänti, cunalaycutejj jakenac taypin Pahoran jilïr taripirjjat chʼajjwäwejj utjañ kalltäna. Jakenacat mä kawkhanejj leyiruw mä kawkha cunanac turcañ munapjjäna.",
                "3.": "Ucampis Pahoranajj janiw leyir turcañs turcayañs muncänti. Ucat leyir turcañat kellkatapamp arunacapamp apayir jakenacarojj janiw istʼcänti.",
                "4.": "Ucat ley turcañ munir jakenacajj jupatac colerasisinjja, jupan jucʼamp jilïr uca orakjjar taripirïñap janiw munapcänti. Ucat jachʼa chʼajjwäwejj ucjjat utjañ kalltäna, ucampis janiw wil wartapcänti.",
                "5.": "Ucat cawquïrinacatejj Pahoranar taripäw konuñat apakañ munapcän ucanacajja, pʼekechir jakenac satäpjjänwa, cunalaycutejj jupanacajj antutat gobiernor tucuyasaw leyir turcañ pʼekechir uca orakjjar ut-tʼayañ munapjjäna.",
                "6.": "Ucat cawquïrinacatejj Pahoranan uca oraketac jilïr taripirïscaquiñap munapcän ucanacajja, antutat jakenac sut catjjarupjjäna. Uqhäm jaljatäpjjänwa, cunalaycutejj antutat jakenacajj religionjam lurañ wactʼäwinacap antutat gobiernomp imañatac juräwi, jan ucajja arsüw lurapjjäna.",
                "7.": "Ucat uca chʼajjwañajj jakenacan arupamp asquichatänwa. Ucat jakenacan arup antutat jakenacatac uñstipana, Pahoranajj taripäw konuñ catuscaquïna. Ucajj Pahoranan jilanacap taypins walja antutat jakenac taypins wali cusisiñ utjayäna. Ucat antutat jakenacajj pʼekechir jakenacaruw amuytʼayapjjaraquïna, jupanacasti antutäwir jarcʼañat ajjsarasaw, uc imapjjañapäna.",
                "8.": "Jichhajja, uca pʼekechir munir jakenacajj jilïrinacat nacit jakenacänwa, jupanacasti pʼekechirïñ munapjjäna. Uqhämaraqui jupanacajj jakenacjjar chʼamanïña, wactʼäwinïñ munirinacan arcatäpjjänwa.",
                "9.": "Ucampis Nefi jakenac taypin chʼajjwanac utjañajj ucapachan jan walïnwa. Uca Amaliquiajj Laman jakenacan chuymanacaparojja, Nefi jakenac contraw amtayäna, take orakep toketa nuwasiri jakenac tantachthapiscäna. Jupasti jupanacar armanac laquintasin, jan karisaw nuwasiñatac waquichasiscäna, Moronin wilap umañatac juräwi jupan luratap laycu.",
                "10.": "Ucampis jupan juräwipan jan amuyump luratap uñjañäni. Ucampis jupajj nuwasiri tamanacapampejj Nefi jakenacamp nuwasir jutañataquiw waquichasïna.",
                "11.": "Jupan nuwasiri tamanacapajj warank warankanacaw Nefi jakenacan amparapan jiwarapjjäna, ucat janiw nayrjam waljacjjänti. Ucampis waljan tucusc-chïnsa, Amaliquiajj muspharcañ jachʼa nuwasiri tama tantachthapïna, Zarahemla oraker jutañ jan ajjsarañapcama.",
                "12.": "Amaliquia pachpaw Laman jakenac nayrakat jutäna. Ucasti taripirinacan sarayäwipan pä tunc pheskan maränwa; ucasti Pahoran jilïr taripirit chʼajjwanac asquichañ kalltapcän uca pacharaquïnwa.",
                "13.": "Ucat pʼekechir jakenac satanacajj Laman jakenacan jupanacjjar jutañapat istʼasaw, chuymanacapan cusisipjjäna. Jupanacasti janiw armanac aptañ munapcänti. Jupanacan jilïr taripiritaqui, antutat jakenacatac jachʼa colerasitap laycuw armanac marcapar arjjatañatac jan aptañ munapcänti.",
                "14.": "Ucat Moronejj uc uñjasina, Laman jakenacan orak thiyanac jutatap uñjasaraqui, jupajj walja jan karis jan tucusiñamp jupanacar imañatac lurcän uca jakenacan kala chuymanacanïtap laycojj wal colerasïna. Jïsa, jupajj walpin colerasïna; jupan chuymapajj jupanacatac colerasiñan phoktʼatänwa.",
                "15.": "Ucatsti mä kellkat jakenacan arupamp uca orak sarayirirojj apayäna, jupan uc leyiñap munasa, jupa Moronir chʼam churañap munasaraqui, uca jaychasirinacan marcap arjjatayañataqui, jan ucajja jupanac jan munapcasp ucqhajja, jupanacar jiwayañataqui.",
                "16.": "Jupan nayrïr munäwipajj uqhäm jakenac taypinquir chʼajjwäwinacamp jaychasïwinacamp tucuyañataquïnwa, ucapachcamajj ucanacaw takpach tucqhatäñaparojj puriyatayna. Ucat jakenacan aruparjam lurasïna.",
                "17.": "Ucat Moronejj uca jilïr jakenac contraw nuwasiri tamap qhitañatac arsüna, jachʼa jachʼa tucuñapampir aytat tucuñapampir qhusqhachañataqui, lakʼar uñtat taquisiñataqui, jan ucajj, armanac aptayas antutäwit saytʼasiñataqui.",
                "18.": "Ucat nuwasiri tamanacajj jupanacjjar sarapjjäna, jupanacasti jachʼa jachʼa tucutapa, wali aytat tucutap apakapjjäna. Uqhämaraqui Moronin jakenacapamp nuwasiñatac nuwasiñ armanacap aytapcän ucqhajja, jupanacajj kʼala cʼutsutaw uñjasipjjäna, orakemp qhusqhachatäpjjaraquïnwa.",
                "19.": "Ucat pusi warank jaychasirinacaw espadamp jiwayatäpjjäna; nuwasïwin jan jiwcän uca jilïrinacapasti taripañatac pachan jan utjatap laycuw, carcelar jakontatäpjjäna.",
                "20.": "Ucat uca jiltʼir jaychasirinacajj espadamp jawkʼantat tucusiñ lantjja, antutäwiruw jaysapjjäna. Ucatsti antutäw wiphal pucaranacaparu, marcanacapan saytʼayañataquiw waytʼatäpjjäna, uqhämaraquiw marcapar arjjatañataquejj armanac aptayatäpjjäna.",
                "21.": "Uqhämaw Moronejj uca jakenacar tucqhäna, ucapachatsti, janiw qhitis pʼekechir jakenac sutit uñtʼatäpcänti. Uqhämaw jilïr jaket nacität sir jakenacan jachʼa jachʼa tucutaparu, kala chuymanacaparojj tucqhäna. Jupanacasti jilanacapjam chuymanacap llampʼuptayañatac waytʼatäpjjänwa, mitʼanïtat antutatäwipatac kamasamp nuwasiñatac waytʼatäpjjaraquïnwa.",
                "22.": "Ucat Moronejj quipca jakenacap taypinquir chʼajjwanac nuwasïwinac tucqhän ucqhajja, sumancañar jakjam luräwinacar jaysayasa, Laman jakenacamp nuwasiñatac waquichayascän uc-chañcamajja, Laman jakenacajj lamar iran ucsa orak thiyanquir Moroni orakeruw jutapjjäna.",
                "23.": "Ucat Nefi jakenacajj Moroni marcan janiw Laman jakenacat sipan jucʼamp chʼamanïpcänti. Ucat Amaliquiajj waljanir jiwayasaw jupanacar alis-süna. Ucat Amaliquiajj uca marcamp pucaranacamp catuntäna.",
                "24.": "Ucat Moroni marcat jaltirinacajj Nefia marcar jutasin imantasjjapjjäna. Uqhämaraquiw Lehi marcanquir jakenacajj tantachthapisisaw waquichasipjjäna. Ucatsti Laman jakenacamp nuwasiñataquejj waquichrantatäpjjänwa.",
                "25.": "Ucampis Amaliquiajj Laman jakenacan Nefia marcamp nuwasir sarañap janiw antutcänti. Antisas jakenac sapa marcan uchäna, lamar iran ucsan kamayasa, sum uñjapjjañapataqui, arjjatapjjañapataquiraqui.",
                "26.": "Uqhäm jupajj walja marcanaca Nefia marca, Lehi marca, Morianton marca, Omner marca, Gid marca, Mulec marca, take uca inti jals toke thiyanquir lamar iran ucsanquir marcanac catuntascaquïna.",
                "27.": "Uqhäm Laman jakenacajj Amaliquian chʼiqhi jan wali amuyupamp jan jactʼcay jakenacapamp walja marcanac catupjjäna. Take uca marcanacajj Moronin arjjatañatac chʼamañchäwinacaparjam wali chʼamañchatäpjjänwa; ucanacasti Laman jakenacat arjjatat chekanacäpjjänwa.",
                "28.": "Ucat waljanir jiwarayasin Nefi jakenac jupanac nayrakatat alis-susajj Jilarquir orake thiyanacar sarapjjäna.",
                "29.": "Ucampis Moriantonar jiwaycäna, jakenacapar jaltäwipan jarcʼantcän uca Teancumaw jupanacamp jiquisir mistunïna.",
                "30.": "Ucatsti, uqhämaraquiw Amaliquiajj jachʼa nuwasiri tamapamp Jilarquir oraker alay toke oraker catuñatac sarascän ucqhajja, Teancumajj jupar saytʼayäna.",
                "31.": "Jupasti Teancumampin jakenacapampin jachʼa nuwasirinacätap laycu, khepar jit-tʼayatäsin munañap jan phokhcänti. Sapa Teancuman jakepajj Laman jakenacat sipan jucʼamp chʼamanïnwa, nuwasiñataquejj wali qhustʼatäpjjaraquïnwa, ucat Laman jakenacarojj atipapjjäna.",
                "32.": "Ucat jupanacar jaljjatas jaljjatasajj chʼamactʼañcamaw jiwarayapjjäna. Ucat Teancumamp jakenacapampejj chʼujlljam carpanacap Jilarquir orak thiyan ut-tʼayapjjäna. Amaliquiasti uqhäm alis-sutäsinjja, lamar thiya iranar chʼujlljam carpanacap ut-tʼayäna.",
                "33.": "Ucat arumtʼcän ucapachajj Teancumajj lokeripamp jamasat sarasaw, Amaliquian utjnokäwipar mantapjjäna. Ucatsti lupi urun luräwinacapat wali chʼajjmisitap laycojja, iquiw jupanacarojj wal atipjäna.",
                "34.": "Ucat Teancumajj pʼekechirin chʼujllpapar jamasat lluscuntasaw, vara law jupan chuymapar chhokhontäna. Ucat pʼekechirirojj mayac jiwtʼayäna, lokerinacapasti janiw iquit sartapcänti.",
                "35.": "Ucat jupajj pachpa utjnokäwiparuw cut-täna; ucatsti jakenacapajj iquirasipcänwa. Ucat jupajj iquit sartasaw, luratap jupanacar yatiyäna.",
                "36.": "Ucat nuwasiri tamanacaparojj mäc waquichrantasipjjañapataquiw saytʼayäna, inas Laman jakenacajj iquit sartasin jiwasanacjjar jutapjjchispa–sasa.",
                "37.": "Uqhämaw taripirinacan Nefi jakenacjjar sarayäwipan pä tunc pheskan marajj tucusiwayäna; uqhämaw Amaliquian urunacapajj tucusiraquïna."
            },
            "52": {
                "1.": "Ucat taripirinacan Nefi jakenacjjar sarayäwipar pä tunc sojjtan mara kalltäwin uca Laman jakenacajj nayrïr alwatana, nayrïr phajjsin iquit sartapcän ucqhajja, Amaliquiarojj chʼujllapan jiwat jicjjatapjjäna. Uqhämaraqui Teamcuman jupanacamp ucür nuwasiñ waquichasitap uñjapjjaraquïna.",
                "2.": "Ucat Laman jakenacajj uc uñjasinjja, ajjsarthapipjjänwa, ucat alay toke oraker sarañ munañap jaytanucusaw, takpach nuwasiri tamapamp Mulec marcar jit-tapjjäna; ucansti pucaranacapan arjjatäw thakapjjäna.",
                "3.": "Ucat Amaliquian jilapaw jakenacjjar pʼekechirit ut-tʼayatäna; jupan sutipasti Ammoronänwa. Uqhämat Amaliquia pʼekechirin Ammoron pʼekechir jilapajj jupa lant sarayañatac ut-tʼayatäna.",
                "4.": "Ucat jupajj jakenacapar wila wartäwimp catuntat marcanacar imañanacapataquiw camächit churäna. Janiw jupanacajj mä marcs jan wali wila wartäwimpejj catupcänti.",
                "5.": "Ucat Teancumajj Laman jakenacan catuntat marcanac orakenac catuñan thuruñchatätap uñjasa, waljanïtap uñjasaraquiw, jupajj pucaranacapar jaljjatañan jan waquisitap amuyasïna.",
                "6.": "Ucampis jupajj jakenacapan nuwasiñatac waquichasisipcaspas uqhämaw ucsa token kamayäna. Chekpacharaquiw jupajj lakʼa ucsa toker kotsus arjjatat chekanac waquichas arjjatasiñatac waquichasiscäna.",
                "7.": "Ucat jupajj nuwasiñatac uqhäm waquichascaquïna, Moronejj walja jakenac nuwasiri tamapar chʼamañchañatac qhitañapcama.",
                "8.": "Uqhämaraquiw Moronejj take jupanacan amparapar jaltʼirinac catuntasin catjjäsipjjañapataquiw yatiyäw apayaraquïna. Ucat cunjämatejj Laman jakenacajj walja catuntatanac catupcänjja, uqhämaw jupajj take catuntat Laman jakenac catjjäsiraquïna, Laman jakenacan catuntatanacamp turcañataqui.",
                "9.": "Uqhämaraquiw jupajj yatiyäw apayaraquïna, jupan Jilarquir oraker chʼamañchañapataqui, alay toke oraker sarir cʼullcʼu simpa orak sum arjjatañapataqui, Laman jakenacan uc jan catuñanacapataqui, take toket jupanacar jaljjatañatac jan chʼamanïñanacapataqui.",
                "10.": "Uqhämaraquiw Moronejj jupan ucsa toke orakenac sum imañätap munasaw jupar apayaraquïna. Sapa cuti Laman jakenacar ucsa toke orakenacan llaquisiyañapa, jupan chʼamaparjam mä arustʼäwimpi, jan ucajja, yakha cunamp amparanacapat aparat marcanac inas wastat catuñapächisp uqhäm jupat munaraquïna. Uqhämaraqui jupan ucsa toke Laman jakenacan amparanacapar jan purit marcanacar chʼamañchañap munaraquïna.",
                "11.": "Uqhämaraquiw jupar saraquïna: Nayajj jumanacarojj maqhatjjapjjerismawa, ucampis Laman jakenacajj inti jalant toke orak thiyan nanacjjar jutapjjaraquitu; nayasti jupanacjjaruw sarä, ucat jumanacamp jan chicachasipquirismati.",
                "12.": "Jichhajja, pʼekechirejj (Ammoron) Zarahemla oraket mistusaw, pʼekechirin warmipar jilapan jiwatapat yatiyäna. Ucat walja jakenac tantachthapisaw Nefi jakenacjjaru, inti jalant toke lamar thiyanac toker saräna.",
                "13.": "Uqhäm jupajj Nefi jakenacar jaljjatasajj nuwasiri tamanacapat mä kawkha ucsa toke orakenacar apaniñ munäna. Uqhämaraqui catut marcanac catuñatac jaytat jakenacar jupanacan Nefi jakenacar inti jals toke lamar thiyanac ucsan jaljjatañanacapatac waquiycaspas uqhäm nuwasiri taman chʼamaparjam orakenacapar catuñanacapatac yatiyäw apayaraquïna.",
                "14.": "Uqhämaw taripirinacan Nefi jakenacjjar sarayäwipan pä tunc sojjtan maran tucuyäwipan Nefi jakenacajj uca jan walir puripjjäna.",
                "15.": "Ucampis taripirinacan sarayäwipan pä tunc pakallkon marana, Teancumajj Moronin yatiyäwiparjama – Moronejj aynach toke inti jalant toke orake thiyanacar arjjatañatac ejercitonac ut-tʼayatayna, ucat Jilarquir orak tokeru, Teancumampir jakenacapampir chhakat marcanac wastat catuñataqui yanapañataquiw saräwip kalltaraquïna –",
                "16.": "Ucatsti Teancumajj Mulec marcar jaljjañapatac waquiscaspas uqhäm wastat catuñapataquiw yatiyäw catokäna.",
                "17.": "Ucatsti Teancumajj Mulec marcar jaljjañataqui, nuwasiri tamapamp Laman jakenacjjar sarañataquiw waquichasïna. Ucampis jupanacajj pucaranacapancapcän ucapach jupanacar jan atipañap amuyasïna. Ucat munäwinacap jaytanucusin, Jilarquir marcar wastat cut-täna, Moronin puriniñap suyañataqui, nuwasiri tamapar chʼamañchañapataqui.",
                "18.": "Ucat taripirinacan Nefi jakenacjjar jaytat jakenacar jupanacan Nefi jakenacar inti jals toke lamar thiyanac sarayäwipan pä tunc pakallkon maran tucuyäwipan Moronejj nuwasiri tamapamp Jilarquir oraker purïna.",
                "19.": "Ucat pä tunca quimsakallkon maran kalltäwipan Moronimp Teancumamp walja jilïr capitananacampejj nuwasiñataquiw arustʼäw lurapjjäna, Laman jakenacar jupanacamp nuwasiñatac mistuyañanacapataqui, cuntejj lurapjjañapäcän ucata, jan ucajja, mä cunjämats pucaranacapat sallkjas mistuyañanacapataqui, jupanacar atipasin wastat Mulec marc catuñanacapatac uqhäm yatiñanacapataqui.",
                "20.": "Ucatsti, Mulec marcar arjjatcän uca Laman jake nuwasiri taman jilïripan uc qhitanac qhitäna. Uca jilïrin sutipajj Jacobo satänwa. Juparuw mayïna nuwasiri tamapamp mistunisin jupanacamp nuwasiñataqui, pä marca taypi pampanacana. Ucampis Jacobojj Zoram jakësinjja, janiw nuwasiñataquejj nuwasiri tamapamp uca pampar mistuñ muncänti.",
                "21.": "Ucatsti, Moronejj nuwasïw pampan jan jiquisirjamäjjasinjja, sallkjañampiw Laman jakenacarojj pucaranacapat irpsuñ amtäna.",
                "22.": "Ucat Teancumaruw jucʼa jakenacamp lamar iran toker qhitäna; ucatsti Moronejj nuwasiri tamapampejj arumaw Mulec marcat inti jalant toke wasarar saräna. Ucat khepürojja, Laman jakenacan arjjatirinacapajj Teancumar uñjasaw, Jacob jilïripar jalasin uc yatiyapjjäna.",
                "23.": "Ucat Laman jakenacan nuwasiri tamanacapajj Teancumar jucʼaniquïtap laycu, waljaninacamp atipcaspas uqhäm amuyasaw, Teancumjjar sarapjjäna. Ucat Teancumajj Laman jakenacan nuwasiri tamanacapar jupjjar mistur uñjcän ucqhajja, jupajj lamar irananjam alay toker jitjtañ kalltäna.",
                "24.": "Ucat Laman jakenacajj jupan jaltatap uñjasaw, kamas catusin wal jupanacar arctapjjäna. Ucat Teancumajj Laman jakenacan inamay jupar arctir nuwasiri tamanacap irpsuscän ucapachajja, Moronejj jupamp chicaw nuwasiri tamapat mä kawkhanir uca marcar mantayas catuñapatac qhitäna.",
                "25.": "Uqhäm lurasaw jupanacajj uca marcar take arjjatir jaytatanacar jiwarayapjjäna; jïsa, cawquïrinacatejj nuwasiñ armanacap jan churañ munapcän ucanacaruw jiwayapjjäna.",
                "26.": "Uqhäm Moronejj mä kawkha nuwasiri tamapamp Mulec marc catuntäna, ucat jiltʼirimpisti, Laman jakenacar jicjjatiriw mistüna, Teancumar arctatap khepat cut-tapcaspa ucapachajja.",
                "27.": "Ucatsti, Laman jakenacajj Teancumaruw arctapjjäna, Jilarquir marc jacʼar jutañapcama. Ucaruw Lehimp mä jucʼa nuwasiri tamapamp jiquisirejj mistupjjäna, ucajj marc uñjañatac jaytatänwa.",
                "28.": "Ucat Laman jakenacan jilïr capitananacapajj Lehir nuwasiri tamapamp jupanacjjar jutir uñjapcän ucqhajja, jan camächirjamäsaw jaltjjapjjäna, janïr jupanacajj Mulec marcar puripcän ucapach Lehin jupanacar jan catjañapataqui; cunalaycutejj jupanacajj saräwip laycojj karitäpjjänwa, Lehin jakenacapasti juyaquïpjjänwa.",
                "29.": "Jichhajja, Laman jakenacajj Moronin nuwasiri tamapan khepapancatap janiw yatipcänti, jupanacasti Lehimpitac jakenacapampitaquejj ajjsarapjjänwa.",
                "30.": "Jichhajja, Lehejj jupanacan Moronimp nuwasiri tamapamp jiquisiñapcamajj janiw jupanacar catjañ muncänti.",
                "31.": "Ucat Laman jakenacajj janïr jayar sarapcän ucqhajja, jupanacajj Nefi jakenacan muyuntatäpjjänwa. Maysäjjat Moronin jakenacapajj jutäna, maysatsti Lehin jakenacapaw jutaraquïna. Takpachaniw ucanacajj samaratäpjjäna chʼamanïpjjaraquïna. Ucampis Laman jakenacajj jaya saratap laycojja, karitäpjjänwa.",
                "32.": "Ucat Moronejj jakenacapar nuwasiñ armanacap catuyañapcamaw jupanacar jaljjatañatac arsüna.",
                "33.": "Ucat Jacobojj jilïripäsina, Zoram jakësaraqui, jan atipcay chuymanïsajj Laman jakenacar wali jachʼa colerasiñampiw Moron contrajj irptäna.",
                "34.": "Moronin saräw jarcʼantatapatjja, Jacobojj jupanacar jiwarayañataquejj mayac chuymtʼäna, ucatsti Mulec marcacam puriñataquiw thac jistʼjasïna. Ucampis Moronimp jakenacapampejj jucʼamp chʼamanïpjjänwa, ucat Laman jakenac nayrakatat jan onjjtapcänti.",
                "35.": "Ucat purapat jachʼa colerasiñamp nuwasipjjäna. Purapana, waljaniw jiwarayatäpjjaraquïna; Moronejj chhojjriñchatänwa, Jacobosti jiwayatänwa.",
                "36.": "Ucat Lehin chʼaman jakenacapamp khepäjjat muspharcañ colerasiñamp jaljjatatap laycuw khepanquir Laman jakenacajj nuwasiñ armanacap catuyapjjäna. Jiltʼirinacasti jan camachtʼañ amuyasisajja, janiw cawqhar sarataps qhitir jawkʼataps yatisipcänti.",
                "37.": "Ucat Moronejj jan camachtʼañs amuyasitap uñjasisajja, jupanacaruw säna: Jumanacatejj nuwasiñ armanacam apanisin churapjjetätajja, janiw jucʼamp wilam wartapcämati.",
                "38.": "Ucat Laman jakenacajj uca arunac istʼasinjja, take jan jiwayat jilïr capitananacapajj nayrakatar maqhatasaw, nuwasiñ armanacap Moronin nayrakatapar liwnokapjjäna. Uqhämaraqui jakenacapar quipc lurañanacapatac sapjjaraquïna.",
                "39.": "Ucampis waljaniw jan munapcänti; ucat uca jan espadanac churañ munirinacajja, catjatäsin ñachʼantatäpjjänwa, nuwasiñ armanacapasti jupanacat apakatänwa. Ucat jupanacajj jilanacapamp Jilarquir oraker irpatäpjjäna.",
                "40.": "Jichhajja, catuntat jakenacajj jiwayatanacat sipan jucʼampïnwa, purap toket jiwarayatäpcän ucanacats jucʼampiraqui."
            },
            "53": {
                "1.": "Ucat jupanacajj catuntat Laman jakenacjjar arjjatirinac ut-tʼayäna, ucatsti jiwatanacapar allintayañataquiw waytʼapjjäna, uqhämaraqui Nefi jake jiwatanacarojj allintayapjjaraquïna. Moronisti jakenacaruw uchäna, jupanacar luräwinacap lurir uñchʼuquipjjañapataqui.",
                "2.": "Ucat Moronejj Lehimpiw Mulec marcar saräna, ucatsti uca marcatac sarayäw catokasaw, ucjj Lehir churäna. Uca Lehisti jilpach nuwasïwinacapanjja Moronimpïnwa. Jupajj Moronjam jakënwa, jupanacasti purapat arjjatasitapat cusisipjjäna. Jupanacajj purapat munasisaw takpach Nefi jakenacan munatäpjjäna.",
                "3.": "Ucat Laman jakenacajj jiwatanacapampir Nefi jake jiwatanacampir allintañ tucuyapcän uca khepatjja, jupanacajj Jilarquir orakeruw wastat cut-tayatäpjjäna. Ucat Teancumajj Moronin yatiyäwipana jupanacar Jilarquir orake, jan ucajj Jilarquir marc muytat pʼiy allsuñ kalltayäna.",
                "4.": "Ucat pʼiyat mankhäjjaruw mä thuru cʼullut patill perk lurayäna; uca pʼiyata, uca thuru cʼullut patilljjar lakʼa kotsupjjäna. Uqhämaw lakʼampit thuru cʼullu wali jachʼa chʼaman perkamp Jilarquir marc muytañapcam Laman jakenacar lurayapjjäna.",
                "5.": "Ucat uca marcajj ucapachat ucsaruw jachʼa arjjatat marcarojj tucüna. Uca marcansti Laman jake catuntatanac catjjäsipjjäna, jupanacan quipca amparanacapamp lurayat mä perka mankhana. Jichhajja, Moronejj Laman jakenacar trabajayañapänwa, cunalaycutejj lurasipcän ucqhajja, jasaquïn jupanacar uñjañajja; uqhämaraqui Laman jakenacar jaljjatcän ucapachajj take nuwasirinacap catuntañ munaraquïna.",
                "6.": "Ucat Moronejj uqhäm Laman jakenacan nuwasiri tamanacapat mä jila chʼaman nuwasiri tamar atipasaw catuntäna. Uca Mulec marcasti Laman jakenacan Nefi oraken catuntanacat mä jila chʼaman catutänwa. Uqhäm Moronejj catuntatanacap imañataquejj pucar luraraquïna.",
                "7.": "Ucat janiw jupajj Laman jakenacamp uca maran jucʼamp nuwasir sarcänti, antisas jakenacaparuw nuwasiñatac waquichayäna. Laman jakenacat jarcʼakasiñatac pucaranac lurayäna, uqhämaraqui warminacapar wawanacapar mankʼat yakha tʼakhesïwinacat khespiyañataqui, nuwasiri tamanacapatac mankʼa utjayañataquiw jakenacapar trabajayäna.",
                "8.": "Ucat Nefi jakenac taypin mä chʼajjwäw puriyir sallkjjäwi laycuw Moronejj chʼusäcän ucapachajja, Laman jakenacan nuwasiri tamanacapajj inti jalant toke lamar aynach token Nefi jakenacat mä kawkha orakenac catupjjäna. Jupanacasti ucsa toke oraken walja marcanac catuntapjjäna.",
                "9.": "Ucat Nefi jakenac taypinquir ñankha luräwinaca, jupanac pur chʼajjwanacan sallkjañanacan utjatap laycojj wali ajjsarcañänwa.",
                "10.": "Jichhasti nayajj mä jucʼa Ammonan nayra Laman jakenacapat arsuñ munta. Ucanacasti Ammonan jilanacapampin jan ucajja, Diosan arupans chʼamapans Tatitur cutiquipstayatäpjjänwa. Jupanacajj Zarahemla oraker irpatäsin, ucapachat ucsarojj Nefi jakenacan arjjatatäpjjänwa.",
                "11.": "Jupanacan arsüwip laycu, jilanacapjjar nuwasiñanac aytañat jarcʼatäpjjänwa. Jupanacajj jan jucʼamp wil wartañatac arsüw lurapjjäna, ucat jupanacajj arsüwiparjamaw jiwapjjasapäna. Janitejj Ammonamp jilanacapampejj jupanacar wal munasis qhuyapaycasapänjja, jupanacajj jilanacapan amparanacapar puriñ antutasipjjasapäna.",
                "12.": "Ucat Zarahemla oraker irpatäpjjäna, ucapachatsti Nefi jakenacan arjjatatäpjjänwa.",
                "13.": "Ucampis Nefi jakenacajj jupanacamp wali tʼakhesiyatäsina, walja tʼakhesïwinacamp llaquinacamp jan wali cunanacamp uñjapcän ucapachajja, jupanacajj qhuyapayasipjjänwa, marcapar arjjatañataquiw armanac aptañ munapjjäna.",
                "14.": "Ucampis jupanacajj nuwasiñ armanacamp aptañampïpcän ucqhaw jupanacajj Helamanampin jilanacapampin achicäwinacapan jarcʼatäpjjäna. Jupanacajj arsüwi lurapcän uc paquiñampïpjjänwa.",
                "15.": "Helamanasti uqhäm lurañanacamp almanacap chhakayapjjañapat ajjsaräna. Ucat take arsüw luririnacajj jilanacapar ucapachat ajjsarcañan jicjjatir tʼakhesir uñjapjjañapäna.",
                "16.": "Ucampis timanacapat arjjatasiñataquejja, nuwasiñ armanacap jan aptañ arsüwir jan mantir walja yokanacapaw utjäna. Ucat jupanacajj ucapachajj cawquïrinacatejj armanac aptirjamäpcän ucanacaw tantachasipjjäna, ucatsti Nefi jakenac sutimpiw sutiñchayasipjjäna.",
                "17.": "Jupanacasti Nefi jakenacan antutäwipatac nuwasiñataquiw mä arusjäw lurapjjäna. Jïsa, jiwañcam arjjatasis nuwasiñataquiw arsüwir mantapjjäna. Jupanacasti antutäwip janipun churañataqui, jan ucasti, take cunan Nefi jakenacar jupanac pachpar, mitʼanïtat arjjatasiñatac nuwasiñataquiw arsüwir mantapjjäna.",
                "18.": "Jichhajja pä warank waynajj uca arsüwir mantasaw nuwasiñ armanacap marcapar arjjatañatac aptapjjäna.",
                "19.": "Ucatsti, jupanacajj ucapachcamajj janipun Nefi jakenacatac chʼamäsajja, ucapachajj jachʼa yanapiriruw tucupjjäna. Jupanacajj nuwasiñ armanacap aptasaw, Helamanan jilïripäñap munapjjäna.",
                "20.": "Jupanacajj waynanac-camaquïpjjänwa, uqhämaraqui jachʼa kamasan chʼaman kʼaphäpjjänwa. Ucampis ucajj janiw takpachäquiti. Jupanacajj takpach tiempon take jupanacar churat cunan chekap jakenacäpjjänwa.",
                "21.": "Jupanacajj cheka chacha cancañan jakenacäpjjänwa, jupanacan Diosan camächitanacapar phokhañ jupa nayrakatan suma sarnakañ yatichatätap laycu.",
                "22.": "Ucat Helamanajj pä warank wayna nuwasirinacap nayrakat, aynach token inti jalant toke lamar ucsa thiyanquir jakenacar yanapiriw saräna.",
                "23.": "Uqhäm taripirinacan Nefi jakenacjjar sarayäwipan pä tunc quimsakallkon marajj tucusïna."
            },
            "54": {
                "1.": "Ucat taripirinacan pä tunc llätuncan marana, Ammoronajj Moronir catuntatanac turcañ munasaw mä yatiyäw apayäna.",
                "2.": "Ucat Moronejj uca mayïwipat walpin cusisïna, cunalaycutejj jupajj Laman jake catuntatanacar mankʼayañ mankʼjj quipca jakenacapataquiw munäna. Uqhämaraqui quipca jakenacapjj nuwasiri tamapan chʼamapatac munaraquïna.",
                "3.": "Uca Laman jakenacasti walja warminacamp wawanacamp catuntapjjäna, ucampis Moronin catuntatanacap taypinjja, jan ucajja, Moronin catut catuntatanac taypinjja, janiw mayni warmis wawas utjcänti. Ucat Moronejj mä amuyun arustʼäw luräna, Laman jakenacat waquiscaspas uqhäm Nefi jake catuntatanac irpsuñataqui.",
                "4.": "Ucat jupajj mä kellkat kellkasina, Ammoronan Moronir kellkat apancän uca pachpa lokeripampiw apayäna. Acanacaw Ammoronar kellkat arunacapajja, aqhäm siwa:",
                "5.": "Ammoron, aca jakenacajj contra aca nuwasïw utjatap laycu, jan ucajja, jilaman jupanacjjar lurat nuwasïwit kellkansma. Uca nuwasïwsti jupan jiwatap khepat sarayañataquis amtascactawa.",
                "6.": "Nayajj Diosan chekapar uñjañapat taket sipan colerasiñ espadapat khanañchirisma. Janitejj juchanacamat cutiquipstas nuwasirinacam quipca orakenacamaru, jan ucajja, juman catut Nefi orakemar cut-taycätajja, uca espadapajja jumjjar aytatätamwa.",
                "7.": "Jïsa, jumatejj ucanacar istʼasmajja, ucanac jumar yatiyirismawa. Uca jumamp jilanacamampjam jiwayirinac janitejj jiwayañ munäwinacam jaytanuc-cätajja, quipca orakenacamar nuwasiri tamanacamamp jan cut-tcätajja, catoker suyir ajjsarcañ mankhapachat nayajj yatiyirisma.",
                "8.": "Ucampis cunjämatejj ucanacar apanucupctajja, ucat Tatitun jakenacaparu nuwasctajja, uqhäm wastat lurañam amuyiristwa.",
                "9.": "Jichhajja, nanacajj jumanacar catokañatac waquichasitäpjjtwa. Janitejj munäwinacam jaytanucupcätajja, jumat jayar apanuc-cta uca Diosan colerasiñapajj kʼala tucqhatäñamatac jumjjar apakatawa.",
                "10.": "Ucampis Tatitojj chekpachaw jacasqui. Janitejj cut-tapcätajja, nuwasiri tamanacajjajj jumanacjjaruw jutapjjätam. Jumanacasti lakaw jiwañamp sartʼatäpjjäta, cunalaycutejj nanacajj marcanacajjampir orakenacajjampirojj catusisipcaquïwa. Jïsa, iyawsañajjs Diosajjan munäwips imapjjäwa.",
                "11.": "Ucampis nayajj jumar inamay parlquirists uqhäm amuyasta. Jan ucajja, jumajj mankhapachan wawapäcasmas uqhäm amuyasta; ucat nayajj aqhäm sas kellkatajj tucuyta: Janitejj jumajj mä chachamp warmipamp wawanacapamp mä catuntatatac catuycätajja, janiw catuntatanac turc-cäti; uqhäm lurätajja, nayajj turcäwa.",
                "12.": "Ucat janitejj uc lurcätajja, nuwasiri tamanacajjampiw jumjjar jutäma. Nayajj warminacajjarus wawanacajjarus armanac laquintä, ucat nayrïr tuti orakesäqui uca quipca orakemarus arctapjjäma. Ucatsti wilat wilani, jacäwit jacäwïniwa, nayajj nuwasïma ac-chʼpach orakjjat tucqhatäñamcama.",
                "13.": "Nayamp jakenacajjampiw colerasipjjta. Jumajj nanacar jiwayañ munapjjesta, ucampis nanacajj arjjatasiñajjac munapjjta. Ucampis jumatejj jucʼamp tucqhañ munapjjetätajja, nanacajj jumarojj tucqhañ munapjjaraquïma. Uqhämaraqui nayrïr tuti orakejjäqui uca orakejj catusjjañataquiw chʼamtʼapjjä.",
                "14.": "Jichhasti, kellkatajj tucuytwa, nayajj Moronïtwa, nefi jakenacan jilïripätwa.",
                "15.": "Ucat Ammoronajj uca kellkat catokasinjja, wal colerasïna, ucatsti yakha kellkat Moronir aptʼayaraquïna. Acanacaw aqhäm sas kellkat arunacapajja:",
                "16.": "Nayajj Lamanat sarakeri Ammoron pʼekechirïtwa, nayajj jumanacan jiwayat Amaliquian jilapätwa. Nayaw jupan wilapätjja, uqhämat uqhäm lurasipjjäma. Nuwasiri tamanacajjampiw jumanacjjar jutapjjäma. Janiw nayajj achusïwinacamar ajjsarcti.",
                "17.": "Juman awquinacamajj jilanacapar sallkjasa, apjasaw marcar apnakañ wactʼcän uc jupanacat lunthatapjjäna.",
                "18.": "Jichhajja, jumanacatejj armanacam apanucupjjätajja, ucat qhitinacarutejj marcar apnakañajj wactʼqui ucanacan sarayataparjam jaysapjjätajja, nayajj jakenacajjaruw armanacap apanucuyä, ucatsti janiw jucʼamp nuwasiycäti.",
                "19.": "Jumajj wal wal naya contrajj achustajja, uqhämarac marcajj contrasa, ucampis janiw nanacajj achusïwinacamar ajjsarapcti.",
                "20.": "Ucampis cusisisaw nuwasir jakenacajjatac mankʼa imañajjatac catuntatanac mayïwimarjam turcañ antutä. Nanacasti wiñay nuwasïw lurapjjaraquïma, Nefi jakenacar chʼamajjar jaysayañajjcama, jan ucajja, wiñay chhaktañapcama.",
                "21.": "Parlquistas uca Diosat parlasajj jumajj sistawa: Jumanacajj uca Diosaruw jan catokapctati –sasa. Nanacajj janiw uqhäm cancañar uñtʼapcti, jumanacas uñtʼapcaractati; may sañäni: Uqhäm cancañatejj utjaspajja, cunjämatarac yatsnasti, cunjämtejj jumanacar lurapctam uqhäm nanacar jan lurapjjatapsti?",
                "22.": "Jilamajj mankhapacharuw sari -sasaw maysat nayarojj sista. Ucat supayamp mankhapachampitejj utjaspajja, jiwayctas uca jilajjamp utjir janit ucar qhitcätam? Ucampis ucanacajj janiw cunäquisa.",
                "23.": "Awquinacamajj amanut Jerusalenat irpsunipcän uca Zoramat nayajj Ammoron sat sarakerïtwa.",
                "24.": "Jichhajj nayajj kamasan Laman jakëtwa. Aca nuwasïwejj jupanacan sallkjatanacapat cutsuyañataquiwa, marcar apnakañ wactʼqui uc jicjjatañatac catjjäsiñataquiwa. Uqhämasti, Moronir kellkcta uca kellkat tucuyta."
            },
            "55": {
                "1.": "Ucat Moronejj uca kellkat catokcän ucqhajja, jupajj jucʼamp colerasïna, cunalaycutejj jupajj Ammoronan phokhatpach sallkjapat yatitap yatïna. Jupajj Ammoronan jan asqui cunatac Nefi jakenacjjar nuwasïw luratapat yatitap yatiraquïna.",
                "2.": "Ucat jupajj säna: Janitejj kellkatajjanjam siscta, uqhämar munäwip jaytanuc-canejja, janiw catuntatanac turc-cäti; jupajj catquis, ucat jucʼamp chʼamanïñjj janiw jupar churcäti.",
                "3.": "Laman jakenacajj catut jakenacajjar imapqui ucan cawqhancatapjj nayajj yat-twa. Ammoronan kellkatajjarjam jan catuyatap laycuw arunacajjarjam jupar cutsuyä; nayajj jupanac taypin jiwayascaquïwa, sumancañatac mayiñapcama.",
                "4.": "Ucat Moronejj uca arunac arsusinjja, jupajj jakenacap taypin Lamanat saraker mä jak thakayäna.",
                "5.": "Ucat mayniruw jicjjatapjjäna, jupan sutipasti Lamanänwa. Jupajj Amaliquian jiwayat pʼekechirin mä lokeripänwa.",
                "6.": "Ucat Moronejj Lamanampir mä kawkha jakenacampirojj Nefi jakenacar uñjir arjjatirinacan uc qhitäna.",
                "7.": "Jichhajja, uca Nefi jakenacajj Gid marcan imatäpjjänwa; ucat Moronejj Lamanar ajllisaw, mä kawkha jakenacar jupamp chic qhitäna.",
                "8.": "Ucat arumtʼcän ucqhajja, Lamanajj Nefi jakenacar uñjir arjjatirinacan uc saräna, jupanacasti juparojj jarcʼapjjänwa. Ucampis jupanacarojj sänwa: Jan ajjsarapjjamti, nayajj Laman jakëtwa. Nanacajj Nefi jakenacat khespisaw jaltanipjjta, jupanacajj iquirasipquiwa. Nanacasti vinopat apakanisaw nanacamp chic apanipjjta.",
                "9.": "Laman jakenacasti uca arunac istʼasinjja, cusisiñampiw juparojj catokapjjäna, juparusti sapjjaraquïnwa: Vinomat umañajjatac wajjtʼapjjeta. Nanacajj jumanacamp vin apanitamat cusisipjjta, nanacajj chʼama lakʼäpjjtwa.",
                "10.": "Ucampis Lamanajj jupanacarojj sänwa: Aca vinjja Nefi jakenacamp nuwasir sarapcañän ucapachcamaw imapjjañäni. Ucampis uca satapajja, vinot umañ jucʼamp jupanacarojj munayäna.",
                "11.": "Jupanacasti sapjjänwa: Nanacajj karitäpjjtwa, vinotjj umtʼayapjjaquita –sasa. Mä jucʼampirojja, wactʼapquit uca vin catokapjjä; ucaw Nefi jakenacamp nuwasir sarañataquejj chʼam catjjatayapjjestani.",
                "12.": "Ucat Lamanajj jupanacar säna: Munañamarjam lurapjjam.",
                "13.": "Ucat vinotjj jan amuyumpiw umantapjjäna, vinon sumätap laycusti jucʼamp umantapjjäna. Uca vinojj wal umjayañatac waquichatätap laycu.",
                "14.": "Ucat jupanacajj umasajj wali cʼuchiquïpjjänwa. Ucat mä jucʼa pacharojj takpachaniw umaratäpjjäna.",
                "15.": "Ucat Lamanamp jakenacapampejj jupanacan takenin umatätap uñjasinjja, jiwatjam iquiratanacap uñjasaraquiw, jupanacajj Moronin ucar cut-tawayjjapjjäna, ucatsti cunatejj camächcän ucanacat jupar yatiyapjjäna.",
                "16.": "Ucajj Moronin munañaparjamänwa. Moronisti jakenacapar nuwasiñ armanacamp waquichasinjja, Laman jakenacajj jiwatjam iquiratäpcän umaratäpcaraquïn ucapachaw Gid marcar qhitäna, catuntatanacar nuwasiñ armanac jakontayäna, takenin armanïñapcama.",
                "17.": "Warminacapans cawquïr wawanacatejj arm aptañ chʼamanïpcasapäna ucanacans armanacanïñapcama, Moronejj take uca catuntatanacar armanac laquintcän ucapachajja; take ucanacaw jan qhitin istʼcañ lurasïna.",
                "18.": "Ucampis jupanacatejj Laman jakenacar iquit sartayapjjasapäna, jupanac umaratïpan Nefi jakenacajj jupanacar jiwayapjjasapänwa.",
                "19.": "Ucampis ucajj janiw Moronin munäwipäcänti. Jupajj janiw jiwayañat wil wartañat cusiscänti; antisas marcapar tucqhäwit khespiyañan cusisïna. Ucat jan jupajj jan asqui luräw jupjjar apancaspati, jupajj janiw Laman jakenacjjar umatïpan jupanacar jaljjatasin tucqhayañ muncänti.",
                "20.": "Ucat jupajj munañap phokhäna. Jupajj marca perkanac mankhanquir Nefi jake catuntatanacar armanac churäna, jupanacarusti perka mankhawjanac catuñataquiw chʼamañchäna.",
                "21.": "Ucat jupamp chictʼat jakenacar jupanacat mä kawkhan jit-tayasaw Laman jakenacan nuwasiri tamanacapar muyuntayäna.",
                "22.": "Ucasti arumaw lurasïna. Ucat Laman jakenacajj khepärmanthi iquit sartapcän ucqhajja, jupanacajj ankan Nefi jakenacan muyuntat mankhan catuntatanacan armanacanïtap uñjapjjäna.",
                "23.": "Ucat Nefi jakenacan jupanacjjar chʼamanïtap uñjapjjäna. Uqhäm jicjjatasisin, Nefi jakenacamp nuwasiñan jan waquisitap amuyapjjäna. Ucat jilïrinacapajj nuwasiñ armanacap mayipjjäna, ucatsti ucanac apanisaw, Nefi jakenacan nayrakatapar liwnokapjjäna, qhuyapayäw mayisa.",
                "24.": "Ucasti Moronin munäwipänwa. Jupajj jupanacaruw catuntayäna, ucatsti marc catuntayaraquïna, catuntat Nefi jakenacarusti antutayänwa. Jupanacasti Moronin nuwasiri tamapar mantasaw, jachʼa chʼaman nuwasiri tamar tucuyapjjäna.",
                "25.": "Ucatsti catuntat Laman jakenacarojja, Gid marc muytir arjjatañanac chʼamañchañataquiw trabajañ kalltayäna.",
                "26.": "Ucat munañaparjam Gid marcar chʼamañchcän uca khepatjja, catuntatanacap Jilarquir marcar irpayäna. Uqhämaraquiw uca marcarojj wali jachʼa nuwasiri tamamp uñjayaraquïna.",
                "27.": "Ucat take Laman jakenacajj sallka amuyumpis take cun lurapc-chïnsa, Nefi jakenacajj take catut catuntatanacaruw catjjäsipjjäna. Uqhämaraqui cunanactejj wastat catusjjapcän uca orak catjjäsisjjapjjaraquïna.",
                "28.": "Uqhämat Nefi jakenacajj wasitat atipañ kalltapjjäna, uqhämaraquiw wasitat cutjtayasjjapjjäna cunatejj jupanacar wactʼqui take ucanaca.",
                "29.": "Walja cutiw Laman jakenacajj arum chʼamacan jupanacar muyuntañatac yantʼapjjäna. Ucampis uca yantʼäwinacanjj walja catuntatanac apakayasipjjäna.",
                "30.": "Walja cutiraquiw vinopat Nefi jakenacarojj machjayañ yantʼapjjäna, venentʼas jiwarayañataqui, jan ucajj machcäwir jiwarayañataquisa.",
                "31.": "Ucampis Nefi jakenacajj uca tʼakhesiñ pachanjja, Dios Tatitupat jucʼamp amtasipjjäna. Jupanacajj janiw Laman jakenacan sipitanacaparojj jaltʼapcänti. Janiw Laman jakenacan vinopat umapcänti, mä kawkha catuntat Laman jakenacar janïr umtʼaycasajja.",
                "32.": "Uqhäm venen jan loktayasiñataquejj walpun amuyasipjjäna. Jupanacan vinopatejj mä Laman jaker venentʼaspajja, mä Nefi jakerojj venentʼaraquispawa. Uqhäm take umañanacap yantʼapjjäna.",
                "33.": "Ucatsti, Moronin Morianton marcar jaljjatañapatac waquichasiñapaw waquisïna, cunalaycutejj Laman jakenacajj luräwinacapampiw Morianton marcan wali chʼaman jarcʼjjäsit pucarar tucuñapcam chʼamañchapjjäna.",
                "34.": "Jupanacasti sapa cutiw machak nuwasirinaca, jucʼamp juyranaca, uca marcarojj purintayanipjjäna.",
                "35.": "Uqhämaw taripirinacan Nefi jakenacjjar sarayäwipan pä tunca llätuncan marajj tucusïna."
            },
            "56": {
                "1.": "Ucat taripirinacan quimsa tunc maran kalltäwipana, nayrïr phajjsin payïr uruna, Moronejj Helamanat ucsa toke orakenquir jakenacan sarnakäwipat kellkat catokäna.",
                "2.": "Acanacaw jupan kellkat arunacapajja: Wali munat Moroni, Tatituns nuwasiñ tʼakhesïwins jilajja, munat jilajja, mä jucʼa acsa toke oraken nuwasitanacajjat jumar yatiyañajjaw utjitu.",
                "3.": "Ammonan Nefi oraket irpat jakenacatjja, pä warank waynanacawa. Jichhajja, jumajj jupanacan Lehi awquisan jilïr Laman yokapat sarakerïtapjj yat-tawa;",
                "4.": "Janiw nayajj jupanacan saranacapata, jan iyawsatapat jumar yatiyañajjäquiti, jumajj take ucanacat yat-tajja.",
                "5.": "Ucat waliw nayatac aqhäm jumar yatiyañajja: uca waynanacat pä warankaniw nuwasiñ armanacap aptasinjja, nayan jilïripäñajj munapjje. Nanacasti marcajjar arjjatañataquiw mistupjjta.",
                "6.": "Uqhämaraqui, awquinacapan jilanacapar wil wartañatac nuwasiñ armanacap jan aptañatac lurat arsüwit yatiractaw jumajja.",
                "7.": "Ucampis pä tunc sojjtan maranjja, jupanac toket tʼakhesïwinacajjamp llaquinacajjamp uñjapcän ucqhajja, jupanacajj nanacar arjjatir nuwasiñ armanacap aptañ munasaw lurat arsüw pʼaquiñampïpjjäna.",
                "8.": "Ucampis nayajj janiw uca lurat arusjäw pʼaquintapjjañap muncäyät-ti. Juräwi luratäc ucarjam phokhapjjatap laycu, Diosan nanacar chʼamachañapar iyawsasa, jan jucʼamp tʼakhesiñar puriñataqui.",
                "9.": "Ucampis acajj jiwasan mä cusisiñasataquiw utji. Pä tunc sojjtan maranjja, naya Helamanajj uca pä warank wayn nayrakat irptasaw Judea marcar sarta, ucsa toke orakenquir jakenacjjar juman jilïritac ut-tʼayat Antipusar yanapañataqui.",
                "10.": "Nayasti pä warank yokajjaruw (cunalaycutejj jupanacajj yok satäñataquejj asquïpjjewa) Antipusan nuwasiri tamapamp mayachta. Ucatsti Antipusajj wal cusisïna, cunalaycutejj jupan nuwasiri tamapajj Laman jakenacan walja jakenacasar jiwayatap laycuw jiscʼachatäna. Ucatsti llaquisiñasaw utji.",
                "11.": "Ucampis ucat chuymachas-snawa, jupanacajj Diosatac marcapatac nuwasisaw jiwapjje, jïsa, jupanacajj cusisipjjewa.",
                "12.": "Uqhämaraqui, Laman jakenacajj walja catuntatanac catjjäsipjjaraqui. Ucanacasti jilïr capitancamaquiwa, jan yakhanacarus jaquir jaytatap laycu. Jupanacajj jichhajj Nefi orakencapcaspas uqhäm amuyasipjjtajja. Janitejj jiwayatäpc-chejja, uqhamäpachawa.",
                "13.": "Jichhajja, acanacaw Laman jakenacan walja kamasan jakenacasan wilap wartas catut marcanacajja:",
                "14.": "Manti orake, jan ucajja Manti marca, Zeezron marca, Cumeni marca, Antipara marcampi.",
                "15.": "Nayajj Judea marcar purcta, ucapach catut marcanacän ucanacajja. Nayasti Antipusamp jakenacapamp marcar chʼamanacapamp chʼamañchañatac trabajquir jicjjat-ta.",
                "16.": "Jupanacajj janchits ajayuts karit llaquisitäpjjänwa, ur jornal kamasamp nuwasitapa, marcanacapar imañatac aruman trabajatap laycu. Uqhämaw take casta tʼakhesipjjäna.",
                "17.": "Jupanacajj ucqhan atipañataquis jiwañataquis mayac chuymtʼapjjäna. Ucat uca jucʼa nayan apanit nuwasiri tamajja, jïsa, yokanacajjajj jupanacar wal cusisiyasa jachʼa suyäw jupanacar puriyatap sum amuyasmajja.",
                "18.": "Ucat Laman jakenacajj Antipusan jucʼamp chʼam nuwasiri tamapar catokatap uñjasinjja, Judea marcjjaru jan ucajja, nanacjjar jan nuwasir jutañapataquiw Ammoronan yatiyäwipan yatiyatäpjjäna.",
                "19.": "Uqhäm Tatitun bendicitäpjjta, cunalaycutejj jupanacatejj uqhäm tʼuqha cancañajjan nanacjjar jutapjjetasapänjja, inas jucʼa nuwasiri tamajjar tucqhapjjchitasapäna. Ucampis uqhäm imatäpjjäyätwa.",
                "20.": "Jupanacan catutäpcän uca marcanac imañataquiw yatiyäw Ammoronat catokapjjäna. Uqhämaw pä tunc sojjtan marajj tucusïna. Ucat pä tunc pakallkon maran kalltäwipan nanacas marcajjas arjjatasiñatac waquichasitäpjjäyätwa.",
                "21.": "Ucat Laman jakenacan nanacjjar jutañap munapjjäyäta. Nanacasti janiw pucaranacapan jupanacar jaljjatañ munapcäyät-ti.",
                "22.": "Ucat uñakerinac Laman jakenacan onjjtäwinacap uñjañataquiw uscupjjäyäta, jupanacan nanacar arumats uruts pasaquipasin alay tokenquir yakha marcanacajjar jan jaljjatañanacapataqui.",
                "23.": "Nanacajj uca marcanacan Laman jakenacar thurtʼasiñatac jan chʼamanïtapjj yatipjjäyätwa. Ucat jupanacatejj nanacar pasapquitasapänjja, nayrakatat jaljjatatäpcasapän ucspachaw nanacajj khepat jaljjatañ munapjjäyäta, purapar cutiquipstayañataqui. Nanacajj jupanacar atipapquirists uqhäm amuyasipjjäyäta. Ucampis uca munañajjarojj janiw phokhapcäyät-ti.",
                "24.": "Jupanacajj takpach nuwasiri tamapamp pasañ ajjsarapjjänwa, nanacajj cawqhancapctejj uca chek pasañ nuwasiri tamapat mä kawkhanimpis pasañ ajjsarapjjaraquïna jan thurtʼasiñ chʼamanïsin atipatäpcaspas uqhäm amuyasa.",
                "25.": "Uqhämaraqui Zarahemla marcjjar sarañat ajjsarapjjaraquïna. Nefia marcar Sidon kalltäwin maqhatañat ajjsarapjjaraquïna.",
                "26.": "Uqhäm catupcän uca marcanacarojj nuwasiri tamanacapamp imañataquejj mayac chuymtʼapjjäna.",
                "27.": "Ucat uca maran payïr phajjsinjja, uca pä warank yokajjan tatanacapat walja juyranacaw nanacar apayanitäna.",
                "28.": "Uqhämaraqui Zarahemla oraket pä warank jakenacajj nanacar qhitanitaraquïna. Ucat nanacajj tunca warank jakenacampiw jupanacataqui, warminacapataqui, wawanacapataquis juyranacamp waquichatäpjjäyäta.",
                "29.": "Ucat Laman jakenacajj nuwasiri tamajjar sapür jiljjatir uñjasa, utjañanacajjatac juyranac puritap uñjasaraquiw, jupanacajj ajjsarañ kalltapjjäna. Ucat jupanacajj juyranac jucʼamp jakenac catokañajjar tucqhañatac mistuñ kalltapjjäna.",
                "30.": "Ucatsti Laman jakenacan ucjjat llaquisiñ kalltatap uñjasajja, nanacajj jupanacar sallkjañ munapjjäyäta. Ucat Antipusajj nayan jiscʼa yokanacajjamp jacʼa marcar juyranac apapquirists uqhäm jacʼa marcar sarañajjatac yatiyitu.",
                "31.": "Ucat Antipara marc jacʼana, qhurcatan lamar iran thiya ucsanquir marcar sarapquirists uqhäm sarapjjañajjänwa.",
                "32.": "Ucat nanacajj juyranacajjamp uca marcar sarapquirists uqhämaw sarapjjäyäta.",
                "33.": "Ucat Antipusajj mä kawkha nuwasiri tamapamp mistüna, jiltʼirinacar marc arjjatañatac jaytasa. Ucampis nayan jiscʼa nuwasiri tamajjamp sarcasa, Antipara marca jacʼar puriñajjcamajj janiw mistuncänti.",
                "34.": "Laman jakenacan chʼaman nuwasiri tamapasti Antipara marcancänwa, jïsa, uca nuwasirinacajj waljanipunïnwa.",
                "35.": "Ucat uñakerinacapajj jupanacar nanacjjat yatiyapcän ucqhajja, jupanacajj nuwasiri tamapamp mistusaw, nanac contra nuwasir jutapjjäna.",
                "36.": "Ucat nanacajj jupanac nayrakatat alay tokeruw jaltapjjäyäta. Uqhämat nuwasiri Laman jake tamanacat jucʼamp chʼaman nuwasiri tamapjj irpsupjjäyäta.",
                "37.": "Wali jayaruw jupanacarojj irpsupjjäyäta. Ucan jayätap laycusti Antipusan nuwasiri tamapar chʼamanacapamp jupanacar arctir uñjapcän ucqhajja, jupanacajj janiw cupirus chʼekarus muytapcänti, antisas jupanacajj nanacar arctir chekaw jutapjjäna. Jupanacan jakenacan jan muyuntatäñanacapataqui, janïr Antipusajj jupanacar purcasp ucqhajja, nanacar jiwayañ munapcaspas uqhäm amuyapjjta.",
                "38.": "Ucat Antipusajj nanacan jan walincatajj uñjasajja, jucʼamp lakaw nuwasiri tamapar jutayäna. Ucampis arumtʼjjänwa; ucat janiw jicjjatanipquituti. Janiraquiw Antipusas jupanacarojj jicjjatapcaraquïnti ucat arumajj icnokapjjäyäta.",
                "39.": "Ucat janïr willjtäcän ucqhaw, Laman jakenacajj nanacar arctanjjapjjetäna. Jichhajja, janiw nanacajj jupanacamp nuwasiñatac chʼamanïpcäyät-ti. Janiw nayajj jiscʼa yokanacajj amparanacapar puriyañ muncäyät-ti. Ucat saräwijjan sarascaquisaw wasar toker cut-tawayjjapjjta.",
                "40.": "Jupanacasti janiw cupirus chʼekarus muytañ munapcänti, nanacan jan muyuntatäñapataqui. Janiraquiw nayajj cupirus chʼekarus muytañ muncaraquïyät-ti, jupanacan jan nayar catjañanacapataqui, jan thurtʼasirjamäsasti, jiwayapjjetaspawa, ucat jaltjjapjjaraquispa. Ucat ur jornalpachaw wasarar chʼamactʼañcam jaltjjapjjäyäta.",
                "41.": "Ucat wastat alwa khan uñstcän ucqhajja, nanacajj Laman jakenacar nanacjjar jutir uñjapjjäyäta, ucatsti jupanac nayrakatat jaltapjjaraquïyäta.",
                "42.": "Ucat jupanacajj mä jucʼa nanacar arctasaw saytʼapjjäna. Ucasti pakallkör phajjsin quimsïr ur willjtänwa.",
                "43.": "Nanacasti janiw yatipcti, Antipusan jupanacar jicjjatataps jan jicjjatatapsa, ucampis jakenacajjarojj sistwa: Janiw yatctanti, inas jupanacajj saytʼapjjchi, jupanac contra sarascaquiñasataqui, uqhämat sipitapar jaltʼañasataqui.",
                "44.": "Uqhämasti, yokanacajja, camsapjjtasa? Jupanacamp nuwasir sarapjjätati?",
                "45.": "Ah! Munat Moron jilajja! Janipuniw uqhäm kamasan jakenacjj uñjcäyät-ti; Nefi jakenac taypinsa.",
                "46.": "Nayan jupanacar yokanacajj satajj laycojja, (takpach jupanacan jucʼa maranïtap laycu) jupanacajj aqhäm sapjjetuwa: Tatay, Diosajjajj nanacampiwa. Janiw jupajj atipatäñajj muncaniti, uqhämasti sarapjjañäni. Jilanacajjatejj nuwasiñar jan waytʼapquitaspajja, janiw jupanacar jiwayapquirist-ti. Uqhämasti Antipusan nuwasiri tamapar janïr atipjquipan sarantapjjañäni.",
                "47.": "Ucqhacamajj janipiniw uca nayräjjajj nuwasipjjerïcänti, ucampis janiw jiwañarojj ajjsarapcänti. Jupanacataquejj tatanacapan antutäwipajj quipca jacäwinacapat sipan jucʼamp munatänwa. Jupanacan taycanacapajj aqhäm sasaw jupanacar yatichapjjäna: Jumanacatejj jan pächasipcätajja, Diosajj jumanacar khespiyapjjätamwa.",
                "48.": "Jupanacasti mamanacapan arunacap aqhäm sasaw nayar yatiyapjjetu: Mamanacajjan uc yatitapatjj janiw pächasipcti.",
                "49.": "Ucat nayajj nanacar arctir uca Laman jakenac contraw pä warank waynanacamp cut-tapjjta. Jichhajja, Antipusan nuwasiri tamanacapajj jupanacar catjapjjataynawa, uqhämaraquiw mä ajjsarcañ nuwasïwejj kalltaraquitayna.",
                "50.": "Ucampis Antipusan nuwasiri tamapajj jucʼa tiempon jaya saräwip laycu karjatäsinjja, Laman jakenacan amparanacapar puriñampïscänwa. Janitejj nayajj pä warankajjamp cut-tquiriscäyätjja, jupanacajj munañap phokhapjjasapänwa.",
                "51.": "Antipusamp walja jilïrinacapampejj lak jutapjjatapat laycuw karitäpjjäna, ucat espadan jiwayatäpjjäna. Ucat Antipusan jakenacapajj jilïrinacapan jiwarapjjatap laycu jan camachtʼañs yatisajja, Laman jakenacat khepar cut-tañ kalltapjjäna.",
                "52.": "Ucat Laman jakenacajj kamas catusin jupanacar arctañ kalltapjjäna. Ucat uqhäm Laman jakenacajj jupanacar chʼamamp arctapcän ucqhajja, Helamanajj pä warankapampiw khepat jutapjjäna; jupanacasti walpin jupanacar jiwarayañ kalltäna, takpach Laman jakenacan nuwasiri tamapasti saytʼjjänwa, ucatsti Helaman contraw cutiquipstjjäna.",
                "53.": "Ucat Antipusan jakenacapasti Laman jakenacan cutiquipstatap uñjasinjja, jakenac tantachthapisaw Laman jakenacan khepapat wastat jutapjjäna.",
                "54.": "Ucat nanaca, Nefin marcapampi, Antipusan jakenacapampi, nayamp pä warankajjampejja, Laman jakenacar muyuntasaw jiwarayapjjta. Nanacan wal jiwarayatajj laycusti, jupanacajj nuwasiñ armanacap catuyasin jupanac pachpajj nuwasïw catuntatanacjam catuyasjjapjjetäna.",
                "55.": "Ucat jupanacajj nanacar catuyasipcän ucapachaw nayajj, nayamp chic nuwasipcän uca waynanacar jactʼäyäta, waljanin jiwatapat ajjsarasa.",
                "56.": "Ucampis nayataquejj sinti jachʼa cusisiñänwa, janiw jupanacat maynis jiwcataynati. Jupanacajj Diosan chʼamapampïcaspas uqhämaw nuwasipjjatayna. Janipiniw nayrajj jakenacajj uqhäm muspharcañ chʼamamp nuwasipcänti, cunalaycutejj jachʼa chʼamampiw Laman jakenacarojj jaljjatapjjäna, ucaw wal jupanacarojj ajjsarayäna. Ucat Laman jakenacajj nuwasïw catuntatanacjam catuyasipjjäna.",
                "57.": "Ucat catuntatanacajjatac, jupanacar arjjatas Laman jakenacan nuwasiri tamanacapat imañajjatac jan mä chekanïtajj laycusti, jupanacampir Antipusan jan jiwayat jakenacapat mä kawkhanimpiruw Zarahemla marcar qhitapjjäyäta. Antipusan jiltʼir jakenacapamp nayan wayna ammonitanacajjamp mayachasisasti Judea marcaruw cut-tjjapjjta."
            },
            "57": {
                "1.": "Ucat nayajj Ammoron pʼekechirit mä kellkat catokta. Ucajj aqhäm sänwa: Jumanacatejj nuwasïwin catuntat jakenacar catuyjjapjjetätajja, nayajj Antipara marc jumanacar catuyjjapjjäma.",
                "2.": "Ucampis nayajj pʼekechirir aqhäm sasaw kellkat apayta: Nanacan nuwasiri tamajjan Antipara marcar nuwasiñamp catuñatac chʼamanïtajj yatipjjta. Nanacatejj uca marcatac catuntatanac churapjjerismajja, janiw walïcaspati, catuntat jakenacjja, yakha catuntat jakenac laycuquiw catuyapjjerisma –sasa.",
                "3.": "Ucat Ammoronajj kellkatajjar jan yäkañ muncänti; janiw catuntatanac turcañ muncänti. Ucat nanacajj Antipara marca contra sarañataquiw waquichasipjjta.",
                "4.": "Ucampis Antiparanquir jakenacajja, uca marcarojj jaytanucusaw mistjjapjjäna, ucat yakha marcanacaruw chʼamañchir sarapjjäna. Uqhämat Antipara marcajj amparanacajjar purïna.",
                "5.": "Uqhämaw taripirinacan sarayäwipan pä tunc quimsakallkon marajj tucusïna.",
                "6.": "Ucat pä tunc llätuncan maran kalltäwipana, nanacajj juyranac nuwasiri tamajjatac catokapjjta, Zarahemla orakempita, ucsa toke orakenacampita. Uqhämaraquiw sojjta warank jakejj chʼamañchañatac puriniraquïna. Uqhämaraqui Ammon jakenacan yokanacapat sojjta tuncanejja, jiscʼa pä warank tama jilanacapar mayachasiñataquiw purinipjjaraqui. Ucat nanacajj chʼamanïpjjäyätwa, jïsa, walja juyranacaw nanacatac apanitaraquïna.",
                "7.": "Ucat nanacajj Cumeni marc arjjatir uscut nuwasiri tamatomp nuwasiñ munapjjäyäta.",
                "8.": "Jichhajja, nayajj uñachayämawa, cunjämtejj munañajj phokhapcta uca. Nanacan chʼaman nuwasiri tamajjampi jan ucajja, nuwasiri tamajjat mä kawkhampiquiw Cumeni sat marcarojj arumjar muyuntapjjäyäta, jupanacajj janïr juyranac catokapjjañapäcan ucapachajja.",
                "9.": "Ucat nanacajj marcar muyuntataw walja arumanacajj kamnokapjjta. Ucampis nanacajj espadanacajj-jjaruw iquipjjäyäta, arjjatirinac uchapjjaraquïyäta, Laman jakenacan nanacar arum jutasin jan jiwayañanacapataqui. Walja cutiw uqhäm chʼamtʼapjjäna, ucampis kawkha cutitejj uc lurañatac chʼamtʼapcän ucqhaw wilapajj wartasïna.",
                "10.": "Ucat jucʼa pacharuw juyranacapajj purïna. Jupanacajj arumjaruw marcar mantañampïpjjäna, ucampis nanacajj Laman jakenacäñ lanti Nefi jakenacäpjjäyätwa. Ucat jupanacamp juyranacapamp catuntapjjta.",
                "11.": "Ucat Laman jakenacajj utjayäwipat uqhäm apakatäsinsa, jupanacajj marcar arjjatañataquejj thurtʼasisipcaquïnwa. Ucat uca juyranac Judear apayañampi catuntat jakenacampir Zarahemla oraker apayañampejj waquisïna.",
                "12.": "Ucat jucʼa urunacjjarojja, Laman jakenacajj take yanap catokañ suyäw chhaktayañ kalltapjjäna; ucat marcjj nanacan amparanacajjar catuyapjjetu. Ucat Cumeni marc catuñ munañanacajjar phokhapjjäyäta.",
                "13.": "Catuntat jakenacajjajja, walpachanïnwa. Nanacajj waljanïpchïyätsa, take chʼamamp jupanacar uñjapjjañajjaw wactʼapjjetu, jacañataquisa jiwañataquisa.",
                "14.": "Jupanacajj waljan waljaniw saytʼasipjjäna, kalanacamp lawanacamp cunatejj amparapar purcäns ucanacampiw nuwasipjjäna. Ucat uca nuwasipjjatap laycusti jupanacan nuwasïw catuntatjam catuyasitap khepatjja, nanacajj pä warank jil jupanacar jiwarayapjjta.",
                "15.": "Ucat nanacan jupanacar jiwayañajj waquisïna, jan ucajj espadanacajj catusin Zarahemla oraker irpañajj waquisiraquïna. Uqhämaraqui juyranacajj nanacataquiquiw utjäna, Laman jakenacat apakapcta uca juyranacanïcasasa.",
                "16.": "Ucat uqhäm llaquisiñan jicjjatasisa, uca nuwasïwin catuntatanacampejj janiw cunas lurañjamäcänti. Ucat Zarahemla oraker ucanac qhitañ amtapjjäyäta. Ucat jakenacajjat mä kawkhanir ajllisaw jupanacar uca catuntatanacajjatac lurañap wactʼäw churapjjäyäta, Zarahemla oraker sarañapataqui.",
                "17.": "Ucampis khepürojj jupanacajj cut-tanipjjänwa. Ucat nanacajj janiw uca catuntatanacat jupanacar jisctʼapcäyät-ti, cunalaycutejj Laman jakenacajj niyaw nanacjjar jaljjatapjjetütu; uca jakenacajj Laman jakenacan amparanacapat nanacar khespiyañataquiw ucspach cut-tanipjjatayna. Cunalaycutejj Ammoronajj jupanacarojja, juyranacamp wali chʼaman nuwasiri tamatomp apayatayna.",
                "18.": "Ucat Laman jakenacajj nanacar atipjañampïsipcän ucqhaw uca catuntatanacamp qhitat jakenacampejj purinipjjäna, ucat thurtʼasipjjäyäta.",
                "19.": "Ucampis nayan pä warank sojjta tuncan jucʼa tamajjajj ajjsarcañ chʼamampiw nuwasipjjäna. Jupanacajj Laman jakenac nayrakatan walpun saytʼasipjjäna, cawquïrinacatejj jupanacamp nuwasipcän ucanacarusti jiwayapjjänwa.",
                "20.": "Ucat jiltʼa nuwasiri tamajjajj khepar cut-tañampïsipcän ucqhaw, uca pä warank sojjta tuncanejj wal saytʼasipjjäna, chʼam catjjatapjjaraquïna.",
                "21.": "Jïsa, jupanacajj jaysasipjjänwa, take cuntejj satäcan ucarjamaw sum phokhapjjaraquïna; jupanacataquisti iyawsataparjamaw lurasïna. Nayasti mamanacajjajj ucanac yatichapjjet –sas sapquit uca arunacat amtasïyäta.",
                "22.": "Jichhajja, uca yokanacajjamp catuntatanac apir ajllit jakenacamp laycuw uqhäm wal atipapjjäyäta. Jupanacaw Laman jakenacar atipapjjäna, ucat Manti marcar alis-sutäpjjäna.",
                "23.": "Nanacasti Cumeni marcjj catusipcactwa, espadamp takpach tucqhañat khespipjjta. Ucampis walja jakenac aptʼapjjta.",
                "24.": "Ucat Laman jakenacan jaltatap khepatsti, ucspachaw nayajj chhojjriñchat jakenacajjar jiwatanac taypit apsuñatac arsta, chhojjrinacap kolljjatañataqui.",
                "25.": "Ucat pä warank sojjta tuncanijjatjja, pä patacaniw wil tucstayasisajj chʼam thayjtayasipjjäna. Ucampis Diosan sumätaparjama nanacan musphañajjcama, takpak nuwasiri tamatojjan timanacapan musphañapcamaraqui, janiw maynis jupanacat jiwquiti. Sapakat mayniw jupanacat walja chhojjrinacamp chhojjriñchataraquïna.",
                "26.": "Jupanacar imäwejj takpach nuwasiri tamajjatac muspharcañänwa. Jïsa, jupanacajj jacasipcaquïn ucqhajja, warank jilanacajjaw jiwarayatäna. Jupanacajj iyawsañ yatichatäpcän ucar jachʼa iyawsatap laycuw Diosan muspharcañ chʼamapamp imatäpjjäna. Ucajj chekpachaw sapjjt nanacajja. Asqui Diosan utjataparu, take qhititejj jan pächascaspa ucajja, Diosan muspharcañ chʼamapamp imatäspawa.",
                "27.": "Ucajj jupanacat parlcta ucanacan iyawsäwipänwa. Jupanacajj waynäpjjewa, amuyunacapasti thurtʼatawa, Diosaruw sapa cut alcatapjjaraqui.",
                "28.": "Ucat chhojjriñchat jakenacajjar uñjatajjata, nanacan jiwatanacajjs Laman jakenacan walja jiwatanacaps imantatajjatjja, Gidaruw jisctʼapjjta, Zarahemla oraker irpañapäcän uca catuntatanacata.",
                "29.": "Uca Gidajj uca oraker jupanacar irpañatac jakenacjjar ut-tʼayat jilïr capitanänwa.",
                "30.": "Acanacaw Gidan nayar arsut arunacapajja: Nanacajj catuntatanacajjampiw Zarahemla oraker sarañ kalltapjjta. Ucat Laman jakenacar uñchʼuquir qhitat ejercitonacasan uñakerinacapampiw jiquisipjjta.",
                "31.": "Jupanacasti sapjjetuwa: Laman jakenacan nuwasiri tamanacapajj Cumeni marca tokeruw sarapjje. Jupanacjjar jaljjatasaw marcasarojj tucqhapjjani.",
                "32.": "Ucat catuntatanacajjajj artʼäwinacap istʼasaw, kamas catupjjäna. Ucat nanacar kallcatapjjetu.",
                "33.": "Ucat kallcatäwip laycuw espadanacajjampejj jupanac contrajj saytʼasipjjta. Ucat mä kotpachaw espadanacajj-jjar jalcatapjjetu. Jilpachaw jupanacat jiwayatäpjjaraquïna, jiltʼirinacasti thac jistʼarasisaw, nanacat jaltapjje.",
                "34.": "Ucat jupanacajj jaltapcän ucqhajja, jan jicjjatcayaw nanacatac jaltapjje, ucat lakaw Cumeni marcar jutapjjta. Ucat jilanacajjar marc arjjatañan yanapañajjatac puripjjta.",
                "35.": "Ucat wastat timanacasan amparanacapat khespiyatätan. Diosan sutipajj qhuyapayatawa, cunalaycutejj jupaw jiwasar khespiyquist ucajja; jupaw aca jachʼa cun jiwasatac lurqui ucajja.",
                "36.": "Ucat naya Helamanajj Gidan uca arunacap istʼasajja, Diosan takpachan jan jiwañanacajjatac imatapat wali cusisiñan phoktʼatäyätwa. Nayasti iyawsaractwa, jiwarayatanacan Diosapan samaräwipar mantatapa."
            },
            "58": {
                "1.": "Ucatjja, Manti marc catuñ munapjjäyäta. Ucampis janiw cunjämats jucʼa tamanacampejj marcat mistsuyañjamäcänti, jupanacan nanacan ucapachcam luratanacajjat amtasitap laycu. Ucat janiw pucaranacapat sallkjasajj irpsuñjamäcänti.",
                "2.": "Jupanacajj nuwasiri tamajjat sipan jucʼamp waljanïtap laycusti, janiw pucarapar maqhatasajj jaljjatañ munapcäyät-ti.",
                "3.": "Ucat wastat catupcäyät uca orakenac imañatac jakenacajjar qhitañaw ucapachajj waquisïna. Ucat Zarahemla oraket jucʼamp jakenacamp juyranacamp catokañajjataquiw suyañajj waquisiraquïna.",
                "4.": "Ucatsti nayajj qhitanac orakejj-jjar sarayirir qhitäyäta, marcajjan camächäwinacapat yatjjatañapataqui. Ucat juyranac jucʼamp jakenac Zarahemla oraket catokañatac nanacajj suyapjjta.",
                "5.": "Ucampis uca suyañajj jucʼataquiquïnwa, cunalaycutejj Laman jakenacajj urutjam urutjam jucʼamp jakenacamp juyranacamp catokapjjaraquïna; uqhämaw uca pachan jicjjatasipjjäyäta.",
                "6.": "Uqhämaraqui Laman jakenacajj mä kawkhat mä kawkharuw nanac contrajj mistunipjjäna, chʼiqhi amuyump lurasin nanacar tucqhañ amtasa. Ucampis jupanacan jaltañ chekanacap pucaranacap laycuw jupanacampejj jan nuwasiñjamäcänti.",
                "7.": "Ucat uqhäm chʼaman jicjjatasisajja, walja phajjsiw suyapjjäyäta, mankʼat jiwarañampïñajjcamasa.",
                "8.": "Ucat nanacajj juyranac catokapjjta. Ucajj pä warank jaken nanacar yanapañapatac ejerciton apanitänwa. Uca yanapac catokapjjta, nanac pachpar arjjatasiñataqui, marcasan timanacapan amparanacapar puriñat arjjatasiñataqui. Ucatsti jan jactʼcay timamp nuwasiñataquïnwa.",
                "9.": "Ucat uca jan waltʼañanacata, jan ucajja, nanacar jucʼamp jan qhitanitapat janiw yatipcäyät-ti, Diosan taripäwinacapan atipatäñajjcam kʼala tucqhatäñajjcam orakesar mä cunjämats jutañapjjat ajjsarañ phoktʼatäpjjäyätwa.",
                "10.": "Ucat nanacar chʼamañchañapatac timanacajjan amparanacapat khespiyañapataquiw take chuymamp Diosat mayisipjjta. Uqhämaraqui chʼam nanacar churañapataqui marcanacajjs orakenacajjs yänacajjs jakenacajjar mankʼayañatac arjjatañanacajjataquiw mayisipjjaracta.",
                "11.": "Ucat Dios Tatitusajj nanacar khespiyapjjämaw satapamp tumpapjjetu. Jupajj chuymanacajjaruw sumancañamp phoktʼapjjetu. Nanacar jachʼa iyawsañ churapjjaraquitu. Uqhämaraquiw jupajj nanacar jupan khespiyatäñatac suyayapjjetu.",
                "12.": "Ucat nanacajj mä jucʼa yanap catokat nuwasiri tamajjampiw kamas catupjjta. Uqhämaraqui timanacajjar atipañ amtapjjta, uqhämaraqui orakenacajja, yänacajja, warminacajja, wawanacajja, antutäwijjar arjjatañ amtapjjaracta.",
                "13.": "Uqhäm take chʼamanacajjampiw Manti marcancapcän uca Laman jakenac contrajj sarapjjta; marca jacʼan wasar tokeruw chʼujlljam carpanacajj ut-tʼayapjjta.",
                "14.": "Ucat khepürojj Laman jakenacajj nanacan marca jacʼan wasar token thiyancatajj yatjjatapcän ucqhajja, jupanacajj uñakerinacap nanacan nuwasirinacajjan kawkhätapa, chʼamanïtap yatjjatañataquiw qhitsunipjjäna.",
                "15.": "Ucatsti, kawkhanïpctejj ucanacan jan chʼamanïpjjatajj uñjasajja, nanacamp nuwasir mistuniñataquiw waquichasipjjäna; mankʼañanac jan jarcʼantayasiñatac ajjsarasa. Janitejj mistunisin nanacamp nuwasipcaspa ucat jiwarayapcaraquitasp uca. Jupanacajj waljanïpjjatap laycojja, jan cunäcaspas uqhämac nanacar tucqhañ amuyapjjäna.",
                "16.": "Ucat nanacar nuwasiñ mistuñatac waquichasitap uñjasinjja, nayajj Gidaruw mä kawkha jakenacamp wasarar imantasiñapatac mayta. Uqhämaraqui Teomnerarojj mä kawkha jakenacamp wasarar imantasiyaracta.",
                "17.": "Gidamp jakenacapampejj cupëjjancapjjänwa, yakhanacasti chʼekäjjancapjjaraquïnwa. Ucat jupanacajj uqhäm imantasipcän ucqhajja, nayajj Laman jakenacan nuwasiñatac mistuñapatac chʼujlljam carpanacajj ut-tʼayapcäyät uca quipca chekan jiltʼa nuwasiri tamajjamp kamnokäyäta.",
                "18.": "Ucat Laman jakenacajj jachʼa nuwasiri tamapamp nanac contrajj mistunipjjäna. Ucat mistunipjjatapata, nanacjjar espadamp jaljjatañampïpcän ucapachaw nayampïpcän uca jakenacajjar wasar toker cut-tapjjañapatac mayta.",
                "19.": "Ucat Laman jakenacajj wali lakaw arctapjjetu, nanacar catjasin jiwayañ walpin munatap laycu. Ucat wasarar arctapjjetu, nanacasti Gidampin Teomnerampin taypip sarapjjäyäta; jupanacarusti janiw Laman jakenacajj amuyapcänti.",
                "20.": "Ucat Laman jakenacajj pasapcäna, jan ucajj Laman jakenacan nuwasiri tamapajj pascän ucqharuw, Gidamp Teomnerampejj jamas chekanacapat mistusaw, Laman jakenacan uñakerinacapar marcar jan cut-tañapatac jarcʼakapjjäna.",
                "21.": "Ucat ucanacar jarcʼakasinjja, marcaruw jalapjjäna, ucatsti, marc arjjatañatac jaytat arjjatirinacar jaljjatasaw tucqhapjjäna, ucat marc catuntapjjäna.",
                "22.": "Ucasti Laman jakenacan takpach nuwasiri tamap wasarar irpanucuyasitap laycuw luratäna. Mä kawkha arjjatirinacaquiw jan sarapcänti.",
                "23.": "Uqhämat Gidamp Teomnerampejj pucaranacap catupjjäna. Ucat nanacajj wasaranjam wal saratajjatjja, Zarahemla orak tokeruw sarapjjta.",
                "24.": "Ucat Laman jakenacajj Zarahemlar saratap amuyasipcän ucqhajja, jupanacar tucqhäwir irpañatac arustʼan utjatapat wal ajjsarapjjäna. Ucat jupanacajj wasarar cut-tañ kalltapjjäna, cawqui chekatejj jutapcän ucanjam sarasa.",
                "25.": "Ucat arumäjjänwa. Laman jake jilïr capitananacajja, Nefi jakenacan jaltatap laycojj karitäpcaspas uqhäm amuyasisaw, jupanacajj chʼujllanacap ut-tʼayasipjjäna. Takpach Nefi jakenacan nuwasiri tamapar alis-supcaspas uqhäm amuyasaw, Manti marcat jan cuns lupʼipcänti.",
                "26.": "Ucat arumtʼcän ucqhajja, nayajj jakenacajjarojj jan iquiyasaw Manti orak toker yakha saräwinjam irpta.",
                "27.": "Ucat uca arum saratajj laycuw khepürojj Laman jakenacarojj khepar jaytjapjjäyäta. Ucat jupanac nayrakataw Manti marcarojj puripjjta.",
                "28.": "Uqhäm arustʼäwimpiw Manti marc catupjjta, jan wil wartañampi.",
                "29.": "Ucat Laman jakenacan nuwasirinacapajj marca jacʼar purisaw nanacan jupanacatac waquichasitajj uñjapcän ucqhajja, wali muspharasa, wal ajjsarapjjäna, ucat wasarar jaltjjapjjäna.",
                "30.": "Ucat Laman jakenacan nuwasirinacapajj take ucsa toke orakenacat jaltjjapjjäna, ucampis walja warminacamp wawanacamp uca oraketjj apapjjaraquïna.",
                "31.": "Uqhämaraqui Laman jakenacan catut marcanacajj jichhajj nanacan catutäjjewa. Tatanacajjamp warminacajjamp wawanacajjampejj utanacaparuw cut-tapjje; Laman jakenacan catuntat apatäpqui ucanacaquiw jan cut-tapquiti.",
                "32.": "Ucampis nuwasiri tamanacajjajj ucatak marcanacar arjjatañataquejj jucʼaquiwa, ucatak catuntat orakenac arjjatañataquisa.",
                "33.": "Ucampis jiwasanacancän uca marcanac orakenac catuñajjcama, uca orakenacjjar atipayapquitu, uca Diosaruw alcatapjjta.",
                "34.": "Janiw yatipcti cunat-tejj gobiernojj jucʼamp jakenac jan qhitanipquit ucjja. Nanacar jutapquitu, uca jakenacas janiraquiw jucʼamp jakenac jan catokatajj yatipcaraquiti.",
                "35.": "Ucampis inas jumanacajj jan atipasin, jakenac ucsa toke orakenacar irpapjjsta; janiw nanacajj yatipcti. Uqhämäspajja janiw cuns arusiñ munapcti.",
                "36.": "Jan uqhämäcaspajja, nanacajj mä jaljtäwi gobiernon utjatapat ajjsarapjjta, uqhämat jucʼamp jakenac nanacar yanapir jan qhitanipjjatapata. Cunalaycutejj yatipjjtwa, qhitanipquit ucat jucʼamp waljanïpjjatapjja.",
                "37.": "Ucampis janiw cunäquisa. Nuwasiri tamanacajjajj tʼuqhäc-chisa, Diosan nanacar khespiyañaparuw iyawsapjjta, jïsa, timanacajjan amparanacapat khespiyapjjetani.",
                "38.": "Acajj tunca llätuncan mara tucuyanctanwa. Nanacasti orakenacas catupjjta; Laman jakenacasti Nefi orakeruw jaltjjapjje.",
                "39.": "Ammonan jakenacapan nayan wali sumaw –sas parlat yokanacapajj nayamp chicaw Manti marcancapjje. Tatituw jupanacarojj uywi, espadan jiwañat arjjati; janiw jupanacat maynis jiwayatäquiti.",
                "40.": "Ucampis walja chhojjrinac jupanacajj catokapjje; uqhämäcasasa, Diosajj jupanacar ucamp antutqui, uca antutäwin thurtʼasipjje. Jupanacasti sapüruw Dios Tatitupar amtasipjjapuni. Jupanacajj leyinacaparu, amtat munäwinacaparu camächitanacaparojj sapa cutiw phokhapjje; jutcani ucat yatiyäwinacar iyawsäwipajj chʼamaniwa.",
                "41.": "Jichhajj munat Moroni jilajja, cutsuyquistu, antutatar tucuyquistu, uca Dios Tatitusajj nayrakatapan jumar jan tucus impan. Uqhämaraqui nanacan utjañanacajjataquïcan, Laman jakenacajj aparapquistu take ucanac catupjjañamatac jupajj aca jakenacar qhuyapayas yanap-pan. Jichhajj kellkatajj tucuytwa; nayajj Alman Helaman yokapätwa."
            },
            "59": {
                "1.": "Ucat taripirinacan Nefi jakenacjjar sarayäwipan quimsa tunc marana, Moronejj Helamanan kellkatap catusin leecän uca khepatjja, jupajj waliquïñata, jïsa, Helamanan apakat orakenac wastat catuñatac wali sum luratapat wal cusisïna.",
                "2.": "Uqhämaraqui takpach jakenacaruw yatiyäna, jupajj ucanc-cän take ucsa toke orakenquir jakenacaparuw uc yatiyaraquïna, jupanacan cusisiñanacapataquiraqui.",
                "3.": "Ucat ucspachaw jupajj Pahoranar mä kellkat apayäna, Helamanaru, jan ucajj Helamanan nuwasiri tamanacapar chʼamañchañataqui, muspharcañjam wastat catuñatac yanapatäqui ucsa toke orakenac facilac imas arjjatañapatac jakenac tantachthapiyañap munasa.",
                "4.": "Ucat Moronejj uca kellkat Zarahemla oraker apaycän ucqhajja, jupajj yakha jiltʼir Laman jakenacan jupanacat marcanacs catut orakenacs catuñapatac mä arustʼäw lurañ kalltäna.",
                "5.": "Ucat Moronejj uqhäm Laman jakenacamp nuwasir sarañapatac waquichasiscän ucapachaw Moroni marcat, Lehi marcat, Morianton marcat, tantachthapitäpcän Nefia marcanc-cän uca jakenacajj Laman jakenacan jaljjatatäpjjäna.",
                "6.": "Jïsa, Manti oraket alisnucutäpcän uca Laman jakenacasa, ucsa tokenquir marcanacat alisnucutanacasa, purinipjjänwa, ucat ucsa oraken utjir jakenacampiw chicachasipjjäna.",
                "7.": "Ucat waljanïsina, sapür jucʼamp jakenac catokasaraquiw jupanacajj Ammoronan arupar jaysasajj Nefia jakenacjjar chhuctʼapjjäna. Jupanacasti walpin jupanacar jiwarayañ kalltapjjaraquïna.",
                "8.": "Jupanacan nuwasiri tamanacapan waljanïtap laycusti, Nefia marcat jiltʼir jakenacajj jupanacat jaltjjapjjaquïnwa; purinisinsti Moronin nuwasiri tamapampiw mayachasipjjäna.",
                "9.": "Jichhajja, Moronejj Nefia marcaru uca marc arjjatañatac yanapiri jakenac qhitatäpcaspas uqhäm amuyasina, Laman jakenacan amparanacapar marc jan puriyas arjjatañan jupanacat uc wastat aparañat jucʼamp facilaquïtap yatisaraqui, uca marc facilac arjjatasin catupcaspas uqhäm amuyäna.",
                "10.": "Ucat takpach nuwasiri tamap wastat catcän uca chekanacar arjjatañatac uscüna.",
                "11.": "Ucat Moronejj Nefia marcan apakatap uñjcän ucqhajja, jupajj walpin llaquisïna, jakenacan ñankhätap laycu, jilanacapan amparanacapar inas jalantapjjchiñäni –sasaw pächasiñ kalltaraquïna.",
                "12.": "Take jilïrinacapajj uqhämäpjjaraquïnwa. Jupanacajj Laman jakenacan jupanacar atipatap laycu, jakenacan ñankhätapat pächasisaw muspharapjjäna.",
                "13.": "Ucat Moronejj gobiernotaqui, jupanacan marcapan antutäwipan jan cunäcaspas uqhäm amuyasitapat colerasïna."
            },
            "60": {
                "1.": "Ucat jupajj wastat marcar sarayir Pahoranar kellkäna. Acanacaw jupan kellkat arunacapajja; siwa: Nayajj kellkatajj jilïr taripir orakjjar sarayir Zarahemla marcanquir Pahoranaruw kellkta. Uqhämaraqui aca nuwasïw sarayas irpañatac aca jakenac take ajllitanacaruw kellkaracta.",
                "2.": "Nayan mä jucʼa juchañchas jupanacar parlañajjataquiw utjitu. Jumanac pachpaw yatipjjta, jakenacar tantachthapiñataqui, jupanacar espadanac cimitarranac take cunayman casta nuwasiñ armanac laquiñataqui, Laman jakenacajj orakesar mantapcaspas take ucsa toke orakenacar Laman jakenac contra nuwasir qhitañatac ut-tʼayatamatjja.",
                "3.": "Jichhajja nayajj sapjjsmawa: Nayamp jakenacajjamp Helamanamp jakenacapampejj wali jachʼa tʼakhesïwinac tʼakhesipjjta. Nanacajj mankʼat umat take cunayman casta chʼajjmisis tʼakhesïwinac tʼakhesipjjta.",
                "4.": "Ucampis take ucanacatejj tʼakhesïwijjäspajja, janiw thuthusis wapuchasipquirist-ti.",
                "5.": "Ucampis marcas taypin wali jachʼän jiwarayäwejja. Warank warankanacaw espadan jiwarayatäpjje. Jumanacatejj nuwasiri tamanacajjar yanapañ chʼam churapjjasamänjja inas jan uqhamäc-chisapänti. Jumanacan nanacar jaytjatanacamajj jachʼawa.",
                "6.": "Ucat jichhajj nanacajj cunat-tejj uca jachʼa jaytjañajj utjcän uc yatiñ munapjjta. Nanacajj jumanacan jan cun amuyas utjäwiman cunätapat yatiñ munapjjaracta.",
                "7.": "Timanacamajj jumanac muytatanacar jiwayapqui ucapachajj jan cun amuyasin sarayäw konuñanacamar konupjjasmati? Jupanacajj warank warank jilanacamar jiwarayapqui ucapachajja –",
                "8.": "Jïsa, jumanacan jupanacar arjjatañam suyapctam ucanacaru, jïsa, jupanacar yanapañamatac ut-tʼayapctam ucanacaru, jïsa, jumanacajj nuwasiri tamanac jupanacar chʼamañchañatac qhitapjjasamäna, warankanacar espadat khespiyiri.",
                "9.": "Ucampis ucajj janiw takpachäquiti: Juyranacamjj jupanacar jarcʼakapjjta, waljanin nuwasis wil tucstayasis jiwañapcama, aca jakenacar arjjatañatac jachʼa munatanacap laycu. Jupanacajj mankʼat jiwañampïscän ucapachaw ucanac lurapjje, jumanacan jupanacar jaytjatam laycu.",
                "10.": "Jichhajja, munat jilanaca, cunalaycutejj munatäpjjañamawa; jumanacajj aca marcan waliquïñapatac antutäwipatac jucʼamp jan karis amtayasipjjañamänwa. Ucampis jumanacajj jupanacaruw jaytjapjjta, warankanacan wilapan pʼekenacamjjar cutsuyañatac jutañapcama. Cunalaycutejj takpach artʼäwinacapajj tʼakhesïwinacapampejj Diosan yatitawa.",
                "11.": "Sarayäw konuñanacamar konusa, Diosan sinti sumätap laycu jan cun luras jupan jumanacar khespiyañap amuyapjjasmati? Uqhäm amuyapjjstajja, amuyatamajj inamayaquiwa.",
                "12.": "Walja jilanacamar jiwarayañajj jupanacan ñankhätap laycücaspas uqhäm amuyapjjtati? Nayajj sapjjsmawa: Uqhäm amuyapjjstajja, inamayaw amuyatamajja. Nayajj sapjjsmawa: Waljaniw espadan jiwayatäpjje. Ucasti jumanacaruw juchañchapjjtam.",
                "13.": "Cunalaycutejj Tatitojj asqui jakenacan jiwayatäñap antuti, chekapar uñjañapamp taripäwipampejj ñankha jakenacjjar puriñapataqui. Uqhämasti, asqui jakenacan jiwapjjatap laycu, chhaktapjjatapjj janiw amuyapjjañamäquiti, antisas jupanacajj Dios Tatitupan samaräwiparuw mantapjje.",
                "14.": "Jichhajj nayajj sapjjsmawa: Aca jakenacan sinti jayrasitap laycu, jïsa, jan amuyump jaytanucutap laycu, gobiernosan jayrasiñamp jan yäkasiñamp armasitap laycu, jilanacapar anchapun apanucutap laycu, jïsa, jiwayatäpcän uca jilanacapar jaytanucutap laycu, Diosan taripäwinacapan aca marcar puriñapat wal ajjsarta.",
                "15.": "Cunalaycutejj pʼekesan nayrakat kalltcän uca ñankhajj janitejj utjcasapänjja, timanacasar jan jiwasanacjjar chʼam catuñapataquejj saytʼasipjjasänwa.",
                "16.": "Janitejj jiwasanac taypinquir nuwasïwejj utjcasapänjja, janitejj uca jiwasanac taypin walja wil wartayir pʼekechir jakenacajj utjcasapänjja, jiwasanac puratejj yakhachasiñat sipan mayachthapisisäna cunjämtejj nayra pachanacajj chʼamamp mayachasipctan uqhäma, janitejj pʼekechir jakenacan jiwasanacar chʼamamp sarayañamp munañajj utjcasapänjja, jupanacatejj jiwasanacjjar wali wil wartaycän uca espadanacap aptasiñap lanti antutäwisar chekapäs jiwasanacamp mayachasis timanacasjjar sarapjjasapänjja, jiwasanacatejj Tatitun chʼamapan jupanacjjar sarapjjsnänjja, timanacasar alis-supjjasänwa, cunalaycutejj jupan arupar phokhañarjam luratäsapänwa.",
                "17.": "Ucampis jichhajja, Laman jakenacajj jiwasanacjjar jutasin orakenacas catuntasipjje. Jakenacasaruw espadamp jiwarayapjjaraqui; warminacasarus wawanacasarus jiwarayapjjewa, ucatsti walja catuntatanac apapjjaraqui, take cunayman tʼakhesïwimp jupanacar tʼakhesiyasa. Ucasti chʼamamp sarayañamp munapqui uca pʼekechir jakenacan jachʼa ñankhätap laycuwa.",
                "18.": "Ucampis cunats ucjjat jucʼamp sañajjajja? Jumanac pachpajj inas chʼamanïñ jakenacäsipcsta, janiw nanacajj ucjj yatipcti.",
                "19.": "Jan ucajja, marca taypincatam laycut arjjatirimp muyuntatätam laycuch mankʼañamp jakenacamp jan apayanipquista, ejercitonacajjar chʼamañchañataqui?",
                "20.": "Dios Tatituman camächitanacap armasipjjtati? Awquinacaman mitʼanïtapat armasipjjtati? Timanacaman amparanacapat walja cut khespiyatätanacasat armasipjjtati?",
                "21.": "Jan ucajja, sarayäw konuñanacamar konupcän ucqhajja, Tatitojj jiwasatac utjayqui ucamp jan cuns lurapcañän ucajja, Tatitun jiwasanacar khespiyañap amuyapjjtati?",
                "22.": "Warankanacajj orak thiyanacan espadamp jiwquipana, chhojjriñchatäpqui wil tucstayasipquipant alekac jan cuns luras konupjjäta, warankanaca, jïsa, warank warank jan cun luras konurinacamp muyuntatäsa?",
                "23.": "Uqhäm ucanac konur jan cun lurir uñjapct ucqhajja, Diosajj jan juchan jumanacat amuycaspas uqhämt amuyapjjta? Nayajj jumanacar janiw uqhämäquit sapjjsmawa. Nayrakatajj vaso mankhäjjaw kʼomachatäni, ucat ankajjajj kʼomachataraquïni –sas Diosan satapat amtasipjjañam nayajj munta.",
                "24.": "Janitejj luratanacamat cutiquipstapcäta, ucatsti kʼaphaptasin juyranacamp jakenacamp nanacarus Helamanarus apayanipquitäta, cawquïr orakenactejj jupajj cutekayasqui uc catjjäsiñataqui, nanacasti, cawquïr chekanacatejj janïr amparasancqui ucanac cutsuyjjañataqui. Waquisiniw Laman jakenac contra jan jucʼamp nuwasjjañasajja, jiwasanacan vasos mankhäjj kʼomachañascamajja, jïsa, gobiernosan jachʼa pʼektʼäwipar kʼomachañascama.",
                "25.": "Janitejj kellkatajjar yäkapcätajja, nayaru cheka antutäw munäw uñstayapquitätajja, nuwasiri tamanacasar chʼamañchañatac jan chʼamtʼapcätajja. Janitejj utjañapatac juyr jupanacar churapcätajja, nayajj mä kawkha antutat jakenacajj acsa toke oraker arjjatañataquiw jaytä; nayasti Diosan chʼamaps qhuyapayäwinacaps jupanacampiw jaytaraquï, take yakha chʼamanacan jupanacjjar jan cuns lurañapataqui.",
                "26.": "Jupanacan wali jachʼa iyawsäwipa, tʼakhesïwinacapan llampʼütap laycu.",
                "27.": "Nayasti jumanac contraw jutä. Ucat jumanac taypintejj antutäw munirinacajj utjaspajja, jïsa, mä llipjta antutäwics munaspajja, nayajj jumanac taypin ojjöwinac utjayä, chʼamamp sarayäwimp munirinacan chhaktañapcama.",
                "28.": "Janiw nayajj chʼamamats sarayäwimats ajjsarcti, antisas Diosajjaruw nayajj ajjsarta, Uqhämaraquiw jupan camächitanacaparjam nayajj espadajj marcajjar arjjatañatac apt-ta. Jumanacan ñankhätam laycuw uca takenac aptʼapjjtanjja.",
                "29.": "Jichhajja, janitejj marcamampir wawanacamampir arjjatañatac saytʼapcätajja, chekapar uñjañan espadapaw jumanacjjar aytatäni. Ucasti jumanacjjar purisaw kʼala tucqhatäñamcam sartʼapjjätam.",
                "30.": "Nayajj jumanacat yanap suyta. Janitejj yanapapquitätajja, nayajj jumanac contraw sartä, jïsa, Zarahemla orakeruw jutä, ucat espadampiw jawkʼarapjjäma, aca jakenacan antutäwipan nayrakatar saräwipan jucʼamp jarcʼañamatac jan chʼamanïñamataqui.",
                "31.": "Tatitojj janiw jacayapcätamti, ñankha luräwinacam jachʼaptañaps muncaniti, asqui marcapar tʼunjapjjañamataquejja.",
                "32.": "Jumanacajj amuyapjjtati, Tatitun jumanacar khespiyañapa, Laman jakenacarusti juchañchañapa? Laman jakenacan awquinacapan saranacapan uñisisiñ utjayquipana. Jïsa, qhitinacatejj jiwasanacat sarakapquistu ucanacaw jucʼampir ucanacjj puriyapjje. Ucampis jumanacan ñankha luräwinacamajja, jila jil tucuñat juti, acapachan jachʼar aptatäñ cunayman munir chuymat jutaraqui.",
                "33.": "Jumanacajj Diosan leyinacapar pʼaquitamjj ucanacar tʼustʼjatam yatipjjtawa. Tatitojj nayaruw situ: Sarayirinacatac ut-tʼayapcta ucanacatejj juchanacapata, ñankha luräwinacapat jan cutiquipstapcanejja, jupanacamp nuwasiriw saräta.",
                "34.": "Jichhajja, naya Moronejj Diosajjan camächitanacapar phokhañatac lurat arsüwijjarjam lurañajjawa. Ucat nayajj jumanacan Diosan arupar chʼamamp catuñanacamjja, nayampir Helamanampir juyranacamp jakenacamp lak apayanipjjañam munta.",
                "35.": "Ucat janitejj uc lurapcätajja, nayajj lakaw jumanac contrajj jutä. Cunalaycutejj Diosajj nanacan mankʼat jiwañajj janiw muncaniti. Ucat jupajj jumanacan mankʼamata, espadampic-chinisa, churapjjetaniwa. Jichhajj Diosan arupar phokhapjjam.",
                "36.": "Nayajj Moroni jilïr capitanamätwa. Janiw chʼaman cancañ thakcti, antisaw uc apakañ munta. Janiw oraken wakaychäwinacap muncti, antisas Diosajjan jachʼar aptatäñapa, marcajjan antutäwip waliquïñap munta. Uqhäm kellkatajj tucuyta."
            },
            "61": {
                "1.": "Ucat Moronin jilïr sarayir kellkat apayatapat mä jucʼa pacharojj, jupajj Pahoran jilïr sarayirit kellkat catokäna. Acanacaw catokat arunacajja:",
                "2.": "Naya aca oraker jilïr Pahoran sarayirejja, aca arunac Moroni nuwasiri tamatac jilïr capitanar apayta. Nayajj juma Moroniruw sisma: Janiw tʼakhesïwinacamat cusiscti, antisas ucanacajj chuymajjarojj wal llaquisiyi.",
                "3.": "Ucampis tʼakhesïwinacamat cusisirinacajj utjiwa, jupanacasti nayar antutat jakenacäpqui uca jakenacajjaruw kallcatapjjetu. Uca kallcatirinacasti waljapuniwa.",
                "4.": "Taripäw konuñ nayat aparañ munapquitu ucanacaw aca jachʼa ñankh luririnacajja. Jupanacajj walja alek jachʼar aptir arunac arsusaw walja jakenacan chuymanacap irpakapjje; ucasti jiwasanac taypirojj jachʼa tʼakhesïw apanini. Jupanacaw juyranacasjj catjjäsisipjje, antutat jakenacarusti jan juman uc jutapjjañapataquiw amtayapjje.",
                "5.": "Jupanacasti nayarojj alis-supjjetuwa. Nayasti Gedeon orakeruw take nayamp jutañ munirinacamp jalt-ta.",
                "6.": "Nayasti acsa toke oraker yatiyäw apayta. Sapüruraquiw tam tama jakejj puriniraqui, marcaparu antutäwipar arjjatañ armanacap aptasa, nanacar tucqhañ munapjjatapat cut-tayañataqui.",
                "7.": "Jupanacan wal nanacar jutatap laycojja, kallcatirinac contra nuwasiñataquiw saytʼasipjjta. Jupanacasti nanacar ajjsarapjjetuwa, ucat nanacamp nuwasir mistuniñ ajjsarapjje.",
                "8.": "Jupanacajj Zarahemla orake, jan ucajj Zarahemla marc catuntasipjje. Ucatsti pä pʼekechir ajllisipjje. Jupasti Laman jakenacan pʼekechiriparuw mä kellkat apayi, jupamp mayachasiñatac amtäw lurasa. Uca amtäwipana, jupajj Zarahemla marc imañatac jaysi; ucas Laman jakenacarojj jiltʼir orakenac catuntañ yanapcaspas uqhäm amuyasa, ucatsti aca jakenacajj Laman jakenacan atipatäpcän ucqhajja, jupan jupanacjjar pʼekechirjam uscutäñap amuyi.",
                "9.": "Jumajj kellkatamanjj nayar tokesistawa, ucampis ucajj janiw cunäquisa, janiw nayajj ucat colerascti. Antisas chuymaman jachʼätapat cusista. Naya Pahoranajj janiw jakenacjjar chʼamanïñ muncti. Jan ucasti, taripäw konuñac catjjäsiñ munta, marcajjan antutäwipamp cunatejj wactʼqui ucanacamp imañac muntjja. Diosajj ucan antutapquistu uca antutäwin chuymajjajj thurtʼata.",
                "10.": "Jichhajja, nanacajj wil wartañcamaw ñankhanacjjar thurtʼasipjjä. Laman jakenacajj quipca orakepan kamapjjaspajja, janiw jupanacan wilap wartapquirist-ti.",
                "11.": "Jilanacajjatejj jan kallas espad nanac contra jan aptapcaspajja, janiw jupanacan wilap wartapquirist-ti.",
                "12.": "Diosan chekapar uñjañatac waquisispajja, jan ucajja, jupatejj ucatac camächit churapjjetaspajja, yucurjamaw mitʼaniptayasipjjerista.",
                "13.": "Ucampis janiw timanacasar jaysañatac camächit churapquistuti. Antisas jupar alcatañasataquiw camächit churistu, ucat jupajj khespiyapjjestani.",
                "14.": "Uqhämasti munat Moroni jilajja, ñankhar thurtʼasiñäni. Cawquïr kallcatäwinac chʼajjwäwinacjam ñankharutejj arunacasamp jan thurtʼascsnajja, antutäwis imañataqui, jachʼa iglesiasan qhuyapayäwipat cusisiñasataqui, Cutsuyir Diosasan munäwipar cusisiñasatac espadanacasamp saytʼasiñäni.",
                "15.": "Ucat mä kawkha jakenacamp jancʼay jutam. Jiltʼirinacsti Lehimpin Teancumampin sarayatäñapatac jaytanim. Ucat Lehir Teancumar chʼam churam ucsa toke oraken Diosan Ajayuparjam nuwasïwir sarayañapataqui; ucasti jupanacanquir antutäw Ajayuraquiwa.",
                "16.": "Nayajj mä kawkha juyranac apayanipjjsma, juman jutañamcan jan tucusiñanacapataqui.",
                "17.": "Acar jutasasti, waquisirïc uca nuwasiri tama tantachthapim. Ucat jiwasajj uca kallcatirinacjjaruw Diosasan chʼamapamp jiwasancqui uca iyawsäwirjamajj lak sarañäni.",
                "18.": "Ucat Zarahemla marc catuntañäni, Lehir Teancumar jucʼamp juyranac apayañasataqui. Jiwasajj Tatitun chʼamapampiw jupanacjjar sarasin uca jachʼa ñankha luräwinac tucuyañäni.",
                "19.": "Jichhajja, Moroni, nayajj kellkatam catokasajj cusistwa. Cunalaycutejj janiw cuns lurirjamäcäyät-ti, jilanacasamp nuwasir sarañajjan asquïtaps jan asquïtaps jan yatisaw llaquisïyäta.",
                "20.": "Ucampis jumajj sistawa: Janitejj jupanacajj cutiquipstapcanejja, Tatitojj jupanacamp nuwasir sarañataquiw camächit churitu.",
                "21.": "Lehir Teancumar Tatitun chʼamañcham, jupanacar jan ajjsarapjjpat sam. Diosaw jupanacarojj khespiyani. Jïsa, uqhämaraqui take qhitinacatejj thurtʼasipqui, cuna antutäwintejj Diosajj antutat tucuyqui ucana. Jichhast munat Moroni, jilajjar kellkatajj tucuyta."
            },
            "62": {
                "1.": "Ucat Moronejj uca kellkat catokcän ucqhajja, jupan chuymapajj kamas catusaw wali jachʼa cusisiñan phoktʼatäna, Pahoranan chekapätapa, marcapan antutäwipar jan cʼari jakëtap laycu.",
                "2.": "Ucampis Pahoranar taripäw konuñat alis-supcän ucanacan ñankha luräwinacapat walpin llaquisiraquïna. Chekpachaw marcap contra Diosap contrajj kallcatapcän ucanac laycojj llaquisïna.",
                "3.": "Ucat Moronejj Pahoranan munañaparjamaw mä kawkha jakenac irpäna, Lehir Teancumar jiltʼir nuwasiri tamapatac sarayäw churasa, Gedeon orak uñcatat sarantäna.",
                "4.": "Jupasti antutäw wiphaljja, cawqharutejj mantcän ucqhan aytäna. Ucat Gedeon oraker sarcasajja, kawkha jakenactejj anthapirjamäcän ucanac apthapïna.",
                "5.": "Ucat warankanacaw wiphalapar jutapjjäna. Jupanacasti jan mitʼaniptatäñanacapataquiw antutäwipar arjjatañatac espadanacap aptapjjäna.",
                "6.": "Ucat Moronejj tantachthapcän ucarjamaw sarir jakenac tantachthapisin Gedeon oraker purïna. Ucat jupan jakenacapamp Pahoranan jakenacapamp mayachasaw, jupanacajj wali chʼamanir tucupjjäna. Antutat jakenacar Zarahemla oraket alis-scän uca orak catupcän uca kallcatirinacan Pacus pʼekechiripan jakenacapat sipan jucʼamp chʼamaniruw tucupjjäna.",
                "7.": "Ucat Moronimp Pahoranampejj nuwasiri tamanacapamp Zarahemla oraker sarapjjäna; ucansti marcaruw chhuctʼapjjäna, Pacusan jakenacapasti nuwasiriw mistunipjjäna.",
                "8.": "Ucat Pacusajj jiwayatänwa; jakenacapasti catuntayasjjapjjaraquïnwa. Pahoranasti taripäw konuñaparuw wastat kontʼayatäna.",
                "9.": "Ucat Pacusan jakenacapamp catuntatäsin carcelar jakontat pʼekechir jakenacampejj leyirjam taripatäpjjänwa. Ucat jupanacajj leyirjam jiwayatäpjjänwa. Jïsa, Pacusan jakenacapamp pʼekechir jakenacampejj qhitinacatejj marcapar arjjatir armanac jan aptañ munapcäna, jan ucasti jupa contra nuwasipcän ucanacajj jiwayatäpjjänwa.",
                "10.": "Ucat marcapar sum arjjatañataquiw uca leyir wali sum phokhañajj waquisir tucüna. Uqhämaraqui qhitinacatejj antutäwipar jaychasir jicjjatatäcän ucanacajja, leyirjamaw lak jiwayatäna.",
                "11.": "Uqhäm taripirinacan Nefi jakenacjjar sarayäwipan quimsa tunc marajj tucusïna. Moronimp Pahoranampisti Zarahemla oraker quipca jakenacap taypin sumancañ cut-tayasa, antutäwipar jan chekapäpcän take ucanacaruw jiwayapjjäna.",
                "12.": "Ucat taripirinacan Nefi jakenacjjar sarayäwipan quimsa tunc mayan maran kalltäwipan Moronejj ucspachaw Helamanar juyranac apayayasin sojjta warank jaken nuwasiri tamar ucsa toke orakenacar arjjatir yanapir qhitäna.",
                "13.": "Uqhämaraqui sojjta warank jaken ejercitomp juyranacamp Lehin Teancuman nuwasiri tamanacapar apayaraquïna. Ucanacasti Laman jakenac contra oraker chʼamañchañataquiw luratäna.",
                "14.": "Ucat Moronimp Pahoranampejj Zarahemla oraken walja jakenac jaytasin, Nefia marcar walja jakenac irpäna, Laman jakenacar uca marcat jakonucuñatac may chuymtʼasa.",
                "15.": "Ucat jupanacajj uca oraker sarasipcän ucqhajja, Laman jakenacan wali chʼaman ejercitopampiw jicthaptapjjäna. Jupanacatsti waljanir jiwayasaw juyranacapa, nuwasiñanacap aparapjjäna.",
                "16.": "Ucat jupanacar catuntatapatjja, jan jucʼamp Nefi jakenac contra nuwasiñ armanacap aptañatac arsüwiruw mantayapjjäna.",
                "17.": "Ucat uca arsüwir mantayatapatjja, Ammonan jakenacapampiw utjir jupanacar qhitapjjäna. Uca jan jiwayatanacasti niyapun pusi warank jakënwa.",
                "18.": "Ucat jupanacar qhitasinjja, Nefia oraker sarasipcaquïnwa. Ucat Nefia marcar purisajja, Nefia marc jacʼa Nefia pampanacapan chʼujlljam carpanacap ut-tʼayapjjäna.",
                "19.": "Jichhajja, Moronejj uca Laman jakenacan pampanacar jupanacamp nuwasir mistuñap munäna. Ucampis Laman jakenacajj wali kamasan jakëtap yatisina, waljanïtap uñjasaraquiw, jupanacamp nuwasir mistuñ ajjsarapjjäna. Ucat ucürojj janiw nuwasipcänti.",
                "20.": "Ucat arumtʼcän ucqhajja, Moronejj arum chʼamacan sarasaw, Laman jakenacan nuwasiri tamapajj marcan cawqhawjar utjnokatap yatjjatiriw perka patar maqhatäna.",
                "21.": "Ucat jupanacajj mantäw jacʼana, inti jals tokencapjjänwa, jupanacasti takeniw iquirasipcäna. Ucat Moronejj, nuwasiri tamapajj cawqhanc-cäntejj ucqhar cut-tasaw wali thuru phalanacamp maqhatañanacamp perka patat perka mankhar warcurant-tañataquiw mäc waquichayäna.",
                "22.": "Ucat Moronejj jakenacapar sarayasaw perka patar maqhatayäna. Ucat Laman jakenacajj nuwasiri tamanacapamp jan utjapcän uca inti jalant toke marcawjitar warcurant-tayaraquïna.",
                "23.": "Ucat takpachaniw arumjarojj thuru phalanacapamp maqhatañanacapamp marcar warcurant-tapjjäna. Ucat willjta tokerojja, takpachaniw marca mankhancapjjäna.",
                "24.": "Ucat Laman jakenacajj iquit sartapcän ucqhajja, Moronin nuwasirinacapan perkanac mankhancatap uñjasajja, wali ajjsarasapuniw mantäw chek mistusajj jaltjjapjjäna.",
                "25.": "Ucat Moronejj jupanacan jupa nayrakatat jaltatap uñjasinjja, jakenacapar jupanacjjar qhitjjatasaw waljanir jiwarayäna. Walja yakhanacarusti muyuntasaw catuntapjjäna. Jiltʼirinacasti lamar iran thiyanc-cän uca Moron orakeruw jaltapjjäna.",
                "26.": "Uqhäm Moronimp Pahoranampejj Nefia marca, jan mayni jakeps chhaktayas catupjjäna; ucampis walja Laman jakenacaw jiwarayatäna.",
                "27.": "Ucat walja catuntat Laman jakenacajj Ammonan jakenacapamp mayachasisin antutat jakenacar tucuñ munapjjäna.",
                "28.": "Ucat cawquïrinacatejj munapcän ucanacarojja, munäwinacaparjamaw churatäna.",
                "29.": "Ucat takpach Laman jake catuntatanacajj Ammonan jakenacapamp mayachasisaw wal trabajañ kalltapjjäna; yap yapuchasa, take cunayman yarananac phawasa, take casta uywa tamanac uywasa. Uqhämat Nefi jakenacajj jachʼa llaquisïw jupanacat apakasipjjäna; jïsa, take catuntat Laman jakenacat antutasitäpjjäna.",
                "30.": "Ucat Moronejj Nefia marc catutapatjja, walja catuntatanac cat-thapisa, Laman jakenacan nuwasiri tamanacap wal jiscʼaptayasa, walja Nefi jake catuntatanac antutayasa, jupan nuwasiri tamapar wal jiljjatayasaw Moronejj Nefia oraket Lehi oraker saräna.",
                "31.": "Ucat Laman jakenacajj Moronir jupanac contra jutir uñjasajja, wastat ajjsarasaw Moronin nuwasiri tamap nayrakatat jaltjjapjjäna.",
                "32.": "Ucat Moronimp nuwasiri tamapampejj jupanacar marcat marcaru, Lehimp Teancumamp jiquisiñapcam arctapjjäna. Ucat Laman jakenacajj Lehimpit Teancumampit lamar iran thiyanacan Moroni oraker puriñapcam jaltjjapjjäna.",
                "33.": "Ucat Laman jakenacan nuwasiri tamanacapajj Moroni oraken mayaruquiw tantachthapisipjjäna, Ammoron Laman jakenacan pʼekechiripasti jupanacampiraquïnwa.",
                "34.": "Ucat Moronimp Lehimp Teancumampejj nuwasiri tamanacapampiw Moroni orak muytir thiyanacana, aynach token wasar ucsa thiyanacana, inti jals token wasar ucsa thiyanacan Laman jakenacar muyuntañapcam utjnokapjjäna.",
                "35.": "Uqhäm arumjarojj utjnokapjjäna, cunalaycutejj Nefi jakenacamp Laman jakenacampejj saräwin jayätap laycojj karitäpjjänwa. Ucat jupanacajj janiw arumajj cun lurañs amuyapcänti, jan ucajja Teancumaquiw arum lurañ amuyäna. Jupajj Ammoronatac wali coleratapunïnwa. Uca jachʼa jaya Nefi jakenacamp Laman jakenacamp wal nuwasiyir wil wartayir machʼa puriyir nuwasïwjj Ammoronampin Amaliquia jilapampin puriycaspas uqhäm jupajj amuyasïna.",
                "36.": "Ucat Teancumajj colerasisaw Laman jakenacajj utjnokapcän ucar saräna, ucatsti, marca perkanjam warcurant-täna. Ucatsti, jupajj phalamp mäwjat mäwjar pʼekechir jicjjatañcamaw saräna. Ucat uara lawamp jupar jaktasaw lloko jacʼat chhokontäna, ucampis janïr pʼekechirejj jiwcän ucqhaw, lokeripar pʼarjjtayäna; jupanacasti Teancumar arctasaw jiwayapjjäna.",
                "37.": "Ucat Lehimp Moronimpejj Teancuman jiwatapat yatjjatasajj walpun llaquisipjjäna, cunalaycutejj jupajj marcapatac kamasamp nuwasisajj antutäwin cheka amigopänwa. Jupasti walja sinti jachʼa tʼakhesïwin tʼakhesiraquïna. Ucampis jupajj jiwatänwa, takpach orakenquirinacjamaw sarjjäna.",
                "38.": "Ucat khepürojj Moronejj Laman jakenacjjaruw saräna, jupanacasti waljanirupuniw jiwarayapjjäna; jupanacarusti uca oraket alisnucupjjaraquïnwa, Laman jakenacasti, jaltjjapjjänwa, ucatsti janiraquiw Nefi jakenac contrajj ucapachan cut-tanipcänti.",
                "39.": "Uqhäm taripirinacan Nefi jakenacjjar sarayäwipan quimsa tunca mayan marajj tucusïna. Uqhäm jupanac taypin nuwasïwinacasa wil wartäwinacas machʼanacas tʼakhesïwinacas walja maraw utjäna.",
                "40.": "Jiwayäwinacas chʼajjwanacas kallcatäwinacas take cunayman ñankha luräwinacaw Nefi jakenac taypin utjaraquïna. Ucampis asquinacataqui, jïsa asquinacan Diosat mayisïwinacap laycuw jupanacajj jan tucqhatäpcänti.",
                "41.": "Ucampis Nefi jakenacamp Laman jakenacamp nuwasïwin jayätap laycojja, waljaniw chʼollkheptapjjäna, nuwasïwin wali jayätapata. Waljaniraquiw tʼakhesïwinacap laycu llampʼuptasa, wali llampʼu chuymanïñcam Dios nayrakatan llampʼuptapjjäna.",
                "42.": "Ucat Laman jakenac jacʼa orakewjitanacar thurtʼasiñatac chʼamanïñapcam Moronin chʼamañchatapatjja, jupajj Zarahemla marcaruw cut-täna, Helamanasti quipca tuti orakeparuw cut-taraquïna. Wastataw Nefi jakenac taypin sumancañajj ut-tʼayatäna.",
                "43.": "Ucat Moronejj nuwasiri tamanacapar sarayäwjj Moronia sat yokapan amparanacaparuw catuyäna. Jupasti quipca utaparuw jiltʼir urunacap sumancañan kamañatac sarjjaraquïna.",
                "44.": "Pahoranasti taripäw konuñaruw cut-täna, Helamanasti jakenacar Diosan arup yatiyäw wastat catjjarüna, walja nuwasïwinac chʼajjwanac laycojja, waquisïn iyawsiri tamar uchañajja cunjämatejj waquisqui uqhäma.",
                "45.": "Ucat Helamanamp jilanacapampejj jakenac taypir sarasaw Diosan arup wali chʼamamp walja jakenacar ñankha luräwinacapat iyawsayañcam yatiyapjjäna. Uca iyawsatap laycuw jupanacajj juchanacapat cutiquipstasin Dios Tatitupan sutipar bautisasipjjäna.",
                "46.": "Ucat jupanacajj Diosan iyawsiri tamap wastat uc-chʼpach oraken ut-tʼayapjjäna.",
                "47.": "Ucat leyejj asquichataraquïnwa; taripirinacamp jilïr taripirinacampejj ajllitäpjjaraquïnwa.",
                "48.": "Nefi jakenacasti wastat uca oraken jachʼaptaña, miratatasin wali jachʼa chʼamanir uca oraken tucuñ kalltapjjaraquïna; jupanacasti wal kamiriptañ kalltapjjäna.",
                "49.": "Ucampis kamirïcasasa, chʼamanïcasasa, jachʼaptäwipampisa, uñjcatajj janiw jachʼa jachʼa tucupcänti. Janiraquiw Dios Tatitupar amtasiñatac cʼachhäpcaraquïnti. Antisas jupa nayrakatan chuymanacap walpin llampʼuptayasipjjäna.",
                "50.": "Jupanacajj Tatitun wali jachʼanac jupanacatac luratap amtasipjjäna. Jupan jupanacar jiwañata, catuntatäñata, carcelanacata, take cunayman tʼakhesïwinacat khespiyatapata, timanacapan amparanacapat khespiyatap amtasipjjaraquïna.",
                "51.": "Jupanacasti Dios Tatituparuw sapa cut mayisipjjaraquïna. Ucat Tatitojj aruparjamaw jupanacar bendicïna, jupanacan uca oraken chʼamanir tucusin jachʼaptañanacapataqui.",
                "52.": "Uqhämaw takpach ucanacajj luratäna. Ucat taripirinacan Nefi orakenacjjar sarayäwipan quimsa tunca pheskan maran Helamanajj jiwjjäna."
            },
            "63": {
                "1.": "Ucat taripirinacan Nefi jakenacjjar sarayäwipan quimsa tunc sojjtan maran kalltäwipana, Siblonajj Alman Helamanar catuyat kollan cunanac catüna.",
                "2.": "Siblonajj asqui jakënwa, wali sum Dios nayrakatan sarnakäna. Jupasti sapa cut asc lurasaw, Dios Tatitupan camächitanacapar phokhäna. Jilapasti quipc luraraquïna.",
                "3.": "Ucat Moronejj jiwjjaraquïna. Uqhämaw taripirinacan sarayäwipan quimsa tunc sojjtan marajj tucusïna.",
                "4.": "Ucat taripirinacan sarayäwipan quimsa tunc pakallkon maran kalltäwipana, walja chachanacajj pheska warank pusi patacan jaqhutäsina, warminacapamp wawanacapamp Zarahemla oraket mistusaw, alay toke oraker sarapjjäna.",
                "5.": "Ucat Hagotajj wali chʼiqhi jakësaw, wali jachʼa barco luräna, Jilarquir orak thiyanacan Chʼusa jaytanucut orak ucsana. Ucat inti jalant lamararu alay toke oraker sarir cʼullcʼu simpa ucsan ucjj lamarar nuqhuntäna.",
                "6.": "Ucarusti walja Nefi jakenacaw mantapjjäna, uqhämaraqui walja juyranacamp walja warminacamp wawanacampi, ucatsti, alay tok uñcatataw lamaranjam sarapjjäna. Uqhämaw quimsa tunc pakallkon marajj sarakas tucusïna.",
                "7.": "Ucat quimsa tunca quimsakallkon maranjj uca jakejj yakha barconac luräna. Nayrïr barcosti cut-taniraquïnwa; ucat walja yakha jakenacaw ucar mantapjjäna. Ucat wastat walja juyranac apasaw alay toke oraker sarapjjaraquïna.",
                "8.": "Janiw jucʼamp jupanacat yatiscänti. Nanacasti lamaran pʼiyanacapan jiwatap amuyapjjaracta. Ucat mayamp barcojj mistüna, ucampis cawqhar sarataps janiw yatipcti.",
                "9.": "Ucat uca maranjj walja jakenacaw alay toke oraker sarapjjäna. Uqhäm quimsa tunca quimsakallkon marajj tucusïna.",
                "10.": "Ucat taripirinacan sarayäwipan quimsa tunc llätuncan marana, Siblonajj jiwjjaraquïna. Coriantonasti alay toke orakeruw mä barcot saratayna uca oraker sarir jakenacar juyranac apañataqui.",
                "11.": "Ucat Siblonajj janïr jiwcän ucapachajja, uca kollan cunanac awquipan sutipat Helaman sat Helamanan yokapar catuyañapaw waquisïna.",
                "12.": "Ucat Helamanan take catut kellkatanacajj kellkatäsaw, take jaken wawanacap taypiru takpach uca oraker apayatäna. Almajj jan apayatäñapatac camächit churcän ucanacaquiw jan apayatäcänti.",
                "13.": "Ucampis ucanacajj kollanjam imatäñapänwa, mitat mitar catuyatäñaparaquïnwa. Ucat uca maranjj Siblonajj janïr jiwcän ucqhajja, ucanacajj Helamanar catuyatänwa.",
                "14.": "Uqhämaraqui uca maranjja, mä kawkha jaychasirinacaw Laman jakenacar maqhatapjjäna. Jupanacasti wastat Nefi jakenacatac colerasiñ amtayatäpjjänwa.",
                "15.": "Uca pachpa maran jupanacajj wali jachʼa nuwasiri tamamp Moronia jakenacjjaru, jan ucajja, Moronian nuwasiri tamapjjar nuwasiriw jutapjjäna. Ucampis jupanacajj atipatäpjjänwa, ucatsti quipca orakenacapar alis-sutäpjjänwa, waljaniraquiw jiwarayatäpjjäna.",
                "16.": "Uqhämaw taripirinacan Nefi jakenacjjar sarayäwipan quimsa tunc llätuncan marajj tucusïna.",
                "17.": "Uqhämarac Almana, Helaman yokapana, Siblon yokapan kellkatapajj tucusiraquïna."
            }
        }
    },
    "hel": {
        "meta": {
            "slug": "hel",
            "name": "Helamanan Kellkatapa",
            "chapterWord": "ri Jalja"
        },
        "chapters": {
            "1": {
                "intro": "Nefi jakenacan sarnakäwinacapa, nuwasïwinacapa, chʼajjwäwinacapa, jaychasïwinacapa. Walja kollan arjirinacan, Cristojj janïr jutcän ucapach jutir urunacat yatiyäwinacapa, Helamanan Helaman yokapan kellkataparjama, jupan yokanacapan Criston jutäwipcam kellkatanacaparjamaraqui. Walja Laman jakenacajj Diosaruw cutiquipstapjje. Diosar cutiquipstatapat kellkata. Laman jakenacan asquïtapata, Nefi jakenacan ñankha ajjtcañ luräwinacapata, Helamanampin yokanacapampin kellkataparjam kellkata, Criston jutäwipcama. Ucasti Helamanan Kellkatapa satawa; uqhämanacampi.",
                "1.": "Ucat taripirinacan Nefi jakenacjjar sarayäwipan pusi tunc maran kalltäwipana, Nefi jakenac taypin jachʼa pʼekeñ usuw utjañ kalltäna.",
                "2.": "Pahoranajj jiwjjänwa, camisatejj takpach orakenquirinacajj sarjjän uqhäma, ucatsti taripäw konuñan qhitir wactʼañat wali jachʼa juchhiquïwiw Pahoranan yokanacap taypin utjañ kalltäna.",
                "3.": "Acanacaw taripäw konuñat nuwasqui, jakenacar chʼajjwayqui ucanacan sutinacapajja: Pahoran, Paanqui, Pacumeni.",
                "4.": "Ucanacajj janiw takpach Pahoranan yokanacapäquiti (jupajj walja yokanacanïnwa) jan ucasti jupanacaw taripäw konuñjjat nuwasipcän ucanacajja; ucat jakenacarojj quimsaruw jaljtayapjjäna.",
                "5.": "Ucampis Pahoranajj jakenacan arupan Nefi jakenacjjar jilïr taripir sarayiritac ut-tʼayatänwa.",
                "6.": "Ucat Pacumenejj taripäw konuñ jan catokañap amuyasisajja, jakenacan arupampiw mayachasïna.",
                "7.": "Ucampis Paanquejj jup sarayiritac munir jakenacampejj wal colerasïna. Ucat jupajj uca jakenacar jilanacapar kallcatañatac amtayañampïnwa.",
                "8.": "Ucat uc lurañampïcän ucqhajja, jupajj catuntataw uñjasi, ucatsti jakenacan aruparjamaw taripasïna, jiwayatäñapataquiw juchañchatäna, cunalaycutejj jupajj kallcatasaw jakenacan antutäwipar tucqhañ munäna.",
                "9.": "Ucat uca Paanqui sarayiritac munir jakenacajj jupan jiwayatäñapatac juchañchatätap uñjasinjja, colerasipjjänwa: Ucat Quiscumen sat mä jakeruw Pahoranan taripäw konuñapar qhitapjjäna, ucatsti Pahoranajj taripäw konuñan koncän ucqhaw jupar jiwayapjjäna.",
                "10.": "Ucat Pahoranan lokerinacapajj Quiscumenar arctapjjäna, ucampis Quiscumenan wali lak jaltatap laycojj janiw cawquïr jakes jupar catjirjamäcänti.",
                "11.": "Ucat jupajj jupar qhitirinacan uc saräna; jupanacasti mä arusjäwiruw mantapjjäna, wiñay Luririp laycu juramento lurasa, jan qhitirus Quiscumenan Pahoranar jiwayatapat yatiyañataqui.",
                "12.": "Quiscumenajj Nefi jakenac taypin, Pahoranar jiwaycän ucapach yakhar uñtatätap laycojja, janiw uñtʼatäcänti. Ucat Quiscumenamp jakenacapampejj jakenac taypin jan catjatäñanacapataquiw chʼarkhontapjjäna; ucampis cawquïrinacatejj catjatäpcän ucanacajja, jiwayatäpjjänwa.",
                "13.": "Ucat Pacumenejj jakenacan aruparjamaw jakenacjjar sarayiritac jilïr taripiritac Pahoran jilap lant sarayañatac ut-tʼayatäna, ucasti wactʼäwiparjamänwa. Take ucanacajj taripirinacan sarayäwipan pusi tunc maran lurasïna; ucasti tucusiraquïnwa.",
                "14.": "Ucat taripirinacan sarayäwipan pusi tunc mayan maranjj Laman jakenacajj jan jactʼcay jakenac nuwasir tantachthapipjjäna. Jupanacarusti espadanaca, cimitarranaca, arconaca, michʼinaca, pʼek arjjatir casconaca, chuym arjjatir jarqʼirinaca, take cunayman casta jarqʼirinac laquintapjjäna.",
                "15.": "Jupanacasti wastat jutapjjäna Nefi jakenacamp nuwasiri; jupanacasti Coriantumr sat mä jaken sarayatäpjjänwa. Jupajj Zarahemlat sarakeri Nefi jakenacat jithektirïnwa; jupasti jachʼa chʼaman jakeraquïnwa.",
                "16.": "Ucat Laman jakenacan Ammoronan Tubalot sat yokap pʼekechiripajj Coriantumran jachʼa chʼaman jakësinjja, Nefi jakenacar chʼamapamp wali suma amuyupamp thurtʼasiñapat amuyasa, jupar qhitasin Nefi jakenacjjar chʼamanïcaspas uqhäm amuyasa.",
                "17.": "Ucat jupanacar colerasiñapataquiw amtayäna. Jupasti jakenacap tantachthapisaw Coriantumrar jilïripatac ut-tʼayäna; ucat Zarahemla oraker Nefi jakenacamp nuwasir jupanacar qhitäna.",
                "18.": "Ucat gobiernonquir jachʼa chʼajjwäwin pʼekeñ usunacampin utjatap laycojja, Zarahemla oraken jucʼa arjjatirinacac jaytapjjäna. Jupanacajja, Laman jakenacas orakenacap taypir jachʼa Zarahemla marcar jaljjatir jutañat ajjsarapcaspas uqhäm amuyasipjjäna.",
                "19.": "Ucampis Coriantumrajj walja jakenacap nayrakat sarasajja, uca marcanquir jakenacjjaruw jutäna; uqhämaraqui, wali lak jutatap laycojja, janiw Nefi jakenacan nuwasir tamanacap tantachthapiñapatac tiempojj utjcänti.",
                "20.": "Ucat Coriantumrajj marca mantäwinquir arjjatirinacar jiwarayasaw take nuwasir jakepampi marcar mantäna. Jupanacasti take jupanacar saytʼasir jakenacaruw jiwarayapjjäna, takpach marc catuntañapcama.",
                "21.": "Pacumeni jilïr taripirejj Coriantumr nayrakatat marca perkanac-camaw jaltäna; ucat Coriantumrajj perkarpachaw jiwañapcam jupar jawkʼantäna. Uqhämaw Pacumenin urunacapajj tucusjjäna.",
                "22.": "Ucat Coriantumrajj takpach Zarahemla marc catutap uñjasina, Nefi jakenacan jupanac nayrakatat jaltatap uñjasina, jupanacan jiwayatap uñjasina, catjatäsin carcelar jakontatap uñjasina, takpach uca oraken jucʼamp chʼaman marc catutap uñjasaraquiw jupajj chuymapan kamas catüna. Jupasti ucat takpach uca orakjjar catuntañampïscäna.",
                "23.": "Jichhajja, jupajj janiw Zarahemla oraken kamnokcänti, antisas walja jakenacapampi Jilarquir marc tokeruw saräna. Jupan may amtat munäwipajj espadamp chakos alay tok orakenac catuñatac sarañänwa.",
                "24.": "Jupanacan jucʼamp jachʼa chʼamapajj uca orak taypinc-caspas uqhäm amuyasaw jupajj saräna, tantachthapiñatac jan tiempo churasa, jan ucasti, jucʼa tamanac tantachthapisipjjañapataquiquiw tiemp churäna. Uqhämat jupanacarojj jaljjatasin tucqhañataqui.",
                "25.": "Ucampis Coriantumran uca orak taypir saräwipajj Moroniar wal yanapäna, jiwarayat Nefi jakenacajj waljanïpc-chïn ucasa.",
                "26.": "Laman jakenacajj uca orak taypir jutañat ajjsarapcaspas uqhäm amuyäna, ucatsti ucapachcam thiyanacanquir marcanacar jaljjatapcaspas uqhäm Moroniajj amuyaraquïna. Ucat Moroniajj chʼaman jakenacap ucsa thiyanacar arjjatir uscüna.",
                "27.": "Ucampis Laman jakenacajj janiw jupan munäwiparjam ajjsarapcänti. Jupanacajj uca orak taypir jutasaw jilïr Zarahemla marc catuntapjjäna. Jupanacasti jilïr orakewjanac taypir sarasaw waljanir jiwarayapjjäna, chacharus warmirus wawanacarus wal jiwarayäna, walja marcanac pucaranac cat-thapipjjaraquïna.",
                "28.": "Ucampis Moroniajj uc yatjjatasinjja, ucspachaw Lehiru nuwasiri jakenacampi qhitäna, Jilarquir oraker janïr puripcaspas ucapach jupanacar jarqʼiri.",
                "29.": "Uqhäm luräna; jupanacajj janïr Jilarquir oraker puripcän ucqhaw jupajj jupanacamp jiquisisin nuwasïna, Zarahemla marca toker cut-tañapcama.",
                "30.": "Ucat Moroniajj cut-täwipanjj jupanacar jarcʼasaw jupanacamp nuwasïna, wali wil wartañ nuwasïwir tucuñapcama. Waljaniw jiwarayatäpjjäna. Jiwatanac taypinsti Coriantumrajj jicjjatasiraquïnwa.",
                "31.": "Jichhajja, uca Laman jakenacajj janiw cawqharus sarapcasapänti. Janiw alay tokerus aynach tokerus inti jals tokerus inti jalant tokerus jit-tapcasapänti, take token Nefi jakenacan muyuntatätap laycu.",
                "32.": "Uqhäm Coriantumrajj Laman jakenacar Nefi jakenac taypir mantayäna, Nefi jakenacan catuntatäñapcama. Jupa pachpasti jiwayatänwa; uca Laman jakenacasti Nefi jakenacan amparanacaparuw catuyasipjjaraquïna.",
                "33.": "Ucat Moroniajj wastat Zarahemla marc catuntasin, catuntat Laman jakenacar uca oraket sumancañamp mistuyäna.",
                "34.": "Uqhämaw taripirinacan pusi tunc mayan marajj tucusïna."
            },
            "2": {
                "1.": "Ucat taripirinacan sarayäwipan pusi tunc payan marana, Moronian Nefi jakenacamp Laman jakenacamp sumancañ wastat ut-tʼayatapatjja, janiw qhitis taripäw konuñ catuñatac utjcänti. Ucat qhitin uc catuñapat jakenac taypin chʼajjwäwiw wastat utjañ kalltäna.",
                "2.": "Ucat Helamanan Helaman yokapajj jakenacan arupan taripäw konuñ catuñatac ut-tʼayatänwa.",
                "3.": "Ucampis Pahoranar jiwaycän uca Quiscumenajj Helamanar jiwtʼayañataquiw suyaraquïna; jupasti jan qhitis ñankha luräwip yatiñapatac arsüwir mantir taman arjjatatänwa.",
                "4.": "Walja arunacampi uqhämaraqui jamas jiwayäw lurañatac yatïwipan wali yatsut Gadianton sat mä jakew utjäna, ucat jupajj Quiscumenan tamapataquiw jilïrir tucüna.",
                "5.": "Ucat jupajj jupanacampir Quiscumenampiruw arunacapamp sumancayi: Jumanacatejj nayar taripäw konuñan uchapjjetätajja, nayajj aca tamajjanquirinacaruw jakenac taypin chʼaman sarayäwir uchapjjäma –sasa. Ucat Quiscumenajj Helamanar tucqhañ munäna.",
                "6.": "Ucat jupajj taripäw konuñ toker Helamanar jiwayañatac sarcän ucqhajja, Helamanan mä lokeripaw arumanjam yakhat isit mistutayna, uca taman Helamanar jiwayañatac amtat arustʼäwi sallkjañamp yatjjatatayna.",
                "7.": "Ucat jupajj Quiscumenamp jiquisisajj mä unañch jupar uñachtʼayäna; ucat Quiscumenajj jupar munäwip yatiyäna, taripäw konuñar Helamanar jiwayañatac jupan jupar irpañap munasa.",
                "8.": "Ucat Helaman lokeripajj Quiscumenan chuymap kʼal uñtʼcän ucqhajja, jupan jiwayañ munañap yatjjatasina, uqhämaraqui take tamapanquirinacan jiwayaña, lunthataña, jakenacjjar chʼamanïñ munañap yatjjatäna, (ucasti jamas arustʼapa mayachasïwipänwa) Helamanan lokeripajj Quiscumenaruw säna: Taripäw konuñar sarañäni.",
                "9.": "Ucasti jupan munañap phokhcaspas uqhäm amuyasitap laycojja, wal cusisiyän Quiscumenarojja; ucampis jupanacajj taripäw konuñar sarasipcän uc-chañcamaw Helamanan lokeripajj Quiscumenar chuymat jununtäna. Quiscumenasti jan aruniw jiwäna. Ucat uca lokerejj Helamanan uc jalasaw take cuntejj istʼcäna, uñjcäna, lurcän ucanac jupar yatiyäna.",
                "10.": "Ucat Helamanajj uca lunthatanacaru, jamasat jiwayirinac tamar catjiriw qhitäna, jupanacan leyiparjam jiwayatäñapataqui.",
                "11.": "Ucampis Gadiantonajj Quiscumenan jan cut-tatap uñjasinjja, jupan tucqhatäñapat ajjsaräna; ucat uca tamar arctayäna. Jupanacasti uca oraket jamas thaquinjam wasarar jaltjjapjjäna; ucat Helamanajj jupanacar catjir qhitcän ucqhajja, janiw jupanacajj cawqhans jicjjatañjamäcänti.",
                "12.": "Uca Gadiantonatsti kheparojj jucʼamp parlasini. Uqhäm taripirinacan Nefi jakenacjjar pusi tunc payan marajj sarakasin tucusïna.",
                "13.": "Uqhämaraqui aca kellkatan tucuyäwiparojja, uca Gadiantonan aynachtʼañ toker apatap uñjapjjäta, jïsa, Nefi jakenacar niyapun kʼal tucqhäwir puriyatap uñjapjjaraquïta.",
                "14.": "Janiw nayajj Helamanan kellkatapan tucuyäwipanquiw siscti, jan ucasti, cuntejj kellkcta, takpach uca sarnakäwinac ucat apscta uca Nefin kellkatapan tucuyäwipanquiwa –sistwa."
            },
            "3": {
                "1.": "Ucat taripirinacan sarayäwipan pusi tunc quimsan maranjja, Nefi jakenac taypin janiw chʼajjwäwinacajj utjcänti, jan ucajja, jakenac taypin mä jucʼa juchhiquiyir jachʼa jachʼa tucuñajj iyawsiri jakenacancänwa, ucasti pusi tunc quimsan maran tucuyäwip toker asquichataraquïnwa.",
                "2.": "Pusi tunc pusin maranjja, janiw cuna chʼajjwas jakenac taypin utjcänti. Pusi tunc pheskan maranjja, janiraquiw walja chʼajjwäwinacajj utjcänti.",
                "3.": "Ucampis pusi tunc sojjtan maranjja, walja chʼajjwanacamp jaychasïwinacampiw utjäna; uca laycusti walja waljaniw Zarahemla oraket mistusajj alay toke oraker uc tutjam catokañatac sarapjjäna.",
                "4.": "Jupanacasti wali jay sarasin jachʼa kotanac jacʼar walja jawiranac thiyar puripjjäna.",
                "5.": "Jïsa, take uca orak tokeruw chʼekentapjjäna; cawquïr chekanacantejj kokanacajj uca oraken walja nayra utjir jakenacan jan tucqhatäcäna ucat janirac chʼusaptayatäcän ucqharuw jupanacajj chʼekentapjjäna.",
                "6.": "Jichhajja, janiw cawquïr chektʼas chʼusäcänti; kokanacaquiw uca chekanacan jan utjcänti; ucampis uca orak nayra caturinacan tʼunjäwipan jachʼätap laycuw chʼusa orake –sapjjäna.",
                "7.": "Ucat jucʼa kokanac uca oraken utjipana, uca sarir jakenacajj cementomp wali sum luririnacaruw tucupjjäna; ucat jupanacajj cementot utanac utachapjjäna, ucanacan utjapjjäna.",
                "8.": "Ucat jupanacajj miratatasaw chʼekentapjjäna; jupanacasti aynach toke oraket alay toke orakeruw sarapjjaraquïna. Jupanacasti chʼekentasaw take uc-chʼpach oraken utjañ kalltapjjäna, aynach toke lamarat alay toke lamarcama, inti jals toke lamarat inti jalant toke lamarcama.",
                "9.": "Uca alay toke orakenquirinacasti chʼujlljam carpanacapana, cement utanacan utjapjjäna; ucat cuna koktejj uca oraken jilsur uñjapcän ucjja, sum jilayapjjäna, mä khepürunjj utanacap utachañatac lawanïñanacapataqui, uqhämaraqui marcanacapa, templonacapa, sinagoganacapa, kollan chekanacapa, take cunayman jachʼa utanacap utachañataqui.",
                "10.": "Ucat cʼullun alay toke oraken jucʼaquïtap laycuw jupanacajj waljanac barcot apayapjjäna.",
                "11.": "Uqhäm jupanacajj alay toke orakenquir jakenacar marcanac cʼulluts cementots lurapjjañapataquiw yanapapjjäna.",
                "12.": "Ucat Ammonan nacïwitpach Laman jakenacapajj waljaniw uca oraker sarapjjaraquïna.",
                "13.": "Jichhajja, uca jakenacan sarnakäwinacapat walja jupanacan kellkat kellkäwinacapaw utji. Ucanacasti sapa sarnakäwinacapat yatiyasajj wali jachʼäpjjewa.",
                "14.": "Ucampis aca jakenacan sapa patac sarnakäwinacapat janiw mayaquis uchatäcaspati. Jïsa, Laman jakenacan Nefi jakenacan sarnakäwinacapata, nuwasïwinacapata, chʼajjwanacapata, jaychasïwinacapata, yatiyäwinacapata, jutir urunacat yatiyäwinacapata, barcot apayäwinacapata, barconac luräwinacapata, kollan utanac utachäwinacapata, sinagoganac kollan chekanacap utachäwinacapata, asquïtapata, ñankhätapata, jiwayäwinacapata, lunthatäwinacapata, lunthatjäwinacapata, take cunayman ajjtcañ luräwinacapata, wachokaña kʼañusiñ luräwinacapata, janiw patac ucanacat mayas acan kellkatäcaspati.",
                "15.": "Ucampis take casta walja kellkatanacaw utji, ucanacasti Nefi jakenacan jucʼamp kellkatäpjjewa.",
                "16.": "Nefi jakenacan juch lurañar jalantañapcama, jiwayatäñap lunthatjatäñap thakatäñapcama, alisnucutäñapa, jiwarayatäñapa, uc-chʼpach oraker chʼekentayatäñapcama, jan jucʼamp Nefi jakenac satäñataqui Laman jakenacamp chʼarkhotäñapcama, ñankhar lakʼjamar ajjsarcañaru, jïsa, Laman jakenacar tucuñapcamaw uca kellkatanacajj mitat mitar catuyata.",
                "17.": "Jichhasti, wastat kellkäwijjar cut-tä. Take cuntejj siscta ucanacajj phokhasiwa: Jachʼa chʼajjwäwinaca, ojjöwinaca, nuwasïwinaca, Nefi jakenac taypin yakhachasiñanaca.",
                "18.": "Taripirinacan sarayäwipan pusi tunc sojjtan maraw tucusïna.",
                "19.": "Uca orakenjj jachʼa chʼajjwanacajj utjascaquïnwa, pusi tunc pakallkon marans pusi tunc quimsakallkon maransa.",
                "20.": "Ucampis Helamanajj taripäw konuñan asqui chekapar uñjañampiw taripäna. Jupajj Diosan leyinacapar amtat munäwinacaparu, camächitanacaparuw phokhäna. Jupajj Diosan uñjataparjamaw asquïqui ucjj jan inactʼasajj luraraquïna, jupasti awquipan thaquipan uca oraken jachʼaptañapcam sarnakäna.",
                "21.": "Jupansti pä yokaw utjäna. Jilïrirojj Nefi sutimpiw sutiñchäna, sullquïrirusti Lehi sutimpiw sutiñcharaquïna. Jupanacasti Diosan jilañ kalltapjjäna.",
                "22.": "Ucat taripirinacan Nefi jakenacjjar sarayäwipan pusi tunc quimsakallkon mara tucuyäwipan uca chʼajjwäwinacamp nuwasïwinacampejj Nefi jakenac taypin mä jucʼa tucuyañ kalltäna.",
                "23.": "Taripirinacan sarayäwipan pusi tunc llätuncan maranjj jan tucusir sumancañajj uca oraken ut-tʼayatänwa. Jucʼamp marcachat orakewjanacan Gadianton lunthatan ut-tʼayata chekanacaquiw jan camächatäcänti, gobiernon pʼektʼirinacan ucapach jan yatitap laycuw uc-chʼpach orakejj jan tʼunjatäcänti.",
                "24.": "Ucat uca pachpa maranjja, walja warankanacajj iyawsiri jakenacampi chicaptasis juchanacapat cutiquipstañataquiw bautisasipjjäna. Uca laycusti wali jachʼaptañajj iyawsiri taman utjänwa.",
                "25.": "Ucat iyawsiri jakenacan jachʼaptäwipan jachʼätapata, jakenacjjar wartat qhuyapayäwinacan waljätapat jilïr sacerdotenacas yatichirinacas jan tuptʼcayaw musphapjjäna.",
                "26.": "Ucat Tatitun luräwipajj jachʼaptänwa. Warank warank jakenacaw bautisasipjjäna, ucatsti Diosaru iyawsiri tamaru mantasaw jachʼaptäna.",
                "27.": "Ucat cawquïrinacatejj cheka chuymamp Tatitun kollan sutipar artʼapqui ucanacar qhuyapayatap uñjtan.",
                "28.": "Ucat alajjpachan puncupan takeniru, Jesucristo Diosan Yokapan sutipar iyawsirinacarus jistʼaratap uñjaractan.",
                "29.": "Ucatsti uñjaractanwa, qhitinacatejj munqui ucanacajja, Diosan arup catupjjaspawa. Ucasti jacasquiriwa chʼamanira quiwa, takpach supayan chʼiqhi arustʼäwinacap sipitanacap sallkjañanacap tʼun tʼunjani, ñankhanacar chhaktayañatac waquichat wiñay tʼakhesïw jakhenjam Criston jakepar cheka cʼullcʼu saräwin maqhatayasaw irparaquini.",
                "30.": "Ucasti almanacaparu, jïsa, jan jiwir almanacaparu, alajjpach khapak marcana, Abrahanamp Isaacamp Jacobomp take kollan awquinacasamp Diosan cupëjjapar konuñapatac jan jucʼamp mistuñanacapataquiw puriyani.",
                "31.": "Uca maransti Zarahemla orakena, take ucsa orakenacana, take Nefi jakenacan catut orakenacan jan tucusir cusisiñajj utjäna.",
                "32.": "Ucat pusi tunc llätuncan maran tucuyäwipcamaw sumancañamp wali jachʼa cusisiñampejj utjäna, uqhämaraqui taripirinacan sarayäwipan pheska tunquïr maran jan tucusir sumancañamp jachʼa cusisiñampejj utjaraquïna.",
                "33.": "Ucat taripirinacan pheska tunca mayan maran sumancañajj utjaraquïna, ucampis jachʼa jachʼa tucuñajj iyawsiri jakenac taypiru mä jucʼa mantañ kalltäna–Diosaru chekapun iyawsiri jakenac taypir janiw mantcänti, jan ucasti Diosaru iyawstwa–saquiri jakenacan chuymanacaparuw mantañ kalltäna–",
                "34.": "Jupanacasti jachʼa jachʼa tucuñ chuymaniw tucupjjäna, walja jilanacaparuw arcnakapjjäna. Ucajj jucʼamp llampʼu chuyman jakenacatac walja arcnakäwinacamp tʼakhesïwinacamp wali jachʼa tʼakhesiyir ñankhänwa.",
                "35.": "Ucampis uca llampʼu chuymaninacajj wal ayunasin, mayisisaw jucʼamp jucʼamp llampʼu chuymaniptapjjäna. Ucatsti, jucʼamp jucʼamp Cristor iyawsäwipan thurtʼasipjjäna, chuymanacapan cusisiñan chuymachañan phoktʼatäñapcama, jïsa, jupanacan chuymanacapan kollanaptayatäñapcam kʼomachatäñapcamasa, uca kollanaptayañasti chuymanacap Diosar yäkayatap laycuw juti.",
                "36.": "Ucat pheska tunc payan maraw sumancañamp tucusiraquïna, jakenacan chuymanacapar mantcän uca walja jachʼa jachʼa tucuñaquiw sumancañar jarcʼäna. Uca jachʼa jachʼa tucuñasti, kamiriptañapa uca oraken wali jachʼaptatap laycünwa. Ucasti sapüruw jupanacan jilaraquïna.",
                "37.": "Ucat taripirinacan pheska tunc quimsan maran Helamanajj jiwjjäna, jilïr Nefi yokapasti jupa lantiw sarayañ kalltaraquïna. Jupasti taripäw konuñan asqui chekapar uñjañampiw taripäna; jupajj Diosan camächitanacapar phokhasaw awquipan thaquipan sarnakäna."
            },
            "4": {
                "1.": "Ucat pheska tunc pusin maran iyawsiri tama taypin walja jaychasïwinacajj utjäna, uqhämaraqui jakenac taypin mä chʼajjwäwiw wali wil wartañcam utjaraquïna.",
                "2.": "Ucat kallcatir jakenacajj jiwarayatäpjjänwa. Ucatsti uca oraket alis-sutäpjjänwa, Laman jakenacan pʼekechiripan ucar sarasaw arjjatayasipjjäna.",
                "3.": "Ucat jupanacajj Laman jakenacar Nefi jakenacamp nuwasiñataquiw amtayañ munapjjäna. Ucampis Laman jakenacajj wal ajjsarasaw uca kallcatirinacan arunacaparojj jan istʼapcänti.",
                "4.": "Ucampis taripirinacan pheska tunc sojjtan maranjja, Nefi jakenacat kallcatir jaychasirinacajj Laman jakenacaruw maqhatapjjäna. Jupanacasti uca yakhanacampiw Laman jakenacampir Nefi jakenacampirojj colerasiñ amtayapjjäna; jupanacasti takpach uca maran nuwasiñatac waquichasipjjäna.",
                "5.": "Ucat pheska tunc pakallkon maranjja, jupanacajj Nefi jakenacamp nuwasiriw jutapjjäna, ucat jiwañar puriyañ kalltapjjäna; uqhämaraqui pheska tunc quimsakallkon maran jupanacajj Zarahemla orak catupjjäna; jïsa, take orakenac Jilarquir orak jacʼa orakcam catupjjaraquïna.",
                "6.": "Nefi jakenacamp Moronian nuwasiri jakenacapampisti Jilarquir orakcam alis-sutäpjjänwa.",
                "7.": "Ucanjja, inti jalant toke lamarat inti jals tokecamaw Laman jakenacat jarcʼakasiñatac chʼamañchasipjjäna. Chʼamañchapcän ucasti nuwasiri jakenacap alay toke orakepar arjjatañatac uchapcänsa uca chekanjja, inti jalant toke lamarat inti jals tokecamajj Nefi jakenacataquejj mä ur saränwa.",
                "8.": "Ucat Nefi jakenacar kallcatirinacajj Laman jake walja nuwasiri tamanacan yanapañapampiw take aynach toke oraken Nefi jakenacan orakenacap catuntapjjäna. Take ucanacasti taripirinacan sarayäwipan pheska tunc quimsakallkon pheska tunc llätuncan maran lurasïna.",
                "9.": "Ucat taripirinacan sarayäwipan sojjta tunc maranjja, Moroniajj jakenacapampiw walja orakenac catuntäna; jupanacasti Laman jakenacan amparanacapar purit walja marcanac wastat catjjapjjäna.",
                "10.": "Ucat taripirinacan sarayäwipan sojjta tunc mayan maranjja, chicatpach orakenacap wastat catjjapjjäna.",
                "11.": "Jichhajja, janitejj Nefi jakenacan ñankhätapamp jupanac taypinquir ajjtcañ luräwinacapampejj utjcasapänjja, uca jachʼa jiwayäwimp jupanac taypinquir jachʼa chhaktäwimpejj janiw utjcasapänti. Uca luräwinacajj Diosaru iyawstwa sas parliri jakenac taypincaraquïnwa.",
                "12.": "Ucasti chuymanacapan jachʼa jachʼa tucutap laycünwa, wal kamiriptapjjatap laycuraquïnwa. Jïsa, jan cunaninacar tʼakhesiyatap laycünwa, mankʼat awtjatanacar mankʼap jan wajjtʼasa, isit jalstatanacar isip jan churasa, jan cunat llampʼu chuyman jilanacapar ajanut tʼajjllisa, kollan yänacar jiscʼachasa, jutir urunacat yatiyir Diosan yatiyir ajayupar jaychasisa, jiwayasa, lunthatasa, lunthatjasa, cʼarisisa, wachokasa, wal jaychasis kallcatasa, Nefi oraker Laman jakenac taypir maqhatatap laycuraquïnwa.",
                "13.": "Jupanacan jachʼa ñankhätapa quipca chʼamanacapata, chʼaman jakëpjjtwa –satap laycu, quipca chʼamanacapar jaytjatäpjjänwa. Ucat jupanacajj jan jachʼaptirjamäpcänti, jan ucasti Laman jakenacaw tʼakhesiyäna jiwarayäna, ucatsti nayrakatapat jakonucüna, takpach orakenacap chhakayasiñapcamaw niyapun alis-sutäpjjäna.",
                "14.": "Ucampis Moroniajj jakenacar ñankha luräwinacap laycojj walja cunaymananac yatiyäna; Helamanan Nefimp Lehimp yokanacapajj jakenacar walja cunaymananac yatiyapjjaraquïna. Jupanacasti jakenacan ñankha luräwinacapata, juchanacapat jan cutiquipstapcasp ucqhajja, jupanacar jan walinac purcaspas ucjjat wal yatiyapjjäna.",
                "15.": "Ucat jupanacajj juchanacapat cutiquipstapjjäna. Ucatsti cutiquipstapjjataparjamaw jupanacajj jachʼaptañ kalltapjjäna.",
                "16.": "Cunalaycutejj Moroniajj jupanacan juchanacapat cutiquipstatap uñjasinjja, mä chekat yakha chekaruw irpäna, uqhämaraqui marcat marcar irpasaw sarayäna, yänacapat take orakenacapat chicat wastat cutsuyasiñapcama.",
                "17.": "Uqhämaw taripirinacan sarayäwipan sojjta tunca mayan marajj sarakasin tucusïna.",
                "18.": "Ucatsti taripirinacan sarayäwipan sojjta tunc payan maranjja, Moroniajj janiw jucʼamp orakenac Laman jakenacat apakerjamäcänti.",
                "19.": "Ucat jupanacajj jiltʼa orakenacap wastat catuñ munañanacap apanucjjapjjäna, Laman jakenacan waljanïtap laycu, Nefi jakenacan jupanacat jucʼamp orakenac catuñan jan lurcayätap laycu. Ucat Moroniajj nuwasir tamanacap wastat catut orakenacar arjjatañataquiw uscüna.",
                "20.": "Ucat Laman jakenacan waljanïtap laycuw Nefi jakenacajj atipatäsina, tʼustʼjatäsina, jiwarayatäsin tucqhäwipat wal ajjsarapjjäna.",
                "21.": "Jupanacajj Alman jutir urunacat yatiyäwinacapat amtasiñ kalltapjjäna, Mosian arunacapat amtasiñ kalltapjjaraquïna. Jupanacasti jan altʼir marcätapa, Diosan camächitanacapajj jan cunäcaspas uqhäm amuyirïtap amuyasipjjäna.",
                "22.": "Jupanacajj Mosian leyinacap taquisipjjatap amuyasipjjäna, jan ucajja, jakenacar churañatac Tatitojj jupar camächit churcän ucanac tʼustʼjatap amuyasipjjaraquïna; jupanacasti leyinacapan ñankhar tucutapa, jupanacan ñankha marcar tucutapa, Laman jakenacjam ñankha marcätap uñjapjjäna.",
                "23.": "Jupanacan ñankha luräwinacap laycuw iyawsiri tamajj tʼuqhartañ kalltäna. Jupanacasti jutir urunacat yatiyir ajayuru, Diosan yatiyir ajayupar jan iyawsañ kalltapjjaraquïna; Diosan taripäwinacapasti jupanacjjancänwa.",
                "24.": "Jupanacasti Laman jake jilanacapjam tʼuqhartatapa, Tatitun Ajayupan jupanacar jan jucʼamp imatap uñjapjjäna. Jïsa, uca Ajayojj jupanacat jithektänwa, cunalaycutejj Tatitun Ajayupajj jan kollan kollan utanacanjja, janiw utjquiti.",
                "25.": "Ucat Tatitojj muspharcañ taket sipan jucʼamp chʼamapamp jupanacar imañat jaytanucüna, jupanacan jan iyawsir ajjsarcañ ñankha utjäwir puritap laycu. Jupanacasti Laman jakenacan jupanacat wali jucʼampïtap uñjapjjäna, uqhämaraqui Dios Tatitupar janitejj cat-thapisipcänjja, tucusiñapan waquisitap amuyasipjjäna.",
                "26.": "Jupanacajj Laman jakenacan chʼamapan jupanacan chʼamapamp jaket jaketaqui quicpätap amuyasipjjaraquïna. Uqhäm uca jachʼa juch lurañar jalantapjjäna; uqhäm jucʼa maranacan juch luratap laycojj tʼuqhartapjjäna."
            },
            "5": {
                "1.": "Ucat uca pachpa maran Nefejj taripäw konuñ Cezoram sat mä jakeruw catuyäna.",
                "2.": "Jupanacan leyinacapamp gobiernonacapampejj jakenacan arupan ut-tʼayatäpjjänwa, ñankh ajllirinacasti asc ajllirinacat sipan jucʼampïpjjaraquïnwa. Ucat tucqhatäñataquiw pokosipcäna, takpach leyinacapan ñankhar tucutap laycu.",
                "3.": "Janiraquiw ucajj takpachäquiti. Jupanacajj jan altʼir marcäpjjänwa. Ucat jupanacajj asqui chekapar uñjañ leyin janiw sarayañjamäcänti, jan ucasti tʼunjatäñapataquiquïnwa.",
                "4.": "Ucat Nefejj jupanacan ñankhätap laycojj karïnwa. Jupasti taripäw konuñ catuyasinjja, takpach jiltʼa urunacapan Diosan arup yatiyañ catjjarüna. Lehi jilapasti takpach jupan jiltʼa urunacapan quipcac luraraquïna.",
                "5.": "Cunalaycutejj jupanacajj Helaman sat tatapan jupanacar parlcän uca arunacat amtasipjjäna. Acanacaw arsut arunacapajja:",
                "6.": "Wawanacajjay, nayajj Diosan camächitanacapar phokhañ amtasipjjañam munta. Jumanacan jakenacar uca arunac yatiyapjjañam munaracta. Nayajj Jerusalen oraket mistunir nayrïr awquinacasan sutinacap churapjjsma, ucjj nayaw lurta, jumpanacan sutinacapat amtasipjjät ucqhajja, jupanacat amtasiñanacamataquiwa. Jupanacat amtasipjjät ucqhasti, luratanacapat amtasipjjaraquïta; ucat luratanacap amtasipjjät ucqhajja, ucanacan asquïtap kellkatätap yatipjjaraquïta.",
                "7.": "Ucat wawanacajja, nayajj asc lurañanacam munta, cunjämatejj jupanacat satäqui, kellkatäcaraqui, uqhämarac jumanacat satäñataqui kellkatäñataquisa.",
                "8.": "Jichhasti wawanacajja, nayajj jucʼamp jumanacat munta. Uca munäwijjasti jumanacan jachʼa jakët sañamatac ucanac jan lurapjjañamataquiwa. Antisas alajjpachar imatanac imañanacamataquiw ucanac lurapjjañam munta; ucajj wiñayawa, jan chhakcayawa. Awquinacasar churatapat amuyasiñasatac utjqui uca sinti munat wiñay jacäw wajjtʼäw catokapjjañam nayajj munta.",
                "9.": "Wawanacajjay, Benjamin pʼekechirin marcapar parlat arunacapat amtasipjjam. Jutcan uca Jesucriston juchanacan tʼakhesiyäwipar phokher wilapanaqui, uca tokequirac jakenacan khespiyasiñan utjatapat amtasipjjam; jïsa, jupan orakenquirinacar cutsuyir jutañapat amtasipjjam.",
                "10.": "Uqhämaraqui Amulecajj Zeezromar Ammonia marcan parlcän uca arunacapat amtasipjjaraquim; jupajj sänwa: Tatitojj chekpachaw jakenacapar cutsuyir jutani, ucampis jupajj janiw jupanacar juchanacapant cutsuyir jutcani, jan ucasti juchanacapat cutsuyiriw jutani.",
                "11.": "Juchanacat cutiquipstañ laycu, juchanacapat jupanacar cutsuyañatac chʼamajj Awquin jupar churatawa; ucatjja juchanacat cutiquipstañan waquisitap yatiyiriw jupajj qhitanacap qhitanïna. Ucasti Cutsuyirin chʼamaparuw irpi almanacapan khespiyatäñapataqui.",
                "12.": "Ucat jichhajj wawanacajja, Diosan Cristo Yokap Cutsuyirisan karkapjjar takanachapjjañamat amtasipjjam. Ucat supayajj jachʼa thayanacap antutnucun ucqhajja, tutucanquir michʼinacaps qhitcan ucqhajja, take chhullojjamp jachʼa chhijchhipampejj jumanacar chhijchhintapcätam ucqhasa, janiw ucajj tʼakhesïw jan tuc-cay llaquisiñ jakher apakañatac jumanacjjar cuna chʼamanïcanisa, ucjjar ut-tʼayatäpcta uca karka laycu. Ucasti chʼollkhe takanawa, jakenacatejj ucjjar utachapjjanejja, janiw tincupcaniti.",
                "13.": "Ucat ucanacaw Helamanajj yokanacapar yatichcän uca arunacajja; jupasti walja jan kellkat cunaymaninacampit walja kellkat cunaymaninacampit yatichäna.",
                "14.": "Jupanacasti arunacapat amtasipjjänwa; ucat Diosan camächitanacap phokhasaw jupanacajj Diosan arup takpach Nefi jakenac taypin yatichir Jilarquir marcan kalltasajj sarapjjäna.",
                "15.": "Uca marcat Gid marcaru, Gidat Mulec marcaru;",
                "16.": "Marcat marcaru takpach aynach orakenquir Nefi jakenac taypin sarañapcamaw sarapjjäna; ucawjatsti Zarahemla orakeruw Laman jakenac taypir sarapjjäna.",
                "17.": "Ucat jupanacajj jachʼa chʼamampiw yatiyapjjäna, walja Nefi jakenacat kallcatir misturinacar pejjtuntañapcama. Ucanacasti jutasin juchanacap arsusipjjäna, ucatsti juchat cutiquipstañaruw bautisasipjjäna. Ucat ucspachaw Nefi jakenacar lurat jan walinac asquichañatac jupanacan ucar cut-tapjjäna.",
                "18.": "Ucat Nefimpin Lehimpin uqhäm jachʼa chʼamamp, chʼaman cancañamp Laman jakenacar yatiyatap laycu. Chʼamamp chʼaman cancañampejj jupanacar parlañapatac churatänwa, uqhämaraqui cuntejj parlapjjañapäcän ucajj jupanacar churataraquïna.",
                "19.": "Ucat jupanacajj Laman jakenacan jachʼa muspharañapcamaw jupanacar iyawsayatäñapcam parlapjjäna. Ucat quimsakallk warank Zarahemla orakenquir ucsa tokenquir Laman jakenacajj juchat cutiquipstañar bautisasisa, awquinacapan saranacapan ñankhätapat iyawsayatäpjjäna.",
                "20.": "Ucatsti Nefimp Lehimpejj uca orakenacat Nefi oraker sarapjjäna.",
                "21.": "Ucatsti jupanacajj Laman nuwasir jakenacan catutäsin carcelar jakontatäpjjäna. Ammonamp jilanacapampejj Limhin lokerinacapan jakontatäpcän uca pachpa carcelaruw Nefimp Lehimpejj jakontatäpjjäna.",
                "22.": "Ucat jupanacajj walja uru jan mankʼat carcelancapcän ucqhajja, Laman jakenacajj uca carcelaruw jupanacar jiwayañatac irpsur sarapjjäna.",
                "23.": "Ucat Nefimp Lehimpejj ninampïcaspas uqhäm muyuntatäpjjänwa, Laman jakenacasti naqhantatäñat ajjsarasaw jupanacar llamctʼañ ajjsarapjjäna. Ucampis Nefimp Lehimpejj janiw naqhantatäpcänti; jupanacasti nina taypin saytʼasaw jan naqhantatäpcänti.",
                "24.": "Ucat Nefimp Lehimpejj ninan muyuntatapa, ucan jupanacar jan naqhantatap uñjapcän ucqhajja, chuymanacapan kamas catupjjäna.",
                "25.": "Jupanacajj Laman jakenacan jupanacar llamctʼañat ajjsaratap uñjapjjäna. Laman jakenacasti jupanac jacʼar jutañat ajjsarasaraquiw musphañan amuctʼayatäpcaspas uqhäm saytʼapjjäna.",
                "26.": "Ucat Nefimp Lehimpejj saytʼasin jupanacar parlañ aqhäm sas kalltapjjäna: Jan ajjsarapjjamti, cunalaycutejj Diosaw aca muspharcañ uñachayäw uñachayapctam ucajja. Ucanjja nanacar catusin jiwayañatac jan chʼamanïtamaw jumanacar uñstayata.",
                "27.": "Ucat uca arunac arsupcän ucqhajja, orakejj walpin qhathat-täna, carcel perkanacasti oraker llokhertañampïpcaspas uqhämaw onjjtapjjäna. Ucampis ucanacajj janiw llokhertapcänti, uqhämaraqui carcelancapcän ucanacajj Laman jakenacamp Nefi jakenacat misturinacampïpjjänwa.",
                "28.": "Ucat jupanacajj chʼamac kenayan muyuntataw jicjjatasipjjäna, jachʼa ajjsarañaw jupanacarojj puriraquïna.",
                "29.": "Ucat mä arojj chʼamac kenayat alayanc-caspas uqhämat aqhäm sirejj istʼasïna: Juchanacamat cutiquipstasin cutiquipstapjjam; nayan jumanacar suma yatiyäwinac yatiyañatac qhitat lokerinacajjar jan jucʼamp tucqhañ chʼamtʼapjjamti.",
                "30.": "Ucat uca ar istʼapcän ucqhajja, uca arun jan khejjokhejjötap amuyapjjäna, janiraquiw jachʼat artʼir arütaps amuyapcaraquïnti, antisas ucajj suma phokhat llampʼu arünwa, jiscʼat parlcaspas uqhamänwa, chuymacamaw puriraquïna.",
                "31.": "Ucat uca arojj llampʼüc-chïnsa, orakejj walpin qhathat-täna. Carcel perkanacasti oraker llokhertañampïpcaspas uqhämaw wastat onjjtapjjäna. Jupanacar imjjatcän uca chʼamac kenayasti janiw chhaktcänti.",
                "32.": "Ucat arojj wastat aqhäm sas purïna: Juchat cutiquipstasin cutiquipstapjjam, cunalaycutejj alajjpach khapak marcajj jacʼanquiwa. Lokerinacajjarusti jan jucʼamp tucqhañ chʼamtʼapjjamti. Ucat orakejj wastat qhathat-täna, perkanacasti onjjtaraquïnwa.",
                "33.": "Ucat quimsïr cutiw arojj jupanacar purïna, jaken jan arscay muspharcañ arunac parlaraquïna. Perkanacasti wastat onjjtäna. Orakejj waljar jaljtcaspas uqhämaw qhathat-taraquïna.",
                "34.": "Ucat Laman jakenacajj jupanacar imjjatcäns uca chʼamac kenayïpanjja janiw jaltirjamäpcänti. Jïsa, ajjsarañamp atipjayasisinjja janiw onjjtirjamäpcänti.",
                "35.": "Jichhajja, jupanac taypin nacïwipatpach mä Nefi jakew utjäna. Nayrajj Diosaru iyawsiri tamänwa. Ucampis jupanac taypit mistutäjjänwa.",
                "36.": "Ucatsti jupajj cutiquipstasaw Nefimpin Lehimpin ajanunacap chʼamac kenayanjam uñjäna. Ucanacasti alajjpach qhitanacan ajanunacapjamaw walpin lliphipïna. Jupasti jupanacan alajjpach toker uñcatatätap uñjäna, jupanacasti parlcaspas, jan ucajja, mä jupanacan uñjat qhitir arsupcaspas uqhamäpjjänwa.",
                "37.": "Ucatsti uca jakejj uca waltʼat jakenacaruw artʼäna, cutiquipstasin uñjañanacapataqui. Ucat jupanacar chʼam churatïpan cutiquipstasin uñtasaw Nefimpin Lehimpin ajanunacap uñjapjjäna.",
                "38.": "Jupanacasti uca jakerojj sapjjänwa: Camsañs mun take acanacajja? Qhitimpis uca jakenacajj parlapjje?",
                "39.": "Jichhajja, uca jaken sutipajj Aminadabänwa. Aminadabasti jupanacarojj sänwa: Jupanacajj Diosan angelanacapampiw parlasipqui.",
                "40.": "Ucat Laman jakenacajj jupar sapjjäna: Aca chʼamac kenayan imjjatatap apakañataquejj camächapjjäsa?",
                "41.": "Aminadabasti jupanacarojj sänwa: Jumanacajj juchanacamat cutiquipstasin arur artʼapjjañamawa, Almamp Amulecamp Zeezromampin jumanacar yatichatäcän uca Cristor iyawsañamcama. Cunapachatejj uc lurapjjätajja, chʼamac kenay imjjatatajj jumanacat apakatäniwa.",
                "42.": "Ucat takpach jupanacajj orak qhathat-taycän ucan aruparuw artʼañ kalltapjjäna; chʼamac kenayan chhaktañapcamaw jupanacajj artʼapjjäna.",
                "43.": "Ucat jupanacajj uñtapcän ucqhajja, chʼamac kenayan jupanacar imjjatatäcän ucan chhaktatap uñjapjjäna. Ucatsti, jupanacan muyuntatäpjjänwa, jïsa, sapa mayniw ninan muyuntatätap uñjapjjäna.",
                "44.": "Nefimp Lehimpejj jupanac taypincapjjaraquïnwa; jupanacajj muyuntatäpjjänwa. Jupanacasti lawrir nina taypincapcaspas uqhamäpjjänwa, ucampis ucajj janiw jupanacar cuns camächaycänti; janiraquiw carcel perkanac naqhantcaraquïnti. Jupanacasti jan arscaya, khapakan phoktʼat cusisiñan phoktʼatäpjjänwa.",
                "45.": "Ucat Diosan Kollan Ajayupajj alajjpachat sarakanisaw jupanacan chuymanacapar mantäna; jupanacasti ninanäcaspas uqhäm phoktʼatäpjjänwa, muspharcañ arunac arsupjjaraquïna.",
                "46.": "Ucatsti, mä ar istʼapjjäna, jïsa, mä suma aru, jiscʼats arscaspajj uqhäm arsusaw jupanacar aqhäm sas purïna:",
                "47.": "Sumancañajj jumanacampïpan oraken kalltäwipat utjir Wali Munatajjar iyawsatanacam laycu.",
                "48.": "Ucat uc istʼasaw jupanacajj arun cawqhat istʼasitap uñjañataquïcaspas uqhämaw uñtapjjäna. Jupanacasti alajjpach jistʼartir uñjapjjäna. Angelanacasti alajjpachat sarakanisaw jupanacar yanapas tumpapjjäna.",
                "49.": "Niyapun quimsa patac jakew ucanac uñjasajj istʼapjjäna; jupanacasti jan muspharas jan pächasis sarañanacapataquiw camächit catokapjjaraquïna.",
                "50.": "Ucat jupanacajj sarapjjäna, jakenacar yatiyasaw yatichapjjaraquïna. Cuntejj istʼapcäna uñjapcäna, take ucanacat take ucsa toke orakenjam yatiyapjjäna, ucat Laman jakenacat jilpachaniw jachʼa catokat uñachayäwinac laycojj ucanacar iyawsapjjäna.",
                "51.": "Ucat cawquïrinacatejj iyawsayatäpcän ucanacajja, nuwasiñ armanacap uñisiñanacap awquinacapan saranacap maysaruw uscupjjäna.",
                "52.": "Ucat Nefi jakenacarojj catut orakenacap churjjapjjäna."
            },
            "6": {
                "1.": "Ucat taripirinacan sarayäwipan sojjta tunc payan mara tucuyäwip nayrakataw take ucanacajj lurasïna. Laman jakenacat jilpachaw asqui marcar tucupjjaraquitayna. Jupanacan asquïtapajj Nefi jakenacan asquïtapat sipan jucʼampïnwa, iyawsäwin chʼollkhe thurtʼatäpjjatap laycu.",
                "2.": "Walja Nefi jakenacaraquiw chuymanacap kalarayasisin juchanacapar jan cutiquipstirir tucusinarac wali ñankhar tucupjjäna, jupanacasti Diosan arupamp take jupanacar purit yatiyäwinacamp jutir urunacat yatiyäwinacamp janiw catokapcänti.",
                "3.": "Ucampis iglesianquir jakenacajj Laman jakenacan Diosar cutiquipstatapat wal cusisipjjäna. Diosan jupanac taypir ut-tʼayat iglesiapats cusisipjjaraquïnwa. Jupanac purajj jila purjamaw uñjasipjjäna, purapat cusisisaw jachʼa cusisiñanïpjjäna.",
                "4.": "Ucatsti walja Laman jakenacajj Zarahemla oraker jutasaw Diosar cutiquipstatapan cunjamätapat Nefi jakenacar yatiyapjjäna; iyawsañatac juchanacapat cutiquipstañataquiw jupanacar ewjjapjjaraquïna.",
                "5.": "Waljaniw wali jachʼa chʼamampi chʼaman cancañampejj yatiyapjjäna, waljanir llampʼu chuymanïñar puriyasa, Diosaru Corderoru llampʼu chuymamp arquirïñanacapataqui.",
                "6.": "Ucat walja Laman jakenacaw alay toke oraker sarapjjäna, uqhämaraqui Nefimp Lehimpejj jakenacar yatiyirejj alay toke oraker sarapjjaraquïna. Uqhämaw sojjta tunca quimsan marajj tucusïna.",
                "7.": "Ucat takpach uca oraken sumancañaw utjäna, Nefi jakenacasti cawqharus Nefi jakenac taypirus Laman jakenac taypirusa uca oraken munañaparjamajj sarasipcaquïnwa.",
                "8.": "Ucat Laman jakenacajj Laman jakenac taypirus Nefi jakenac taypirus munañaparjamaw sarasipcaquiraquïna; uqhäm alaquipasïñataqui, munañaparjam kamiriptañapataquis purapat tumpasisaw catokasipjjäna.",
                "9.": "Ucat Laman jakenacamp Nefi jakenacampejj wali kamiriw tucupjjäna; jupanacansti walja walja korisa kollkesa, take cunayman suma metalanacaw utjäna, aynach toke orakens alay toke orakensa.",
                "10.": "Ucat aynach toke orakejj Lehi satänwa, alay toke orakesti Sedeciasan Mulec sat yokapat Mulec sataraquïnwa; cunalaycutejj Tatitojj Mulecarojj alay toke orakeruw irpäna, Lehirojj aynach toke orakeruw irparaquïna.",
                "11.": "Ucat uca paypach orakenacanjja cunayman korimpi kollkempi take casta metalan kalanacampiw utjäna; uqhämaraqui wali suma amuyun jakenacajj utjasinjja, cunayman metal kalanac jupanacajj umatatayapjjäna; ucat kamiriptapjjäna.",
                "12.": "Jupanacasti yarananac alay tokens aynach tokens walpin phawapjjaraquïna; uca alay toke orakens aynach toke orakens wal jachʼaptapjjäna. Jupanacasti miratatasin uca orakenjj wali chʼamanir tucupjjäna. Jupanacajj walja uywa tamanacamp chʼaman uywanacamp awatipjjaraquïna.",
                "13.": "Jupanacan warminacapajj trabajapjjänwa kapupjjaraquïnwa. Take cunayman sawutanac munataparjam lurasipcaquiraquïna; uqhäm alaquipasiñataqui, munañaparjam sawusaw ñutʼu lienzonaca take casta telanac kʼara janchinacapar imjjatañatac lurapjjäna. Uqhäm sojjta tunca pusin marajj sumancañamp tucusïna.",
                "14.": "Ucat sojjta tunc pheskan maranjja, wali jachʼa cusisiñamp sumancañampiw jupanac taypin utjäna. Jïsa, jutcan ucat walja yatiyäwinacamp walja yatichañampiw utjäna. Uqhämaw sojjta tunca pheskan marajj sarakjjäna.",
                "15.": "Ucat taripirinacan sarayäwipan sojjta tunc sojjtan maranjja, Cezoramajj taripäw konuñan koncän ucqhajja, mä jan uñtʼatan jiwayatänwa. Ucat uca pachpa maranjja jupan yokapaw jakenacan jupa lant ut-tʼayatäsinjja, jiwayataraquïna. Uqhäm sojjta tunc sojjtan marajj sarakasin tucusïna.",
                "16.": "Ucat sojjta tunc pakallkon mara kalltäwinjja, jakenacajj wali ñankharuw wastat tucuñ kalltapjjäna.",
                "17.": "Tatitun jupanacar wali jay oraken kamiriptañanacapamp qhuyapayatap laycuw jupanacajj jan colerasiñampi nuwasiñampi wil wartañamp amtayatäpcänti. Ucat chuymanacapan uca kamiriptañanacapat lupʼisaw ucanac munapjjäna. Jupanacajj maynit sipan jucʼamp jachʼar aytatäñapataquiw kamiriptañ munañ kalltapjjäna; ucat jupanacajj jamasat jiwayañanaca, lunthataña, lunthatjañ kalltapjjäna, kamiriptañataqui.",
                "18.": "Jichhajja, uca jiwayirinacamp lunthatjirinacampejj Quiscumenan Gadiantonan ut-tʼayat mä tamäpjjänwa. Ucatsti Nefi jakenac taypinsa, Gadiantonan walja tamapanquirinacaw utjäna. Ucampis jucʼamp ñankha Laman jakenac taypina, jucʼampiw utjäna; jupanacasti Gadiantonan jiwayirinacapamp lunthatanacapampi –satäpjjänwa.",
                "19.": "Jupanacaw Cezoram jilïr taripirir jupan yokaparus taripäw konuñan jiwayapcän ucanacajja. Janiraquiw jupanacajj catjatäpcaraquïnti.",
                "20.": "Ucat Laman jakenacajj lunthatanacan jupanac taypin utjatap yatjjatapcän ucqhajja, walpin llaquisipjjäna; jupanacasti take chʼamanacapampiw jupanacar uc-chʼpach orakjjat tucqhañ chʼamtʼapjjäna.",
                "21.": "Ucampis Satanasajj Nefi jakenacat jilpachaniruw chuymanacapar amtayäna; ucat ucanacajj uca lunthat tamanacamp mayachasisaw arsüwinacapamp juräwinacapamp lurapjjäna, jupanac pur cuna chʼama jicjjatasïwir puripcaspa ucqhan arjjatasis imañanacapataqui, jiwayäwinacapata lunthatjäwinacapata lunthatäwinacapat jan tʼakhesiñanacapataqui.",
                "22.": "Jupanacansti uñachtʼayäwinacapas jamas uñachtʼayäwinacapas jamas arunacapas utjänwa. Ucasti arsüwir mantat jilanacar uñtʼañanacapataquïnwa; cuna ñankha luräwinactejj jilanacapajj lurapcaspa ucanac utjc-chispasa, jilanacapan uca arsüwir mantat tamapanquirinacan ñankha jupanacar jan lurañanacapataquïnwa.",
                "23.": "Uqhäm jupanacajj jiwayaña, lunthatjaña, lunthataña, wachokaña, kʼañusiña, take cunayman ñankha luräwinaca, marcap contra, Diosapan leyinacap contraraquiw lurapjjañapäna.",
                "24.": "Ucat qhitinacatejj yakha jakenacar ñankha ajjtcañ luräwinacapat uñstaycaspajja, jupajj taripatäñapänwa. Janiw jupajj marcapan leyinacaparjam taripatäñapäcänti, antisas Gadiantonan Quiscumenan churat ñankhätapan leyinacaparjam taripatäñapänwa.",
                "25.": "Jichhajja, acaw jamas arsüwinacampit juräwinacampit Almajj aqhäm sas yokapar camächit churcän ucajja: Ucanacajj orakenquirinacar janiw sarañapäquiti, jakenacar tʼunjäwir jan puriyañapataqui.",
                "26.": "Helamanar catuyatäcän uca kellkatanacat uca jamas juräwinacamp arsüwinacampejj janiw Gadiantonar purcänti. Antisas ucanacajj nayrïr awquisampir taycasampir jarcʼat achut mankʼañatac amtaycän uca pachpan Gadiantonan chuymapar uscutänwa.",
                "27.": "Abel jilamar jiwayätajja, ucajj janiw oraken yatitäcaniti –sasin Cainamp arustʼcän uca pachparaquiwa. Jupasti Cainamp arquirinacapamp ucapachat ucsaruw arustʼäna.",
                "28.": "Uqhämaraqui alajjpachar puriñataquïcaspas uqhäm uc-chʼa jachʼa pucara lurañatac jakenacan chuymanacapar uchcän uca pachparaquiwa. Uca pucarat aca oraker jutapcän uca jakenacar asquit irpakcänjja, uca pachparaquiwa; jupasti chʼamac ajjtcañ luräwinac ac-chʼpach orakjjar chʼekentayäna, jakenacar kʼala tucqhañar wiñay mankhapachar puriyañapcama.",
                "29.": "Uca pachpasti Gadiantonan chuymaparuw chʼamac luräwinaca jamasat jiwayañanac amtayäna; jupasti jakenacan kalltäwipat jichhacamaw uc sarayaraqui.",
                "30.": "Jupasti take juch lurañ kalltayqui ucawa. Jupasti chʼamac lurañanacap jamasat jiwayañanac sarayasa, arustʼanacapa, arsüwinacapa, juräwinacapa, ajjsarcañ ñankha luräwinacat arustʼanacaps mitat mitaru jaken wawanacapan chuymanacapar mantcaspajj ucarjamaw churi.",
                "31.": "Jichhajja, jupajj Nefi jakenacan chuymanacapan wal utjäna, jupanacan sinti ñankhar tucuñapcama. Jupanacat jilpachajj asqui thaquit saranucusina, Diosan camächitanacapar tʼustʼjasa, quipca munañanacaparjam lurasaw koripat kollkepat wacʼa diosanac lurapjjäna.",
                "32.": "Ucat take uca ñankha luräwinacajj jucʼa maranacan jupanacarojj purïna. Jilpach ucanacatjja, taripirinacan Nefi jakenacjjar sarayäwipan sojjta tunca pakallkon maran jupanacar purïna.",
                "33.": "Jupanacasti sojjta tunc quimsakallkon maranjja, asquijakenacar wal llaquisiyasa, jaqhusiyasaraquiw ñankha luräwinacapan jiltapjjäna.",
                "34.": "Ucat Nefi jakenacan jan iyawsas tʼuqhartañ kalltasin ñankha ajjtcañ luräwinacan jiltañ kalltatapjj uñjtanjja, uc-chañcamaraquiw Laman jakenacan Diosapat yatïwin walpin jilañ kalltatap uñjtan. Uca Laman jakenacasti jupan leyinacapar camächitanacapar phokhañ kalltasaw jupa nayrakatan chekan sum sarnakañ kalltapjjäna.",
                "35.": "Uqhämat Tatitun Ajayupan, Nefi jakenacat chuymanacapan ñankhätap chʼollkhëtap laycojj jithektañ kalltatap uñjaractan.",
                "36.": "Uqhämaraqui Laman jakenacan Tatitun arunacapar iyawsañ lak munatap laycuw jupan Ajayup jupanacjjar wartatap uñjtan.",
                "37.": "Ucat Laman jakenacajj Gadiantonan lunthat tamap thakapjjäna; jupanacasti Diosan arup jupanacat jucʼamp ñankhanacar yatiyapjjäna, uca lunthat taman Laman jakenac taypin kʼala tucqhatäñapcama.",
                "38.": "Ucat maysäjjansti, Nefi jakenacajj jupanacaruw yanapapjjäna, jachʼaptayapjjaraquïna, jupanacat jucʼamp ñankhanacamp kalltasa, take Nefi jakenacan orakenacapan ucanacan chʼekentañapcama, asquinacat jilpachar irpakañapcama, luräwinacapar iyawsañapataqui, luräwinacapat catokañapataqui, jamas jiwayäwinacapan arustʼäwinacapan jupanacamp mayachasiñapataqui.",
                "39.": "Uqhäm jupanacajj take gobierno sarayäwjja catokasa, pobrenacaru, llampʼunacaru, Diosar llampʼu chuyman arquirinacapar tʼustʼjasa, jawkʼasa, tucqhasaw jupanacat mays uñtapjjäna.",
                "40.": "Ucat jupanacan ajjsarcañ utjäwincatapa, wiñay tucqhäwitac pokoscatap uñjtan.",
                "41.": "Ucat taripirinacan Nefi jakenacjjar sarayäwipan sojjta tunc quimsakallkon maraw uqhäm sarakasajj tucusïna."
            },
            "7": {
                "intro": "Helamanan Nefi Yokapan Jutir Urunacat Yatiyäwipa – Nefi jakenacajj janitejj ñankha luräwinacapat cutiquipstapcanejja, kʼal tucqhatäñapataquiw Diosajj colerasiñapamp jupanacar sartʼañatac arsu. Diosajj Nefi jakenacar jachʼa machʼampiw jawkʼjam jawkʼanti; jupanacajj juchat cutiquipstapjje. Samuel Laman jakejj Nefi jakenacar jutir cunaymananacat yatiyi.",
                "1.": "Ucat taripirinacan Nefi jakenacjjar sarayäwipan sojjta tunc llätuncan marana, Helamanan Nefi yokapajj Zarahemla oraker alay toke oraket cut-täna.",
                "2.": "Jupajj alay toke oraken utjir jakenac taypir sarasaw Diosan arup yatiyasajj walja jutir cunaymananac yatiyatayna.",
                "3.": "Jupanacasti janiw cuna arups catokapcänti; ucat jupanac taypin kamañapajj janiw wactʼcänti. Ucat jupajj nacïw orakepar cut-täna.",
                "4.": "Jupasti jakenacan ajjsarcañ ñankha utjäwincatap uñjasaw uca Gadianton lunthatanacan taripäw konuñanacan konutap uñjasaraqui–jupanacajj uca orakjjar chʼamampi, chʼaman cancañamp catokasinjja, Diosan camächitanacap maysar uchasaw jupa nayrakatan jan jucʼsa asc lurasa, jaken wawanacapar jan cuna chekapar uñjañjamp lurasa;",
                "5.": "Asquinacar asquïtap laycu juchañchasa, juch luririnacar ñankhanacaru kollkep laycu jan mutuyasa, gobierno ut-tʼayäw catuscaquis munañanacaparjam sarayañanacapataqui, oraken kamiriptañap jachʼar aptatäñap catokañanacapataqui, uqhämat jucʼamp wachokaña, lunthataña, jiwayaña, quipca munañanacaparjam lurañanacapataquiraqui–",
                "6.": "Uca jachʼa ñankhajj mä jucʼa maranacanac Nefi jakenacar puritayna. Nefejj uc uñjasinjja, chuymapan llaquisiñan phoktʼatänwa, jupasti tʼakhesir chuymapampiw artʼäna:",
                "7.": "Ay, Nefi awquijjajj Jerusalen oraket mistuncän ucapachac nayajj jaquiriscäyäta jupamp chic arsut oraken cusisiñajjataqui; ucapachajj jupan marcapajj ewjjatäñataquejj jasaquïnwa, Diosan camächitanacapar phokhañataquis thurtʼatäpjjänwa, ñankha lurañar irpakatäñataquis chʼurqhisirïpjjänwa. Jupanacasti jancʼaquiw Tatitun arunacaparojj yäkapjjerïna.",
                "8.": "Ucürunacajj nayancaquisapäna! Chuymajjajj jilanacajjan asquïtapatjj cusisisapänwa.",
                "9.": "Ucampis nayajj jichhürunacan jacañajjataqui, jilanacajjan ñankhätapat chuymajjan llaquisiñan phoktʼatäñapatac qhitanitätwa.",
                "10.": "Jichhajja, ucajj Zarahemla marcanquir jachʼa khat sarir thaqui jacʼana, Nefin jardinapanquir uca saytʼu pucaran ucajj lurasïna.",
                "11.": "Ucat mä kawkha jakenacajj uca chek sarasaw Nefirojj Diosat take chuymamp artʼasquir uñjapjjäna. Jupanacasti marcaruw jalapjjäna, ucatsti cuntejj uñjapcän ucjjat jakenacar yatiyapjjäna. Ucat uca jakenacajj tam tamaw tantachasipjjäna, cunat-tejj Nefejj jakenacan ñankhätapat uqhäm jachʼa llaquisiñan aykcän uc yatiñataqui.",
                "12.": "Ucat Nefejj saytʼcän ucqhajja, tantachasit jake tamanac uñjäna.",
                "13.": "Ucat jupajj lacap jistʼarasaw jupanacar säna: Cunats tantachasipjjta? Nayan ñankha luräwinacamat jumanacar yatiyañajjataquit tantachasipjjta?",
                "14.": "Jïsa, chuymajjan ñankha luräwinacamat jachʼa llaquimp phoktʼatätapat Diosajjar take chuymamp artʼañajjatac torrejjar maqhatatajj laycuwa!",
                "15.": "Nayan jachatajjat jaqhusitajjat jumanacajj tantachasipjjta, ucat muspharapjjtajja. Uqhämaraqui muspharañanacamataquejj waliw utji; jumanacajj supayan chuymanacamar wal mantañapcam catuyasipjjatamats muspharapjjañamawa.",
                "16.": "Almanacamar wiñay tʼakhesir jaqhusïwir jakontañ munqui ucan jawsäwipar cunjäms irpakayasipjjasma?",
                "17.": "Ay, juchanacamat cutiquipstasin cutiquipstapjjam! Cunats jiwapjjäta? Dios Tatitumar cutiquipstasin cutcatjjapjjam, Cunats jupajj jaytjapjjtam?",
                "18.": "Ucajj chuymanacam chʼollkheptayatam laycuwa. Jumanacajj suma awatirin aruparojj janiw istʼañ munapctati; jumanacajj jupar kallcatasaw jumanac contra colerasiyapjjta.",
                "19.": "Ucat janitejj jumanacajj juchanacamat cutiquipstapcätajja, jupajj jumanacar tantachthapiñ lantejj chʼeketatayapjjätamwa, anunacampin lakʼonacampin mankʼapar tucuñanacamataqui.",
                "20.": "Diosamajj khespiyapctam uca quipca urun, cunjämarac jupat armasipjjtasti?",
                "21.": "Ucampis ucajj kamiriptañataqui, jakenacan jachʼar aptatäñataqui kors kollks catokañanacamataquiwa. Jumanacajj oraken kamiriptañanacapat inamay cunanacat chuymanacaman munasaw lupʼipjjta. Ucanacataquisti jiwayapjjta, lunthatjapjjta, lunthatapjjta, masinacamar cʼarintas ircatapjjta, take cunayman ñankha luräwinac lurapjjta.",
                "22.": "Ucata, janitejj juchanacamat cutiquipstapcätajja, ay jumanacata! Janitejj juchat cutiquipstapcätajja, aca jachʼa marcamp take acsa toke catut orakesanquir jachʼa marcanacampejj aparatäniwa, jumanacan ucanacan jan utjañanacamataqui; Tatitojj janiw jichhacam chʼam churapctam uqhäm timanacamar thurtʼasiñatac chʼam churapcätamti.",
                "23.": "Cunalaycutejj aqhäm siw Tatitojja: Nayajj ñankhanacarojj janiw chʼamajj uñachaycäti, janiw maynirojj maynit sipan jucʼamp uñachaycäti. Juchanacapat cutiquipstasin arunacajjar istʼas yäkerinacaruquiw chʼamajj uñachayä. Uqhämasti jilanacajja, janitejj juchanacamat cutiquipstapcät ucajja, Laman jakenacataquejja jumanacat sipan jucʼamp sumäñap amuyapjjañam nayajj munta.",
                "24.": "Uñjapjjam, jupanacajj jumanacat sipan jucʼamp asquïpjjewa, cunalaycutejj jumanacajj catokapcta, uca jachʼa yatïw tok jupanacajj janiw juchanac lurapquiti; ucat Tatitojj jupanacar qhuyapayaniwa. Janitejj jumanacajj juchanacamat cutiquipstcät ucqhajja, kʼal tucqhatäpcät uc-chañcamaw jupanacan urunacap jachʼaptayani, wawanacap jucʼampiptayaraquini.",
                "25.": "Ay jumanacata! jumanac taypir jilayat jachʼa ajjtcañanacata. Jumanacasti ucampiw mayachasipjjta. Jïsa, Gadiantonan ut-tʼayat jamas tamampiw mayachasipjjta.",
                "26.": "Ay jumanacata! uca jachʼa jachʼa tucuñ chuymamar mantayapjjatamata, ucamp jachʼar tucupjjatamata, wali kamiripjjatam laycuraquiw tʼakhesiñajj jumanacar puripjjätam.",
                "27.": "Ay jumanacata, ñankha ajjtcañ luräwinacamata!",
                "28.": "Janitejj juchanacamat cutiquipstapcätajja, chhaktapjjätawa. Orakenacamasti jumanacat aparatäniwa; jumanacasti acapach oraket tucqhatäpjjaraquïtawa.",
                "29.": "Jichhajja, nayajj ucanacaw utjan sasajja, janiw naya pachpat siscti, cunalaycutejj janiw naya pachpat ucanac yatcti; jan ucasti Dios Tatitun ucanac nayar yatiyatap laycuw ucanacan chekätap yat-ta. Ucat ucanacan utjañapat ircat-ta."
            },
            "8": {
                "1.": "Ucat Nefejj uca arunac arscän ucqhajja, taripirïcän uca Gadiantonan jamas tamapanquir jakenacajj colerasipjjänwa. Jupanacasti jupa contraw jakenacarojj aqhäm sas artʼapjjäna: Cunats aca jaker jan catuntapcäta ucat juchapatjam juchañchatäñapatac jan apapcaraquïta?",
                "2.": "Cunats aca jaker leyisjjar aca marcjjar ñankh parlir uñjasajj alekac istʼapjjta?",
                "3.": "Nefisti jupanacar leyipan ñankhätapat parlatayna. Walja jan kellkcay cunaymananac Nefejj jupanacar parläna; janiraquiw cuns Diosan camächitanacap contrajj parlcaraquïnti.",
                "4.": "Uca taripirinacasti jupanacan jamas chʼamac luräwinacapat khan parlatapat colerasipjjaraquïna. Ucampis quipca amparanacapamp jupar catuntañ ajjsarapjjänwa, jakenacan jupanac contra arsuñapat ajjsarasa.",
                "5.": "Ucat jakenacar aqhäm sasaw artʼapjjäna: Cunats aca jakemp jiwasanacat ñankh parlayapjjta? Jupajj take aca marcar tucqhatäñataquiw juchañchapjjestu; uqhämaraqui aca jachʼa marcanacasan jiwasanacat aparatäñapataqui, jiwasanacan ucan jan utjañasataquiw juchañchapjjestu.",
                "6.": "Jichhajja, ucan jan lurcayätap yatipjjtanwa; jiwasanacajj chʼamanïpjjtanwa, marcanacasasti jachʼäpjjaraquiwa. Ucat timanacasajj jiwasanacjjarojj janiw cuna chʼamanïpcaspasa.",
                "7.": "Uqhäm jupanacajj Nefi contra colerasiñapataquejj jakenacar amtayapjjäna. Jupanac taypinsti chʼajjwanac lurapjjaraquïna, cunalaycutejj yakhepanacajj artʼapjjänwa: Aca jaker antutapjjam, jupajj asqui jakewa. Janitejj jiwasanacajj juchanacasat cutiquipstapcañänejja, cuntejj sisqui ucanacajj chekpachaw phokhasini.",
                "8.": "Cuna taripäwinacat-tejj jupajj ircatapquistu take ucanacajj jiwasanacaruw puripjjestani; jupan ñankha luräwinacasat chekapat ircatatap yatipjjta. Uca ñankha luräwinacasasti waljawa, jupasti cunjämatejj ñankha luräwinacasat yatqui uqhämaraquiw cunatejj jiwasanacar camächapquistan take ucjj yatiraqui.",
                "9.": "Janitejj jupajj Diosan arjiripäcasapänjja, janiw ucanacat ircatcasapänti.",
                "10.": "Ucat Nefir jiwayañ munir jakenacajj ajjsaratap laycojj janiw jupar llamctʼapcänti. Ucat jiltʼirinacan ajjsarañapcam yakhepanacatac sumaptatap uñjasaw wastat jupanacar parlañ kalltäna.",
                "11.": "Ucat jupajj aqhäm sasaw jucʼamp parlañan waquisitap uñjasin säna: Jilanacajjay, janit jumanacajj Diosan mä jaker chʼam churatap yatipcta? Jïsa, janit Moisesar Wila Lamar umanac acsar ucsar jaljtañapatac jawkʼantañatac chʼam churatapata, Israelit awquinacasan waña orakenjam maqhatatapata, umanacan Egiptonquirinacjjar imthapis chhaktayatapat leyipcta?",
                "12.": "Jichhajja, Diosatejj uca jaker uqhäm chʼam churchënjja, cunats jumanac taypin pitusisin aqhäm nayat sapjjesta: Janitejj cutiquipstapcañän ucqhajja, jiwasanacar puripquistani uca taripäwinacat yatiñatac Diosajj chʼamjj janiw jupar churquit –sasa?",
                "13.": "Ucampis janiw nayan arunacajjaruquit jaychasipcta; jan ucasti, awquinacasan take parlat arunacaparu, uqhämaraqui uca jachʼa chʼam catoker Moises jaken arunacaparuw jaychasipjjta. Jupan Mesiasan jutañapat parlat arunacaparus jaychasipjjaractawa.",
                "14.": "Janit jupajj Diosan Yokapan jutañapat ircatqui? Uqhämaraqui cunjämatejj jupajj bronce catar chʼusa wasaran aytcänjja, uqhämaraquiw jutcan ucajj aytataraquïni.",
                "15.": "Uqhämaraqui cawquïrinacatejj uca catar uñjasin jacapjjänjja, uqhämaraquiw cawquïrinacatejj llampʼu altʼir chuymanïsin Diosan Yokapar iyawsas uñtapcan ucanacajja, wiñayäqui uca jacäwiruw jacapjjani.",
                "16.": "Jichhajja, janiw Moisesaquit ucanacat ircatqui; jan ucasti takpach kollan arjirinacajj jupan urunacapat Abrahanan urunacapcamaw ucanacat ircatapjjäna.",
                "17.": "Abrahanasti Mesiasan jutañap uñjänwa, ucat cusisiñan phoktʼatäsin walpin cusisthapïna.",
                "18.": "Nayasti sapjjaracsmawa: Janiw Abrahanaquit ucanacat yatcäna, jan ucasti Abrahanan urunacap nayräjjajj waljaniw Diosan sucʼaparjam jawsatäpjjäna, jïsa, Yokapan sucʼataparjamaw jawsatäpjjäna. Ucasti jakenacar walja warank maranac janïr jupajj jutcasp ucapachajj cutsuyañan jupanacar puriñapat uñstayañataquïnwa.",
                "19.": "Jichhajja, nayajj jumanacan Abrahanan urunacapat walja arjirinacan ucanacat ircatatap yatipjjañam munta; jïsa, Zenos arjirejj chachjamaw ircatäna; ucat jiwayatäna.",
                "20.": "Uqhämaraqui Zenocamp Eziasampi Isaiasampi Jeremiasampejja (Jeremiasajj Jerusalenan tucqhatäñapat ircatcän uca pachpa arjiriwa) ucanacat ircatapjjäna; Jerusalenan Jeremiasan arunacaparjam tucqhatätapjj yatipjjaractanwa. Uqhämasti, cunats Diosan Yokapajj yatiyäwiparjam jan jutcanejja?",
                "21.": "Jichhajja, Jerusalenan tucqhatätapat jaychasipjjätati? Janiw takpach Sedeciasan yokanacapajj jiwayatäcänti –sasa? Janiw Mulecaquejj jiltʼquit sapjjätati? Janit Sedeciasan wawanacapan jiwasanacampïtapjj Jerusalen oraket alisnucutätapjj uñjapcta? Ucampis ucajj janiw takpachäquiti–",
                "22.": "Lehi awquisajj ucanacat ircatatap laycuw Jerusalenat alisnucutaraquïna. Nefejj ucanacat ircatäna. Niyapun takpach jichhacam awquinacasaw ucanacat ircatapjjaraquïna; jupanacajj Criston jutañapat ircatapjjäna. Jupanacasti ucar suyasaw jutcan uca urupat cusisipjjäna.",
                "23.": "Jupajj Diosawa, jupasti jupanacampiwa; jupanacaruraquiw uñachayasi uqhämat jupanacarojj cutsuyi. Jupanacasti jutcan ucat jupar jachʼar aptapjjäna.",
                "24.": "Jichhajja, ucanac yatisina, ucanacar jaychasiñaman cʼarïtap amuyasaraqui, ucanjj juch lurapjjta; walja ircatäwinac catokcasasa, take ucanacar jaychasisaw jan ucanac catokapctati. Jumanacajj take cun alajjpachanquir cunanacs take acapachanquir cunaymananacs ucan chekätapat ircatir catokapjjta.",
                "25.": "Ucampis cunatejj chekäqui ucarojj jiscʼachapjjtawa, ucatsti kollan Diosam contraw saytʼapjjta. Alajjpachan imatanac imasiñam lantjja, jichhürpacharaquiw taripäw urutac colerasiñ kotuchasipcta. Alajjpachanjj janiw cunas thujsantquiti, janiraquiw ucarojj cuna kʼañus mantquiti.",
                "26.": "Jichpachas jiwayäwinacama, kʼañusiñanacama, ñankha luräwinacam laycuw wiñay tucqhäwitac pokosipcta; janitejj juchanacamat cutiquipstapcätajja, ucajj lakaw puripjjätam.",
                "27.": "Ucajj jichhas puncunacamanquiwa; jïsa, taripäw konuñar sarasin uñjapjjam. Taripirimajj jiwayataw quicpa wilapan liwisisqui. Jupan taripäw konuñan kontʼañ munir jilapaw juparojj jiwayi.",
                "28.": "Panpachaniw jamas Gadiantonampina, jakenacan almanacapar tucqhañ munqui uca ñankhampin ut-tʼayat jamas tamamanquirïpjje."
            },
            "9": {
                "1.": "Ucat Nefejj uca arunac arscän ucqhajja, jupanacat mä kawkha jakenacaw taripäw konuñar jalapjjäna; jïsa, pheskaniw jupanacat sarapjjäna. Sarcasasti jupanac-camaw sasipjjäna:",
                "2.": "Jichhajj chekpach uca jaken arjirïtaps jan arjirïtapsa, Diosan uqhäm muspharcañ cunanac jiwasanacar yatiyañapatac camächit churataps jan churataps yatipjjañäni. Janiw jiwasajj Diosan uca camächit churatapjj iyawsctanti; janiraquiw uca jaken arjirïtaps iyawscaractanti; ucampis jilïr taripirit jiwataw –sas uca arunacajj chekänejja, yakha parlat arunacapan chekätap iyawsaraquiñäniwa.",
                "3.": "Ucat jupanacajj chʼamanacapamp wal jalasaw taripäw konuñar puripjjäna. Ucatsti, jilïr taripirirojj oraker liwitat-tat quicpa wilapan liwisisquir uñjapjjäna.",
                "4.": "Ucat uc uñjasajja, walpin musphapjjäna oraker liwitat-tañapcama, cunalaycutejj janiw jupanacajj Nefin jilïr taripirit parlat arunacaparojj iyawsapcänti.",
                "5.": "Ucampis uñjasinjja, iyawsapjjänwa; takpach Nefin arsut taripäwinacan uca jakenacar puriñapat ajjsarañajj jupanacar puriraquïna; ucat jupanacajj qhathatisaw oraker liwirtapjjäna.",
                "6.": "Jichhajja, taripirejj jiwayatäcän ucspachaw –jilapajj yakha jan uñtʼat isimp isthapisis jupar jununtasinjj jaltjjatayna– taripirin lokerinacapasti jalapjjänwa, ucat jakenacar jupanac taypin jiwayataw –sas yatiyapjjäna.",
                "7.": "Ucat jakenacajj taripäw konuñ chekaruw tantachasipjjäna –jupanacajj uca pheska oraker liwitat-tat jaker muspharasaw uñjapjjäna.",
                "8.": "Jichhajja, uca jakenacajj Nefin jardinapar tantachasir walja jakenacat janiw cuns yatipcänti; ucat jupanac taypin sapjjäna: Acanacaw taripirir jiwayapqui uca jakenacajja, Diosasti jupanacan jiwasanacat jan jaltañanacapataquiw jupanacarojj jawkʼcaspas uqhäm jawkʼantpacha.",
                "9.": "Ucat jupanacar catuntasina, ñachʼantasin carcelar jakontapjjäna. Ucat yatiyäw take toker apayatäna, taripirejj jiwayatawa, jiwayirinacasti catjatawa, ucat carcelar jakontatäpjjewa –sasa.",
                "10.": "Ucat khepürojj jakenacajj jiwayat jilïr jachʼa taripirin imantäwipan jaqhusiñataqui ayunañataquiw tantachasipjjäna.",
                "11.": "Uqhämaraqui Nefin jardinancapcäna, jupan arunacap istʼapcän uca taripirinacajja, jiwat imañataquiw tantachasipjjaraquïna.",
                "12.": "Ucat jakenac taypin aqhäm sasaw jisctʼapjjäna: Jilïr taripirita, jiwataps jan jiwataps yatiñatac qhitat pheskanejj cawquinquisa? Jupanacasti sapjjänwa: Pheskaniruw qhitapjjta, sapquist ucanacatjja, janiw yatipcti; ucampis jiwayirinacäpqui uca pheskanirojj carcelaruw jakontapjjta.",
                "13.": "Ucat uca taripirinacajj jupanacan irpanitäñap munapjjäna. Ucat jupanacajj irpanipjjäna, jupanacasti uca qhitat pheskanïnwa. Uca taripirinacasti ucat yatiñataquiw jupanacar jisctʼapjjäna. Jupanacasti take cuntejj lurapcän uc yatiyasaw aqhäm sapjjäna:",
                "14.": "Nanacajj jalapjjtwa, ucatsti taripäwi konuñ chekaruw puripjjta; ucat take cun Nefin yatiyäwiparjam uñjapct ucqhajja, muspharasaw oraker liwitat-tapjjta. Ucat muspharatajjat chʼam catupct ucqhajja, jupanacajj carcelaruw jakontapjjetu.",
                "15.": "Jichhasti, aca jaken jiwayatätapatjja, janiw qhitin lurataps yatipcti; acaquiw yatipjjta, jumanacan munatanacamarjam jalanisaw Nefin arunacaparjam juparojj jiwat jicjjatapjjta.",
                "16.": "Ucat uca taripirinacajj ucjjat jakenacaruw khanañchäna. Ucatsti Nefiruw juchañchapjjäna aqhäm sasa: Jichhajja, aca Nefiw mä qhitamp taripirir jiwayañataquejj arustʼaspacha; ucat jupajj jachʼa jakjam Diosan ajllitjam arjirjam ut-tʼayasiñataqui, iyawsäwipar jiwasanacar iyawsayañataquiw uc yatiyapjjestojja.",
                "17.": "Uqhämasti, uca jak catjapjjañäni; jupajj juchap arsusisin aca taripirir jiwayirin qhitïtaps yatiyapjjestani.",
                "18.": "Ucat uca pheskanejj imäw urun antutatäjjapjjaniwa. Ucampis jupanacajj taripirinacaruw Nefi contra arsut arunacapat tokenokapjjäna; jupanacasti maynimp maynimp pitusisaw jupanacarojj pejjtuntapjjäna.",
                "19.": "Ucampis jupanacajj Nefir catjayasina, ñachʼantayasinarac uca walja jakenac nayrakatar irpayanipjjäna, walja tokenacat jiscsuñataqui, jupar cʼarisiyañataqui, jiwañapatac juchar jakontañanacapataqui.",
                "20.": "Juparusti sapjjänwa: Jumaw yakhamp mayachaspachäta; qhitis taripirir jiwayqui ucajja? Jichhajj nanacar yatiyas jucham arsusim. Juparusti sapjjaraquïnwa: Acajj kollkejja; jumatejj yatiyapjjetätajja, jupamp lurat amtäwimat arsusïtajja, janiw jiwayapcämati –sasa.",
                "21.": "Ucampis Nefejj jupanacarojj sänwa: Ay, juma jan amuyuninaca, juma jan circuncidatjam chuymaninaca, juma juyqhunaca, jumanac jan altʼir marcajja, Dios Tatitun aca juch lurañ thaquin sarnakañam cunapachcamatejj antutcan uc yatipjjtati?",
                "22.": "Jumanacajj janitejj juchanacamat cutiquipstapcätajja, jichpach suyapctam uca jachʼa tucqhäwit aykoñs jaqhusiñs kalltapjjañamawa.",
                "23.": "Jumaw mä jakemp jupan Seezoram jilïr taripirir jiwayañapatac amtäw lurpachätajj –sasaw jumanacajj sapjjesta. Ucampis nayajj sapjjsmawa: Ucajj nayan jumanacar ucat yatiñanacamatac ircatatajj laycuwa; ucasti nayan jumanac taypinquir ñankha ajjtcañ luräwinacat yatitajjat jumanacar ircatañataquiwa.",
                "24.": "Nayan uc luratajj laycuw, jumanacajj jumamp mä jakempiw jupan uc lurañapatac amtäw lurpachätajj –sapjjesta. Jïsa, nayan uca uñachayäw jumanacar churatajjat nayatac colerasisin jacañajj apakañ munapjjesta.",
                "25.": "Jichhajj nayajj yakha uñachayäw churapjjäma. Ucat nayar jiwayañ munatams jan munatams uñjañäni.",
                "26.": "Nayajj sapjjsmawa: Seezoraman Seantum jilapan utapar sarasin jupar sapjjam:",
                "27.": "Aca marcat walja ñankhanac parlir cʼari arjirijj jumampit Seezoram jilamar jiwayañamatac amtäw luri?",
                "28.": "Jupasti jumanacarojja, janiwa –sapjjätamwa.",
                "29.": "Juparusti sapjjätawa: Jumat jilamar jiwayta?",
                "30.": "Ucat jupajj ajjsarañatjj janiw camsañs yatcaniti. Ucatsti janiw lurcti –sapjjätamwa. Ucat muspharcaspas uqhämaw yanasini. Ucampis janiw juchanïcti –sapjjätamwa.",
                "31.": "Ucat jumanacajj jupar uñaquipapjjäta, capotepansti wil jicjjatapjjaraquïta.",
                "32.": "Ucat uc uñjasaw sapjjäta: Aca wilajj qhitinquisa? Janit nanacajj acan jilaman wilapätap yatipcta –sapjjaraquïtawa.",
                "33.": "Ucat jupajj qhathatisaw jiwañajj jupar purcaspas uqhäm wila chʼarir tucuni.",
                "34.": "Ucat jumanacajj sapjjäta: Uca ajjsaratam laycu, ajanum wila chʼarir tucur uñjasaw juman juchanïtam yatipjjta.",
                "35.": "Ucat jucʼamp jupajj ajjsarani. Ucatsti jupajj arsjjaniwa, jupa sapan jiwayatapac arsjjaraquini.",
                "36.": "Ucat jupajj sapjjaraquïtam: Janiw ucjjat Nefin cuna lurataps yatcti, Diosaquiw chʼamapamp ucjj yatiyitaspa. Ucat nayan jan cʼarisir jakëtajj Diosan jumanacar qhitanitätajj yatipjjäta.",
                "37.": "Ucatsti, jupanacajj sarapjjänwa, ucat cunjämtejj Nefejj jupanacar siscän uca arunacaparjamaw lurapjjäna. Jupan arunacapasti chekaraquïnwa, cunalaycutejj uca arunacaparjamaw Seantumajj cʼarisïna; uca arunacaparjamaw arsjjaraquïna.",
                "38.": "Ucat jupa pachp jiwayirïtap uñtʼayasipan uca pheskanimp Nefimpejj antutatäpjjäna.",
                "39.": "Ucat yakhep Nefi jakenacajj Nefin arunacapar iyawsapjjänwa. Uqhämaraqui yakhepanacajj pheskanin ircatatapat iyawsapjjaraquïna; uca pheskanisti carcelancapcän ucqhajj Diosaruw cutiquipstapjjäna.",
                "40.": "Ucat jakenacat yakhepajj: Nefejj arjiriw –sapjjänwa.",
                "41.": "Yakhanacasti sapjjänwa: Jupajj diosawa, cunalaycutejj janitejj jupajj mä diosäcaspajja, janiw take cun yatcaspati. Jupajj chuymanacasan lupʼïwinacapat yatiyasaw jiwasanacar yakha cunaymananac yatiyaraquistu; uqhämaraqui quipca jilïr taripirisar cheka jiwayirin qhitïtapats yatiyapjjaraquistu."
            },
            "10": {
                "1.": "Ucat jakenac taypin mä jaljtäwiw utjäna; Nefejj jupanac taypin saytʼascän ucqhajja, jupanacajj ucsar acsar jaljtasaw jupar sapac jaytasin saranucupjjäna.",
                "2.": "Ucat Tatitojj jupar uñastʼaycän ucanacat lupʼisaw Nefejj quipca utap toker saräna.",
                "3.": "Ucat jupajj uqhäm lupʼiscän ucqhajja –Nefi jakenacan ñankhätapat jamas chʼamac luräwinacapata, jiwayäwinacapata, lunthatjäwinacapata, take cunayman ñankha luräwinacapat llaquisisa – ucat uqhäm chuymapan lupʼiscän ucqhajja, mä aruw aqhäm sas jupar purïna:",
                "4.": "Nefi, luratanacamat qhuyapayatätawa. Nayan jumar churat arjja jan karis aca marcar yatiyatam nayajj uñjta. Jumajj janiw jupanacat ajjsarctati, janiraquiw quipca jacäwim muncaractati, antisas nayan munañajjaru, camächitanacajjaruw phokhañ muntajja.",
                "5.": "Jichhasti, uca jan karis luratamat wiñayaw bendicïma; aruna, lurañana, iyawsäwina, luräwin jachʼaptayäma. Take cunaw juman arumarjam jumatac luratäni, cunalaycutejj nayan jan munañajjarjamajj janiw jumajj cuns mayquitätati.",
                "6.": "Jumajj Nefïtawa, nayasti Diosätwa. Nayajj alajjpach qhitanacajj nayrakatan jumar sisma: Jumawjj aca marcjjarojj chʼamanïyäta. Jumaw aca marcan ñankhätaparjamajj aca orakerojj machʼampi, jachʼa usunacampi tucqhäwimp jawkʼjam jawkʼantäta.",
                "7.": "Nayajj jumaruw chʼam chursma; cuntejj jumajj acapachan lluchʼintcät ucajja, alajjpachan lluchʼintatäniwa; cuntejj jumajj acapachan antutaycät ucajja, alajjpachan antutayatäniwa. Uqhämaw jumajj aca jakenac taypin chʼamanïyäta.",
                "8.": "Ucat jumatejj aca kollan utar payar jaljtam sätajja, lurasiniwa.",
                "9.": "Jumatejj aca kollur qhusqhachasim sätajja, lurasiniwa.",
                "10.": "Uqhämaraqui, jumatejj Diosan aca marcar jawkʼantañapatac arsütajja, lurasiraquiniwa.",
                "11.": "Jichhasti, sarasin aca marcar aqhäm sañamataquiw jumar camächit chursma: Aqhäm siw Take Chʼamanïqui uca Dios Tatitojja: Janitejj juchanacamat cutiquipstapcätajja, tucqhäwcamaw jawkʼantatäpjjäta.",
                "12.": "Jichhajja, Tatitojj uca arunac Nefir arscän ucqhajja, Nefejj cutekasaw quipca utapar jan sarcänti; jan ucasti, uca oraken chʼekentat walja jakenacar cut-tasaw cuntejj Tatitojj jupanacan tʼunjasiñapat parlcän uca arunac yatiyañ kalltäna, janitejj cutiquipstapcasp uca.",
                "13.": "Jichhajja, Nefin jilïr taripirin jiwäwipat yatiyasin jachʼa milagro utjquipansa, jupanacajj chuymanacaparuw chʼollkheptayapjjäna, ucatsti janiw Tatitun arunacapar yäkapcänti.",
                "14.": "Ucat Nefejj Tatitun arup aqhäm sasaw jupanacar yatiyäna: Janitejj juchanacamat cutiquipstapcätajja, aqhäm siw Tatitojja: Tucqhäwcamaw jawkʼatäpjjäta.",
                "15.": "Ucat Nefejj ar jupanacar yatiycän ucqhajja, chuymanacap chʼollkheptayasipcaquïnwa, arunacaparusti janiw yäkapcänti; ucat jupanacajj jupat ñankha parlasaw carcelar jakontañatac jupar catjañ munapjjäna.",
                "16.": "Ucampis Diosan chʼamapajj jupampïnwa, jupanacasti janiw jupar catjasin carcelar jakontirjamäpcänti, cunalaycutejj jupajj Ajayun aptatäsaw jupanac taypit apsutäna.",
                "17.": "Ucat uqhäm jupajj jakenac tamat jakenac tamar Diosan arup yatiyasaw Ajayump saräna, takenir yatiyañapcama, jan ucajj takpachan taypir apayañapcama.",
                "18.": "Ucat jupanacajj janiw arunacapar yäkapcänti, uqhämaraqui chʼajjwäwinacas utjañ kalltäna; jupanacasti jaljtasin espadamp jupanac purajj jiwayasiñ kalltapjjäna.",
                "19.": "Uqhäm taripirinacan Nefi jakenacjjar sarayäwipan pakallk tunc mayan marajj sarakjjasin tucusïna."
            },
            "11": {
                "1.": "Ucat taripirinacan sarayäwipan pakallk tunc payan maranjja, chʼajjwanacajj takpach Nefi jakenac taypin takpach uca oraken nuwasïwinac utjañcamaw jucʼampiptäna.",
                "2.": "Uca jamas lunthat tamaw uca tucqhir ñankha luräwinac lurapcän ucanacajja. Uca nuwasïwisti takpach uca maraw utjäna, uqhämaraqui pakallk tunc quimsan maranjj utjascaquïna.",
                "3.": "Ucat uca maran Nefejj Tatitur aqhäm sas artʼäna:",
                "4.": "Tatay, aca marcan espadan tucqhatäñap jan antutcamti, antisas Tatay, aca oraken machʼa utjpan Dios Tatitupar amtasiñ amtayatäñapataqui. Inas juchanacapat jumar cutiquipstapjjchïtam.",
                "5.": "Ucat Nefin arunacaparjamaw lurasïna; uc-chʼpach orakjjan take Nefi jakenac taypin jachʼa machʼajj utjäna. Ucat pakallk tunca pusin maran machʼajj utjascaquïna; tucqhäwin lurañapasti espadampiw tucuyäna, ucampis machʼïpana jucʼamp sintiruw tucüna.",
                "6.": "Ucat uca tʼunjäwisti pakallk tunc pheskan maran utjascaquïnwa. Orakejj jawkʼantatjam wañänwa; yaran pachansti yaranajj janiw achcänti. Uqhämaw takpach orakejj jawkʼantatäna, Laman jakenac taypins Nefi jakenac taypinsa jawkʼantatänwa. Jupanacasti jucʼamp ñankha orakewjanacanjja, warank warankaw jiwarapjjäna.",
                "7.": "Ucat jakenacajj machʼat jiwañampïtap uñjapjjäna, Dios Tatitupat amtasiñ kalltapjjäna. Jupanacasti Nefin arunacapat amtasiñ kalltapjjaraquïna.",
                "8.": "Ucat jakenacajj jilïr taripirinacaparu sarayirinacaparojj Nefir aqhäm sañanacapataquiw achictʼapjjäna: Nanacajj Diosan jakepätam yatipjjta. Ucat Dios Tatitusar aca machʼa jiwasanacat maysar uñtayañapatac artʼam, take juman tucqhatäñajjatac arsut arunacaman jan phokhatäñapataqui.",
                "9.": "Ucat taripirinacajj jakenacan munat arunacaparjamaw Nefir parlapjjäna. Ucat Nefejj jakenacan juchanacapat cutiquipstir uñjasina, cotensiot isimp isthapisisin chuymanacapar llampʼuptayatap uñjcän ucqhajja, jupajj Tatituruw aqhäm sas artʼäna:",
                "10.": "Tatay, aca marcajj juchanacapat cutiquipstiwa; jupanacasti Gadiantonan tamap jupanacat chhaktayañcamaw alisnucupjje, jamas arustʼanacapsti orakeruw imantapjje.",
                "11.": "Jichhasti Tatay, uca llampʼu chuymanïtap laycuy colerasiñam apakam; cawquïr ñankha jakenacarutejj tucjcta uca tucqhäwimamp colerasiñam apaktayasjjam.",
                "12.": "Tata, colerasiñam maysar uñtayam. Jïsa, jachʼa colerasiñam maysar uñtayasin aca machʼa aca oraken tucuyamaya.",
                "13.": "Tata, istʼaquitaya; arunacajjarjam lurasin orakjjarojj jall apayanim oraken ach achuyañapataqui, yaran pachan yaran achuyañapataqui.",
                "14.": "Tatay, cunapachatejj nayajj machʼajj utjpan espadamp tucqhäwin tucuyañapatac sisct ucqhajja, arunacajjar istʼistawa. Jichhasti nayajj arunacajjar istʼañam yat-twa, cunalaycutejj jumajj sistawa: Aca marcatejj juchanacapat cutiquipstanejja, nayajj jupanacar janiw tucjcäti –sasa.",
                "15.": "Jichhajj Tata, jupanacar purit machʼa, jachʼa usu, tucqhäwi laycuw juchanacapat cutiquipstatap jumajj uñjta.",
                "16.": "Jichhasti, Tatay, colerasiñam maysar uñtayasina, janit jupanacan jumar lokañap mayamp yantʼcäta? Uqhamäsp ucajj Tatay, jumajj arsut arunacamarjamajj jupanacarojj qhuyapayasmawa.",
                "17.": "Ucat pakallk tunc sojjtan maran Tatitojj colerasiñap jakenacat apakasin jall oraker puriyäna. Ucat orakejj yapu pachan ach achuyjjäna, uqhämaraqui yaran pachan yaran achuyaraquïna.",
                "18.": "Ucat jakenacajj cusisisaw Diosar jachʼar aptapjjäna. Uc-chʼpach orakjjan cusisiñajj phoktʼatäna; jupanacasti Nefirojj janiw jucʼamp jiwayañ munapcänti, antisas jupanacajj jupan jachʼa arjirïtapa, Diosan jakepätapa, Diosat jachʼa chʼamsa, chʼaman cancañs catoker jakëtap amuyapjjäna.",
                "19.": "Uqhämaraqui Lehi jilapajj asquinac lurañanjj janiw Nefit cunans khepaktcänti.",
                "20.": "Ucat Nefi jakenacajj wastat uca oraken jachʼaptañ kalltapjjäna. Jupanacasti chʼusawjitanacap cut-tayañ kalltasaw miratatasin chʼekentañ kalltapjjäna, uc-chʼpach orakjjan alay tokens aynach tokens inti jalant toke lamarats inti jals toke lamarcam phokhantañcama.",
                "21.": "Ucat pakallk tunc sojjtan marajj sumancañampiw tucusïna. Uqhämaraqui pakallk tunc pakallkon marajj sumancañamp kalltaraquïna. Iyawsiri tamasti uc-chʼpach orakjjaruw chʼekentäna; uqhämaraqui Laman jakenacats Nefi jakenacats jilpachaniw iyawsiri tamancapjjäna. Ucat wali jachʼa sumancañajj uca oraken utjäna. Uqhämaw pakallk tunc pakallkon marajj tucusïna.",
                "22.": "Ucat pakallk tunc quimsakallkon maran sumancañajj utjaraquïna, ucampis mä kawkha pitusïwinacajj arjirinacan churat yatichäwinacjjat utjäna.",
                "23.": "Ucat pakallk tunc llätuncan maran walja chʼajjwanac utjañajj kalltäna. Ucampis Nefimp Lehimp walja cheka yatichäwinacat yatir jilanacapampejja, Diosat walja yatiyäwinac sapür catokasaw jakenacar yatiyapjjäna; ucat uca pachpa maran chʼajjwäwinacapajj tucuyapjjäna.",
                "24.": "Ucat taripirinacan Nefi jakenacjjar sarayäwipan quimsakallk tunca maranjja, mä kawkha Nefi jakenacajj walja maranac nayrajj Laman jakenacar maqhatata, Laman jake sas sut catjjarut Nefi jakenacat misturinacampi, uqhämaraqui mä kawkha Laman jakenacat cheka sarakerinacampejj jupanacan colerasiñatac amtayatäsina, jan ucajja, uca misturinacan amtayatäsaw jilanacapamp nuwasiñ kalltapjjäna.",
                "25.": "Jupanacasti jiwayapjjänwa lunthatjapjjaraquïnwa. Uca luratanacap khepatsti jupanacajj sapa cutiw kollunacaru, wasararu, jamas chekanacar wastat jaltapjjäna. Ucansti jupanacajj jaychasir misturinacan jupanacar maqhatataparjamaw sapür jakenacapar jiljjatäw catokasin jan catjatäñanacapatac imantasipjjäna.",
                "26.": "Ucat mä kawkha pacharojja, jïsa, jucʼa maranacjjarojj jupanacajj wali jachʼa lunthat tamaruw tucupjjäna; jupanacasti takpach Gadiantonan jamas arustʼanacap thakasaw Gadianton lunthatanacar tucupjjäna.",
                "27.": "Jichhajja, uca lunthatanacajj wali jachʼa tʼunjäwi, jïsa, jachʼa tucqhäwi, Nefi jakenac taypirus Laman jakenac taypirus puriyapjjäna.",
                "28.": "Ucat uca tucqhäwir suytʼayañajj waquisïna. Ucat jupanacajj chʼaman jakenaca, wasararus kollunacarus uca lunthat tamar thakasin tucqhañataquiw qhitapjjäna.",
                "29.": "Ucampis uca pachpa maran jupanacajj kheparuw quipca orakenacapar jit-tayatäpjjäna. Uqhäm taripirinacan Nefi jakenacjjar sarayäwipan quimsakallk tunc marajj tucusïna.",
                "30.": "Ucat quimsakallk tunc mayan maran kalltäwipan jupanacajj wastat uca lunthat tamjjar sarasin waljaniruw jiwarayapjjäna. Jupanacatsti waljaniraquiw jiwarayatäpjjäna.",
                "31.": "Jupanacasti uca kollunacan wasaran utjir lunthatanacan sinti waljätap laycuw kollunacat wasarat quipca orakenacapar wastat cut-tapjjañapäna.",
                "32.": "Uqhämaw uca marajj tucusïna; uqhämaraquiw lunthatanacajj jiljjatasin jachʼaptasipcaquïna, take Nefis Lamans jakenacar saytʼasiñapcama. Jupanacasti jakenacar uc-chʼpach orakjjan wal ajjsarayapjjäna.",
                "33.": "Jupanacajj take toke orakewjanacar sarasaw ucanacarojj wal tucqhapjjäna. Jupanacajj waljaniruw jiwayapjjäna, walja yakhanacarusti, catuntasin wasarar apapjjäna, jilpachasti warminacapa wawanacapänwa.",
                "34.": "Jichhajja, uca ñankha luräwinacapat jakenacar purit ñankhajja, jupanacarojj Dios Tatitupat wastat amtasiñ amtayäna.",
                "35.": "Uqhäm taripirinacan quimsakallk tunc mayan marajj tucusïna.",
                "36.": "Ucat quimsakallk tunc payan maranjja, jupanacajj wastat Dios Tatitupat armasiñ kalltapjjäna. Quimsakallk tunc quimsan maransti jupanacajj ñankha luräwinacan jachʼaptañ kalltapjjäna. Quimsakallk tunc pusin maran jupanacajj luräwinacar jan asquiptayapcänti.",
                "37.": "Ucat quimsakallk tunc pheskan maran jupanacajj jachʼa jachʼa tucuñapan ñankha luräwinacapan jucʼamp jucʼamp chʼollkher tucupjjäna. Uqhämaw tucqhäwitaquejj wastat pokosipcäna.",
                "38.": "Uqhämaw quimsakallk tunc pheskan marajj tucusïna."
            },
            "12": {
                "1.": "Uqhämaw jaken wawanacapan chuymanacapan cʼarisirïtapa, asquin jan thurtʼatätap uñjtan. Tatitun jachʼa jan wati sumätap jupar alcatirinacar qhuyapayatap uñjaractan.",
                "2.": "Jïsa, jiwasajj uñjsnawa, jupajj marcapar jachʼaptayqui, yapupan juyranacap uywa tamanacapa, kollkepa, koripa, take cunayman casta cʼajquir yänacamp amparamp luratanac irjjatayqui ucapachajja, jacäwinacap imqui timanacapan amparanacapat jupanacar khespiyqui, timanacapan chuymanacap llampʼuptayqui jupanacamp jan nuwasiñanacapataqui, chekpach take cunan marcapan waliquïñapatac cusisiñapatac lurqui; jïsa, ucapachaw jupanacajj chuymanacap chʼollkheptayasin luräwinacar jan asquiptayapcänti. Dios Tatitupat armasipqui, Kollanäqui ucar taquisipqui ucqhajja –ucasti take cunan phoktʼatätap laycu, jachʼaptäwip laycuraquiwa.",
                "3.": "Ucat janitejj Tatitojj marcapar walja tʼakhesïwinacamp mutuyqui, jïsa, janitejj jiwañamp ajjsarcañamp machʼamp take cunayman jachʼa usump jupanacar sartʼquejja, jupanacajj janiw jupat amtasipcaniti. Uqhäm jiwasajj uñjtan.",
                "4.": "Ay jaken wawanacapajj wali jan amuyunïpjjewa, jila jila tucurïpjjewa, supayjam ñankhäpjjewa, ñankha lurañataquejj mäquïpjjewa, asc lurañataquisti cʼachhaquïpjjewa! Jïsa, jupanacajj ñankhäqui ucan arunacapar istʼañataquejj lakäpjjewa; oraken jila jila tucur cunaymananacat chuymanacapan munasin lupʼiñataquejj wali lakäpjjewa!",
                "5.": "Jïsa, jupanacajj jachʼa jachʼa tucuñataquejj lakäpjjewa; nayajj jachʼa jakët sañataqui, cunatejj ñankhäqui take uc lurañataquejj jancʼäpjjewa! Dios Tatitupat amtasiñataqui, jupan ewjjanacapar istʼasin yäkañataquisti, cʼachhaquïpjjewa; jupanacajj suma amuyun thaquipan sarnakañataquejj cʼachhäpjjewa!",
                "6.": "Jupanacar lurqui uca Dios Tatitupan jupanacjjar sarayañapjj janiw munapquiti. Jupan jachʼa sumätapampis jupanacar qhuyapayatapampisa, jupan ewjjanacapajj jan cunäcaspas uqhäm amuyasin jupanacar irpirïtap jan munapquiti.",
                "7.": "Jaken wawanacapan jan cunätapajja, cunja jachʼasa! Jupanacajj orak lakʼat sipan jan cunäpjjewa.",
                "8.": "Cunalaycutejj orak lakʼajj acsar ucsar payar jaljañapcamaw jachʼa wiñay Diosasan camächitapan onjjti.",
                "9.": "Jïsa, jupan arupat jiscʼa kollunacamp jachʼa kollunacampejj lakhakesaw qhathat-tapjje.",
                "10.": "Jupan arupan chʼamapïpan ucanacajj tʼunjatäsin qhusqhachatäpjje; jïsa, mä valljamaw qhusqhachatäpjje.",
                "11.": "Jïsa, jupan arupan chʼamapampejj takpach orakew qhathat-ti.",
                "12.": "Jïsa, jupan arupan chʼamapan takananacajj chuymatpach onjjti.",
                "13.": "Jupatejj oraker –Jit-tam –saspajja, jit-taspawa.",
                "14.": "Jupatejj oraker –Khepar cut-tam –saspajja, urun walja horanïñapataquejja, ucajj lurasispawa.",
                "15.": "Ucat aruparjamaw orakejj khepar cut-ti, jakenacasti intejj saytʼcaspas uqhäm amuyasipjje; jïsa, ucajj chekawa, cunalaycutejj chekpachaw inti lant orakejj muyu.",
                "16.": "Uqhämaraqui, jupatejj jachʼa pʼiya umanacar saspajja: Wañsupjjam –sasajja, ucajj lurasispawa.",
                "17.": "Jupatejj aca kollur saspajja –Saram, uca marcjjar sarasin alljjat-tam ucan imantatäñapataqui –sasajja, ucajj lurasispawa.",
                "18.": "Ucat mä jaketejj jila alan mä cuns oraker imantasispajja, ucat Tatitojj saspajja –Imantqui ucan ñankhätap laycojj ñankhachatäpan uca imatajja –saspa ucajja, ucajj ñankhachatäniwa.",
                "19.": "Tatitutejj saspajja –Jan qhitin jumar jichhat ucsar wiñayatac catjañapatac ñankhachatätawa –ucapachat ucsarojj janiw qhitis wiñayatac ucjj catjcaniti.",
                "20.": "Tatitutejj mä jakerojj sanejja –Ñankha luräwinacamat wiñayatac ñankhachatäyätawa –sasajja, ucajj lurasiniwa.",
                "21.": "Tatitutejj sanejja: –Ñankha luräwinacamat naya nayrakat jarcʼakatäyätawa –sasajja, jupajj uqhäm lurayani.",
                "22.": "Qhitirutejj uc siscan ay jupata! Cunalaycutejj jan khespiyascasp uca ñankha luririrojj uqhäm sani; ucat jakenacan khespiyasiñanacapatac juchanacapat cutiquipstañajj yatiyatäna.",
                "23.": "Ucat qhitinacatejj juchat cutiquipstasin Dios Tatitupan arupar istʼasin yäkapcan ucanacajja, qhuyapayatäniwa; ucanacaw khespiyasipcan ucanacajja.",
                "24.": "Jakenacan luratanacaparjam asquit asquiru cut-tayatäñanacapataqui juchanacapat cutiquipstañar asc lurañaru irpanitäñap Diosajj jachʼa phokhatapan antutpan.",
                "25.": "Nayajj takpach jakenacan khespiyasiñap munirista. Ucampis leetanwa, jachʼa khep khepa urun yakhepanacajj jakonucutäpjjani, jïsa, Tatit nayrakatat jakonucutäpjjaniwa.",
                "26.": "Jupanacajj wiñay tʼakhesir utjäwiruw qhitatäpjjani, aqhäm sir arunac phokhasa: Asc lurapcän ucanacajja, wiñay jacäwinïpjjaniwa; ñankh lurapcän ucanacasti wiñay juchañchäwinïpjjaniwa. Uqhämawa. Uqhamäpan."
            },
            "13": {
                "intro": "Samuel sat Laman jaken Nefi jakenacar arjäwipa.",
                "1.": "Ucat quimsakallk tunc sojjtan maran Nefi jakenacajj ñankha luräwinac lurasipcaquïna; jïsa, wali ñankhapjjänwa. Ucampis Laman jakenacajj Diosan camächitanacaparuw Moisesan leyiparjam wali sum phokhapjjäna.",
                "2.": "Ucat uca maran Samuel sat Lamanat sarakeri jakejja, Zarahemla oraker jutasin jakenacar yatiyañ kalltäna. Ucat jupajj walja urunacaw jakenacar juchanacat cutiquipstañat yatiyäna, ucampis jupanacajj alisnucupjjänwa; jupasti quipca orakepar cut-tirjamäjjänwa.",
                "3.": "Ucampis Tatitun arupajj juparuw purïna, jupan wastat cut-tañapataqui, cunatejj chuymapar purcaspa uc arjañapataqui.",
                "4.": "Ucat jupanacajj janiw jupan marcar mantañap munapcänti. Ucat jupajj marca perka patar maqhatasaw amparap loktasin jachʼa arut artʼäna. Jupasti cuntejj Tatitojj chuymapar uchcän ucanac jakenacar arjäna.",
                "5.": "Jupasti jupanacarojj sänwa: Naya Samuel sat Lamanat sarakeri jakejja, Tatitojj chuymajjar uchquitu uca arunac yatiyta; chekaparjam taripañan espadapajj aca jakenacjjar aytataw –sas, aca jakenacar sañajjataquiw jupajj chuymajjar uchitu. Janïr pusi patac mara sarakcan ucqhaw, uca chekaparjam taripañan espadapajj aca jakenacar jaljjat-tani.",
                "6.": "Jïsa, jachʼa tʼunjäwiw aca jakenacarojj suyasqui. Ucasti jupanacarojj purinipuniniwa. Qhititejj chekpachan acapachar jutcani, uqhämaraqui walja cunaymananac tʼakhescani, marcapatac jiwayatäcani uca Jesucrist Tatitur iyawsañampi juchanacat cutiquipstañampiquiw aca jakenacarojj khespiyaspa.",
                "7.": "Tatitun mä alajjpach qhitapajj uc nayar yatiyitu. Jupasti chuymajjaruw cusisiñ yatiyäwinac apaniraqui; nayasti uc jumanacar yatiyañajjataqui, jumanacan cusisiñ yatiyäwinac catokapjjañanacamatac qhitanitätwa, ucampis janiw catokapquistati.",
                "8.": "Ucat aqhäm siw Tatitojja: Nefi jakenacan chuymanacapan kalaratätap laycuw arujj jupanacat apakä, janitejj juchanacapat cutiquipstapcan ucajja. Ajayujjsti jupanacat jithektayäwa; jupanacarusti janiw jucʼamp qhuyapaycäti. Nayajj jilanacapan chuymanacap jupanac contraw turcayä, jupanacar timasiñapataqui.",
                "9.": "Janïr pusi patac marajj sarakcan ucqhaw, nayajj jupanacar jawkʼantayä; nayasti espadampi, machʼampi, jachʼa usumpiw jupanacar sartʼä.",
                "10.": "Nayajj jachʼa colerasiñajjampiw jupanacar tumpä; pusïr mitanquir timanacamat yakhepanacajj kʼala tʼunjatätam uñjapjjaraquini. Janitejj juchanacamat cutiquipstapcätajja, ucajj chekpachaw jutani –siw Tatitojja, pusïri mitat utjirinacasti tʼunjatäctas uc onjjtayapjjani.",
                "11.": "Ucampis juchanacamat cutiquipstasin Dios Tatitumar maqhatjjapjjätajja, colerasiñajjarojj maysaruw uñtayjjä –siw Tatitojja. Jïsa, aqhäm siw Tatitojja: Juchanacapat cutiquipstasin nayar maqhatjjapjjetan ucanacajja, qhuyapayatäniwa, ucampis ay juchanacapat jan cutiquipstirinacata!",
                "12.": "Ay aca jachʼa Zarahemla marcata; asqui jakenac laycuw ucajj khespiyata. Ay aca jachʼa marcata –siw Tatitojja, cunalaycutejj waljaniwa, jïsa, aca jachʼa marcat jilpachaniw chuymanacap nayatac kalaptayapjjani, ucsti nayajj amuytwa –siw Tatitojja.",
                "13.": "Ucampis juchanacapat cutiquipstapcan ucanacajja, qhuyapayatäpjjaniwa, jupanacarusti janiw tʼunjcäti. Ucampis janitejj uca marcanquir asqui jakenacajj utjcaspajja, nayajj nin alajjpachat sarakayasaw, ucamp uca marcar tʼunjirista.",
                "14.": "Ucampis asqui jakenac laycuw jan tʼunjatäquiti. Cunapachatejj asqui jakenacar jumanac taypit alisnucupcät ucapachaw tʼunjatäñamajj purinini –siw Tatitojja. Jïsa, ay aca jachʼa marcata, ucanquir ñankha ajjtcañ luräwinac laycu!",
                "15.": "Jïsa, ay Gedeon marcata, ucanquir ñankha ajjtcañ luräwinac laycu.",
                "16.": "Jïsa, ay take toke orakenquir Nefi jakenacan catut marcanacata, ucanquir ñankha ajjtcañ luräwinac laycu.",
                "17.": "Uqhämaraqui, aca orakerojj mä ñankhachäwiw purini, aca orakenquir jakenac laycu; jïsa, jupanacan ñankha ajjtcañ luräwinacap laycu; –siw Arctirinacan Tatitupajja.",
                "18.": "Arctirinacan Tatitupasti, jïsa, jachʼa cheka Diosasajj siwa: Qhitinacatejj imatanac oraker imantapcan ucanacajja, uca oraken jachʼa ñankhachatätap laycojja, janiw ucanac jucʼamp catjapcaniti, janitejj imantqui ucajj asquïcan ucajja, janirac Tatitun asquipatac imantcan ucajja.",
                "19.": "Tatitojj siwa: Jupanacan imatanacapajja, nayan amtäwijjatac imatäñap munta. Cawquïrinacatejj imatanacap nayan amtäwijjatac jan imantapcanejja, ñankhachatäpjjaniwa. Cunalaycutejj asqui jakenacaquiw imatanacap nayan amtäwijjatac imantapjje. Qhitinacatejj imatanacap nayan amtäwijjatac jan imantapcanejja, jupanacamp imatapampejj ñankhachatawa. Oraken ñankhachatätap laycusti, janiw qhitis uc cutsuycaspati.",
                "20.": "Ucat chuymanacapan kamiriptañanac munatap laycuw, imatanacap imantapcan ucürojj purini. Jupanacan chuymanacapan kamiriptañanac munatap laycu, cunapachatejj jupanacajj timanacap nayrakatat jaltapcani ucapachajja, nayaw imatanacap imantä; nayan amtäwijjatac ucanac jan imantatap laycuw jupanacamp imatanacapampejj ñankhachatäni. Ucürunjja jupanacajj jawkʼantatäpjjaniwa –siw Tatitojja.",
                "21.": "Uñjapjjam, aca jachʼa marcanquir jakenaca, arunacajjar istʼapjjam; jïsa, cuna arunactejj Tatitojj arsqui uca arunacar istʼapjjam. Kamiriptañanacam laycuw ñankhachatäpjjta; uqhämaraqui kamiriptañanacam chuymanacaman munatam laycu, uqhämaraqui qhititejj jumanacar churapctam jupan arunacaparu jan istʼatam laycuw kamiriptañanacamajj ñankhachatäpjjaraqui –siw jupajja.",
                "22.": "Cunanactejj jupajj churapctam ucanacat lupʼisajj janiw jumanacajj Dios Tatitumat amtasipctati; ucampis kamiriptañanacamatjja, amtasipjjapuntawa, Dios Tatitumar ucanacat jan yuspagarasa. Chuymanacamajj janiw Tatitur loktäpquiti, antisas jachʼa jachʼa tucuñamp phoktʼatäpjjewa, jachʼa jakët saña, jachʼa aytat jaker tucuña, kʼenasiña, chʼajjwaña, uñisiña, arcnakaña, jiwayaña, take cunayman ñankha luräwinac lurañcama.",
                "23.": "Ucat Dios Tatitojj aca oraker kamiriptañanacamar ñankhachäw puriyi; ucajj ñankha luräwinacam laycuwa.",
                "24.": "Jïsa, ay aca jakenacata! Jumanacajj Diosan arjirinacapar alisnucupcta uca urojj puriniwa. Jupanacaruw jiscʼachapjjta, kalampiw cʼuphapjjta, jupanacaruw jiwayapjjta, cunjämatejj nayrapach jakenacajj lurapcän uqhämarac take cunayman ñankha luräwinac jupanacar lurapjjta.",
                "25.": "Jumanacajj parlapct ucqhajja, aqhäm sapjjtawa: Jiwasanacatejj nayra awquinacasan urunacapan jacapjjasänjja, janiw Diosan arjirinacar jiwayapcasänti, janiw jupanacar kalamp cʼuphasajj alisnucupcasänti.",
                "26.": "Ucampis jumanacajj jupanacats jucʼamp ñankhäpjjtawa, cunalaycutejj Tatitojj chekpachaw jacasqui, uqhäm chekampiw sapjjsma, mä arjiritejj jumanac taypir jutasin Tatitun arunacap khanañchi, uca arunacaw ñankha luräwinacamat ircati, ucatsti jumanacajj jupataquejj colerasipjjtawa, juparusti, alisnucupjjtawa. Take cunaymananac jupar tucqhañatac lurapjjaracta. Jupajj cʼari arjiriwa, supayat juti, juch luririw sapjjtaw jumanacajja, luratanacaman ñankhätapat jupan ircatatap laycu.",
                "27.": "Ucampis mä jaketejj jumanac taypir jutasin aqhäm sanejja: Ac lurapjjam, janiw ñankha luräwïquiti, ac lurapjjam, janiw mutuyatäpcätati; jïsa, jupajj sanejja: Quipca chuymanacaman jachʼa jachʼa tucutaparjam sarnakapjjam. Nayranacaman jachʼa jachʼa tucutaparjam sarnakasin, cuntejj chuymajj munqui uc lurapjjam – mä jaketejj jumanac taypir jutasin uqhäm sanejja, jupar catokasinjja, jupaw Diosan arjirejj –sapjjätawa.",
                "28.": "Juparuw aytapjjäta, yänacamat jupar churapjjaraquïta; jumanacajj korimata kollkemata jupar churasaw, jila alan isimpi jupar isiyapjjäta. Jupan alek jachʼar aptir arunac jumanacar satap laycu, take cunajj waliquiw satap laycu, janiw jupanjj juch jicjjatapcätati.",
                "29.": "Jumanaca ñankha, asquit cutekat mita, juma chʼollkhe jan altʼir marca, cunapachcamas Tatitun jumanacjjar jachʼa chuymanïñap amuyasipjjasma? Cunapachcamas jan amuyun juyqhu irpirinacamp irpayasipjjäta? Cunapachcamas khana lanti chʼamac ajllipjjäta?",
                "30.": "Tatitun colerasiñapajj jumanacatac kalltjjewa; jupajj aca orakerojj ñankhachiwa, jumanacan ñankhätam laycu;",
                "31.": "Uqhämaraqui, cunapachatejj kamiriptañanacamaru, llustʼäñapataqui jumanacan ucanac jan catuñanacamatac ñankhachcan ucapachajj puriraquiniwa; tʼakhe urunacamanjj janiw ucanac catupcätati.",
                "32.": "Tʼakhe urunacamanjja Tatituruw artʼapjjäta, ucampis inamayaw artʼapjjäta, cunalaycutejj jumanacan chʼusar tucuñamajj purinjjapjjätamwa, tucqhañasti chekpachaw puripjjätam. Ucürun aykosaw wararipjjäta –siw Arctirinacan Tatitupajja. Ucapachajj jaqhusisaw sapjjäta:",
                "33.": "Ah, nayajj juchanacajjat cutiquipstacpachäna, Diosan arjirinacarojj janic jiwayquiriscät-ti, janic kalampejj cʼuphiriscäyät-ti, jupanacarojj janic alisnucuriscäyät-ti. Jïsa, ucürun sapjjäta: Cunapachatejj Dios Tatitusajj kamiriptañanacas churapquistu ucürunjja, jupat amtasipjjaquisäna, ucat ucanacajj jiwasanacan chhaktayasiñasataqui, janiw tuc-casapänti llustʼañaru. Jichhasti kamiriptañanacasajj jiwasanacat apakatawa.",
                "34.": "Jiwasanacajj mä irnakañ acar apnokapjjtan ucat khepürojj janiw ucancquiti; uqhämaraqui nuwasiñatac ucanac munapctan ucürun espadanacasajj jiwasanacat apakatäpjje.",
                "35.": "Jiwasanacajj imatanacas imantapjjtan, ucanacasti oraker ñankhachäw laycuw jiwasanacat llustʼarti.",
                "36.": "Ay, cunüruntejj Tatitun arupajj purincän ucürojj juchanacasat cutiquipstapjjaquisäna. Ay orakejj ñankhachatawa. Take cun llustʼïpansti janiw ucanac catupcsnati.",
                "37.": "Jiwasanacajj supayanacan muyuntatäpjjtanwa, jïsa, jiwasanacar tucqhañ munapquistu ucan arquirinacapan muyuntatäpjjtanwa. Ñankha luräwinacasajj jachʼawa. Ay Tata, janit colerasiñam nanacat apakapjjetasma? Uqhäm purincan uca urunacanjj arsusipjjäta.",
                "38.": "Ucampis yantʼañ urunacamajj sarakatäjjaniwa. Jumanacajj khespiyasiñ urjja, kheparuw jit-tayapjjäta, ucürun jan wastat puriñapcama; ucat tucqhatäñamasti chekpachaw purinini. Jumanacajj take jacäwiman urunacapanjja, cuntejj jan catokañäqui uc munapjjta; cunalaycutejj jumanacajj ñankha lurasaw cusisiñ munapjjta, ucasti janiw jachʼa Wiñay Pʼektʼirisanquir asqui cancañan cunjamäquitejj ucarjamäquiti.",
                "39.": "Ay juma aca orakenquir jakenaca, arunacajjar istʼapjjaquisamäna! Tatitun colerasiñapan jumanacat maysar uñtayatäñapataqui, jumanacan juchanacamat cutiquipstasin khespiyasipjjañamataquiw nayajj mayista."
            },
            "14": {
                "1.": "Ucat Samuel sat Laman jakejj walja yakha cunaymananac Diosan arjaraquïna. Ucanacasti janiw kellkañjamäquiti.",
                "2.": "Ucat jupajj jupanacarojj sänwa: Nayajj unañch churapjjsma; pheska mararojj Diosan Yokapajj take sutipar iyawsirinacar cutsuyiriw jutani.",
                "3.": "Jupajj jutcani ucapach unañchataquiw aqhäm churapjjäma, alajjpachanjj wali jachʼa khananacaw uñstani; ucatjja jutañap nayrakat arumajj janiw chʼamactʼcaniti, jakenacataquisti mä urücaspas uqhamäniwa.",
                "4.": "Mä urump arumamp yakha urumpi, mä urücaspas uqhäma, arumajj jan utjcaspas uqhamäniwa. Ucajj jumanacataquejj unañchäniwa. Jumanacajj intin jalsuñapat intin jalantañapat amuyapjjäta; ucat pä urumpin mä arumampin utjatap chekpachaw yatipjjäta. Ucampis arumajj janiw chʼamactʼcaniti. Ucasti janïr yurcan uca arumäniwa.",
                "5.": "Uqhämaraqui mä machak warawaraw uñstaraquini, uqhäm warawarjja, janipiniw nayrajj uñjapctati; ucasti unañcharaquïniw jumanacataqui.",
                "6.": "Jichhajja, ucajj janiw takpachäquiti; walja unañchanacamp muspharcañanacampiw alajjpachan utjani.",
                "7.": "Ucat takpach jumanacajj muspharasaw musphapjjäta, oraker liwisiñamcama.",
                "8.": "Ucat qhitinacatejj Diosan Yokapar iyawsapcan ucanacajja, wiñay jacäwinïpjjaniwa.",
                "9.": "Jichhajja, nayan jumanacan ucar jutasin uc yatiyañajjataquiw Tatitojj alajjpach qhitap tok camächit churitu; jïsa, jupajj nayan ucanac jumanacar arjañajjataquiw camächit churitu. Jupajj situwa: Aca jakenacarojja, juchanacamat cutiquipstasin Tatitun thaquip waquichapjjam –sasaw artʼäta.",
                "10.": "Jichhasti, nayan Laman jakëtajj laycuw Tatitojj arsuñajjatac camächit churquitu uca arunac arsutajj laycu ucanacan jumanacatac chʼamätap laycuraquiw nayatac kʼapisisajj jiwayañ chʼamtʼapjjesta; uqhämaraqui jumanac taypit alisnucupjjaraquista.",
                "11.": "Jumanacasti arunacajj istʼapjjäta; ucataquejj nayajj aca marca perkanacaruw maqhatawayta, jumanacan ñankha luräwinacamat suyapctam uca Diosan taripäwinacapat istʼasin yatipjjañanacamataqui, uqhämaraqui juchat cutiquipstañan cunjamätap yatiñanacamataqui;",
                "12.": "Uqhämaraqui jumanacan Jesucristo Diosan Yokapa alajjpachan acapachan Awquipa, kalltäwitpach take cunan Luriripan jutañapat yatiñanacamataquiraqui; jupan jutañapat unañchanac yatisina, sutipar iyawsapjjañanacamataquiraqui.",
                "13.": "Jumanacatejj jupan sutipar iyawsapjjätajja, take juchanacamat cutiquipstapjjätawa, jupan asquïtap toke pampachäw catokañataqui.",
                "14.": "Ucat mayamp unañch churapjjäma, jiwäwipat unañchsa.",
                "15.": "Cunalaycutejj khespiyasiñan jutañapataquejja, jupajj chekpachan jiwañapapuniwa. Jiwatanacan jactäwip ut-tʼayañataqui, jakenacan Tatitun nayrakatapar uqhämat irpanitäñapataquiw jupan jiwañapajj wactʼi, waquisiraqui.",
                "16.": "Jïsa, uca jiwañajja, jiwatat jactañ apani, take jakenacar nayrïr jiwañat cutsuyi, kollan cancañat jarcʼaker jiwañat cutsuyi; cunalaycutejj take jakenacajj Adanan tincutap laycuw Tatitun nayrakatapat jithektayatäpjje, ucatsti acapach cunaymananacats kollan cunaymananacats jiwatäcaspas uqhämawa.",
                "17.": "Ucampis Criston jactäwipajj jakenacaruw cutsuyi, take jakenacaruw cutsuyi, ucatsti Tatitun nayrakataparuw wasitat irpcati.",
                "18.": "Ucajj juchanacat cutiquipstañan utjañap ut-tʼayi, qhitinacatejj juchanacapat cutiquipstapqui ucanacan yawsutäsin ninar jan jakontatäñanacapataqui. Ucampis qhitinacatejj juchanacapat jan cutiquipstapqui ucanacajja, yawsutäsin ninar jakontatäpjjani; jupanacarusti kollan cancañat jarcʼaker jiwañaw wastat purini, jïsa, payïr jiwaña. Jupanacajj asqui yänacat wastatamp jithektayatäpjjani.",
                "19.": "Uqhämasti, cutiquipstapjjam, jan wali lurañat asqui lurañar cutjtjjapjjam, ucanac yatcasatejj jan phokhapcätajja, juchañchäwiruw puripjjäta ucatsti payïr jiwañar katatitäpjjätawa.",
                "20.": "Ucampis cunjämatejj nayajj yakha unañchat parlapcsma, jupan jiwañapat unañchata, jupajj jiwcani ucürunjja, intejj chʼamactʼaniwa, khanapsti janiw jumanacar churapcätamti; phajjsimp warawaranacampejj chʼamactʼaraquiniwa. Quimsüruw acapachan khanajj jan utjcaniti. Jiwatap ucsaru, jiwatat jactcan ucapachcama.",
                "21.": "Jupajj ajayup churcjjani ucapachajja, khejjokhejjompi llijullijumpiw walja horasatac utjani; orakesti onjjtasin qhathat-tani. Orakenquir karkanacan chʼollkhëtapa jan chʼijutätapa, jan ucajja, jilpachan mä chʼollkhe karkätapjj jichhürun yatipjjtawa. Orak alayans orak aynachans orak patanquir take uca karkanacasti jiscʼa jiscʼa tʼunjatäniwa.",
                "22.": "Jïsa, ucanacajj payaruw jaljtani, ucapachat ucsaruw chʼijus chʼijurayata, chamktata, take ac-chʼpach orakjjan aynachans alayans jicjjatatäni.",
                "23.": "Jachʼa thayanacaw utjani, walja kollunacasti kherwjam qhusqhachatäniwa; walja jichhajj kherwa sat chekanacajj wali jachʼa kollunacaruw tucupjjaraquini.",
                "24.": "Walja jachʼa thaquinacaw kontu kontuptayatäsin chhaktayatäni; walja marcanacasti chʼusaptayatäpjjaniwa.",
                "25.": "Walja amay imäwinacaw jistʼartani, walja jiwatanacaparuraquiw catuyapjjani; walja kollananacasti waljaniruw uñstapjjaraquini.",
                "26.": "Uqhäm alajjpach qhitajj nayar arsutu. Jupajj situwa: Jaypachaw khejjokhejjomp llijullijumpejj utjani.",
                "27.": "Jupasti saraquituwa: Khejjokhejjomp llijullijump jachʼa thayamp utjascan ucapachaw ucanacajj luratäni; takpach orakjjansti quimsüruw chʼamacäni.",
                "28.": "Alajjpach qhitasti sascaquituwa: Waljaniw ucanacat jucʼamp jachʼa cunaymananac uñjapjjani, uca unañchanacampin muspharcañanacampin take uca orakjjar camächañap iyawsapjjañapataqui, jaken wawanacap taypin jan iyawsañan jan utjañjamäñapataqui.",
                "29.": "Qhitinacatejj iyawsapcan ucanacan khespiyasiñanacapataquiw ucajja; qhitinacatejj jan iyawsapcan ucanacasti, asqui taripäwin jupanacar puriñapataquiraquiwa. Uqhämaraqui, jupanacatejj juchañchatäpjjanejja, quipca juchañchatäwiparuw puriyasipjje.",
                "30.": "Jichhajj jilanacajja, amtasipjjam amtasipjjam, qhitinacatejj chhaktapcanejja, jupanac quipcat chhaktapjjani. Qhitinacatejj ñankh lurapjjanejja, jupanac quicpaw ñankh lurasipjjani, cunalaycutejj antutatäpjjtawa; munañamarjam lurañataquiw antutatäpjjtajja. Diosajj mä yatïw jumanacar churasaw antutat uchapjjtam.",
                "31.": "Jupajj asquits ñankhats yatiñanacamataquiw churapjjtam. Jupajj jacañats jiwañats ajlliñanacamataquiw churapjjaractam; jumanacasti asc lurasaw asquir cut-tayatäpjjasma, jan ucajj asquejj jumanacaruw cut-tayatäspa; jan ucasti ñankh lurasaw ñankh jumanacar cut-tayasipjjasma."
            },
            "15": {
                "1.": "Jichhajja munat jilanacajja, nayajj jumanacaruw sapjjsma, janitejj juchanacamat cutiquipstapcätajja, utanacamajj chʼusaptayatäniwa.",
                "2.": "Janitejj juchanacamat cutiquipstapcätajja, warminacamajj waw ñuñuyapcani ucürun jupanacan jaqhusiñapajj waliw utjani. Jumanacajj jaltañ munapjjäta, ucampis janiw cawqhas jaltañamataqui imantasiñamataquejj utjcaniti. Ay usur jak warminacata, cunalaycutejj jathi puracanïsajja, janiw jaltirjamäpcaniti. Uqhämasti, jupanacajj taquisitäpjjaniwa, jiwañapatac jaytanucutäpjjaniwa.",
                "3.": "Aca Nefin jakenacapa sat jakenacajj take jupanacar uñachayatäcani uca unañchanac muspharcañanac uñjapcani ucapachajj janitejj juchanacapat cutiquipstapcanejja, ay jupanacata! Jupanacajj Tatitun ajllit marcäpjjänwa; jïsa, jupajj Nefin jakenacaparojj munänwa, uqhämaraqui jupanacar tokenokaraquïna; jupanacajj juch lurapcän ucqhajja, jupajj jupanacar munatap laycuw tokenokäna.",
                "4.": "Jichhajj jilanacajja, jupajj Laman jakenacaruw luräwinacapan jan tucusis ñankhätap laycojj uñisïna. Uca ñankhätapajj awquinacapan jichuntat luräwinacapan ñankhätap laycuwa. Ucampis Nefi jakenacan yatiyatap toketa khespiyasiñajj jupanacar puri; ucat Tatitojj urunacapjj jucʼampiptayi.",
                "5.": "Cunanacatejj jupanacar wactʼapqui ucjja, jupanacat jilpachaniw lurapjje, Dios nayrakatan wali sum uñjasisaw sarnakapjje, jupanacasti Diosan camächitanacapa, camächinacapa, leyinacap Moisesan leyiparjam phokhapjje; nayajj uc jumanacan amuyapjjañam munirista.",
                "6.": "Nayajj sapjjsmawa, jupanacat jilpachaniw uqhäm lurapjje, jupanacajj jan karisaw jiltʼir jilanacapar chekat yatïwir puriyañatac chʼamtʼapjje. Ucat waljaniw kawkhäpquitejj ucjjarojj sapür jiljjatapjje.",
                "7.": "Uqhämaraqui, uñjatam laycuw jumanac pachpajj yatipjjta, jupanacat cawquïritejj chekat yatïwiru, uqhämaraqui awquinacapan jichuntat luräwinacapan ñankha ajjtcañätapat yatïwir puriyatäpquejja, kollan kellkatanacaru, jïsa, kellkatäqui kollan arjirinacan uca arjäwinacaparu iyawsayatäpquejja, (uca yatiyäwinacasti jupanacar Tatituruw iyawsayapjje juchanacat cutiquipstayapjjaraqui; iyawsañamp juchat cutiquipstañampisti jupanacan chuymanacaparuw turcaraqui) –",
                "8.": "Ucat kawkhaninacatejj ucar puripqui ucanacaw iyawsäwimpinjja cunampiraquitejj antutayatäpqui ucampin chʼaman thurtʼatäpjje; jumanac pachpaw ucjj yatipjjaracta.",
                "9.": "Jumanacajj yatipjjaractawa, jupanacajj nuwasiñanacapjj orakeruw imantapjje; jan juch lurañanacapataqui ucanac aptañ ajjsarapjjaraqui. Jumanacajj jupanacan juch lurañat ajjsaratap uñjapjjasma – cunalaycutejj jupanacajj Cristor iyawsatap laycuw espadanacap timanacapjjar jan aptasa, timanacapan jupanacar tʼustʼjas jiwayañap jaytapjjaspa.",
                "10.": "Jichhajja, cunarutejj iyawsapqui ucarutejj iyawsapqui ucapachajja, ucan chʼollkhëtap laycu, uqhämaraqui yatichatäpqui ucapachajja ucan chʼollkhëtap laycu, Tatitojj jupanacar qhuyapayasaw urunacap jucʼampiptayani, ñankhäpc-chi ucasa.",
                "11.": "Jïsa, jupanacatejj jan iyawsas tʼuqhartapc-chinisa, Tatitojj arunacap jucʼampiptayani, cunapachat-tejj awquinacasas Zenos arjiris walja yakha arjirinacas arsupqui ucapachan puriñapcama, cunapachatejj Laman jake jilanacasajj chekat yatïwir wastat cut-tayatäpcan ucapachcama.",
                "12.": "Nayajj sapjjsmawa: Khepa urunacanjja Tatitun arsüwinacapajj Laman jake jilanacasataquiw utjani, uqhämaraqui walja tʼakhesïwinacajj jupanacan utjc-chinisa, acsar ucsaru orakjjan alis-sutäpc-chinisa, thakatäpc-chinisa, jawkʼatäsin take toker chʼeketatatäpc-chinisa, jan cuna chekas imantasiñapataqui utjc-chinisa, Tatitojj jupanacar qhuyapayaniwa.",
                "13.": "Ucasti Diosan arjäwirjamawa. Uca arjäwisti siwa: Cheka yatiñäqui uca Cutsuyiripata jachʼa cheka awatiripat yatiñaruw jupanacajj puriyatäpjjani, jupan ovejanacap taypin jaqhutäpjjaraquini.",
                "14.": "Ucat nayajj sapjjsma, janitejj cutiquipstapcätajja, jupanacataquejja, jumanacat sipan jucʼamp sumäniwa.",
                "15.": "Jumanacar uñachayat jachʼa luräwinacatejj jupanacar uñachayatäsapänjja, jïsa, qhitinacatejj awquinacapan jichuntat luräwinacap laycu jan iyawsasin tʼuqhartapqui ucanacatejj uñachayatäsapänjja, jupanacajj janipiniw jucʼamp jan iyawsasajj tʼuqhartapcasapänti; uc jumanac pachpajj uñjapjjasma.",
                "16.": "Ucat Tatitojj siwa: Janiw jupanacarojj kʼal tʼunjcäti antisas nayan yatit suma amuyat urun jupanacjj nayar cut-tayä –siw Tatitojja.",
                "17.": "Jichhasti, Tatitojj Nefi jakenacjjat siwa: Janitejj jupanacajj juchanacapat cutiquipstasin nayan munañajjarjam lurapcanejja, nayajj kʼal tʼunjä jupanacaru, nayan walja jupanac taypina lurat jachʼa luräwinac utjipan jupanacan jan iyawsatap laycu –siw Tatitojja. Cunjämatejj Tatitojj chekpach jaqui, uca pachpa chekarjamaw ucanacajj luratäni –siw Tatitojja."
            },
            "16": {
                "1.": "Ucat waljaniw Samuel sat Laman jaken marca perkjjat arsut arunacap istʼapjjäna. Ucat kawkhaninacatejj arupar iyawsapcän ucanacajja, sarasaw Nefir thakapjjäna; cunapachatejj jupar jicjjatapcän ucapachajja, juchanacap arsusipjjaraquïna, janiraquiw ajjalnucupcänti, Tatitur bautisasiñ munasina.",
                "2.": "Ucampis kawkhaninacatejj Samuelan arunacapar jan iyawsapcän ucanacajja, jupataquejj kʼapisipjjänwa, jupanacasti kalanacampiw perka patancquirir cʼupjapjjäna. Waljaniraquiw michʼinacapamp illaptʼapjjäna, jupajj perka patan saytʼatäcän ucqhajja. Ucampis Tatitun Ajayupajj jupampïnwa, ucat kalanacapamp michʼinacapampejj jupar jan wactʼayañjamäcänti.",
                "3.": "Ucat uca jupar jan wactʼayañjamätap uñjapcän ucqhajja, jucʼamp waljaninacaw arunacapar iyawsapjjäna, jupanacasti Nefin ucaruw bautisayasiñatac sarapjjäna.",
                "4.": "Uca Nefejj bautisascänwa, Diosan arjasa, jakenacar juchanacamat cutiquipstapjjam –sas artʼasa, unañchanac muspharcañanac uñachayasa, muspharcañ luräwinaca uca jakenac taypin luräna, Criston ucat jucʼa pachar jutañap yatiñanacapataqui.",
                "5.": "Jucʼa pachar jutañapäcän ucanacat jupajj yatiyäna, ucanacajj jutcasp ucapachajj ucanacat nayra yatiyatap jupanacan yatisin amtasiñanacapataqui, jupanacan iyawsañanacapataqui. Ucat cawquïrinacatejj Samuelan arunacapar iyawsapcän ucanacajja, bautisasiñataquiw juchanacapat cutiquipstasin juchanacap arsusisajj Nefin uc sarapjjäna.",
                "6.": "Ucampis jilpachajj janiw Samuelan arunacapar iyawsapcänti. Ucat kalanacapampi michʼinacapamp jan wactʼayatap uñjapcän ucqhajja, jilïrinacaparuw artʼapjjäna, sasina: Uca jaker catjasin ñachʼantapjjam. Mä supayaw jupan utji; jupancqui uca supayan chʼamap laycuw kalanacasamp michʼinacasampejj jupar jan wactʼayañjamäquiti; ucat jupar catjasin ñachʼantasin tucqhapjjam.",
                "7.": "Ucat jupar catjir sarapcän ucapachajja, jupajj perkat thoktʼasaw orakenacapat jaltäna; quipca marcapar sarasinsti, quipca jakenacapar yatichasaw Diosan arjañ kalltäna.",
                "8.": "Janiraquiw Nefi jakenacajj jupat jucʼamp istʼapcänti. Uqhamäpjjän uca jakenacan luräwinacapajja.",
                "9.": "Uqhämaw taripirinacan Nefi jakenacapjjar sarayäwipan quimsakallk tunc sojjtan marajj tucusïna.",
                "10.": "Ucat jakenacat jilpach jachʼa jachʼa tucutapan sarnakepana, jakenacat jucʼpach Dios nayrakatan wali sum uñjasis sarnakepana, taripirinacan sarayäwipan quimsakallk tunc pakallkon marajj tucusiraquïna.",
                "11.": "Taripirinacan sarayäwipan quimsakallk tunc quimsakallkon maran uqhämaraquïna.",
                "12.": "Ucat taripirinacan sarayäwipan quimsakallk tunc llätuncan maranjja, jakenacajj mä jucʼac amuythapisipjjäna; jupanacasti ñankha luräwinacan jucʼamp chʼollkheptapjjäna. Cunatejj Diosan jan camächitanacaparjamäcän uc jupanacajj jucʼamp jucʼamp lurapjjäna.",
                "13.": "Ucat taripirinacan sarayäwipan llätunc tuncan maran wali jachʼa unañchanacamp muspharcañanacampiw jakenacar churatäna. Arjirinacan arunacapasti phokhasiñ kalltaraquïna.",
                "14.": "Alajjpach qhitanacajj jakenacaru, suma amuyun jakenacarus uñstayasaw jachʼa cusisiñat cusisiyir yatiyäwinac yatiyapjjäna; ucat uca maranjj kellkatanacajj phokhasiñ kalltäna.",
                "15.": "Ucampis Laman jakenacats Nefi jakenacatsa, jakenacajj chuymanacapar chʼollkheptayañ kalltasaw quipca chʼamapar amuyupar alcatañ kalltapjjäna; jucʼamp iyawsirinacaquiw jan uqhäm lurapcänti. Uca yakhanacasti sapjjänwa:",
                "16.": "Walja cunaymananacat mä kawkhajj chektʼapjjasapänwa, ucampis take arsut jachʼa muspharcañ luräwinacan jan camächañap yatipjjtan.",
                "17.": "Jupanacasti jupanac pur amuyasiña, juchhiquiñ kalltapjjäna, aqhäm sasa:",
                "18.": "Mä Cristjam qhitin jutañapajj janjaw chekpachäcaspati. Uqhamäsp ucajja, arsutäqui uqhäm jupajj Diosan Yokapäcaspajja, alajjpachan acapachan Awquipäcaspajja, cunats jupajj jiwasanacar Jerusalenanquir jakenacarjam jan uñachtʼayasquistani?",
                "19.": "Jïsa, cunats jupajj aca oraken Jerusalen orakenjam jan uñstcani?",
                "20.": "Ucampis jiwasanacajj ucan ñankha jichutäñap yatipjjtan; mä jachʼa muspharcañ jutir camächawir iyawsapjjañasataquiw awquinacasajj ucjj catuyapjjestu. Ucajj jiwasanac taypinjj janiw camächcaniti, antisas mä jan uñjat jaya oraken camächani. Ucat jupanacajj jiwasanacar jan yatiñan irpnakapjjestaspa, jiwasanacan quipca nayranacasamp ucanacan chekätap jan uñjañas laycu.",
                "21.": "Ñankhäqui ucan chʼiqhi jamas jan yatit luräwinacapampiw jupanacajja, mä jachʼa jan amuycay jamas luräw lurapjjani. Ucampisti jiwasanacarow catjjäsipjjestani, arunacapampin jupanacampin lokerip tucuyaraquistani, cunalaycutejj jiwasanacajj jupanacar aru yatichayasiñataquiw alcatapjjtan. Uqhäm jupanacar yäkapjjañänejja, takpach jacäwi urunacasan jiwasanacarojj jan yatiñan irpnakasipcaquistani.",
                "22.": "Walja yakha jan amuyun inamay cunaymananac jakenacajj chuymanacapan amuyasjjapjjäna; jupanacasti wali pitusitäpjjänwa, Satanasan jupanacar ñankh jan inactʼas lurañ amtayatap laycu. Jupajj sarnakasaw jan wali istʼañanaca, tokesïwinaca, takpach uca oraken chʼekentayäna, cunatejj jutcaspa uca toke, asquïqui uca tokerac jakenacan chuymanacapar chʼollkheptayañataqui.",
                "23.": "Ucat Tatitun jakenacap pur uñstayat unañchanacamp muspharcañanacampejj utjc-chïnsa, walja jachʼa jupanacan lurat muspharcañ luräwinacajj utjcarac-chïnsa, Satanasajj takpach uca orakjjan jakenacan chuymanacapar wal mantäna.",
                "24.": "Uqhämaw taripirinacan Nefin jakenacapjjar sarayäwipan llätunc tuncan marajj tucusïna.",
                "25.": "Uqhämaw Helamanan kellkapajj tucusi, Helamanampin yokanacapampin kellkataparjama."
            }
        }
    },
    "3-ne": {
        "meta": {
            "slug": "3-ne",
            "name": "Quimsiri Nefi",
            "chapterWord": "ri Jalja"
        },
        "chapters": {
            "1": {
                "intro": "Helamanasti Helamanan yokapänwa. Uca Helaman tatasti Alman Alma sat yokapan yokapänwa. Almasti Lehin Nefi yokapan jathapawa. Lehisti Jerusalenat mistüna, cunapachatejj Judan Sedecias sat pʼekechiripajj nayrïr sarayañ marapancän ucapacha.",
                "1.": "Ucatsti llätunc tunc mayani marajj sarakatänwa. Lehejj Jerusalenat mistcänsa uchapachatjja, sojjta patac maraw sarakascäna, cunapachatejj Lachoneusajj uca oraken jilïr taripirïcän sarayirïcaraquïn uca maranaraqui.",
                "2.": "Helamanan Nefi yokapasti, Zarahemla oraket mistutayna, ucat jilïr yokapäqui uca Nefiruw catuyatayna, kʼellu alquimiat lurat Tʼalpha Lekʼetanaca, take cuna kellkatanacatejj imatäcän ucanaca, Lehin Jerusalenat mistuncän ucqhatpach take cunatejj kollanjam imatäcän ucanac catuyaraquïna.",
                "3.": "Ucat jupajj uca oraket mistüna. Cawqharutejj sarcäns ucjj janiw qhitis yatquiti. Jupa lantiw Nefi yokapajj kellkatanac imäna, jïsa, aca jakenacan kellkatanacap imäna.",
                "4.": "Ucatsti llätunc tunc payan mara kalltanjja, Diosan arjirinacan arjäwinacapajj jucʼamp phokhataw phokhasiñ kalltäna. Ucapachatjja jucʼamp jachʼa unañchanaca, jucʼamp jachʼa muspharcañ luräwinacaw jakenac taypin lurasïna.",
                "5.": "Ucampis yakhepanacajj aqhäm sañ kalltapjjäna: Samuel sat Laman jaken arsut arunacapan phokhasiñ urupajja, niy sarakjjewa.",
                "6.": "Jupanacasti jilanacaparuw larchʼuquiñ kalltapjjäna, aqhäm sasa: Phokhasiñ urojj niy sarakjjewa. Samuelan arunacapasti janiw phokhasquiti. Ucjjat cusisiñamajj inamayaquïtaynawa, ucar iyawsañamas inamayaquïraquïtaynawa.",
                "7.": "Ucatsti jupanacajj jachʼa ojjöw uc-chʼpach oraken utjayapjjäna. Iyawsir jakenacasti sint llaquisiñ kalltapjjaraquïna, inas uca arsut cunanacajj mä cunjämats jan purinc-chiniti –sasina.",
                "8.": "Ucampisa, mä urumpi, arumampi, yakha urumpi, cawquïritejj mä urjamäcaspas jan arumanïcaspasa, ucaruw jupanacajj jan onjjtañamp suyapjjäna, iyawsañapan jan inamayätapat jupanacan yatiñapataqui.",
                "9.": "Ucatsti jan iyawsirinacajj mä ur ajllipjjäna. Sapjjaraquïnwa: Samuel arjirejj churcän uca unañchatejj jan uca urut nayräjj purcanejja, take uca jichuntat iyawsirinacaw jiwarayasini –sasina.",
                "10.": "Ucatsti, Nefin Nefi yokapajja, jakenacapan ucatak ñankhätap uñjasinjja, chuymapan walpun llaquisïna.",
                "11.": "Ucatsti, qhitinacatejj awquinacapan jichuntatanacapar iyawsatap laycu niy tucqhatïrjamäpcän uca jakenacapataquiw Nefejj ankar mistusin orakcam altʼasisin jachʼa chʼamamp Diosapar artʼäna.",
                "12.": "Ucatsti ur jornalaw jupajj Tatitur jachʼa chʼamamp artʼäna. Ucat Tatitun arupajj jupar purïna, aqhäm sasa:",
                "13.": "Ucapachan puriniñapajj jacʼanquiwa. Jichhasti pʼekem waytam. Wal cusisiraquim. Jichhärmaw unañchajj churatäni; arumanthiw nayajj oraker jutä, take cuntejj kollan arjirinacajjan lacap toket arsuyctjja, nayan take ucanac phokhañajjat take oraker uñachayañataqui.",
                "14.": "Jïsa, orak ut-tʼayäwitpach jaken wawanacapar yatiyctsa uca cunanac phokhañajjataquiw nayanquir jakenacajjar jutä. Ucsti luräwa, Awquina uqhämarac Yokana munañap lurañajjataqui – Awquin munañap nayïpana, Yokan munañapsti janchijjïpana. Jichhasti pachajj niy jacʼanquiwa. Jichhärmaw unañchajj churasini.",
                "15.": "Ucatsti Nefir purcän uca arunacajj phokhasïnwa, cunjämatejj arsutäcän uqhäma, cunalaycutejj int jalantipan janiw chʼamacajj utjcänti. Ucjjat jakenacasti musphapjjänwa, arumäcäns ucqhas jan chʼamacan utjatapata.",
                "16.": "Diosan arjirinacan arunacaparojj waljaniw jan iyawsirinacajj oraker liwirtapjjäna, jiwatäcaspas uqhämaw tucupjjaraquïna, cunalaycutejj jupanacan iyawsirinacar tʼunjañatac jachʼa arustʼapan inamayar tucutap yatipjjäna, cunalaycutejj churat unañchajj niy puritaynawa.",
                "17.": "Ucapachat yatjjapjjäna Diosan Yokapan niy jutirjamätapa. Jïsa, chekpachan take uc-chʼpach orakenquir jakenacajja, jalsut jalantcama, alay toke orakena, aynach toke orakensa, takeniw oraker liwirtañcam sint musphapjjäna.",
                "18.": "Cunalaycutejja, arjirinacan walja maranac ucanacjjat arsutanacapat yatipjjäna. Churat unañchan niy puritapat yatipjjaraquïna. Jupanacasti ajjsarañ kalltapjjäna, ñankhäpjjatap laycu, jan iyawsatap laycuraqui.",
                "19.": "Ucatsti uca arumanpach janiw chʼamacajj utjcänti; antisasinsa, chica urücaspas uqhäm khanänwa. Ucatsti khepärmanthiw intejj wasitat jalsüna, cunjämirïcäntejj uqhäma. Ucatsti, churatäcän uca unañch laycu, cunüruntejj Tatitojj yuriñapäcän ucan ucürütap yatipjjäna.",
                "20.": "Arjirinacan arunacaparjamaw phokhasiraquïna, jïsa, take cunanacaw phokhasïna. Janiraquiw mä jiscʼas pisïcänti.",
                "21.": "Ucatsti arurjamaw mä machak warawarajj uñstaraquïna.",
                "22.": "Ucatsti ucapachat ucsaruw Satanasajj jakenac taypin cʼarinac sartayäna, jakenacan chuymanacapar chʼollkheptayañataqui, uñjapcän uca unañchanacaru, muspharcañanacar jupanacan jan iyawsañanacapataqui. Ucampis uca sallkjañanacamp cʼarinacamp utjc-chïnsa, jakenacatjja jilpachaniw iyawsapjjäna, Tatitur cutiquipstapjjaraquïna.",
                "23.": "Ucatsti Nefimp walja mayninacampejja, jakenac taypiruw juchat cutiquipstañatac bautisas sarapjjäna, uqhämat jachʼa juch pampachäw utjayasa. Uqhämat jakenacajj wasitat oraken sumancañ utjayañ kalltapjjäna.",
                "24.": "Janiraquiw chʼajjwäwinacajj utjcänti, jan ucajj mä kawkhaniquiw kellkatanac toket yatichañ kalltapjjäna, Moisesan leyip phokhañan jan jucʼamp waquisitap uñachayañataqui. Ucampis uc yatichasajj pantasipjjänwa, kellkatanac jan sum amuytʼatap laycu.",
                "25.": "Ucampis jupanacajj lakaw Diosar cutiquipstapjjäna; pantasitapat amuyayataraquïna. Leyin janïr phokhasitapjjat jupanacar yatiyatäna. Leyin kʼal phokhasiñan waquisitapjjat jupanacar yatiyataraquïna. Jïsa, leyin phokhasiñapan waquisitapjjat yatiyir aruw jupanacar purïna. Jïsa, cunatejj leyin utjquis ucanacat janiw mä jiscʼa kellkas jiscʼa arus sarakcaniti leyin kʼal phokhasiñapcamajja. Uqhämaw jupanacar yatiyatäna. Ucat uca quipca maran jupanacajj pantjasitapat amuyayatäpjjäna. Jupanacasti jan wali luräwinacapat arsusipjjaraquïna.",
                "26.": "Uqhämaw llätunc tunc payan marajj sarakäna, jakenacar cusisiyir yatiyäwinac apaniraquïna, take kollan arjirinacan arjäwi arunacaparjam uñstcän uca unañchanac laycu.",
                "27.": "Ucatsti sumancañ utjipana, llätunc tunc quimsan marajj sarakäna. Ucampis Gadianton lunthatanacajj kollunacan jacasin oraker chʼekentapjjäna. Jakenacajj janiraquiw jupanacar atipañatac chʼamanïpcänti, jupanacan pucaranacapans jamasawjanacapans wali chʼamañchatätap laycu. Ucat walja jakenac jiwayapjjäna; jakenac taypin wal jiwarayapjjaraquïna.",
                "28.": "Ucatsti llätunc tunc pusin maranjja, walpin miratatañ kalltapjjäna, Nefi jakenacat jupanac taypir jalcatjjer chʼurqhisirinacan walïtap laycu. Ucasti oraken kheparir Nefi jakenacaruw wal llaquisiyaraquïna.",
                "29.": "Laman jakenac taypin llaquinacajj utjaraquïnwa. Jupanacajj walja wawanïpjjänwa; ucanacasti jiltapjjänwa jachʼa jaker tucuñapcama. Ucat mä kawkha Zoram jakenacajja alek cʼarinacampi, jachʼar aptir arunacampiw jupanacat waljanir irpakapjjäna, uca Gadianton lunthatanacar mayachasiñanacapataqui.",
                "30.": "Uqhämaw Laman jakenacajj tʼakhesipjjaraquïna. Iyawsañapa asqui cancañap chhaktayañ kalltapjjaraquïna, machak mitan ñankhätap laycu."
            },
            "2": {
                "1.": "Ucatsti llätunc tunc pheskan marajj uqhäm sarakaraquïna. Jakenacasti istʼapcänsa uca unañchanacat musphäwinacat armasiñ kalltapjjäna. Alajjpach unañchata, musphäwits muspharañapajj jiscʼat jiscʼaruw tucüna. Ucat chuymanacapar chʼollkheptayasiñ amuyunacapar juyqhuptayaña, istʼapcäna uñjapcäna take ucanacar jan iyawsañ kalltapjjaraquïna.",
                "2.": "Chuymanacapansti jan walinac lupʼipjjäna, jakenacampi supayan chʼamapampejj jakenacar irpanucuñatac chuymanacapar sallkjañatac uc lurapcasapäns uqhäma. Uqhämaw Satanasajj jakenacan chuymanacap wastat catuntäna. Ucat jupajj nayranacap juyqhuptayäna, jupanacaruw irpakaraquïna, Criston yatichäwipajj jan wali inamayäcaspas uqhäm lupʼiñanacapataqui.",
                "3.": "Ucatsti ñankha luräwinacan ajjtcañ luräwinacan jakenacajj chʼamañchasipjjäna. Yakha unañchanacamp muspharcäwinacampejj janis churascaspajj uqhäm amuyapjjaraquïna. Satanasasti jakenacan chuymanacapar irpakasin, jupanacar yantʼasaw jachʼa ñankhanac uca oraken lurayasin ucs acs sarnakäna.",
                "4.": "Uqhämaw llätunc tunc sojjtan marajj sarakäna; uqhämaraqui llätunc tunc pakallkon mara, llätunc tunc quimsakallkon mara, llätunc tunc llätuncan maras sarakaraquïna.",
                "5.": "Uqhämaraqui Nefi jakenacjjar pʼekechirïcän uca Mosian urunacapatjja, patac maraw sarakatäjjaraquïna.",
                "6.": "Lehejj Jerusalenat mistcän ucapachatjja, sojjta patac llätuncan maraw sarakatäjjaraquïna.",
                "7.": "Cuna unañchat-tejj arjirinacajj parlapcäna, Criston acapach oraker jutañapjjat yatiycaraquïn uca unañchan churatätapatjja, llätunc maraw sarakatäjjaraquïna.",
                "8.": "Uca unañchajj churatäcäna, jan ucajja, Criston jutañapäcän ucürut Nefi jakenacajj maranac jaqhuñ kalltapjjäna. Ucat llätunc maraw niy sarakjjäna.",
                "9.": "Kellkatanacjjar wactʼäwinïcänsa uca Nefin Nefi awquipajj janiw Zarahemla oraker cut-tcänti. Uc-chʼpach orakenjja janiraquiw jupar jicjjatapcänti.",
                "10.": "Walja yatichañajja jutir urunacat yatiyäwinacajj jakenac taypin apayatäc-chïnsa, jupanacajj ñankha cancañanjj khepaktasipcaquïnwa. Tunquïr marajj uqhämaw sarakäna. Tunca mayan marasti ñankha cancañan uqhäm sarakaraquïna.",
                "11.": "Ucatsti tunca quimsan maranjja nuwasïwinacamp chʼajjwäwinacampiw uc-chʼpach oraken utjañ kalltäna, cunalaycutejj Gadianton lunthatanacajj niy sinti waljaniruw tucupjjäna, walja jakenacaruw jiwayapjjaraquïna, walja marcanacaruw tucqhapjjäna, uc-chʼpach orakjjan jiwarayapjjäna, janch qharinokapjjaraquïna. Uca laycuw take jakenacana, Nefi jakenacana, Laman jakenacanjja, jupanacjjar nuwasiñataquejj armanac catuñapajj waquisïna.",
                "12.": "Ucat Tatitur cutiquipstata take uca Laman jakenacajj Nefi jake jilanacapamp chicapjjäna. Quipca jacañanacaparu, warminacaparu, wawanacapar arjjatañataquejj uca Gadianton lunthatanacamp nuwasiñataquejj armanac catuñapajj waquisïnjja. Jïsa, jupanacan lurañ wactʼäwinacap catuscaquiñapataqui, iyawsiri tamapancañapataqui, yupaychañapataqui, munañaparjam lurañapataqui, antutäwipan utjascaquiñapataquiw uca lurañajj waquisïna.",
                "13.": "Ucatsti janïr uca tunca quimsan mar tucuscän ucqhajja, uca sinti jachʼa nuwasïw laycuw Nefi jakenacajj kʼala tucqhatäpcaspas uqhäm jicjjatasipjjäna.",
                "14.": "Ucatsti, Nefi jakenacamp chicapcän uca Laman jakenacajj Nefi jakenacamp jaqhutäpjjänwa.",
                "15.": "Ñankhachatapajj jupanacjjat apakatänwa. Janchipasti Nefi jakenacjam jankʼoruw tucüna.",
                "16.": "Yokanacapamp phuchanacapampejj sinti suma uynaktʼaniruw tucupjjäna, Nefi jakenacamp jaqhutäpjjaraquïnwa, Nefi jakenac satäpjjaraquïnwa. Uqhämaw tunca quimsan marajj tucusïna.",
                "17.": "Ucatsti tunca pusin mar kalltanjja, lunthatanacamp Nefi jakenacampejj nuwasisipcaquïnwa; nuwasïwisti sinti jachʼaruw tucuraquïna. Ucampis Nefi jakenacajj lunthatanacjjarojj mä jucʼa chʼamaniptapjjänwa; ucat orakenacapat jupanacar alisnucupjjäna kollunac taypiru, jamasawjanacaparu.",
                "18.": "Uqhämaw tunca pusin marajj tucusïna. Tunca pheskan maransti Nefi jakenacjjaruw jupanacajj sarakapjjäna. Nefi jakenacan ñankhätap laycu, walja chʼajjwäwinacapa chʼurqhisïwinacap laycu, Gadianton lunthatanacajj jupanacjjar wal chʼamaniptapjjäna.",
                "19.": "Uqhämaw tunca pheskan marajj tucusïna. Uqhämaraqui jakenacajj walja tʼakhesïwin jicjjatasipjjäna. Tucqhäwin espadapasti jupanacjjar aytatänwa. Jupanacan ñankhätap laycusti, uca espadamp niy jawkʼantatäñjamäpjjaraquïnwa."
            },
            "3": {
                "1.": "Ucatsti Criston jutatapatjja tunca sojjtan marana, uca oraken Laconeo sarayiripajja mä kellkat catokäna, uca lunthata taman irpir sarayiripata. Kellkat arunacasti aqhäm sänwa:",
                "2.": "Laconeo sinti jachʼa jilïr oraken sarayiripa, nayajj aca kellkäw jumatac kellkanta. Amuyunacamarjamaw cuntejj lurañ wactʼctamjja, antutäwimarjam wactʼctamsa ucanacatac thurtʼasitamata, jakenacaman thurtʼasitapata walpin nayajj jumanacar wakaychapjjsma. Jïsa, mä diosan amparapajj jumanacar wäyjjäsipquiristams uqhäm wali sum saytʼapjjtajja, antutäwina, yänacama, orakem arjjatasiñamataqui, cunjämtejj jumanacajj sapctas uqhäma.",
                "3.": "Sinti jachʼa Laconeo, nayan sarayat sinti walja kamasan jakenacajj-jjar nuwasir saytʼapcasmas uqhäm juman tʼajjmar aytat lupʼiñamajj nayataquejj mä llaquiwa. Jakenacajjajj jichpachaw armanacapamp saytʼapjje. Jachʼa suyañampiw suyapjjaraqui aqhäm sir arujjaru: Nefi jakenacjjar sarakapjjam, ucatsti jupanacar tucqhapjjam.",
                "4.": "Nayasti jupanacan jan atipcay chuymanacanïtap yat-twa. Nuwasïw pampanjja jupanacar yantʼaractwa. Jupanacan jan tucusir jumanacar uñisiñap yatiractwa, jumanacan walja jan walinac jupanacar lurapjjatam laycu. Ucat jupanacatejj jumanacjjar sarakanipjjeristamjja, kʼal tucqhapjjeristamjja.",
                "5.": "Uca laycuw aca kellkat kellkansma. Quipca amparajjampiw acjj sellantjja. Cunatejj amuyumarjam asquïqui juman ucar jachʼa iyawsañam laycu, nuwasiñ pampansti juman jachʼa thurtʼasiñ chuymam laycu, nayajj juman sumancañam munta.",
                "6.": "Ucat jumar kellkansma. Marcanacama, orakenacama, yänacam nayan jakenacajjar catuyañam munirista, jupanacan jumanacjjar espadamp jan sartʼañapataqui, uca tucqhäwin jan jumanacjjar puriñapataqui.",
                "7.": "Ucajj sañ muni, nanacarojj jumanac pachpaw catuyasipjjetäta; nanacar maqhatjjapjjeta; jamas luräwinacajjat yatekapjjam; nanacan jilanacajjar tucupjjam, jumanacan nanacjam tucuñamataqui, jan mitʼanïsa, antisasinsa nanacan jilanacajjäsina, take yänacajj nanacamp chic catokasa.",
                "8.": "Nayasti jumanacaruw jurament lurta. Jumanacatejj uqhäm lurapjjätajja, juramentorjamajja, janiw tucqhatäpcätati. Ucampis janitejj uc lurapcätajja, jurament jumanacatac lurarapipjjsma, jutir phajjsinjja camächit churä nuwasiri tamanacajjan jumanacjjar nuwasir sarakañapataqui. Jupanacasti janiw amparanacap jarcʼasipcaniti, janiraquiw qhuyapayapcätamti, antisas jumanacaruw jiwarayapjjätam; espadampiw jumanacar jawkʼantapjjätam, jumanacan chhaktañamcama.",
                "9.": "Nayajj Gidianïtwa. Aca Gadianton jamas arustʼäwin sarayiripätwa. Aca jamas arustʼäwimpin ucan luräwinacapampin sumätap yatiracta. Nayra nayrapachat ucanacajj utjäna. Ucapachat ucanacajj nanacar catuyatawa.",
                "10.": "Aca kellkatjja juma Laconeoruw kellkansma. Juman jan wil wartasac orakenacamamp yänacamamp catuyañam munta, aca nayan jakenacajjan wactʼäwinacaparu, sarayäwinacapar wastat catokañataqui. Jupanacasti jumanacat mistupjje jupanacan sarayäwipajj wactʼcän ucjj jumanacan ñankhäsin apakatam laycu. Janitejj jumanacajj uc lurapcätajja, uca jan walit timasï. Nayajj Gidianïtwa.",
                "11.": "Ucatsti uca kellkat catokasinjja Laconeojj sint muspharäna, Gidianin kamasamp Nefi jakenacan orakep churit satap laycu, jakenacar ajjsarayañ munatap laycu, ni cuna jan wal catokapcän ucanacan jan wal catokatapat nuwasiñ munatap laycu. Uca jakenacajj janiw cunsa jan waljj catokapcänti, jan ucajja, uca ñankha ajjtcañ lunthatanacar sarjjasajja, jupanac pachpaw jan wal lurasipjjäna.",
                "12.": "Uca sarayir Laconeojja asqui jakënwa. Janiraquiw mä lunthatan satanacapata ajjsarayatapat ajjsarcänti. Ucat janiw lunthatanacan Gidiani sarayiripan kellkatapar yäkcänti. Antisas jakenacapan Tatitur artʼasiñapataquiw mayïna, chʼam catokañapataqui, cunürutejj lunthatanacajj jupanacjjar jutapcaspa ucürutaqui.",
                "13.": "Jïsa, take jakenac taypiruw mä yatiyäw apayäna, jupanacan warminacapa, wawanacapa, uywa tamanacapa, take yänacap mayawjar apthapiñapataqui, orakenacapac jan apthapipjjañapäcänti.",
                "14.": "Jupanacar muyuntir pucaranac jupajj lurayäna, ucanacan chʼamapajj sinti jachʼäñapataqui. Ucatsti, Nefi jakenacampin Laman jakenacampin nuwasiri tamanacapjja, jan ucajja, Nefi jakenacamp jaqhutäpcän take ucanacan nuwasiri tamanacapjj uñjirinacjam muytawjanacan uchayäna, urus arumasa, jupanacar lunthatanac contra saytʼasiñataqui.",
                "15.": "Jïsa, jupajj jupanacarojj sänwa: Diosajj chekpachaw jaqui. Uca pachpa chekampi, janitejj jumanacajj take ñankha luratamat cutiquipstapcätajja Tatitur artʼasipcaraquïtajja, janiw cunjämats uca Gadianton lunthatanacan amparapat khespiyatäpcätati.",
                "16.": "Laconeon arunacapamp yatiyäwinacapampejja, sinti jachʼa muspharcañänwa, take jakenacar ajjsarayañapcama. Jupanacasti take chʼamampiw chʼamtʼapjjäna Laconeon arunacaparjam lurañataqui.",
                "17.": "Ucatsti Laconeojj take Nefi jakenacan nuwasiri tamanacapjjarojj jilïrinac ut-tʼayäna, lunthatanacajj wasarat jupanacamp nuwasir jutapcaspas ucapachajj nuwasiri tamanacar sarayañataqui.",
                "18.": "Ucatjja yakha capitananacat sipan Nefi jakenacan nuwasiri tamanacapjjarojj jachʼa sarayiriw ut-tʼayatäna. Jupan sutipasti Gidgidoni satänwa.",
                "19.": "Diosan yatiyir ajayuns jutir urunacat yatiyir ajayuns mä jaker jilïrinacapatac ajlliñajj take Nefi jakenac taypin lurasirïna. (Ucampis ñankha tucupcän ucapachanacanjja janiw ucjj lurapcänti). Ucat uca Gidgidonejja jupanac taypin jachʼa arjirïnjja. Jilïr taripiris uqhäm jachʼa arjiriraquïnwa.",
                "20.": "Ucat jakenacajj Gidgidonir sapjjäna: Tatitut mayim, kollunacar wasarar maqhatañanacasataqui, lunthatanacar chhucjjatañanacasataqui, quipca orakenacapan jupanacar tucqhañanacasataqui.",
                "21.": "Ucampis Gidgidonejj jupanacarojj sänwa: Tatitojj uca lurañat jarcʼakpan. Jiwasanacatejj jupanacamp nuwasir maqhatapjjsnajja, Tatitojj amparanacaparuw jiwasanac catuyapjjestaspa. Ucalaycu, orakenacas taypin waquichasipjjañäni; take nuwasiri tamanacasar apthapipjjañäni, janiw jupanacamp nuwasirejj sarapcañäniti, antisas suytʼapjjañäni, jupanac jiwasanacamp nuwasir jutapcan ucapachcama. Tatitojj chekpachaw jacasqui. Uca pachpa chekampejja, jiwasanacatejj ucjj lurapjjañänejja, jupaw amparanacasar jupanac catuyapjjestani.",
                "22.": "Ucatsti, tunca pakallkon maranjja, uca mar tucuyataquiw Laconeon yatiyäwipajj uc-chʼpach orakjjar niy sarjjäna. Jupanacasti caballonacapa, carronacapa, vacanacapa, take uywa tamanacapa, yarananacapa, take yänacap apthapisin sarapjjäna, warankat warankata, tunca warankat tunca warankata, cawqhatejj timanacapat arjjatasiñapataqui, mayachthapisiñapatac ajllitäcän uca chekaru, take jupanacan puriñanacapcama.",
                "23.": "Ajllitäcän uca orakejj Zarahemla orakënwa, Jilarquir orakeraquïnwa. Jïsa, Jilarquir orakemp Chʼusa Jaytanucut orakemp jaljcäns uca korpacama.",
                "24.": "Walja walja warankanacaw Nefi sat jakenacajj uca oraken mayachthapisipjjäna. Laconeosti aynach tokenquir oraken mayachthapiyäna, alay tokenquir orakjjaru, uca jachʼa ñankhachäwin utjatap laycu.",
                "25.": "Timanacapar jarcʼañataquiw jupanacajj chʼamañchasipjjäna. Mä orakena, mä taman jupanacajj utjasipjjaraquïna. Laconeon arsut arunacaparuw ajjsarapjjaraquïna, ucat take juchanacapat cutiquipstapjjäna. Mayisïwinacapansti Dios Tatituparuw artʼapjjaraquïna, jupan jupanacar khespiyañapataqui cunapachatejj timanacapajj jupanacamp nuwasir jutapcaspajj ucapachana.",
                "26.": "Timanacap laycojja, jupanacajj walpin llaquisipjjäna. Gidgidonisti jupanacarojj take casta nuwasiñ armanac lurayäna, nuwasiñ isimpi, jarcʼakanacampi, wacʼanacampiw jupanacar chʼamañchasiyäna, jupan yatichäwinacaparjama."
            },
            "4": {
                "1.": "Ucatsti tunca quimsakallkon mar tucuyanjjas uca lunthatanacan nuwasiri tamanacapajj nuwasiñatac waquichatänwa. Ucatsti jiscʼa kollunacata, jachʼa kollunacata, wasarata, pucaranacapata, jamasawjanacapat sarakaniñ mistuniñ kalltapjjäna. Aynach tokenquir orakenacampi alay tokenquir orakenacamp catuntañ kalltapjjäna. Take Nefi jakenacan jaytat orakenacapamp jaytanucut marcanacapamp catuntapjjaraquïna.",
                "2.": "Ucampis uca Nefi jakenacan jaytat orakenacanjja, janiw lakʼonacajj utjcänti. Janiw lunthatanacatac mankʼañajj utjcänti, jan ucasti wasaranac utjäna.",
                "3.": "Mankʼañan pisïtap laycusti, lunthatanacajj jan cunaniw jacañatac jicjjatasipjjäna, jan ucajja, wasaranac ucanacajj utjäna, cunalaycutejj Nefi jakenacajja, orakenacapar chʼusac jaytanucupjjäna; uywa tamanacarojj mä jachʼa tamaruquiw mayachthapipjjaraquïna. Take yänacap mayachthapipjjäna. Jupanacasti mayachthapitäpjjaraquïnwa.",
                "4.": "Ucat lunthatanacajj janitejj Nefi jakenacamp nuwasir jutapcasapänjja, janiw cunjämats mankʼa catuñatac lunthatapcasapänti. Nefi jakenacasti mayar mayachthapisitäpjjänwa, waljanïpjjaraquïnwa. Jupanacataquiw juyranaca, caballonaca, vacanaca, take casta uywa tamanac imapjjäna, pakallk mar uqhäm jacañapataqui. Uca pakallk maran lunthatanacarojj uc-chʼpach orakjjat tucqhañ suyapjjäna. Uqhämaw tunca quimsakallkon marajj sarakäna.",
                "5.": "Ucatsti tunca llätuncan maranjja, Gidianejja jupanacan Nefi jakenacamp nuwasir sarañapan waquisitap amuyäna, cunalaycutejj jupanacajj jan lunthatjasa, jan lunthatasa, jan jake jiwayasaw jan cunjämats jacañapatac utjcänti.",
                "6.": "Janiraquiw yaran phawañatac orakjjan chʼeketatañ munapcänti, Nefi jakenacan jupanacar jiwarayir jutañapat ajjsaratap laycu. Ucatjja uca maran Gidianejj nuwasiri tamanacapar waytʼäna, jupanacan Nefi jakenacamp nuwasir maqhatañapataqui.",
                "7.": "Ucatsti sojjtïr phajjsina, jupanacajj nuwasir maqhatapjjäna. Jïsa, nuwasir jutapcän ucürojja, jachʼa ajjsarcañänwa. Jupanacajj lunthatanacan lurataparjamaw wacʼantatäpjjäna. Ovej lipʼichimpiw wacʼantasipjjäna. Wilamp pintsutäpjjänwa; pʼekenacapasti kʼala mururatänwa. Pʼeke casconac apasipjjäna. Nuwasiñ isinacapat jupanacan wilamp pintsutätapata, Gidianin nuwasiri tamanacapajj jachʼa ajjsarcañänwa.",
                "8.": "Ucatsti Nefi jakenacan nuwasiri tamanacapajja, Gidianin nuwasiri tamapar uñjasinjja, oraker winctʼasaw Dios Tatitupar jachʼat artʼapjjäna, jupan jupanacar qhuyapayañapataqui, timanacapan amparanacapat khespiyañapataqui.",
                "9.": "Ucatsti Gidianin nuwasiri tamanacapajj uc uñjasinjja, jupanacan ajjsarcañätapat Nefi jakenacajj ajjsarasas wincupcaspas uqhäm amuyapjjäna. Ucat jupanacajj jachʼa arumpiw artʼapjjäna, cusisitanacap laycu.",
                "10.": "Ucampis janiw cunjämatejj amuyasipcän uqhamäcänti. Nefi jakenacajj janiw jupanacat ajjsarapcänti, antisas Diosaparuw ajjsarapjjäna; jupan yanapap thakapjjaraquïna. Ucat Gidianin nuwasiri tamanacap jupanacamp nuwasir saripanjja, jupanacamp jiquisiñataquejj waquichatäpjjänwa. Jïsa, Tatitun chʼamapampiw jupanacampejj jiquintasipjjäna.",
                "11.": "Nuwasïwisti uca sojjtïr phajjsin kalltäna. Nuwasïwejj jachʼanwa ajjsarcañaraquïnwa. Jïsa, ucqhan jiwarayäwejj jachʼänwa ajjsarcañaraquïnwa. Lehejj Jerusalenat mistcänsa ucapachat take jakenacap taypinjja janipiniw cunapachas uqhäm jachʼa jiwarayäwejj utjcänti.",
                "12.": "Gidianin arsut ajjsarayäwinacapamp juräwinacapampis utjc-chïnjja, Nefi jakenacajj jupanacarojj atipjapjjänwa, jupanacan nayrakatapat cutekañapcama.",
                "13.": "Ucatsti Gidgidonejj sänwa, nuwasiri tamanacapan jupanacar wasar thiyanac-cam alisnucuñapataqui, qhitinacatejj amparanacapar jaltʼcaspa take ucanacar jiwayañapataqui. Uqhämaw wasar thiyanac-cam jupanacar alisnucupjjäna jiwarayapjjaraquïna, Gidgidonin camächitap phokhañapcama.",
                "14.": "Ucatsti, kamasamp saytʼasin nuwascän uca Gidiani jaltipan Nefi jakenacajj jupar arctapjjäna. Jupan wal nuwasisin karjatätap laycuw jupanacajj catjapjjäna jiwayapjjaraquïna. Uqhamän Gidiani lunthatan tucusïwipajja.",
                "15.": "Ucatsti Nefi jakenacan nuwasiri tamanacapajj chʼamañchat chekaparuw cut-tanipjjäna. Ucatsti uca tunca llätuncan maraw sarakäna; lunthatanacasti janiw nuwasir jutapcänti. Pä tunc marans janiraquiw jutapcänti.",
                "16.": "Pä tunc mayan maransti janiw nuwasir jutapcänti, antisas Nefi jakenacar muytiriw jutapjjäna, Nefi jakenacan mistuñanacapar jarcʼañataqui, cunalaycutejj jupanacatejj Nefi jakenacar orakenacapat jarcʼakapjjaspa, take toket muyuntapjjaspa, ankar mistuñat kʼal jarcʼakapjjaraquisp ucqhajja, Nefi jakenacan catuyasiñapcama, ucat munañaparjam chʼamaniptapcaspas uqhäm amuyasipjjäna.",
                "17.": "Jupanacasti yakha sarayiriruw ajllipjjäna. Ucan sutipasti Zemnaria satänwa. Zemnariaw uca jarqʼir muytäwjj utjayäna.",
                "18.": "Ucampis Nefi jakenacan walja imantat juyranacanïtap laycu, lunthatanacajj janipiniw Nefi jakenacan jan walir puriñapcam muytasajj suyapcasapänti. Ucat ucajj Nefi jakenacataquejj mä yanapänwa.",
                "19.": "Cunalaycutejj lunthatanacan juyranacapajj pisïnwa. Jupanacanjja janiw cunas mankʼañapatac utjcänti, jan ucajja, wasaran catupcänsa uca aychaquiw utjäna.",
                "20.": "Ucatsti wasaranjja, ajjsarcañ lakʼonacajj pistʼänwa, lunthatanacan mankʼatjam niy jiwarirjam tucuñapcama.",
                "21.": "Nefi jakenacasti urus arumas sapa cuti mistusaw nuwasiri tamanacap contra nuwasirejj sarakapjjäna, jupanacarusti warankanacaru, tunca warankanacaruw sucʼtapjjaraquïna.",
                "22.": "Ucat Zemnarian jakenacapajj lurañatac arustʼapcän ucjj armasiñ munapjjäna, uruns arumans jupanacjjar purcän uca jachʼa tucqhäw laycu.",
                "23.": "Ucatsti Zemnariajja jakenacaparojj mayïnwa, jarqʼirïc uca muytatapat jupanacan mistuñapataqui, alay tokenquir oraken jaya thiyanacar sarapjjañapataqui.",
                "24.": "Ucatsti Gidgidonejja, arustʼäwipjjat yatisina, mankʼan pisïtapat karjatäpjjatap yatisina, jupanac taypin jachʼa jiwarayäwjjat yatisinaracjja, jupajj arumjaruw ejercitonacap qhitäna. Jupanacan jaltañapar jarcʼakasa, jaltañ thaquipansti nuwasiri tamanacap uchäna.",
                "25.": "Arumanjja jupanacajj uc lurapjjäna, lunthatanacan nayrakataparuw jalaquipapjjäna. Ucatsti khepärmanthejj lunthatanacajj sarjjañ kalltasajja, nayrakatapana, khepapana, Nefi jake nuwasiri tamanacapan jarcʼantatäpjjänwa.",
                "26.": "Aynachanquir lunthatanacan jaltañapajj jarcʼakataraquïnwa. Take uca luräwinacajja Gidgidonin sarayäwiparjam luratänwa.",
                "27.": "Walja warankanacaw jupanac pachpajj Nefi jakenacamp catuntayasipjjäna. Jiltʼirinacasti jiwarayatäpjjänwa.",
                "28.": "Jupanacan Zemnaria sarayiripasti catuntatänwa, mä kokan jaychcatataraquïnwa. Jïsa, koka alayan jiwañapcam jaychcatatänwa. Ucatjja, jupan jiwañapcam jupar jaychcatasinjja, jupanacajj kokaruw qhuchhunucupjjäna oraker tincuñapcama. Ucatsti jachʼat artʼapjjaraquïna, aqhäm sasa:",
                "29.": "Asquïñansa, kollan chuymanïñansa Tatitojj jakenacapar impan, jupanacan lakʼar qhuchhunucuñapataqui take qhitinacatejj chʼamampi jamas arustʼäwinacamp jupanacar jiwayañ chʼamtʼapqui ucanacaru, cunjämatejj aca jakejj lakʼar liwinucutäqui uqhäma.",
                "30.": "Ucatsti sint cusisipjjäna, wastat mä arutjamac artʼapjjaraquïna, aqhäm sasa: Abrahanan Diosapa, Isaacan Diosapa, Jacobon Diosapajja, asqui cancañan aca jakenacar impan, jupanacatejj imatäñapatac Diosapan sutipar artʼasipcan ucqhajja.",
                "31.": "Ucatsti takeniw mayjamac kʼochutatapjjäna. Cuntejj Diosapajj jupanacar imasin jupanacatac lurcäna, timanacapan amparapar jan jalantañapataqui, ucat jupar yupaychapjjaraquïna.",
                "32.": "Jïsa, jupanacajj aqhäm sasaw artʼapjjäna: Hosanna Take Cunat sipan Alay jachʼa Diosaru. Take Chʼaman Dios Tatitu, Take Cunat sipan Alay jachʼa Diosan sutipajj bendicitäpan.",
                "33.": "Chuymanacapansti cusisiñajj jachʼänwa, cusisiñatsti wal jachapjjäna, Diosan sinti sumätap laycu, timanacapan amparanacapat jupanacar khespiyatap laycu. Jupanacasti yatipjjänwa, jupanacan juchanacat cutiquipstatapata. Llampʼu chuymanïtap laycuw mä jan tucusir tucqhäwit khespiyatäpjjäna."
            },
            "5": {
                "1.": "Parlapcänsa take uca kollan arjirinacan arunacaparojja, janiw jucʼas pächasir ni mayni jakes utjcänti take Nefi jakenac taypinjja. Uca arunacan phokhasiñapan waquisitap jupanacajj yatipjjäna.",
                "2.": "Arjirinacan arunacaparjam walja churat unañchanac laycuw jupanacajj Criston niy jutatapan waquisitap yatipjjaraquïna. Niy purincänsa ucanac laycusti, parlatäcän ucarjam take cunanacan puriniñapan waquisitapjjat yatipjjaraquïna.",
                "3.": "Uca laycuw jupanacajja, take juchanacapa, ajjtcañ luräwinacapa, kʼañusiñ wachokäwinacap ñankhasïwinacap jaytanucupjjäna. Diosarusti take chʼamampiw uruns arumans yupaychapjjaraquïna.",
                "4.": "Ucatsti, jan jiwayatäc uca lunthatanacarusti catuntapjjänwa, janiraquiw qhitirus jaltayapcänti. Uca lunthatanacar catuntasinsti, carcelaruw jakontapjjäna. Ucat Diosan arupat yatichayapjjaraquïna. Take qhitinacatejj juchanacapat cutiquipstapcäna, jan jucʼamp jak jiwayañataqui arsüw lurapcaraquïna take ucanacajja, antutatäpjjänwa.",
                "5.": "Ucampis take qhitinacatejj jan mä arsüwir mantapcäna, uca jamasat jak jiwayäwinac chuymanacapan catjjäsisipcaquïna, jïsa, take qhitinacatejj jilanacap contra ñankha arusisquir jicjjatatäpcäna, take ucanacajj leyirjamaw juchañchatäpjjänwa, mutuyatäpjjaraquïnwa.",
                "6.": "Uqhämaw take uca ñankha, jamas ajjtcañ arustʼäwinaca, cunanacat-tejj sinti ñankha cancañajj utjcäna, sinti jiwayäwinacajj utjcaraquïna uca arustʼäwinac jupanacajj kʼal tucqhapjjäna.",
                "7.": "Uqhämaw pä tunc payan marajj sarakäna, uqhämaraqui pä tunc quimsan marajja, pä tunc pusini, pä tunc pheskani marampejja. Uqhämaw pä tunc pheskan marajj sarakjjaraquïna.",
                "8.": "Yakhepanacan nayranacapataquejj jachʼäcaspasa, muspharcañäcaspas uqhäm walja cunanacaw lurasiraquïna. Ucampis take ucanacajj janiw acaru kellkañjamäquiti. Jïsa, take uqhäm walja jakenac taypinjja cunanacatejj pä tunc pheskan maran luratäcän ucanacatjja, janiw patacat mayas acaru kellkañjamäquiti.",
                "9.": "Ucampis kellkatanacajj utjiwa; ucanacan take aca jakenacan sarnakäwinacapajj utji. Nefisti mä jiscʼa kellkat luraraquiwa, ucampis uca kellkatajj chekawa.",
                "10.": "Uqhämasti Nefin kellkataparjamaw nayajj ucanacjjat kellkta. Ucasti kellkatänwa Nefin tʼalpha lekʼetanacap sata tʼalphanacjjaru.",
                "11.": "Jïsa, quipca amparajjan lurata tʼalpha lekʼetanacjjaruw aca kellkat lurta.",
                "12.": "Nayasti Mormon satätwa. Mormon oraket sutijj catokta; uca orakensti Almajj jakenac taypin iyawsiri tama ut-tʼayäna, jïsa, jakenacan juchar saranucutap khepatjja, nayrïr ut-tʼayat iyawsiri tama ut-tʼayäna.",
                "13.": "Diosan Jesucristo Yokapan yatekeripätwa. Jupan jawsatätwa, arup jakenacap taypin arnakañataqui, jupanacan wiñay jacañanïñapataqui.",
                "14.": "Niy sarakapcänsa uca kollan jakenacan iyawsataparjamaw mayisïwinacapan phokhasiñapataqui, Diosan munañaparjamajja nayan uca luratanacat mä kellkat lurañajjajj waquisi.",
                "15.": "Jïsa, Lehejj Jerusalenat mistuncäns ucapachat jichhacamajj cunanacatejj camächcän ucjjat mä jiscʼa kellkatawa.",
                "16.": "Ucat nayat nayrakat sarakerinacan nayar churat kellkatanacapat kellkatajj kellkta, nayan urunacajjan kalltapcama.",
                "17.": "Ucat cunanactejj quipca nayrajjamp uñjcta ucanacjjat mä kellkat kellkaraquëjja.",
                "18.": "Lurctsa uca kellkatajj chekans chekapawa. Ucampis waljanacaw lajjrajjarjamajj jan kellkañjamäquiti.",
                "19.": "Jichhasti naya pachpjjat parlañ tucuytwa. Cunanacatejj nayat nayrakatäcän ucanacjjat niy kellkaraquï.",
                "20.": "Nayajj Mormonätwa, Lehit chekpach sarakerïtwa. Nayan Diosajjaru, Jesucristo Khespiyirijjar bendiciñajjataquiw utji, cunalaycutejj jupaw awquinacajjar Jerusalen oraket irpsunïna. (Janiraquiw qhitis ucjj yatcänti, jan ucajja jupampi, jupajj irpscän ucanacampiquiwa). Uqhämaraqui, jupajj nayampir jakenacajjampirojj walja yatiñanac churapjjetu, almanacajjan khespiyasiñapataqui.",
                "21.": "Chekpachan jupajj Jacobon utaparojj qhuyapayiwa, Josean jathaparusti qhuyapayaraquiwa.",
                "22.": "Lehin wawanacapan jupan camächitanacap phokhapjjañaparjamajja, jupajj aruparjamaw qhuyapayi, jachʼaptayaraqui.",
                "23.": "Chekpachawa, jupajj Josean jathapat mä jiltʼirinacaruw wasitat Dios Tatitupat yatiñar cut-tayani.",
                "24.": "Tatitojj chekpachaw jacasqui. Uca pachpa chekampiw oraken pusi thiyapat jupajj Jacobon take acapach orakjjan chʼeketatat jathapat take jiltʼirinac apthapini.",
                "25.": "Jupajj Jacobon take utapar arscän uca arsüwirjam phokhasïnjja, uqhämaw Jacobon utapamp mantcän uca arsüwejj waquiscan ucqhajj phokhasini, jupajj jupanacamp mantcän uca arsüwjjat yatiñar take Jacobon utap cut-tayañataqui.",
                "26.": "Ucapachaw Cutsuyiriparojj uñtʼapjjani; ucasti Diosan Jesucristo Yokapawa. Ucapachaw oraken pusi thiyapat jupanacajj quipca orakenacapar apthapitäpjjani, cawqhanacat-tejj chʼeketatatäpcäns ucawjaru. Jïsa, Tatitojj chekpachaw jacasqui. Uca pachpa chekampejj uqhamäniwa. Uqhamäpan."
            },
            "6": {
                "1.": "Ucatsti, pä tunc sojjtan maranjja, Nefi jakenacajj quipca orakenacaparuw cut-tapjjäna, sapa jakejja familiapampi, uywa tamanacapampi, caballonacapampi, vacanacapampi, take jupanacancquis ucanacampi.",
                "2.": "Jupanacasti janiw take juyranacap mankʼapcänti. Ucat take cunanactejj jan mankʼapcän ucanac jupanacajj apasjjapjjäna take casta yarananacapa, koripa, kollkepa, take jachʼa alaninacapsa. Ucat quipca orakenacaparuw utjäwinacapar cut-tapjjäna, alay tokena, aynach tokena, alay tokenquir orakena aynach tokenquir orakensa.",
                "3.": "Sumancas kamañatac arsüwir mantapcän uca lunthatanacata, Laman jakenac kheparañ munapcän uca taman kawkhanïtaparjamaw jupanacar orakenac churapjjäna, cunanacatejj jupanacan jacañapatac munascän ucanacan trabajas jacañapataqui. Uqhämat jupanacajj takpach uca oraken sumancañ ut-tʼayäna.",
                "4.": "Jupanacasti wasitat jachʼaptapjjäna, chʼamaniruw tucupjjaraquïna. Pä tunc sojjtan marampi, pä tunc pakallkon marampisti sarakjjänwa. Wali sumancañ luräwinacaw uca oraken utjäna. Leyinacapsti ut-tʼayapjjänwa, takenin quipcjam utjasipjjañapataqui, asqui taripäwinac utjañapataquiraqui.",
                "5.": "Janiw cuna jarqʼiris take oraken utjcänti, jakenacajj munataparuw jan saytʼasajj jachʼaptapjjäna. Juchar puripjjasapän ucqhaquiw janejj jachʼaptapcasapänti.",
                "6.": "Gidgidonimpi, Laconeo taripirimpi, yakha ut-tʼayat irpirinacampiw uca jachʼa sumancañ uca oraken ut-tʼayapjjäna.",
                "7.": "Ucatsti walja machak marcanac ut-tʼayapjjäna; walja merkʼe marcanacsti asquichapjjaraquïnwa.",
                "8.": "Walja jachʼa thaquinac lurapjjäna. Mä marcat marcaru, mayawjat yakhawjaru sarir thaquinac lurapjjaraquïna.",
                "9.": "Uqhämaw pä tunc quimsakallkon marajj sarakäna. Jakenacasti sapa cutiw sumancapjjäna.",
                "10.": "Ucampis pä tunc llätuncan maranjja, jakenac taypin chʼajjwäwinacaw uñstäna. Yakhepanacasti sinti jachʼa kamirïtap laycuw aytat chuymanir tucupjjäna, jupanac pachpaw aytasipjjaraquïna, jïsa, mayninacar wal alisnakañapcama.",
                "11.": "Cunalaycutejj walja alaquipanacaw uca oraken utjäna, uqhämaraqui abogadonacas capitananacas utjaraquïna.",
                "12.": "Jakenacajj kamirïtaparjama, yatekañatac kollkenïtaparjamaw yakha yakha jaker jaljtapjjäna. Jïsa, yakhepanacajj jan kollkenïtap laycojj janiw yatekatäpcänti. Yakhepanacasti wali kamirïtap laycojj wal yatekapjjäna.",
                "13.": "Yakhepanacajja jachʼa jachʼa tucuñ chuyman phokhantatänwa. Yakhepanacasti sinti llampʼu chuymanïpjjänwa. Yakhepanacajj tokenokatajj tokenokañampiraquiw cut-tayapjjäna. Yakhepanacasti toketäpjjänwa, alisnakata, take cunayman tʼakhesiñanac catokapjjäna, jan ucanacar wasitat ñankh arusisa. Ucanacajj Diosan nayrakatapan llampʼu chuymanïpjjänwa, pʼampʼachañap mayisirïpjjaraquïnwa.",
                "14.": "Uqhämat yakha yakha jakëñajj take uca oraken uñstäna, iglesian tucusiñ kalltañapcama. Jïsa, quimsa tunc maranjja, take uca oraken iyawsiri tamajj tucusïna. Cheka iyawsañar cutiquipstat mä kawkha Laman jakenac taypinac iyawsiri tamajj utjascäna. Jupanacajj wali thurtʼatäpjjänwa, jan tʼuqhartiri, jan ojjtayañjamaraquïnwa. Take chuymampiw Tatitun camächitanacap imañ munapjjäna. Ucatjja, jupanacajj janiw cunjämats iyawsiri tamat saranucupcänti.",
                "15.": "Satanasasti jachʼa chʼamanïn jakenacar amtayañataqui, take cunayman ñankhanac lurañanacapataqui, jupanacan aytat chuymanir tucuyañapataqui. Jupanacarojja, chʼaman cancañanïñ munañapataquiw yantʼäna, uqhämaraqui mayninacjjar chʼamanïñataqui kamir yänacanïñataqui, acapach oraken inamay cunanacap thakañanacapataqui. Ucanacasti jakenacan ñankhätap laycünwa.",
                "16.": "Uqhäm Satanasajj jakenacan chuymanacap irpakäna jupanacan take cunayman ñankhanac lurañanacapataqui. Ucat mä jucʼa maranacaquiw jupanacajj sumancasin cusisipjjäna.",
                "17.": "Ucat quimsa tunc mar kalltanjja, jakenacajj walja pachatac jaytatäpjjänwa, supayan yantʼäwinacapan apnakatäñapataqui, cawqharutejj jupajj jupanacar apnakañ muncäna, cuna ñankhtejj jupanacan lurañapatac muncäna, uca ñankh lurañanacapataqui. Ucat uca quimsa tunc maran kalltapana, jupanacajj ajjtcañ ñankha cancañan utjapjjäna.",
                "18.": "Diosajj jupanacan lurañap muncän ucajj jupanacar yatichatänwa, ucat jupanacajj ucjj yatipjjänwa, ucat jupanacajj yatcasaw juch lurapjjäna; amanut Diosar kallcatapjjäna.",
                "19.": "Ucaw Laconeon Laconeo yokapan urunacapan lurasïna. Laconeosti awquip lantiw uca maranjj jakenacar sarayäna.",
                "20.": "Ucapachatjja, alajjpachat amuyayat jakenacaw qhitanitäpjjäna. Uc-chʼpach oraken jakenac taypin saytʼasipjjäna; kamasampiw yatichapjjäna; jakenacan juchanacapata, ñankha luräwinacapat ircatapjjäna, Tatitun jakenacapataquiw cutsuyäwipjjat jupanacar ircatapjjaraquïna; ucasti Criston jiwañat jactañapjjatänwa. Jupanacasti jupan jiwañapat tʼakhesiñanacapat kamasampiw ircatapjjäna.",
                "21.": "Ucanacjjat ircatirinacataquisti walja jakenacaw sint colerasipjjäna. Colerasipcäns ucanacajja, walja jilïr taripirinacäpjjänwa, uqhämaraqui nayran jilïr sacerdotenacäpcän ucanacäpjjaraquïnwa. Jïsa, ucanacjjat ircatirinacataquiw take abogadonacajj colerasipjjäna.",
                "22.": "Janiw qhiti abogados, irpirisa, jilïr sacerdotes, mä jaker jiwañapatac juchañchirejj chʼamanïcänti, juchañchañ papelan uca orakjjar sarayirin sutipamp jan kellkatäquipanjja.",
                "23.": "Waljaniw uca Criston cunanacapjjat ircatirinacajj kamasamp ircatapjjäna. Taripirinacasti jupanacar catuntasin jamasat jiwayapjjäna. Uqhämat uca jaken jiwatapajj orakjjar sarayirejj jan yatiyatäcänti. Jiwatapat jaya khepaquiw juparojj yatiyapjjerïna.",
                "24.": "Ucampis uca orakjjar sarayirit chʼam jan catokasin jupanacan qhitir jiwayañas janiw uca oraken leyinacaparjamäcänti.",
                "25.": "Uqhämasti, Zarahemla orakenjja, taripirinac contraw parlasiñajj utjäna, uca oraken sarayiriparu, cunalaycutejj taripirinacajj Tatitun arjirinacapan jiwayatäpjjañapataquiw juchañchapjjäna. Ucasti janiw leyirjam lurascänti.",
                "26.": "Ucatsti jupanacajj catuntatäpjjänwa, ucatsti taripirin nayrakatapar irpatäpjjänwa, lurapcän uca juchat taripatäñapataqui, jakenacajj ut-tʼayapcän uca leyirjama.",
                "27.": "Ucatsti uca taripirinacajj walja amigonacanïnwa, wila masinacanïpjjaraquïnwa. Jïsa, niyapiniw takpach jiltʼir abogadonacamp jilïr sacerdotenacampejj mayachthapisis chicapjjäna leyiparjam taripatïrjamapcän uca taripirinacan familianacapampi.",
                "28.": "Nayra nayra jakenacan churatäcän uca arsüwiruw jupanacajj purapat mantapjjäna. Supayasti uca arsüw churcän ucaruw sarayaraquïna, take asqui cancañamp nuwasiñatac arustʼañataqui.",
                "29.": "Ucatsti jupanacajj Tatitun jakenacap contra nuwasiñataquiw arustʼapjjäna, mä arsüwiruw mantapjjäna ucanacar tucqhañataqui, jak jiwayapcän ucanacar asqui taripäwin amparapat antutayañataqui; taripäwisti leyiparjam niy phokhañampïscänwa.",
                "30.": "Jupanacan marcapan leyinacaparu, cunatejj uca orakencatapat wactʼqui ucampiruw mays uñtayapjjäna. Jupanac puraw arsüwir mantapjjäna, uca oraken sarayiripar jiwayañataqui, mä pʼekechirir uca orakjjar ut-tʼayañanacapataqui, uca oraken jan mä antutat orakëñapataqui, antisas pʼekechirinacan uca orakjjar chʼamanïñapataqui."
            },
            "7": {
                "1.": "Jichhasti nayajj uñachayämawa, jupanacan mä pʼekechir orakjjar jan ut-tʼayatapa. Ucampis uca pachpa maranjja, jïsa, uca quimsa tunc maranjja, uca oraken jilïr taripiriparuw taripañ konuñapjjan jiwayapjjäna.",
                "2.": "Jakenacasti jupanac puraw chʼajjwasin jaljtapjjäna. Jupanac purasti maynit mayniruw yakha tamanacar jaljtapjjäna. Sapa mayniw jaljtäna familiaparjama, wila masinacaparjama, uñtʼat masinacaparjama. Uqhämat jupanacajj uca oraken gobiernopar tucqhapjjäna.",
                "3.": "Sapa jake tamaw mä irpirir, jan ucajj mä sarayirir jupanacjjar ut-tʼayasïna. Uqhämat jupanacajj jake tamanacaru, jake tamjjar irpirinacar tucupjjäna.",
                "4.": "Sapakat mayniw jupanacat walja familianïna, walja wila masinacanïna, walja uñtʼat masinacanïna. Ucat jakenacan tamanacapajj sinti jachʼar tucupjjäna.",
                "5.": "Take ucanacaw lurasïna, jupanac taypin nuwasiñanac janïr utjquipana. Jakenacan supayan chʼamapar catuyasitapat take uca ñankha cancañajj jupanacjjar purïna.",
                "6.": "Arjirinacar jiwayapcäns ucanacan familianacapan masinacapan, jamas arustʼäwir mantatap laycuw, gobiernon leyinacapajj tʼunjat uñjasïna.",
                "7.": "Jupanacasti uca orakenjja jachʼa chʼajjwäw puriyapjjäna, jucʼamp asqui jakenacan niyapin kʼal ñankhar tucuñapcama. Jïsa, jupanac taypinjja, mä jucʼaniquiw asqui jakenacajj utjäna.",
                "8.": "Uqhäma, janïraw sojjta maras sarakcänti ucqhaw niyapin take jakenacajj asqui cancañat saranucupjjäna, cunjämatejj anojj cutiysutapar cutjjatasqui, cunjämatejj awil qhuchejj ñekʼe taypin suntʼiñapar cut-tqui uqhäma.",
                "9.": "Cawquïr jakenacatejj uca jachʼa ñankh puriycän uca jamas arustʼäwipampejj mayachthapisipjjänwa. Jupanacar sarayañataquisti mä jakeruw ut-tʼayasipjjäna. Juparusti Jacob sapjjänwa.",
                "10.": "Juparusti pʼekechir sutimpiw uchapjjäna. Ucat jupajj uca ñankha jake tamjjaruw pʼekechirir tucüna. Jesusat ircatir arjirinacar juchañchir ircatapcän uca jakenacat jupajj mä jilïrïnwa.",
                "11.": "Ucatsti jupanacajj janiw waljanïpcänti jakenacan tamanacapat sipana. Jakenacan tamanacapajj mayachthapitänwa. Ucampis sapa irpiripajj leyinac ut-tʼayäna quipca jake tamapataquiqui. Ucampis jupanacajj purapat timanacäpjjaraquïnwa. Jupanacajj jan asqui jakenacäpc-chïnsa, gobiernor tucqhañatac mä arsüwir mantat jakenac contraw jupanacajj uñisiñamp saytʼapjjäna.",
                "12.": "Ucat Jacobojj timanacapan jupanacat sipan waljanïtap uñjäna. Jupasti, uca taman pʼekechiripäsaw jakenacapar säna, jupanacan jaltañapataqui uca oraken jucʼamp alay tokenquir thiyanacaparu, ucqhan jupanacan mä pʼekechirin marc ut-tʼayañapataqui, yakha marcat misturinacan jupanacamp chicäñanacapcama, jakenacan tamanacapar nuwasiñatac chʼamanïñapcama. (Jupajj kowachasaw jupanacarojj parläna, waljaniw marcat misturinacajj utjani –sasa). Jupanacasti uqhäm lurapjjäna.",
                "13.": "Sinti lakaw sarjjapjjäna; ucat janiw jarcʼañjamäcänti, jakenacan amparapat jaltañapcama. Uqhämaw quimsa tunc marajj tucusïna. Uqhämaraquïn Nefi jakenacan sarnakäwinacapajja.",
                "14.": "Ucatsti quimsa tunc mayan maranjja, jupanacajj tamat tamanacaruw jaljtatäpjjäna; sapa jakesti familiaparjama, masinacaparjamaw jaljtatäna. Ucampis jupanacajj arustʼapjjänwa, jupanac pur jan nuwasiñanacapataqui. Ucampis janiw leyinacapanjja, cunjäm tamar sarayäwinacapans chicapcänti, cunalaycutejj ucanacajj pʼektʼirinacapan irpirinacapan amuyunacaparjam ut-tʼayatänwa. Ucampis wali chʼaman leyinacap ut-tʼayapjjäna, mä taman yakha tamar jan walinac jan lurañapataqui. Ucat uca oraken mä jucʼa sumancañajj utjäna. Ucampis chuymanacapajj Dios Tatitupat mays uñtayatäpjjänwa, arjirinacarojj kalampiw cʼupjapjjäna, jupanac taypit jakonucupjjaraquïna.",
                "15.": "Ucatsti Nefejj alajjpachanquirinacan Tatitun arupan tumpatänwa. Ucat jupajj alajjpach qhitanacar uñjäna, quipca nayrapampiw uñjäna. Chʼamajj jupar churataraquïnwa, Criston kollan luräwinacapjjat jupan yatiñapataqui. Uqhämaraqui, jupajj quipca nayrapampiw jakenacan asqui cancañat ñankha cancañar ajjtcañ luräwinacar lak tucutap uñjäna.",
                "16.": "Ucatsti, chuymanacapan chʼollkhëtapata, amuyunacapan juyqhütapat jupajj wal llaquisïna; uca pachpa maran jupanac taypir saräna; Jesucrist Tatitur iyawsañ toket juchanacat cutiquipstañjjata, juchanac pʼampʼachañjjat jan ajjsarañampiw ircatañ kalltaraquïna.",
                "17.": "Walja cunanac jupanac taypin chʼamamp luräna; take ucanacasti janiw kellkañjamäquiti; ucanacat mä jucʼanacac kellkañajja, janiraquiw walïcaspati. Ucat ucanacajj janiw aca libron kellkatäquiti. Nefisti kollan luräwinac chʼamampi, chʼaman cancañampiw luräna.",
                "18.": "Jupan Jesucrist Tatitur iyawsatapajj sinti jachʼänwa, alajjpach qhitanacasti sapüruw yanapas tumpapjjäna. Janis jakenacajj iyawsañanïpcänjja, jupan arunacaparojj iyawsapjjañapänwa. Ucat jupan jupanacat sipan jucʼamp chʼamanïtapat jupatac colerasipjjäna.",
                "19.": "Ucatsti, jupajj Jesusan sutipjjaruw supayanacampir ñankha ajayunacampirojj alis-süna. Mä jilaparus jiwatat jactayänwa. Ucarojj jakenacaw kalamp cʼupcäwejj jiwayapjjäna.",
                "20.": "Jakenacasti ucjj uñjapjjänwa, ucjjat amuyapjjaraquïna. Ucat jupan chʼamapat jupanacajj colerasipjjäna. Jakenacan uñjatapanjja jupajj walja yakha muspharcañ luräwinac Jesusan sutipjjar luraraquïna.",
                "21.": "Ucatsti quimsa tunc mayan marajj sarakänwa. Jucʼaniquiw Tatitur cutiquipstapjjäna. Ucampis take qhitinacatejj cutiquipstapcän ucanacajja, jakenacaruw chekpach yatiyapjjäna, Diosan chʼamapan Ajayupan jupanacar tumpatapjjata. Uca chʼamapamp Ajayupampisti Cristoncänwa; juparusti jupanacajj iyawsapjjänwa.",
                "22.": "Uqhämaraqui, take qhitinacat-tejj supayanacajj alis-sutäpcäna, take qhitinacatejj usunacapata, tʼakhesïwipat cʼumaraptayatäpcän ucanacajja, jakenacaruw Diosan Ajayupan turcatapjjata, cʼumaraptayatapjjat chekpach yatiyapjjäna. Jupanacasti unañchanac uñachayapjjaraquïna, mä kawkha muspharcañ luräwinac jakenac taypin lurapjjaraquïna.",
                "23.": "Uqhämaw quimsa tunc payan marajj sarakaraquïna. Quimsa tunc quimsan mara kalltanjja, Nefejj jakenacaruw artʼäna. Juchanacat cutiquipstañjjata, juchanac pʼampʼachañjjat jupanacar yatiyäna.",
                "24.": "Jichhasti juman acjjat amtasiñam munaraquirista. Umampi jan bautisasisinjja janiw qhitis juchat cutiquipstañar irpatäcänti.",
                "25.": "Ucatwa, Nefejj jakenacar chʼamamp ut-tʼayäna aca kollan luräw lurañapataqui, takpach jupanacar jutirinacar umamp bautisañapataqui. Ucasti Diosan nayrakatapansa jakenacataquisa mä ircatäwïcaspas yatiyäwïcaspas uqhämaw jupanacan juchanacat cutiquipstatapata, juchanacapan pampachatätapatsa.",
                "26.": "Uca mar kalltanjja, waljaniw juchanacat cutiquipstañatac bautisasipjjäna. Uqhämaw jilpachajj uca marat sarakäna."
            },
            "8": {
                "1.": "Nanacan kellkatajjarjamajj aqhamänwa. Mä asqui jakew kellkatanac imascäna, ucat uca kellkatanacan chekätap yatipjjta. Chekpachaw jupajj Jesusan sutipjjarojj walja muspharcañ luräwinac luräna. Janiraquiw qhitis Jesusan sutipjjarojj muspharcañ luräw lurcaspati, jan ñankhätapat kʼal kʼomaptayatäsinjja.",
                "2.": "Ucatsti, janitejj uca jakejj maranac jaqhusajj pantjascänjja, quimsa tunc quimsan marajj niyaw sarakjjäna.",
                "3.": "Jakenacasti take chuymampiw suyañ kalltapjjäna Samuel sat Lamanat sarakari arjirin yatiyat unañcharu, jïsa, chʼamacan quimsa uru orakjjan utjañaparu.",
                "4.": "Sinti walja unañchanacas churatäc-chïnsa, jakenac taypinjja jachʼa pächasiñanacampi chʼajjwañanacampiw utjañ kalltäna.",
                "5.": "Ucatsti quimsa tunc pusin marana, nayrïr phajjsina, pusïr uruna, mä jachʼa ajjsarcay chhijchhejj sartäna. Janipuniw cunapachas uca oraken uqhäm jachʼa chhijchhejj utjirïcänti.",
                "6.": "Mä ajjsarcañ chʼaman thayaw thaytaraquïna. Ajjsarcañ khejjokhejjojj utjaraquïnwa. Ucasti take acapach orakeruw onjjtayäna, payar payar jaljtcaspas uqhäma.",
                "7.": "Sinti jachʼa llijullijunacaw utjaraquïna. Janipuniw cunapachas aca orakenjja uqhäm llijullijunacajj utjirïcataynati.",
                "8.": "Zarahemla marcarusti ninaw naqhantäna.",
                "9.": "Moroni marcasti jachʼa kota lamar mankharuw jithintäna; ucanquir jakenacasti ajjscatapjjaraquïnwa.",
                "10.": "Moroniha marcjjarusti lakʼaw chhaktayäna. Cawqhantejj uca marcajj utjcän ucawjarojja mä jachʼa kolluw uñstäna.",
                "11.": "Aynach tokenquir orakensti jachʼa ajjsarcañ kʼala tʼunjäwiw utjäna.",
                "12.": "Ucampis alay tokenquir orakenjja, jucʼamp jachʼa ajjsarcañ kʼala tʼunjäwiw utjaraquïna. Take uca orakejja mayjaruw tucjjäna, uca jachʼa ajjsarcay thayampi, tutucanacampi, khejjokhejjonacampi, llijullijunacampi, uc-chʼpach oraken sintipun onjjtatap laycu.",
                "13.": "Jachʼa thaquinacajj kontu kontuptayatäsin chhaktayatänwa. Pampa thaquinacasti chhaktayatänwa. Walja pampawjanacaw tʼimphuraquïna.",
                "14.": "Walja jachʼa aytat marcanacaw uma taypir orak mankhar jithintäna; waljaraquiw naqhantäna, waljaraquiw onjjtäna utanacan oraker tincurañapcama, ucan utjasirinacan jiwarañapcama, uca marcanacan chʼusar tucutäñapcama.",
                "15.": "Mä kawkha marcanacajj achtʼaraquïnwa, ucampis ucanacanjja tʼunjäwejj sinti jachʼänwa, walja ucan utjasirinacaw jiwayatäpjjaraquïna.",
                "16.": "Yakhepanacasti tutucan apatäpjjänwa. Cawqhar apatätaps janiw qhitis yatquiti. Jupanacan apatätapaquiw yatitajja.",
                "17.": "Uqhämaw uc-chʼpach orakejj cunaymanar tucuyatänjja, jachʼa ajjsarcay thayanacampi, khejjokhejjonacampi, llijullijunacamp oraken onjjtatap laycu.",
                "18.": "Jïsa, karkanacajj payaruw jaljtäna, uqhämaraqui cunayman chʼijutanacaruw tucuraquïna. Take orakjjan tʼun tʼunjatänwa, ucat uca karkanacasti chamkaruw tucüna uc-chʼpach orakjjana.",
                "19.": "Ucatsti uca khejjokhejjonacampi, llijullijunacampi, ajjsarcay chhijchhimpi, ajjsarcay thayampi, orak qhathatïwinacampejj quimsa horas utjasin tʼacuräna. Yakhepanacajj quimsa horat jucʼampiw sapjjaraquiwa, ucampis take uca jachʼa ajjsarcañ tʼunjäwinacajj quimsa horasanjamaw lurasïna. Ucatsti take uca tucqhäwinac khepatsti, uc-chʼpach orakjjan chʼamacajj utjäna.",
                "20.": "Ucatsti tuta chʼamacaw uc-chʼpach orakjjan utjäna, ucanquir jan liwitat-tat jakenacan uca chʼamac urpunac llamctʼañapcama.",
                "21.": "Uca chʼamacan utjatap laycusti, janiw khanajj utjcänti; janiw velas nina wiyas khan utjaycänti. Janiraquiw sinti phara llakanacampis ninajj aktayañjamäcänti. Uqhämasti janiw cuna khanas utjcänti.",
                "22.": "Janiraquiw cuna khanas uñstcänti; ninasa, khantir cunasa. Janiw intis phajjsis warawaranacas uñstcänti, uca orakjjan chʼamac urpunacan sinti chʼamacätap laycu.",
                "23.": "Quimsürpachaw jan cuna khanarus uñjapcänti. Jachʼa jaqhusiñampi warariñampi jachañampiw take jakenac taypin sapa cut utjäna. Jïsa, cunatejj jakenacar purcäna, uca chʼamac laycu, uca jachʼa tʼunjäw laycuraquiw ayköwinacapajj jachʼäna.",
                "24.": "Mayawjanjja jakenacarojj aqhäm sas waraririw istʼasïna: Janïr aca jachʼa ajjsarcañ urojj purquipanac juchanacasat cutiquipstapjjasäna; ucat jilanacasajj janiw jiwarayatäpcasapänti, uca jachʼa Zarahemla marcanjja janiraquiw naqhantapcasapänti.",
                "25.": "Yakhawjanjja jupanacajj jachir jaqhusir istʼatäpjjaraquïna, aqhäm siri: Janïr aca jachʼa ajjsarcañ ur purquipanjj cutiquipstapjjaquisäna, janic Diosan arjirinacaparojj kalamp cʼupjasin jiwayapcasänti, janirac alis-supcasänti. Uqhämat mamanacasampi suma uynaktʼan phuchanacasampejj jan jiwarayatäpcasapänti, janiraquiw orakemp imantatäpcasapänsa uca jachʼa Moroniha marcanjja. Uqhämaw jakenacan ayköwinacapajj jachʼäna ajjsarcañaraquïna."
            },
            "9": {
                "1.": "Ucatsti take acapach utjasirinac taypina, take aca orakjjana, mä arojj aqhäm siriw istʼasïna:",
                "2.": "Ay, ay, ay aca jakenacata! Ay take oraken jaquir jakenacata! Cutiquipstapjjasp ucqhaquiw jan uqhamäcaspati; cunalaycutejj supayajj arusiwa, lokerinacapasti cusisipjjewa, suma uynaktʼan yokanacapampin phuchanacapampin jiwarapjjatapatjja, ñankha luräwinacap laycu, ajjtcañ luräwinacap laycuw jupanacajj tincupjje!",
                "3.": "Jïsa, uca jachʼa Zarahemla marcarojja, ucan utjasirinacamp-pacharuw ninamp naqhantayta.",
                "4.": "Ucatsti, jachʼa Moroni marcaruw lamar pʼiyanacar jithintayaracta; ucan utjasirinacsti uman ajjscatayaracta.",
                "5.": "Jïsa, uca jachʼa Moroniha marcjjar ucan utjasirinacjjaruw orakemp chhaktayta, ñankha luräwinacapamp ajjtcañ luräwinacapamp ajanujjat imantañataqui, arjirinacampin kollan jakenacampin wilanacapajj jupanacjjat ircatiri jan jucʼamp nayar jutañapataqui.",
                "6.": "Gilgal marcsti orak mankharuw imant-ta; ucan utjirinacasti orak mankhanacaruw imantaracta.",
                "7.": "Jïsa, Onia marcjjaru, ucan utjasirinacjjaru, Mocum marcjjaru ucan utjasirinacjjaru, Jerusalen marcjjaru ucan utjasirinacjjarojja, umanac maqhatayaracta, ñankhätapa ajjtcañ luräwinacap ajanujjat imantañataqui, arjirinacampin kollan jakenacampin wilanacapan jupanacjjat ircatir jan jucʼamp nayar maqhataniñapataqui.",
                "8.": "Jïsa, Gadiandi marca, Gadiomna marca, Jacobo marca, Gimgimno marcjja orak mankharuw imant-ta; ucanacajj utjcän ucawjanacaruw kollunacs vallenacs luraracta. Ucanacan utjasirinacsti orak mankhanacaruw imant-ta, ñankhätapa ajjtcañ luräwinacap ajanujjat imantañataqui, arjirinacampin kollan jakenacampin wilanacapan jupanacjjat ircatir jan jucʼamp nayar maqhataniñapataqui.",
                "9.": "Jïsa, Jacob pʼekechirin jakenacapajj utjapcänsa, uca Jacobugat marcarojj ninampiw naqhantayta juchanacapan ñankhätap laycu. Ucanacasti take oraken ñankhätapat sipan jucʼampïnwa, jupanacan jamasat jake jiwayäwinacapa, arustʼäwinacap laycu, cunalaycutejj jakenacajjan sumancataparu, aca oraken gobiernopar tucqhapcän ucanacän jupanacajja. Ucatsti jupanacaruw naqhantayta, ajanujjan nayrakatapat jupanacar tucqhañataqui, arjirinacampin kollan jakenacampin wilanacapan jupanacjjat ircatir jan jucʼamp nayar maqhataniñapataqui.",
                "10.": "Jïsa, Laman marcaru, Jos marcaru, Gad marcaru, Quiscumen marcaru, uqhämaraqui ucanacan utjasirinacarojja ninampiw naqhantayaracta, jupanacan ñankhätap laycu, cawquïr arjirinactejj jupanacar ñankhätapjjat ajjtcañ luräwinacapjjat yatiyir qhitcäyät ucanacar jupanacan kalamp cʼupjatapata, alis-sutapata.",
                "11.": "Jupanacan take ucanacar alis-supjjatap laycu, asqui jakenacan jupanac taypin jan utjañapcama. Jupanacjjarojj nin apayanta, jupanacar tucqhañataqui, ñankha luräwinacapamp ajjtcañ luräwinacapamp ajanujjat imantatäñapataqui, cawquïr arjirinacamp kollan jakenacamptejj jupanac taypir qhitcäyät ucanacan wilanacapan jan oraket jupanacjjat ircatir nayar maqhataniñapataqui.",
                "12.": "Walja tʼunjäwinacampiw aca orakerojj usuchnokta, aca orakenquir jakenacjjarus puriyaracta, jupanacan ñankha luräwinacap laycu, ajjtcañ luräwinacap laycuraqui.",
                "13.": "Take jumanaca, qhitinacatejj jan jiwayatäpcta ucanaca: Jupanacat sipan asquïtam laycuw puchuyatäpjjta, jichhajja, janit nayan ucar maqhatanipquitäta? Janit juchanacamat cutiquipstasin iyawsapquitäta? Janit nayan jumanacar cʼumaraptayañatac cutiquipstapquitäta?",
                "14.": "Chekpachaw sapjjsma, jumanacatejj nayar jutapjjätajja, wiñay jacañanïpjjätawa. Uñjapjjam, qhuyapayir amparajjajj jumanacatac lokatatatawa. Qhitinacatejj jutapcan ucanacaruw catokä. Nayar jutirinacasti qhuyapayataraquiwa.",
                "15.": "Jïsa, nayajj Jesucristötwa, Diosan Yokapa. Alajjpachanacampi acapach orakempi, take ucanacan utjquis ucanacampjja, nayaw lurta. Kalltäwitpachaw nayajj Awquimpïta. Nayajj Awquinctwa; Awquisti nayancaraquiwa. Nayan Awquejj sutipar khapakaptayi.",
                "16.": "Nayanquirinacaruw jutäyäta. Nayanquirinacasti janiw catokapquituti. Nayan jutatajj-jjat yatiyir kellkatanacajj phokhasjjaraquiwa.",
                "17.": "Take qhitinacatejj nayar catokapquit ucanacarojja, Diosan wawanacapar tucuñapataquiw churta. Take qhitinacatejj sutijjar iyawsapcan ucanacarusti uqhämaraquiw churaraquï, cunalaycutejj naya toket cutsuyañajj juti; nayanarac Moisesan leyipajj phokhasi.",
                "18.": "Nayajj acapach oraken khanapätwa, jacañaparaquïtwa. Nayajj Alfa satätwa, Omega sataraquïtwa; kalltäwimpïtwa, tucuyäwimpïtwa.",
                "19.": "Wil wartasin loktäwinac janiw nayarojj jucʼamp lokapquitätati. Jïsa, loktäwinacamamp naqhat loktäwinacamampjj janiw jucʼamp catokcäti, ucatjja loktäwinacamajja naqhat loktäwinacamajj janiw jucʼamp utjcaniti.",
                "20.": "Pʼaquintat altʼir chuym nayarojj loktäwin loktapjjetäta. Qhitinacatejj pʼaquintat altʼir chuyman jutapquitan ucaruw ninamp Kollan Ajayump bautisä, cunjämatejj Laman jakenacajj nayar cutiquipstasin iyawsañap laycu ninamp Kollan Ajayump bautisatäcän uqhäma. Jupanacasti janiw ucjj yatipcaraquïnti.",
                "21.": "Nayaw acapach oraker jut-ta, oraker cutsuyañataqui oraker juchat antutayañataqui.",
                "22.": "Uqhämasti, qhitinacatejj juchat cutiquipstapqui, mä jiscʼalaljam nayar jutapcaraquitu ucanacaruw nayajj catokä, cunalaycutejj uqhäm jakenacat Diosan khapak marcapajj ut-tʼayatawa. Jïsa, uqhäm jakenacataquiw jacañajj catuyta jacañajjar wasitat catjjaruracta. Uqhämasti juchat cutiquipstapjjam, nayar jutapjjaraquim, take juma orak thiyanacanquirinaca, ucat khespiyatäpjjätawa."
            },
            "10": {
                "1.": "Ucatsti take uca orakenquir jakenacajj uca säwinac istʼapjjäna, ucjjat ircatapjjaraquïna. Uca säwinac khepatsti, chʼüjtañaw uca oraken walja horanacatac utjäna.",
                "2.": "Cunalaycutejj jakenacan muspharañapajj sinti jachʼänwa, jupanacan jiwat familianacapat jan jucʼamp jaqhusiñapcama aykoñapcamasa. Ucat chʼüjtañajj uc-chʼpach oraken walja horanacaw utjäna.",
                "3.": "Ucatsti mä aruw wasitat jakenacar puri. Take jakenacaraquiw uca arjj istʼapjjäna, ucjjat ircatapjjaraquïna. Arusti aqhäm sänwa.",
                "4.": "Oh, uca jachʼa tincut marcanacanquir jakenaca! Jacobot sarakerinacäpctas ucanaca, jïsa, Israelan utapanquirinaca, kawkha cutis juchat antutayañataquejj nayajj jumanacar anthapipjjsma, mankʼayapjjaracsma, cunjämatejj wallpajj chhiwchhinacapar chhekhap taypir apthapqui uqhäma.",
                "5.": "Uqhämaraqui, kawkha cutis jumanacar anthapiñ munapjjsma, cunjämatejj wallpajj chhiwchhinacapar chhekhap taypin apthapqui uqhäma, jïsa, juma Israelan utapanquir tincut jakenacaru; jïsa, juma Israelan utapanquir jakenaca, Jerusalenanquirinaca, uqhämaraqui tincupctas ucanaca, jïsa, kawkha cutis jumanacar apthapiñ munapjjsma, wallpajj chhiwchhinacapar apthapqui uqhäma. Ucampis jumanacajj janiw munapctati.",
                "6.": "Jumanaca Israelan utapa, qhitinacarutejj jan tucqhapcsma ucanaca, kawkha cutis jumanacar apthapipjjäma, wallpajj chhiwchhinacapar chhekhap taypin apthapqui uqhäma, jumanacatejj juchat cutiquipstapjjätajja, take chuymamp nayar jutapcätajj ucqhajja.",
                "7.": "Ucampis, Israelan utapa, janitejj uc lurapcätajja, utjapctas uca utanacamajj chʼusa jaytanucutäniwa, awquinacamamp arsut arsüwejj phokhascan ucapachcamajja.",
                "8.": "Ucatsti jakenacajj uca arunac istʼasinjja familianacapan masinacapan chhaktatapat wasitat jachañ aykoñ kalltapjjäna.",
                "9.": "Uqhämaw uca quimsa urojj sarakäna. Uca alwataw uca chʼamacajj orakjjat apjtjjäna. Orakesti janiw jucʼamp qhathatcänti. Karkanacasti janiw jucʼamp jaljtcänti, ajjsarcañ aykoñanacajj janiw jucʼamp utjcaraquïnti. Take uca khojjokerinacas janiraquiw jucʼamp utjcaraquïnti.",
                "10.": "Orakesti wastat mayar mayachthapisïna, sum saytʼañapcama. Jan jiwayat jakenacan llaquisiñapamp jachañapamp aykoñapampejj tucusïnwa. Llaquisiñapajj cusisiñaruw tucüna. Jaqhusiñapajj jachʼar aptañaru, Tatit Jesucristo Cutsuyiripar yuspagarañaruw tucuraquïna.",
                "11.": "Ucqhacamajja, Diosan arjirinacapan parlatäqui uca kellkatanacajj phokhasïnwa.",
                "12.": "Jan jiwayatäpcän uca jakenacajja, marcat jucʼamp asqui jakenacäpjjänwa. Arjirinacar kalamp jan cʼupjas catokapcäna, kollananacan wilap jan wartapcän ucanacaw jan jiwayatäpcänti.",
                "13.": "Jupanacajj janiw jiwayatäpcänti; orak mankhar utjarant-tañampit orakemp alljjatatäñampit imatäpjjänwa. Janiw lamar pʼiyanacan ajjscatapcänti, janiraquiw ninamp naqhantatäpcänti; janiw cunanacas jupanacjjar llokjjatcänti. Janiw jupanacajj tutucan apatäpcänti. Janiraquiw chʼamac jiwkʼe urpojja jupanacjjar atipjcänti.",
                "14.": "Jichhasti, qhititejj leequi ucajja, amuypan. Qhititejj kellkatanacanïqui ucajja, ucanac uñjjatañapatac thakpan aqhäm amuyañapataqui: Uca ninampi, jiwkʼempi, ajjsarcañ thaya thaytañanacampi, tutucanacampi, oraken jupanacar mankʼantañatac jistʼartäwipamp jiwäwinacana, tucqhäwinacansa, take ucanacan phokhasiñapajj walja kollan arjirinacan jutir urunacat yatïwinacaparjamawa.",
                "15.": "Jïsa, nayajj jumanacar sapjjsmawa, Cristojj jutcän ucapachajj waljaniw ucanacjjat ircatapjjäna, ucanacjjat ircatatap laycusti jiwayatäpjjaraquïnwa.",
                "16.": "Jïsa, Zenos arjirijj ucanacjjat ircatäna. Uqhämaraqui Zenocajj ucanacjjat arsuraquïna, cunalaycutejj jupanacajja, nanacjjat ircatapjjäna. Nanacasti jathapat jiltʼirinacäpjjtwa.",
                "17.": "Jïsa, Jacob awquisajj Josean jathapat mä jiltʼirinacjjat ircataraquïna. Janit nanacast Josean jathapat jiltʼirinacäpcta? Uca nanacjjat ircatir cunanacajj janit Lehi awquijjan Jerusalenat apsut bronce tʼalpha lekʼetanacjjar kellkatäqui?",
                "18.": "Ucatsti uñachayämawa, quimsa tunc pusin mar tucusïwinjja, take jan jiwat Nefi jakenacjjaru, uqhämaraqui jan jiwat Laman jake satäpcän ucanacjjarojja, jachʼa qhuyapayäwinacaw uñachayatäna, pʼekenacapjjarusti, jachʼa qhuyapayäwinacaw wartataraquïna. Ucatjja, Criston alajjpachar maqhatatapat jucʼa pacharojj chekpachaw jupa pachpajj jupanacar uñachayasïna.",
                "19.": "Janchip jupanacar uñachayäna, jupanacar chʼamampiw yanaparaquïna. Uca jupan chʼamamp jupanacar yanapatapjjatjja, khepa tokeruw kellkatäni. Uqhämasti, cuntejj siscäyät uca sañampejj tucuytwa."
            },
            "11": {
                "intro": "Jesucristojj Nefin jakenacaparojj jupa pachpaw uñachayasi, uca walja jakenacajj Jilarquir oraken mayachthapitäpcän ucapachajja. Jupasti jupanacarojj chʼamampiw yanapäna. Uqhämat jupanacarojj jupa pachpajj uñachayasïna.",
                "1.": "Ucatsti Nefin jakenacapat walja jakenacaw mayachthapisipjjäna, Jilarquir orakenquir kollan uta muytatanacanjja. Jupanac puraw muspharasipjjäna, lupʼisipjjaraquïna, cunatejj lurascän uca jachʼa muspharcañ turcäwjja, jupanac puraw uñachayasipjjaraquïna.",
                "2.": "Qhitin jiwäwipjjat-tejj uca unañchajj churatäcän uca Jesucristjjat parlasipjjaraquïna.",
                "3.": "Ucatsti uqhäm jupanac pur parlasina, mä ar istʼapjjäna alajjpachats jutcaspajj uqhäma. Cawquïr artejj istʼapcän uca arjja janiw amuyapcänti, ucat nayranacapampiw take toker uñatatapjjaraquïna. Arusti janiw khoru arücänti, janiraquiw jachʼa arücänsa. Ucampis llampʼu arüc-chïnsa, uca arur istʼapcän ucanacan chuymanacap mankhacamaw arojj purïna, kʼal jupanacan janchinacapar qhathatiyañapcama. Jïsa, quipca chuymacamaw purïna; chuymanacaparuw naqhayaraquïna.",
                "4.": "Ucatsti wasitat jupanacajj uca arur istʼapjjäna, janiraquiw ucjj amuyapcänti.",
                "5.": "Ucatsti quimsïr cutiw arur istʼapjjäna, ucat jinchunacap jistʼarapjjäna, uc istʼañataqui. Arojj cawcsat-tejj jutcäns ucsarojja, nayranacapampiw uñtapjjaraquïna. Alajjpach tokeruw uñchʼuquipjjäna, cawqhat-tejj arojj jutcän ucsaru.",
                "6.": "Ucatsti, quimsïr cutin uca arur istʼasajj uca ar amuyapjjäna. Arusti jupanacarojj sänwa:",
                "7.": "Munat Yokajjar uñjapjjam. Jupat wal cusista. Jupa tok sutijjarojj khapakaptayta. Jupar istʼapjjam.",
                "8.": "Ucatsti amuyasinjja, nayranacap wastat alajjpach toker aptapjjäna. Ucatsti mä Jakeruw alajjpachat sarakanir uñjapjjäna. Jupasti mä jankʼo isimp isthapitänwa. Sarakanisinjja jupanac taypin saytʼäna. Take uca walja jakenacasti nayranacapampiw jupar uñchʼuquipjjäna; lacanacap maynit maynir jistʼarañ ajjsarapjjänwa. Qhititejj jupanacar uñstcän ucajja, mä alajjpach qhitäcaspas uqhäm jupanacajj amuyasipjjäna, ucat cuntejj ucajj sañ muncäns ucjj janiw yatipcänti.",
                "9.": "Ucatsti amparap loktasin jupajj jakenacar aqhäm sas arsüna:",
                "10.": "Nayajj Jesucristötwa; qhitjjat-tejj Diosan arjirinacajj oraker jutaniw –sas khanañchapcän ucätwa.",
                "11.": "Jïsa, nayajj acapach oraken khanapätwa, jacañaparaquïtwa. Awquejj churquit uca cʼallcʼu kerut umta. Acapach oraken juchanacap nayjjar catjjarusaw Awquir khapakaptayta. Uc lurasinjja, take cunanac kalltäwitpach Awquin munañaparjam lurta.",
                "12.": "Ucatsti Jesusajj uca arunac arsquipan, take uca walja jakenacajj oraker liwirtapjjäna, cunalaycutejj Criston alajjpachar maqhatatap khepatjja, jupa pachpan uñachayasiñapan jupanac pur arjatapjjat jupanacajj amtasipjjäna.",
                "13.": "Ucapachajj Tatitojj aqhäm sasaw jupanacarojj arsüna:",
                "14.": "Sartapjjam, nayar jutapjjam, amparamamp chʼillajj mankhar lokantañanacamataqui, uqhämaraqui amparajjan cayujjan clavo chhojjrinac llamctʼañanacamataqui. Ucjj lurapjjam yatipjjañamataqui, nayan Israelan Diosapätajjata, take acapach oraken Diosapätajjatsa, acapach oraken juchanacap laycu jiwayatätajjatsa.",
                "15.": "Ucatsti uca walja jakenacaw nayrakatar jacʼachasisin amparanacapamp chʼillap mankhar lokantapjjäna, amparapan cayupan clavo chhojjrinac llamctʼapjjaraquïna. Uqhämaw ucjj lurapjjäna, maynit maynit nayrakatar sarasa, sapakat maynin ucar sarañapcama, sapakat maynin nayrapamp uñjañapcama, amparapamp llamctʼañapcama, qhitit-tejj Diosan arjirinacajj jutaniw –sas kellkapcän ucan jupan ucätapjjat chekpach yatiñapcama, ucjjat ircatañapcama.",
                "16.": "Ucatsti take jupanacan jacʼachasipjjatap khepatjja, jupanac pachpa uñjasinjja, mayjamaquiw jupanacajj artʼapjjäna, sasina:",
                "17.": "Hosanna! Take Cunat Alaya Diosapan sutipajj jachʼar aptatäpan! Ucatsti, Jesusan cayunacapar liwirtasin jupanacajj yupaychapjjäna.",
                "18.": "Ucatsti jupajj Nefiruw jawsäna. (Nefisti uca walja jakenac taypincänwa). Juparusti nayrakatar jutañapataquiw mayïna.",
                "19.": "Sartasinsti Nefejj juparuw jacʼachasïna. Ucat Tatitun nayrakatapan quilltʼasïna cayupar jampʼatiraquïna.",
                "20.": "Tatitusti jupan saytʼañapataquiw arsüna. Jupasti sartasin jupan nayrakatapan saytʼäna.",
                "21.": "Ucat Tatitojj juparojj säna: Jumaruw chʼam chursma nayajj wasitat alajjpachar maqhatcä ucapachatjja, aca jakenacar bautisañamataqui.",
                "22.": "Ucatsti Tatitojj yakhepanacaruw jawsaraquïna, jupanacar uqhäm saraquïna. Jupanacarojj chʼam churaraquïna bautisañataqui. Ucat jupanacarojj säna: Aqhäm bautisapjjäta; janiraquiw jumanac pur chʼajjwäwinacajj utjcaniti.",
                "23.": "Chekpacha chekpachaw jumanacar sapjjsma: Qhititejj arunacam laycojj juchanacapat cutiquipstcani, nayan sutijj-jjar bautisasiñ muncaraquin ucanacarojja, aqhäm bautisapjjäta: Umaruw mantapjjäta; uca uma taypin saytʼapjjaraquïta; ucatsti nayan sutijjaruw jupanacar bautisapjjäta.",
                "24.": "Jichhasti, aca arunac jumanacajj sapjjäta. Sutipat jupanacar sasaw aqhäm sapjjäta:",
                "25.": "Jesucriston nayar chʼam churipana, jumar bautissma; Awquimpina, Yokampina, Kollan Ajayumpin sutipjjaru. Uqhamäpan.",
                "26.": "Ucapachaw uma mankhar kʼal chhaktayapjjäta, wasitat umat mistupjjaraquïta.",
                "27.": "Uqhäm lurasaw jumanacajj sutijj-jjar bautisapjjäta, cunalaycutejj chekpachaw jumanacar sapjjsma: Awquimpi, Yokampi, Kollan Ajayumpejj mayaquiwa. Nayasti Awquinctwa; Awquisti nayancaraquiwa. Awquimp nayampejj mayaquïpjjtwa.",
                "28.": "Cunjämatejj camächit churapcsma uqhämarjamaw bautisapjjäta. Cunjämatejj jichhacam utjcän ucanacjam chʼajjwäwinacajj janiraquiw jumanac taypin utjcaniti. Janiraquiw yatichäwijjan cunanacapjjat chʼajjwäwinacajj jumanac taypin utjcaraquiniti, cunjämatejj jichhacam utjcäns ucanacjama.",
                "29.": "Cunalaycutejja, chekpach chekpachaw jumanacar sapjjsma: Qhititejj chʼajjwañ cancañanïqui ucajja, janiw nayancquiti, antisas chʼajjwañan awquipäqui uca supayanquiwa. Jupaw jakenacan chuymanacapar tircuyi, jupanacan purapat kʼapisiñamp chʼajjwañanacapataqui.",
                "30.": "Amuyapjjam: Jakenacan chuymanacapar jupanac pur kʼapisiñamp tircuyañajj janiw nayan yatichäwijjäquiti. Jan ucasti ucanacar jakonucuñajj nayan yatichäwijjawa.",
                "31.": "Chekpacha chekpachaw jumanacar sapjjsma: Yatichäwijj jumanacar yatiyapjjäma.",
                "32.": "Acaw yatichäwijjajja. Cawquïr yatichäwtejj Awquejj nayar churquitu uca yatichäwiraquiw acajja. Nayajj Awquit ircat-ta; Awquisti nayat ircataraqui; Kollan Ajayusti Awquimpit nayampit ircataraqui. Nayajj ircataractwa, Awquin take jakenacar take chekan camächit churatapata, jupanacan juchat cutiquipstañapataqui nayar iyawsañapataquiraqui.",
                "33.": "Qhititejj nayar iyawsquitani bautisascaraquin ucajja, khespiyatäniwa; ucanacaw Diosan kollan marcap tutjam catokapcan ucanacajja.",
                "34.": "Qhititejj jan nayar iyawsquitani, janirac bautisascaraquin ucajja, juchañchatäniwa.",
                "35.": "Chekpacha chekpachaw jumanacar sapjjsma: Acajj yatichäwijjawa. Nayajj ucjjat Awquin ircat-ta. Qhititejj nayar iyawsquitu ucajja, Awquirojj iyawsaraquiwa. Awquisti juparojj nayat ircatani, cunalaycutejj juparojj ninamp Kollan Ajayumpiw sartʼani.",
                "36.": "Uqhämaw Awquejj nayat ircatani. Kollan Ajayusti Awquimpit nayampit jupar ircatani, cunalaycutejj Awquimp nayamp Kollan Ajayumpejj mayaquïpjjtwa.",
                "37.": "Wasitat jumanacar sapjjsma: Juchat cutiquipstapjjañamawa; mä jiscʼalaljam tucupjjañamawa, nayan sutijj-jjar bautisasipjjañamawa, jan ucajja, janiw cunjämats ucanacjj catokapcätati.",
                "38.": "Wasitat jumanacar sapjjsma: Juchat cutiquipstapjjañamawa, nayan sutijj-jjar bautisasipjjañamawa, mä jiscʼalaljam tucupjjañamaraquiwa, jan ucasti, janiw cunjämats Diosan khapak marcap tutjam catokapcätati.",
                "39.": "Chekpach chekpachaw jumanacar sapjjsma: Ucaw yatichäwijjajja. Qhitinacatejj ucjjar ut-tʼayapqui ucajja, karkajj-jjaruw ut-tʼayapjje. Mankhapachan puncunacapasti janiw jupanacarojj aticaniti.",
                "40.": "Qhitinacatejj ucat jucʼampsa jan ucajj ucat pis-sa arnakapjjanejja, nayan yatichäwijjar uñtat ucanac ut-tʼayapcaraquinejja, ucanacajj ñankhat jutapjje, janiraquiw karkajj-jjar ut-tʼayatäpquiti. Antisas jupanacajj chʼalla takanjjan ut-tʼayapjje. Mankhapachan puncunacapasti jistʼarataw suyasqui llumirir umanacajj purcani, thayanacajj chʼamamp phustʼcani ucapach ucanacar catokañataqui.",
                "41.": "Uqhämasti, aca jakenac taypir sarapjjam. Cawquïr arunactejj arsctsa uca arunac arnakapjjam acapach oraken thiyanacapcama."
            },
            "12": {
                "1.": "Jesusajj uca arunacjj Nefimpiru uqhämarac qhitinacatejj jawsatäpcän ucanacampi arscän ucapachatjja, (qhitinacatejj jawsatäpcänsa, chʼamampi, chʼaman cancañamp bautisañatac catokapcänsa ucanacajj tunca payanïpjjänwa), ucat amparap walja jakenacar loktasaw jupanacar saraquïna: Jumanacatejj aca tunca payani, qhitinacatejj jumanacar yanapañataqui jumanacan lokerinacamäñapataqui jumanac taypit ajllcta ucanacan arunacapar yäkapjjätajja, cusisipjjätawa. Jupanacarusti nayajj chʼam churta jumanacar umamp bautisañapataqui. Jumanacan umamp bautisatätam khepatsti, nayaw jumanacarojj ninamp Kollan Ajayump bautisapjjäma. Uqhämasti nayar uñjasina, nayan utjatajj yatisintejj iyawsapjjetätajja, sutijj-jjar bautisasipjjätajja, qhuyapayatäpjjätawa.",
                "2.": "Uqhämaraqui, qhitinacatejj jumanacan nayar uñjatamata, nayan utjatajj yatitamat ircatatam laycu arunacamar iyawsapcan ucanacajja, jucʼamp qhuyapayatäpjjaraquiniwa. Jïsa, cusisipjjaniw qhitinacatejj arunacamar iyawsapcani sinti llampʼu chuymanir tucupcani, bautisasipcaraquin ucanacajja. Jupanacajj tumpatäpjjaniw ninamp Kollan Ajayumpi; juchanacapasti pampachataraquïniwa.",
                "3.": "Jïsa, cusisipjjaniw nayar jutir ajayun aynachtʼatanacajja, cunalaycutejj jupanacanquiw alajjpach khapak marcajja.",
                "4.": "Cusisipjjaniw take jachirinacajja, cunalaycutejj jupanacajj chuymachatäpjjaniwa.",
                "5.": "Cusisipjjaniw llampʼu chuymaninacajja, cunalaycutejj jupanacajj acapach orakjj tutjam catokapjjani.",
                "6.": "Cusisipjjaniw take qhitinacatejj asqui cancañat awtjayasipqui pharjayasipcaraqui ucanacajja, cunalaycutejj jupanacajj Kollan Ajayump phoktʼatäpjjaniwa.",
                "7.": "Cusisipjjaniw qhuyapayirinacajja, cunalaycutejj jupanacajj qhuyapayatäpjjaniwa.",
                "8.": "Cusisipjjaniw take kʼoma chuymaninacajja, cunalaycutejj jupanacajj Diosaruw uñjapjjani.",
                "9.": "Cusisipjjaniw take sumancayirinacajja, cunalaycutejj jupanacajj Diosan wawanacap satäpjjaniwa.",
                "10.": "Cusisipjjaniw nayan sutijj laycu take arcnakatanacajja, cunalaycutejj jupanacanquiw alajjpach khapak marcajja.",
                "11.": "Cusisipjjätaw jumanacajja, cunapachatejj jakenacajj ñankhachapcätam, arcanakapcaraquïtam, jumanacatsti cʼarisis take cunayman ñankhanac naya layc sapcaraquini ucapachajja.",
                "12.": "Jumanacajj jachʼa cusisiñanïpjjätawa, sint cʼuchirtʼasipjjaraquïta, cunalaycutejj jumanacan catokañamajj jachʼäniw alajjpachanjja; cunalaycutejj nayra Diosan arjirinacarojj uqhäm arcnakapjjaraquïna.",
                "13.": "Chekpach chekapachaw sapjjsma: Jumanacaruw uchapjjsma oraken jayupäñamataqui. Ucampisa, jayutejj chʼapak tucuspajja, cunampis orakejj jayuñchasispa? Ucat ucsarojja, jayojj janiw cunataquis walïcaspati, jan ucasti jakonucuñataquiquiwa, jakenacan taquisiñataquiquiraquiwa.",
                "14.": "Chekpach chekpachaw sapjjsma: Jumanacaruw uchapjjsma aca jakenacan khanapäñamataqui. Mä kollu patan ut-tʼayat marcarojj janiw imantañjamäquiti.",
                "15.": "Jakenacajj mecha nactayasajja, mä juyra tupu mankharut ucjj uchapjje? Janiwa, antisas mecha chuwjjaruw uchasi, ucasti take utanquirinacaruw khanti.",
                "16.": "Ucatjja jumanacan khanamajj jakenacan nayrakatapan khantpan, asqui luräwinacam jupanacan uñjapjjañapataqui, alajjpachanquir Awquimar jachʼar aptapjjañapataqui.",
                "17.": "Jan amuyapjjamti nayajj leyiru, jan ucajja, Diosan arjirinacar chhaktayir jutquirists uqhäma. Janiw chhaktayirit jutctjja, antisas phokhañataquiw jut-ta.",
                "18.": "Cunalaycutejj chekpachaw sapjjsma: Janiw leyitjj mä jiscʼa kellkas jiscʼa arus chhaktquiti, antisas nayanjja take ucajj niy phokhatäjjewa.",
                "19.": "Jïsa, Awquijjan leyipampi camächitanacapamp churapjjsma, nayar iyawsapjjañamataqui, juchanacamat cutiquipstapjjañamataqui, pʼaquintata, altʼat chuymampi nayar jutapjjañamataqui. Amuyapjjam, camächitanacajj nayrakatamanquiwa; leyisti phokhataraquiwa.",
                "20.": "Uqhämasti nayar jutasin khespiyasipjjam; cunalaycutejj nayajj chekpachaw sapjjsma: Niy churapcsma uca camächitanacajjarojj janitejj phokhapcätajja, janiw cunjämats alajjpach khapak marcar mantapcätati.",
                "21.": "Nayra jakenacan aqhäm satapar istʼapjjtawa, uqhämaraquiw uca kellkatajj nayrakatamanqui, sasina: Janiw jiwayätati; qhititejj jiwaycan ucajja, Diosan taripäwipan juchañchataw uñstani.",
                "22.": "Ucampis nayajj sapjjsmawa: Qhititejj jilapatac colerasqui ucajja, jupar taripañjamäniwa. Qhititejj jilapar Raca siscan ucajja, jilïrinacan tantachasïwipan juchañchataw uñjasini. Qhititejj jilaparojj tʼajjmarätaw siscan ucajja, mankhapach ninar jakontañjamäniwa.",
                "23.": "Uqhämasti, jumanacatejj nayar jutapjjätajja, jan ucajj nayar jutañ munapcätajja, ucat jilaman mä cunas juma toke utjatap amtasipjjätajja,",
                "24.": "Jilaman uc saram, nayrakat jilamamp sumancthapinim, ucatsti take chuymamp nayar jutam; nayasti jumarojj catokämawa.",
                "25.": "Timasirimampejj jancʼa sumancthapim, jupamp chic thaquincascasa. Jan ucajja, jupajj inas caturistam, ucat carcelar jakontaraquiristam.",
                "26.": "Chekpach chekpachaw sapjjsma: Janiw ucatjj mistcätati, khepa senine phokhañamcama. Carcelancasajj mä senins phokhasmati? Chekpach chekpachaw nayajj –Janiw sapjjsma.",
                "27.": "Jïsa, nayra jakenacan aqhäm kellkatawa: Janiw wachokätati.",
                "28.": "Ucampis nayajj sapjjsmawa: Qhititejj mä warmirojj munapayañatac uñtqui ucajja, niyaw chuymapan wachokjje.",
                "29.": "Uqhämasti, nayajj mä camächit churapjjsma: Ucanacat mays jan chuymamar mantañap munamti.",
                "30.": "Cunalaycutejj jumanacan cruzam apjjarusin ucanac catokañ jarcʼasiñamajj jucʼamp sumawa, mankhapachar jakonucutäñamat sipana.",
                "31.": "Kellkatänwa: Qhititejj warmipar qhitanuc-cani ucajja, jaljtañ kellka churpan.",
                "32.": "Chekpach chekpachaw nayajj sapjjsma: Qhititejj warmipar qhitanuc-cani, jan kʼañusiñap laycüpanjja, jupajj warmiparuw wachokayi. Qhitanucut warmimp jakechasiristi, wachokañaruw puriraqui.",
                "33.": "Kellkataraquiwa: Janiw cʼari jurament lurätati, jan ucasti Tatituruw juramentonacam phokhäta.",
                "34.": "Ucampis chekpach chekpachaw nayajj sapjjsma: Jan cuna juraments lurapjjamti, janirac alajjpach laycus jurament lurapjjamti, cunalaycutejj ucajj Diosan sarayäwi konuñapawa.",
                "35.": "Janirac acapach laycus jurament lurapjjamti, cunalaycutejj ucajj jupan cayunacapan jantʼacupawa.",
                "36.": "Janiraquiw pʼeke laycus jurament lurätati, cunalaycutejj janiw mä ñicʼutjj jankʼorus chʼiyärarus tucuycasmati.",
                "37.": "Ucatsipana, jumanacan arsuñanacamajj acaquïpan: Jïsa, jïsa, janiwa, janiwa, cunalaycutejj ucanacat jucʼampejj ñankhawa.",
                "38.": "Kellkataraquiwa: Nayratjja nayra; laca chʼaqhatjja laca chʼaqha.",
                "39.": "Ucampis nayajj sapjjsmawa: Jan ñankhachirirojj chʼurqhisipjjamti. Ucatsipana qhititejj cupi ajanumat tʼajjllcätam ucarojja, maysäjjamp-pach waycatam.",
                "40.": "Mä jaketejj leyir juma contra yatiyascani awayusiñam aparañataqui, ucarojj jak-khatasiñamp-pach churaraquim.",
                "41.": "Qhititejj mä tuputaqui kʼepjjaruycätamjja, pä tupu ucampejj saram.",
                "42.": "Jumat mayirirojj churam, jumat maytʼasiñ munirirusti, jan ucsac qhitanucumti.",
                "43.": "Kellkataraquiwa: Jake masimarojj munasïtawa; timamarusti uñisïtawa.",
                "44.": "Ucampis nayajj jumanacaruw sapjjsma: Timanacamar munasipjjam; jumanacat ñankha arusirinacataquejj asc arsupjjam; jumanacar uñisirinacarusti asc lurapjjam; uqhämaraqui jumanacar ñankhachir arcnakerinacataquejj Diosat mayipjjam.",
                "45.": "Ucjj lurapjjam alajjpachanquir Awquiman wawanacapäñamataqui, cunalaycutejj jupajj intipjja, ñankhanacjjar asquinacjjaruw jalsuyi.",
                "46.": "Uqhämasti, leyinquir nayrapach take cunanacajj nayan phokhatäjje.",
                "47.": "Merkʼe cunanacajj tucuyatäjjewa. Take cunaraquiw machakar tucjjaraqui.",
                "48.": "Ucat jumanacan phokhatpach asquïñanacam munirista, cunjämatejj nayajja, jan ucajj, alajjpachanquir Awquimas phokhatpach asquïpctjja, uqhäma."
            },
            "13": {
                "1.": "Chekpach chekpachaw sapjjsma: Jan cunaninacar yanapapjjañam munirista. Ucampis amuyasipjjam, jan ucjj lurapjjamti, jakenacan nayrakatapan uñjayasiñataqui. Jan ucasti alajjpachanquir Awquimatjja, janiw wajjtʼäwejj jumanacatac utjcaniti.",
                "2.": "Uqhämasti, jan cunaninacar yanapapcäta ucapachajja, jan nayrakataman pututu phusapjjamti, cunjämtejj cʼari chuymaninacajj sinagoganacansa marca thaquinacansa lurapqui jakenacan wakaychatäñataqui. Chekpachaw sapjjsma: Catokañapjj niy catokjjapjjewa.",
                "3.": "Jumajj jan cunaninacar yanapcät ucapachajja, chʼeka amparamajj jan yatpati, cuntejj cupi amparamajj lurqui ucjja.",
                "4.": "Ucat jan cunaninacar yanapatamajj jamasatäniwa. Jamasan uñjir Awquimasti takenin uñjcataw jumar asqui churätam.",
                "5.": "Diosat mayisipcta ucapachajja, cʼari chuymaninacjam jan lurapjjamti, cunalaycutejj jupanacajj sinagoganacansa, marca thaquin kʼewtʼapans saytʼataw Diosat mayisiñ wal munapjje, jakenacamp uñjayasiñataqui. Chekpachaw sapjjsma: Catokañapjj niy catokjjapjjewa.",
                "6.": "Jumasti, Diosat mayiscta ucapachajja, utam mankhar mantam, puncum jistʼantasinsti, jamasanquir Awquimat mayisim. Jamasan uñjir Awquimasti taken uñjcataw asqui churätam.",
                "7.": "Mayisisinsti, jan walja arunacampïcpanti wasa jakenacjama; jupanacajja waljanac arsusaw istʼatäñäni –sasaw amuyapjje.",
                "8.": "Uqhämasti jan jupanacjamäpjjamti, cunalaycutejj jumanacajj Awquimat janïr mayisipct ucqhaw jupajj yatjje, cunanacatejj jumanacatac waquisqui ucanacjja.",
                "9.": "Uqhämasti, aqhäm mayisipjjäta: Alajjpachanquir Awquijja, sutimajj kollanaptayatäpan.",
                "10.": "Munañamajj alajjpachan luratäquisa uqhäm acapachan lurataraquïpan.",
                "11.": "Manunacajjat pampachapjjeta cunjämatejj nanacajj manusirinacajjar pampachapcta uqhäma.",
                "12.": "Janiraqui yantʼäwir mantayapjjestati; ñankhat antutayapjjeta.",
                "13.": "Cunalaycutejja, khapak marcajja, chʼamasa, khapak cancañas wiñayatac jumanquiwa. Uqhamäpan.",
                "14.": "Cunalaycutejja, jumanacatejj jakenacan juchanacap pampachapjjätajja, alajjpachanquir Awquimajj juchanacam pampachapjjaraquïtamwa.",
                "15.": "Ucampis janitejj jakenacan juchanacap pampachapcätajja, janiraquiw Awquimajj juchanacam pampachapcätamti.",
                "16.": "Ayunäpctas ucapachasti, jan cʼari chuymaninacjam llaquit ajanunïpjjamti, cunalaycutejj jupanacajj ajanunacap mayjtʼayasipjje, jakenacar ayunirjam uñstañataqui. Chekpachaw sapjjsma: Jupanacajj catokañap niy catokjjapjjewa.",
                "17.": "Ucampis jumajj ayuncta ucapachajja, pʼekem jawtʼasim, ajanum jarekasiraquim;",
                "18.": "Jakenacar jan ayunir uñstañamataqui, ucatsipana jamasanquir Awquimaruqui. Jamasan uñjir Awquimasti, takenin uñjcataw asqui churätam.",
                "19.": "Acapach orakenjja suma imasiñanac jumanac pachpatac jan imasipjjamti, cawquintejj thuthamp sarumpejj ucanac tucqhapqui, cawquintejj lunthatanacas mantasin lunthatapjjaraqui.",
                "20.": "Ucatsipana alajjpachar suma imasiñanac jumanac pachpatac imantasipjjam, cawquintejj thuthasa sarusa jan ucanac tucqhapquiti, cawquintejj lunthatanacas mantasin jan lunthatapcaraquiti.",
                "21.": "Cunalaycutejja, cawqhancquitejj suma imasitanacamajja, ucqhancaraquiw jumanacan chuymanacamajja.",
                "22.": "Janchin khanapajj nayrawa. Uqhämasti, nayramatejj kʼomänejja, khanajj take janchiman phokharaquïni.",
                "23.": "Ucampis nayramatejj ñankhänejja, chʼamacajj take janchiman phokharaquïni. Ucatsti, juman utjqui uca khanatejj chʼamacächejja, cunja jachʼas uca chʼamacajja!",
                "24.": "Janiw qhitis pani patronar lokcaspati, cunalaycutejj maynirojj uñischini yakharusti munchini, jan ucajja, maynir alcatchini yakharusti uñischini. Janiw Diosampir kamir cancañampirojj lokapcasmati.",
                "25.": "Ucatsti, uca arunac arsusinjja Jesusajj ajllcän uca tunca payaniruw uñtäna, jupanacarusti saraquïnwa: Cawquïr arunactejj arscta ucanac amtasipjjam, cunalaycutejj jumanacaruw ajllipjjsma aca jakenacar chʼamamp yanapañamataqui. Uca laycusti jumanacaruw sapjjsma: Jacañamatjja, jan llaquisipjjamti, mankʼañamatac cun utjañapatsa, umañamatac cun utjañapatsa, janirac janchimats llaquisipjjamti, cunampis istʼasiñäni –sasina. Janit jacañajj mankʼañat sipan jucʼampïqui? Janchisti janit isit sipan jucʼampïcaraqui?",
                "26.": "Alayanquir jamachʼinacar uñtapjjam. Ucanacajj janiw phawapquisa, yawipquisa, pirwanacarus apthapipquiti, ucampis alajjpach Awquimajj ucanacarojj mankʼayiwa. Janit jumanacajj ucanacat sipan wali sumäpcta?",
                "27.": "Qhitis jumanacatjja, llaquisisin tansapar mä mujlli uc-chʼamp jiljjatayaspa?",
                "28.": "Cunats isit llaquisipjjta? Pampa pankaranacan alitapjjat amuyasipjjam. Ucanacajj janiw irnakapquiti, kapupcaraquisa.",
                "29.": "Ucampis jumanacaruw sapjjsma: Salomonas take khapak cancañapanjja, janiw ucanacat mayjamas isthapiscänti.",
                "30.": "Uqhämasti, cuna pampa koratejj jichhür utjqui ucat kharürojj kherir willintataraquïn uca korarutejj Diosajj uqhäm isthapiyejja, uqhämaraquiw jumanacarojj isthapiyapjjätam, jumanacajj janitejj pisi iyawsañanïpcät ucqhajja.",
                "31.": "Jan llaquisipjjamti, cuns mankʼapjjañäni, cuns umapjjañäni, cunampis istʼasipjjañäni? –sasina.",
                "32.": "Cunalaycutejj alajjpach Awquimajj take ucanacan jumanacatac waquisitapjj yatiwa.",
                "33.": "Ucatsipana, nayrakatajj Diosan khapak marcapampir jupan asqui cancañapampir thakapjjam. Ucat take uca cunanacajj jumanacarojj yapjjatasiniwa.",
                "34.": "Uqhämasti, jan kharürut llaquisipjjamti, cunalaycutejj kharür pachpaw cunanacjjat llaquisini. Urun utjiro llaquinacajj uca quicpa urutaquiwa."
            },
            "14": {
                "1.": "Ucatsti uca arunac arsusinjja, Jesusajj wastat walja jakenacar uñcatäna, ucat wastat jupanacar parläna, aqhäm sasa: Chekpach chekpachaw sapjjsma: Jan taripapjjamti, jan taripatäñanacamataqui.",
                "2.": "Cunalaycutejja, cuna taripäwimpitejj taripapctajja, uca quipca taripäwimpiw taripatäpjjäta. Cuna tupumpitejj tuptʼapctajja, ucampiraquiw jumanacarojj tuptʼapjjätam.",
                "3.": "Cunats jilaman nayrapanquir chʼilliw uñchʼucta, quipca nayramanquir jachʼa lawat jan amuyascasinjja?",
                "4.": "Cunjämarac jilamarust säta: Suytʼam; nayramat uca chʼilliw apsüma –sasa, nayraman mä jachʼa law utjquipansti?",
                "5.": "Cʼari chuymani, nayrakatajja nayramanquir jachʼa law apsusim, ucat khan uñjäta jilaman nayrapat chʼilliw apsuñataqui.",
                "6.": "Cunatejj kollanäqui uc jan anunacar churapjjamti, janirac munat perla kalanacams qhuchinacan nayrakatapar willcatapjjamti, cayunacapamp jan taquisiñanacapataqui, ucat cut-tanisinjja, jumanacar wiqhanokapjjañapataqui.",
                "7.": "Mayisipjjam, ucat jumanacarojj churapjjätamwa; thakapjjam ucat jicjjatapjjätawa; lekʼtʼapjjam, ucat jistʼaratäpjjätawa.",
                "8.": "Cunalaycutejja, take mayisirejj catokewa; thakeristi jicjjatiwa; lekʼtʼirirusti jistʼaratäniwa.",
                "9.": "Jan ucajja, jumanacat qhitich wawapajj tʼantʼa maycasp ucqhajj mä kal churaspajja?",
                "10.": "Jan ucajja, chawll mayispa ucqhajj mä asïr churaspajja?",
                "11.": "Jumanacatejj ñankhäcasin suma churäwinac wawanacamar churañ yatipjjstajja, kawkha jucʼampsa alajjpachanquir Awquimajj jupat mayisirinacarojj asqui cunanac churanejja?",
                "12.": "Uqhämasti, take cunanactejj jakenacan jumanacar lurañap munapctajja, uqhämay jumanacajj jupanacar lurapjjam, cunalaycutejj ucaw leyimpi Diosan arjirinacampejja.",
                "13.": "Cʼullcʼu punc chek mantapjjam. Chhakañar irpir puncojj anchowa; thaquisti jachʼaraquiwa; waljaniraquiw ucar mantirinacajja.",
                "14.": "Cunalaycutejj puncojj cʼullcʼuwa; cʼullcʼuraquiw jacañar irpir thaquejja. Jucʼaniquiraquiw ucar jicjjatirinacajja.",
                "15.": "Cʼari arjirinacat amuyasipjjam. Ucanacajj jumanacan ucarojj ovej isiniw jutapjjätam, ucampis mankha tokenjja, mankʼat jiwat tiwulanacäpjjewa.",
                "16.": "Achunacapat uñtʼapjjäta. Jakenacajj chʼaphinacat-ti uvas qʼichirejja, jan ucajj jichhunacatch higosjj qʼichekejja?",
                "17.": "Uqhämaraquiwa, take suma kokanjja suma achunacaw achu. Jan wali kokansti, ñankha achunacaw achuraqui.",
                "18.": "Janiw suma kokanjj ñankha achojj achcaspati, jan wali kokansti janiraquiw suma achojj achcaraquispati.",
                "19.": "Take ñankha achu churir kokanacajj phatʼanucutawa, ninar jakontataraquiwa.",
                "20.": "Uqhämasinsti, achunacapat jupanacar uñtʼapjjäta.",
                "21.": "Qhitinacatejj nayar: Tata, Tata! –sapquitanejja, janiw take ucanacat alajjpach khapak marcarojj mantapcani. Jan ucasti alajjpachanquir Awquijjan munañap luririnacaw mantapjjani.",
                "22.": "Waljaniw ucürunjj nayar sapjjetani: Tata, Tata, janit sutimjjar Diosan arjapcta, sutimjjar supayanacs alis-supcta, sutimjjar walja muspharcañ luräwinacs lurapcaractjja?",
                "23.": "Ucapachaw nayajj jupanacar arsü: Janipiniw jumanacar uñtʼapcäyäsmati; jithektapjjet nayata, ñankha luririnaca.",
                "24.": "Ucatsti qhititejj aca nayan arsüwinacajjar istʼqui ucanacsti lurcaraqui ucajja, karka patjjar utap utachir amuyun jakempiw jakthapï.",
                "25.": "Jallusti purinti; llumirir umanacasti mantanipjje. Thayanacasti phustʼanipjje, uca utarusti tinc-cat-tapjje. Utasti janiw tincquiti karka patjjar ut-tʼayatätap laycu.",
                "26.": "Take qhitinacatejj aca nayan arsüwinacajjar istʼapqui, ucatsti janirac ucanac lurapqui ucanacajja, chʼalla patjjar utap utachir jan amuyun jakempiw jakthapï.",
                "27.": "Jallusti purinti; llumirir umanacasti mantanipjje, thayanacasti phustʼanipjje, uca utaruw tinc-cat-tapjje; utasti tincuwa, tincüwipasti jachʼaraquiwa."
            },
            "15": {
                "1.": "Ucatsti Jesusajj uca sañanac tucuyasinjja, walja jakenacar uñatatasaw jupanacarojj sï: Awquijjar janïr maqhatcta ucapachajj cunanactejj yatichtʼawayctjja ucanac niy istʼapjjtawa. Uqhämasti, qhitinacatejj aca arsutanacajj amtasipcan lurapcaraquin ucanacarojja, khep khepa urun aytä.",
                "2.": "Uca arunac arsusinjja, Jesusajj yakhepanacan muspharañapat amuyäna. Cuntejj jupajj Moisesan leyipat muncaspa uc jupanacajj yatiñ munapjjäna. Cunalaycutejj janiw arjj amuyapcänti, nayra cunanacajj sarakatajjänwa machakar tucutäjjaraquïnwa, take cunanacasti machakaruw tucjjäna.",
                "3.": "Jupasti jupanacarojj siwa: Merkʼe cunanacajj niy sarakatäjjewa; take cunanacaw machakar tucjjaraqui –satajj laycojj jan muspharapjjamti.",
                "4.": "Jichhasti, nayajj jumanacaruw sapjjsma: Cuna leyitejj Moisesar churatäcän uca leyejj phokhatpach tucutawa.",
                "5.": "Jïsa, qhititejj ley churcän ucajja, nayätwa. Qhititejj Israel jakenacajjampi mä amtäwir mantcän ucajja, nayätwa. Uca laycuw nayan leyejj phokhatpach tucuyata. Nayajj leyirojj phokhatpach tucuyiriw jut-ta; ucat leyejj tucusi.",
                "6.": "Amuyapjjam, chekpachaw sapjjsma: Nayajj janiw Diosan arjirinacar tucjcti, cunalaycutejj cawquïr arunacapatejj janïr nayan phokhasqui take uca arjirinacan arunacapajj phokhasiniwa.",
                "7.": "Jumanacarusti merkʼe cunanacajj sarakatäjjew satajj laycojja, janiw tucjcti, cunanacatejj jutir cunanacjjat arsutäqui ucanacjja.",
                "8.": "Cunalaycutejja, cuna amtäwtejj jakenacajjamp lurcta uca amtäwejj janïraw phokhatpach phokhasquiti. Ucampis Moisesar churat leyejja, nayan tucusi.",
                "9.": "Nayajj leyïtwa, khanaraquïtwa. Nayar uñjapjjeta, tucusiñcam nayar arcasipcaquita, ucat jacapjjätawa. Qhititejj tucusiñcam nayar arcquitan ucarojja, wiñay jacañ churä.",
                "10.": "Nayajj camächitanac churapjjsma; uqhämasti, camächitanacajjar phokhapjjam. Ucasti leyiwa, Diosan arjirinacaraquiwa, cunalaycutejj ucanacaw chekpach nayat ircatapjjäna.",
                "11.": "Jesusasti uca arunac arsusinjja, jupan ajllit tunca payanirojj siwa:",
                "12.": "Jumanacajj yatekerinacajjäpjjtawa. Aca Josean utapat jiltʼir jakenacataquejja, jumanacaw mä khanäpjjtajja.",
                "13.": "Acasti jumanacan tuti orakemawa. Awquisti uc churapjjtam.",
                "14.": "Janiraquiw cunapachas Awquejj nayar camächit churquituti, Jerusalenanquir jilanacamar ucjjat yatiyañajjataqui.",
                "15.": "Janiraquiw cunapachas Awquejj nayar camächit churcaraquituti, jupanacar yatiyañajjataqui Israelan yakha utapanquir tamanacjjata, qhitinacatejj Awquejj uca oraket irpsunqui ucanacjjata.",
                "16.": "Ucampis acaquiw utji jupanacar sañajjataqui: Awquejj nayar camächit churitu;",
                "17.": "Jan aca tamanquir yakha ovejanacajj utjaraquituwa; ucanacar irpaniñajjajj waquisiraquituwa; ucanacasti nayan arujj istʼapjjani; ucatsti mä sapa tama, mä sapa awatiriquiraquiw utjani.",
                "18.": "Ucampisa, jupanacan jan altʼat chuymanïpjjatapata, jan pʼekenïpjjatapata, jan iyawsirïpjjatap laycojja, janiw arujjat amuyapcänti. Uca laycuw Awquejj camächit churitäna jan jucʼamp ucjjat jupanacar sañajjataqui.",
                "19.": "Ucampis chekpachaw sapjjsma: Awquejj camächit churitu, ucat acjja jumanacar sapjjsma: Jupanacan ñankhätap laycuw jumanacajj jupanacat jaljtatäpjjtajja. Uqhämasti, ñankhäpjjatap laycuw jumanacatjj jan yatipquiti.",
                "20.": "Chekpachaw sapjjsma: Awquejj jupanacatjja yakha tamanac jaljaraqui. Jan jupanacjjat yatiñapasti jupanacan ñankhätap laycuraquiwa.",
                "21.": "Chekpachaw jumanacar sapjjsma, ac sasajja, jumanacat parläyätjja: Jan aca tamanquir yakha ovejanacajj utjaraquituwa; ucanacar irpaniñajjajj waquisiraquituwa; ucanacasti arujj istʼapjjani; ucatsti mä sapa tama, mä sapa awatiriquiraquiw utjani.",
                "22.": "Ucanacajj gentilenacäcaspas uqhäm jupanacajj amuyasipjjäna, cunalaycutejj janiw amuyapcänti, jupanac pachpan yatichañap toket gentilenacajj Diosar cutiquipstañ amuyayatäpjjani. Uca laycuw jupanacajj arsutajj jan amuyapcänti.",
                "23.": "Nayan arujj istʼapjjani –sasin satajjatjja, janiraquiw amuyapcänti. Janiraquiw amuyapcaraquitänti gentilenacan jan cunapachas arujj istʼañapjjata, nayan jan jupanacar uñachtʼayasiñajjata, jan ucasti, Kollan Ajayu toketaqui.",
                "24.": "Ucampis jumanacajj arujj niy istʼjjapjjtawa, nayarus uñjapjjaraquistawa. Jumanacasti ovejanacajjäpjjtawa; cawquïrinactejj Awquejj nayar churquitän ucanacamp jaqhutäpjjaraquïtawa."
            },
            "16": {
                "1.": "Chekpach chekpachaw sapjjsma: Jan aca orakenquir yakha ovejanacajj utjaraquituwa. Janiw Jerusalen orakenquiritaqui, janiraquiw cunawjarutejj yatichir sarcta uca oraken muytatanacapatäquisa.",
                "2.": "Qhitinacjjat-tejj arscta ucanacajja, janïraw arujj istʼapquiti. Janiraquiw mä cutis jupanacar nayajj uñstcti.",
                "3.": "Ucampis Awquijjat mä camächit catokta jupanacar sarañajjataqui, arujj istʼapjjañapataqui, ovejanacajj taypin jaqhutäñapataqui, mä sapa tama, mä sapa awatir utjañapataqui. Uqhämasti, naya pachpaw uñachayasir sarä.",
                "4.": "Saratajj khepatsti aca arunac kellkañamataquiw camächit churapjjsma. Acanac kellkapjjäta, ucat qhitinacatejj nayar uñjapquitäna, nayan kollan luräwinac luripan nayampïpcaraquïna, Jerusalenanquir uca jakenacajjajj Kollan Ajay toket jumanacjjat yakha jupanacan jan yatit tamanacjjat yatiñanacapataqui, janitejj sutijj-jjar Awquit mayisipcan ucqhajja, cuna satanactejj kellkapcät ucanacajja, imatäniwa, gentilenacar uñstayataraquïniwa. Ucanacan gentilenacar uñstayatap laycu, cawquïr Jerusalenanquir jakenacajjan jathapat jiltʼirinacatejj jan iyawsatap laycu, take acapach orakjjar chʼeketatatäpcan ucanacajja, gentilenacan phokhatäñap toket irpthapitäpjjani; ucasti sañ muni, naya Khespiyiripat yatiñar irpanitäpjjaniwa.",
                "5.": "Ucapachasti nayaw jupanacar oraken pusi thiyanacapatpach irpthapï. Ucatsti, cuna arusjäwtejj Awquejj take Israelan utapanquir jakenacamp lurcän uca amtäw phokhä.",
                "6.": "Nayamp Awquimpi gentilenacar ircatqui uca Kollan Ajayu toket gentilenacan nayar iyawsatap laycojja, qhuyapayataw jupanacajja.",
                "7.": "Jïsa, jupanacan nayar iyawsatap laycuw –siw Awquejja, uqhämaraqui juma Israelan utapan jan iyawsatam laycojja, khep khepürunacanjja chekajj gentilenacaruw purini, acanacjjat jupanacar phokhatpach yatiyañataqui.",
                "8.": "Ucampisa, ay jan iyawsir gentilenacata –siw Awquejja, cunalaycutejj jupanacajj aca orakjjar jutapc-chïnsa, Israelan utapanquir nayan jakenacajjar chʼeketatayapc-chïnsa, uqhämaraqui Israelan utapanquir nayan jakenacajj jupanac taypit alis-sutäpc-chïnsa, cayunacapan taquisitäpc-chïnsa,",
                "9.": "Awquin gentilenacar qhuyapayäwinacap laycu, Awquin Israelan utapanquir jakenacajjar taripäwinacap laycuraqui, chekpach chekpachaw sapjjsmajja: Take ucanac khepatjja, uqhämaraqui Israelan utapanquir jakenacajjar nayan jawkʼayatajja, tʼakhesiyatajja, jiwayayatajja, jupanac taypit alis-suyatajja, jupanacan uñisiyatajja, jupanac taypin mä ajjtcañ ñankha arjamar tucuyatajj khepatsa –",
                "10.": "Aqhäm Awquejj nayan jumanacar sañajjatac camächit churitu: Cunüruntejj gentilenacajj asqui yatiyäw toke juchachasipcani, aytat chuymanacapan aytatäpcani take marcanacat sipana, take acapach orakenquir jakenacat sipansa, cunüruntejj jupanacajj take cunayman cʼarinacampi, sallkjañanacampi, thijwäwinacampi, take cunayman cʼari chuymanïñanacampi, kʼañusiñ wachokañanacampi, jamas ajjtcañanacamp ucürun phoktʼasipcani, ucatsti jupanacatejj take ucanac lurapjjani, phokhatpach asqui yatiyäwijjar janitejj catokapcaraquinejja, ucat aqhäm siw Awquejja: Phokhatpach asqui yatiyäwijj jupanac taypit apsusjjäwa.",
                "11.": "Ucapachajja, Israelan utapa, jakenacajjamp mantctjja uca arusjäwijjat amtäjja, ucatsti asqui yatiyäwi jupanacar aparaquï.",
                "12.": "Gentilenacan jumanacjjar jan chʼamanïñapjja jumanacarojj uñachayapjjämawa, Israelan utapa. Jumanacataquiw amtäwijjat amtasï, Israelan utapa, jumanacasti phokhatpach asqui yatiyäwijjat yatjjapjjätawa.",
                "13.": "Ucampis gentilenacatejj juchat cutiquipstapjjanejja, nayar cutiquipstapcaraquinejja, –siw Awquejja, jupanacajj nayan jakenacajjamp jaqhutäpjjaniwa, Israelan utapa.",
                "14.": "Janiraquiw Israelan utapanquir jakenacajj jaytcäti jupanac taypir sarañapataqui, jupanacjjar tacjjatañapataqui –siw Awquejja.",
                "15.": "Ucampis jupanacajj janitejj nayar cutiquipstapcani, arujjar jan yäkapcaraquinejja, jakenacajjaruw jaytäjja, jïsa, Israelan utapa, jakenacajjaruw jaytäjja jupanac taypir sarañapataqui, jupanacjjar tacjjatañapataqui. Jupanacasti chʼaphak tucuta jayjamäpjjaniwa, cunatejj ucqhat ucsarojj jan cunatac walïcani, jan ucajja, jakonucuñataquiqui, uqhämaraqui jakenacajjan cayunacapan taquisitäñataquiqui, Israelan utapa.",
                "16.": "Chekpach chekpachaw sapjjsma: Aca jakenacar nayan aca orak tutjam churañajjataquiw Awquejj camächit churitu.",
                "17.": "Ucatsti Isaiasan aqhäm sir arunacapajj phokhasiniwa:",
                "18.": "Uñjirinacamajj jachʼat artʼapjjani. Mä arutjam kʼochupjjani, cunalaycutejj Tatitojj wastat Sion cut-taycan ucapachajja, jupanacajj quipcjam amuyapjjani.",
                "19.": "Cusisthapipjjam, mayatjam kʼochupjjam, juma Jerusalenan chʼusawjanacapa. Tatitojj jakenacaparojj chuymachiwa, Jerusalenarusti cutsuyiwa.",
                "20.": "Take orakenacan nayraparuw Tatitojj kollan amparap uñstayi. Take acapach orak thiyanacajj Diosan khespiyañapar uñjapjjaniwa."
            },
            "17": {
                "1.": "Ucatsti, Jesusajj uca arunac arsusinjja, wastat walja jakenacar uñatatäna; jupanacarusti siwa: Pachajjajj niy purinjjaniwa.",
                "2.": "Awquejj nayan jichhajj arsuñajjataquiw camächit churquitu, take uca arunacjjat amuyañatac jan chʼamanïtanacam amuyta.",
                "3.": "Uqhämasti, utanacamar sarjjapjjam, cuntejj nayajj arsctsa ucanacjjat lupʼipjjam, nayan sutijj-jjar Awquit mayisipjjam amuyañanacamataqui. Kharürutaquejj amuyunacam waquichasipjjam, ucat wastat jutapjjäma.",
                "4.": "Ucampis jichhajj Awquiruw sarä, uqhämaraqui Israelan chhakat tamanacaparu, naya pachpa uñachayasiriw sarä. Jupanacajj janiw Awquitaquejj chhaktatäpquiti, cawqharutejj jupanacarojj irpqui uc yatitap laycu.",
                "5.": "Ucatsti uqhäm arsusinjja Jesusajj wastat walja jakenacjjar nayrapamp uñatatäna, ucatsti jupanacar jachir uñjaraquïna. Jupanacasti juparojj wal uñchʼuquipjjäna, jupan jucʼamp jupanacamp kheparañapatac mayisipcaspas uqhäma.",
                "6.": "Jupasti sänwa: Jumanacar munañamp qhuyapayañampejj chuymajj mankhan phokhantatawa.",
                "7.": "Jumanac taypin usutanacajj utjiti? Ucanac acsar irpanipjjam. Jumanac taypin utjiti; cayu cʼucʼunaca, juyqhunaca, amutunaca, usuchjas morokatanaca, sisu usuninaca, ancu thisthapitanaca, okaranaca, cunayman usuninacajja? Ucanac acsar irpanipjjam, cunalaycutejj jumanacaruw qhuyapayapjjsma ucat ucanacar cʼumaraptayä. Qhuyapayañajj chuymajj mankhan phokhantatawa.",
                "8.": "Cunalaycutejj amuytwa, cuntejj jilanacamatac Jerusalenan lurctjja, jumanacajj ucjja, nayan uñachayañajj munapjjta. Uqhämaraqui iyawsañamajj utji nayan jumanacar cʼumaraptayañajjataqui.",
                "9.": "Ucatsti, jup uqhäm arsquipana, take uca walja jakenacajj mä amuyumpiw nayrakatar jacʼachasipjjäna; usutanacapampi, tʼakhesiyatanacapampi, cayu cʼucʼunacapampi, juyqhunacapampi, amutunacapampi, take cunayman usuninacampi. Jupanacajj uqhäm jupan uc irpatäpcäns ucqhajja jupajj sapakat mayniruw cʼumaraptayäna.",
                "10.": "Takeniw jupanacajja, cʼumaraptayatanacasa cʼumaranacasa, cayup nayrakatar quilltʼasisin juparojj yupaychapjjäna. Qʼiqʼi jakenaquïpana kawkhanirutejj wactʼcänsa, take ucanacajj cayup jampʼatipjjäna, cayupar jachanacapamp jurichañapcama.",
                "11.": "Ucatsti jiscʼalalanacap irpaniñapataquiw jupajj arsüna.",
                "12.": "Ucatjja, jiscʼalalanacap ichunipjjäna, ucatsti orakeruw kontʼayapjjäna jupar muyuntayasa. Jesusasti taypin saytʼatänwa. Qʼiqʼi jakenacasti jit-tapjjaraquïnwa takenin jupar ichunitäñapcama.",
                "13.": "Ucatsti cunapachatejj takenejj ichunitäpcäna, Jesusajj jupanac taypin saytʼatäcaraquïn ucqhaw walja jakenacan oraker konkortʼasipjjañapatac jupajj mayïna.",
                "14.": "Ucatsti taken konkortʼasipcän ucqhaw, Jesusajj chuyma mankhapan ayköna, ucat aqhäm arsuraquïna: Tata, Israelan utapanquir jakenacan ñankhätapat llaquista.",
                "15.": "Uca arunac arsusinsti, jupa pachpaw orakerojj konkortʼasiraquïna. Ucatsti jupajj Awquit mayisïna; cunanactejj mayiscän ucanacajja, janiw kellkañjamäquiti. Walja jakenacajj istʼapcän ucanacaw ucjjat ircatapjjaraquïna.",
                "16.": "Aqhäm sasaw jupanacajj ircatapjje: Cunanactejj nanacajj Jesucristo Awquirojj arsur uñjapcta, istʼapcta uqhäm jachʼa muspharcañ cunanacjja, janipuniw nayrapachans nayranacajj uñjquiti, janiraquiw jinchus istʼcaraquiti.",
                "17.": "Nanacajj Jesusarojj arsur uñjapctsa, istʼapctsa uqhäm jachʼa muspharcañ cunanacajj janiw lajjran arsuñjamäquiti, janiw qhiti jakens kellkañjamäquiti, janiraquiw jakenacan chuymanacapan amuyañjamäquisa. Awquit nanacatac mayisir jupar uñjapcta ucqhajja, chuymanacajjan phokhäcän uca cusisiñjjat janiw qhitis amuycaspati.",
                "18.": "Ucatsti Awquit mayisiñ tucuyasinjja, Jesusajj saytʼänwa; ucampis jakenacajj sinti jachʼa cusisiñan atipjatäpjjänwa.",
                "19.": "Ucatsti Jesusajj jupanacaruw mayïna, saytʼapjjañapataqui.",
                "20.": "Jupanacasti oraket saytʼapjjänwa; jupasti jupanacarojj sänwa: Qhuyapayatäpjjtawa iyawsapjjatamata. Jichhasti cusisiñajjajj phokhatawa.",
                "21.": "Uca arunac arsusinsti jupajj jachänwa. Walja jakenacaw ucjjat ircatapjjaraquïna. Jupasti jiscʼalalanacaparojja, maynit maynit ichjjarusaw bendicïna, jupanacataquisti Awquit mayiraquïna.",
                "22.": "Uc lurasinsti, wasitat jachäna.",
                "23.": "Walja jakenacar parlasasti, jupanacarojj siwa: Jiscʼalalanacamar uñjapjjam.",
                "24.": "Uñtasinsti, jupanacajj nayranacapampiw alajjpachar uñtapjjäna; ucatsti alajjpachanac jistʼartir uñjapjjäna; nina taypinc-caspas uqhäm alajjpach qhitanacar alajjpachat sarakanir uñjapjjäna. Alajjpach qhitanacasti sarakanipjjänwa, uca jiscʼalalanacaruw muytapjjaraquïna, ninamp muytatäpjjaraquïnwa. Uca alajjpach qhitanacasti jupanacar yanapañataquiw tumpapjjäna.",
                "25.": "Walja jakenacaw uñjapjjäna, istʼapjjäna, ucjjat ircatapjjaraquïna. Takeniw jupanacat uñjapjjäna, istʼapjjaraquïna; sapakat mayniw jupa pachpataquejj uñjäna istʼaraquïna; ucat jupanacajj ircatatapan chekätapjjat yatipjje. Ucan utjäna pä warank pheska patacjam jakenacajja. Chachanacamp warminacamp wawanacampiw ucan utjäna."
            },
            "18": {
                "1.": "Ucatsti Jesusajj yatekerinacaparuw arsüna, tʼantʼamp vinomp jupan ucar apaniñapataqui.",
                "2.": "Ucatsti, tʼantʼamp vinomp aptir sarapquipan jupajj walja jakenacarojj oraker kontʼapjjañapataquiw mayïna.",
                "3.": "Yatekerinacapasti tʼantʼamp vinomp aptʼataw cut-tanipjjäna. Jupasti tʼantʼa catusajja, tʼantʼa pachinokäna, yakhacharaquïnwa. Ucat yatekerinacapar ucjj churäna, ucatsti mankʼañapataquiw camächit churaraquïna.",
                "4.": "Jupanacan mankʼatap sistʼasitap khepatsti, walja jakenacar uc laquipjjañapataquiw mayïna.",
                "5.": "Walja jakenacan mankʼapjjatapata, sistʼasipjjatap khepatsti, yatekerinacarojj jupajj siwa: Jumanac taypinjja mayniw chʼamamp ut-tʼayatäni. Juparuw chʼam churä tʼantʼa pachinokañapataqui, yakhachañapataqui, iyawsir tamajjanquir jakenacar laquiñapataquiraqui, take qhitinacatejj sutijj-jjar iyawsapcani, bautisasipcaraquin take ucanacaru.",
                "6.": "Cunjämtejj nayajj lurcta, tʼantʼa pachinokctsa, yakhachctsa jumanacar churapcaracsma uqhäm jumanacajj jichhürut ucsarojj lurañ amtapjjäta.",
                "7.": "Ucsti lurapjjätawa, jumanacar uñachayapcsma uca janchijjat amtasiñanacamataqui. Uca lurañajja, Awquir mä ircatäwïniwa, jumanacan wiñay nayat amtasipjjatamata. Jumanacatejj wiñay amtasipjjetätajja, Ajayujjajj jumanacampiw wiñay utjapunini.",
                "8.": "Uca arunac arsusinsti, yatekerinacaparuw camächit churäna, vinon keru asjjarusin umtʼapjjañapataqui, ucatsti walja jakenacar churapjjañapataqui, jupanacan umtʼapjjañapataquiraqui.",
                "9.": "Ucatsti uqhäm jupanacajj lurapjjäna; ucat umtʼasajj sistʼasipjjänwa. Waltʼat jakenacaruw laquipjjaraquïna; jupanacasti umtʼasajj sistʼasipjjaraquïnwa.",
                "10.": "Yatekerinacan uc luratap khepatsti, Jesusajj jupanacarojj siwa: Cuntejj lurapcta uca laycuw qhuyapayatäpjjta, cunalaycutejj ucajj camächitanacajjar phokhañawa; lurañamatac camächit churapcsma uc lurañ munatamat ucajj Awquir ircataraqui.",
                "11.": "Qhitinacatejj juchat cutiquipstapqui, nayan sutijj-jjar bautisatäpcaraqui ucanacataquiw ucjja sapa cut lurapjjäta. Nayan jumanac laycu wartat wilajjat amtasiñanacamataquiw ucjj lurapjjäta, nayat wiñay amtasitamat Awquir ircatañamataqui. Jumanacatejj wiñay amtasipjjetätajja, Ajayujjajj jumanacampiw utjapunini.",
                "12.": "Ucanac lurapjjañamataquiw camächit churapjjsma. Jumanacatejj ucanac wiñay lurapjjätajja qhuyapayatäpjjätawa, nayan karkajj-jjar ut-tʼayatäpjjatam laycu.",
                "13.": "Ucampis qhitinacatejj jumanacat ucanacat jucʼampsa, jan ucajj pis-sa lurapjjan ucanacajja, janiw karkajj-jjar ut-tʼayatäpquiti, antisas chʼalla takanjjar ut-tʼayatäpjjewa. Ucatsti cunapachatejj jallojj purintani, ucat llumirir umanacajj mantani, thayanacasti phustʼanipcani, ucanacjjar tinc-catcaraquin ucqhajja, ucanacajj tincuniwa. Mankhapachan puncunacapasti jupanacar catokañataquejj niy jistʼaratäjjewa.",
                "14.": "Uqhämasti, Awquejj jumanacar churañajjatac camächit churquitus uca camächitanacajjarutejj phokhapjjätajja, qhuyapayatäpjjätawa.",
                "15.": "Chekpach chekpachaw jumanacar sapjjsma: Uñjapjjañamawa, sapa cutiw Diosat mayisipjjañama, supayan jan jumanacar yantʼañapataqui, catuntasin jumanacar jan irpsuñapataqui.",
                "16.": "Cunjämatejj nayajj jumanac taypin Diosat mayisctjja, uqhämaraquiw jumanacajj iyawsir tamajjan mayisipjjäta, nayan juchat cutiquipstir, sutijj-jjar bautisat jakenacajj taypinjja. Nayajj khanätwa; lurasaw jumanacar uñachayapjjsma cunjäm lurañsa.",
                "17.": "Ucatsti uca arunac yatekerinacapar arscän ucapachajja, Jesusajj wastat walja jakenacar uñcatasajj jupanacar säna:",
                "18.": "Chekpach chekpachaw sapjjsma: Sapa cut uñchʼuquipjjañamajj waquisipuniwa, ucatsti Diosat mayisipjjañamapuni yantʼäwir jan mantapjjañamataqui, cunalaycutejj Satanasajj jumanacarojj catuntasiñ muni, jipjam jumanacar susuñataqui.",
                "19.": "Uqhämasti, nayan sutijj-jjaruw Awquit sapa cut mayisipjjañama.",
                "20.": "Take asqui cunanacataquitejj nayan sutijj-jjar Awquit mayisipjjätajja, catokañamar iyawsasa, asquïch ucajja, ucanacajj jumanacar churatäniwa.",
                "21.": "Familianacamanjja nayan sutijj-jjarupun Awquit mayisipjjam, warminacaman wawanacaman qhuyapayatäñapataqui.",
                "22.": "Jïsa, sapa cutiw tantachasipjjäta. Cunapachatejj tantachasipcät ucapachajja, janiw qhiti jakerus jumanac taypir jutañap jarcʼapjjätati, antisas jupanacan jumanacar jutapjjañap munapjjam, janirac jupanacarojj jarcʼapjjamti.",
                "23.": "Jan ucasti, jupanacataquiw mayipjjäta, janiw jupanacar alis-supjjätati. Jupanacatejj jumanacar sapa cut jutapjjanejja, nayan sutijj-jjaruw Awquit jupanacatac mayipjjäta.",
                "24.": "Uqhämasti, khanam aptapjjam oraker khantañapataqui. Jïsa, cawquïr khantejj aptapcätasa uca khanajj nayätwa; cuntejj nayar lurir uñjapquistajja, ucajj khanawa. Nayan Awquit mayisitajjarojj uñjapjjtawa; takeniw ucjjat ircatapjjaracta.",
                "25.": "Jumanacatjja, janiw qhitirus saram siscti. Ucsti yatipjjtawa. Antisas jumanacarojj camächit churapjjsma, nayar jutapjjañamataqui, llamctʼañanacamataqui uñjañanacamataqui. Uqhämaw jumanacajj orakenquirinacataquejj lurapjjäta. Qhititejj jan aca camächit phokqui ucajja, jupa pachpaw yantʼäwimp irpayasisqui.",
                "26.": "Uca arunac arsusinsti, Jesusajj jupan ajllit yatekerinacaruw wastat uñcatäna, ucat jupanacar saraquïna:",
                "27.": "Chekpach chekapachaw sapjjsma: Yakha camächit churapjjäma. Ucat Awquir sarañajjawa, nayar churquitu uca yakha camächitanac phokhañajjataqui.",
                "28.": "Jichhasti, churapcsma uca camächitajj aqhämawa: Cunapachatejj janchijjamp wilajjamp laquipcätas ucapachajja, janiw qhitirus antutapjjätati, jan kʼomätap yatisin ucat mankʼañapataqui, umañapataqui.",
                "29.": "Cunalaycutejja, qhititejj jan kʼomäcasin janchijj mankʼqui wilajj umcarac ucajja, jupa pachpataquiw juchañchäw mankʼe umaraqui. Ucatjja, nayan janchijjat wilajjat mankʼañatac umañatac mä jaken jan kʼomätap yatipcät ucqhajja, janiw mankʼañap umañap munapjjätati.",
                "30.": "Ucampisa, jumanac taypit janiw juparojj alis-supjjätati, antisas juparojj yanapapjjätawa, jupataquiw Awquit mayipjjäta nayan sutijjaru. Ucat jupatejj juchat cutiquipstanejja, ucat sutijj-jjar bautisascanejja, juparuw catokapjjäta, nayan janchijj wilajj jupar churapjjaraquïta.",
                "31.": "Ucampis janitejj jupajj juchat cutiquipstcanejja, janiw nayan jakenacajjamp jaqhutäcaniti, jakenacajjar jan tucqhañapataqui, cunalaycutejj nayajja, ovejanacajjar uñtʼtwa; ucanacajj jaqhutaraquiwa.",
                "32.": "Ucampis janiw juparojj sinagoganacamata, yupaychäwi utanacamat alis-supjjätati; ucampis uqhäm jakenacarojj yanapasipcaquïtawa, cunalaycutejj inas jupanacajj juchat cutiquipstapjjchini, take chuymamp inas nayar jutapjjchitani; ucat nayajj jupanacarojj cʼumaraptayäwa; jumanaquïpan jupanacajj khespiyatäpjjaraquini, ucjjat janiw yatipctati.",
                "33.": "Ucalaycu, jan juchañchatäñamataqui, churapcsmas uca camächitanacajj phokhapjjam, cunalaycutejja, ay qhitirutejj Awquejj juchañchqui ucata!",
                "34.": "Jumanac taypin chʼajjwäwinacan utjatap laycuw uca camächitanac churapjjsma. Janitejj jumanac purajj chʼajjwasipcätajja, qhuyapayatäpjjtawa.",
                "35.": "Jichhasti, jumanacatac Awquir sarañajjajj waquisiwa. Ucat Awquir saräjja.",
                "36.": "Ucatsti uca arsüwinac arsutapatjja, ajllit yatekerinacaruw amparapampejj maynit maynit llamctʼäna, takenir llamctʼañapcama. Jupanacar llamctʼasasti jupanacarojj parlaraquïnwa.",
                "37.": "Arscän uca arunacjja, walja jakenacaw jan istʼapcänti, ucat janiw jupanacajj ucjjat ircatapcänti. Ucampis yatekerinacan Kollan Ajayu churañapatac chʼam jupanacar churatapjjat ircatapjjäna. Acat kheparojja uca ircatatan chekätapjjat jumanacar uñachayapjjäma.",
                "38.": "Cunapachatejj Jesusajj take ucanacar llamctʼcän ucapachaw mä kenayajj walja jakenacjjar purïna, jupanacan Jesusar jan uñjapjjañapataqui.",
                "39.": "Jupanacajj uqhäm urpjjatatäpcän ucapachajja, jupajj jupanac taypit mistusaw alajjpachar maqhatjjäna. Yatekerinacasti jupan wastat alajjpachar maqhatatap uñjapjjäna, ucjjat ircatapjjaraquïna."
            },
            "19": {
                "1.": "Ucatsti Jesusan alajjpachar maqhatatapatjja, walja jakenacaw sarawayapjjäna. Sapa jakesti warmipamp wawanacapampejj quipca utanacaparuw cut-tawayapjjaraquïna.",
                "2.": "Janïr chʼamacthapquipana, mäquiw marcarojj yatiyasïna, walja jakenacan Jesusar uñjapjjatapata, jupan jupanacar chʼamampi tumpatapata, jupan khepärmanthejj wastat walja jakenacar uñachayasiñapjjata.",
                "3.": "Jïsa, arum pakariw Jesusjjat take token yatiyapjjäna. Jakenacar yatiyiriw waljanir qhitapjjäna; ucat waljanipuniwa, jïsa, sinti waljaniw arum pakarejj sint irnakapjjäna, cawqhantejj Jesusajj walja jakenacar uñstañapäcän ucawjar khepärmanthejj puriñanacapataqui.",
                "4.": "Ucatsti uca khepärmanthejja, walja jakenac tantachthapitäcän ucapachaw Nefimpi, jiwatat sartaycäns uca Timoteo sat jilapampi, jupan Jonas sat yokapampi, Mathonimpi, Mathoniha jilapampi, Kumenampi, Kumenonhimpi, Jeremiasampi, Shemnonampi, Jonasampi, Sedeciasampi, Isaiasampejja – cawquïr yatekerinacarutejj Jesusajj ajllcän ucanacan sutinacapaw ucanacajja, ucat jupanacaw nayrakatar uchasipjjäna, uca waltʼat jakenac taypin saytʼapjjaraquïna.",
                "5.": "Uca walja jakenacasti sinti waljänwa, ucat jupanacajj jakenacarojj tunca payan tamaruw jaljtayapjjäna.",
                "6.": "Tunca payanisti jakenacaruw yatichapjjäna. Jïsa, walja jakenacaruw orakjjan konkortʼasiyapjjäna, Jesusan sutipjjar Awquit mayisipjjañapataqui.",
                "7.": "Yatekerinacajja Jesusan sutipjjaruw Awquit mayisipjjaraquïna. Ucatsti jupanacajj saytʼasaw jakenacar yatichapjjaraquïna.",
                "8.": "Jesusajj arscän uca quipca arunac yatichapcän ucqhajja, Jesusajj arscän uca arunac jan cuns turcasaw wastat konkortʼasisin Jesusan sutipjjar Awquit mayisipjjäna.",
                "9.": "Take cunat sipan munapcän ucataquiw mayisipjjäna. Kollan Ajayun jupanacar churatäñap munapjjäna.",
                "10.": "Uqhäm mayisitap khepatsti, uma lacaruw sarakapjjäna. Walja jakenacaw jupanacar arcapjjaraquïna.",
                "11.": "Ucatsti, Nefejj umaruw mantäna, ucat bautisatäna.",
                "12.": "Jupasti umat mistüna, ucat bautisañ kalltäna. Cawquïrinacarutejj Jesusajj ajllcän ucanacaruw bautisäna.",
                "13.": "Ucatsti takenin bautisasitapatjja, umat mistsutap khepatjja, Kollan Ajayuw jupanacjjar purïna. Kollan Ajayump ninampejja, jupanacan phokhantatänwa.",
                "14.": "Jïsa, ninampïcaspas uqhämaw jupanacajj muytatäpjjäna; ucasti alajjpachat sarakänjja. Walja jakenacaw ucjj uñjapjjäna, ucjjat ircatapjjaraquïna. Alajjpach qhitanacasti alajjpachat sarakanisaw jupanacar tumpapjjäna.",
                "15.": "Ucatsti alajjpach qhitanacajj yatekerinacaruw chʼamamp tumpapcäns uc-chañcamaw Jesusajj jutäna, jupanac taypin saytʼaraquïna, jupanacarusti chʼamampiw tumparaquïna.",
                "16.": "Ucatsti walja jakenacaruw arsüna, wastat orakjjan konkortʼasipjjañapataqui, jupanacarojj camächit churäna, yatekerinacapan orakjjan konkortʼasipjjañapataquiraqui.",
                "17.": "Cunapachatejj takenejj oraken konkortʼasipcän ucapachaw yatekerinacarojj camächit churäna, jupanacan mayisiñapataqui.",
                "18.": "Ucatsti jupanacajj mayisiñ kalltapjjäna. Jesusarusti mayisipjjänwa: Tata, Diosajja –sas sutiñchasa.",
                "19.": "Ucapachajj Jesusajj jupanac taypit mistusajj jupanacat mä jucʼa jithektasin oraker quilltʼasiraquïna. Jupasti siwa:",
                "20.": "Tata, qhitinacarutejj ajllctsa ucanacar Kollan Ajay churatamat yuspagarsma. Jupanacan nayar iyawsapjjatap laycuw jakenac taypit jupanacar ajllta.",
                "21.": "Tata, jupanacan arunacapar take iyawsirinacarojj Kollan Ajay churañamataquiw jumat mayis-sma.",
                "22.": "Tata, nayar iyawsapjjatap laycuw jupanacarojj Kollan Ajay churtajja. Nayat mayisir istʼatam laycuw jupanacan nayar iyawsañap uñjtajja. Nayan jupanacampïtajj laycuw nayat mayisipjjetu.",
                "23.": "Jichhajj Tata, jupanacataquiw jumat mayis-sma, uqhämaraqui take jupanacan arunacapar iyawsirinacataqui, jupanacan nayar iyawsapjjañapataqui, nayan jupanacancañajjataqui, cunjämatejj juma Awquejj nayanc-ctajja, jiwasanacan mayäpjjañasataqui.",
                "24.": "Ucatsti Jesusajj uqhäm Awquit mayisisinjja, yatekerinacaparuw jutäna. Jupanacasti jan tucuyasaw jupat mayisisipcaquïna. Cuntejj mayisipjjañapäcän uc yatiñajj jupanacar churatänwa. Uqhämaraqui jupanacanjja mayisiñ munañajj phoktʼatänwa. Ucat jupanacajj janiw walja arunac jiljjatayapcänti.",
                "25.": "Ucatsti jupanac Jesusat mayisipquipan jupajj jupanacar bendicïna. Uyñakapasti lliphipquiriw khantäna. Uyñakapan khanapasti jupanacjjaruw khanjjatäna. Cunjämatejj Jesusan uyñakapampi isinacapampejj jankʼöcänjja, uqhäm jankʼopjjaraquïn jupanacajja. Uca jankʼosti take jankʼonacat sipan jucʼampïnwa. Jïsa, acapach orakenjja uca jankʼjamajj janiw cuna jankʼos utjcaspati.",
                "26.": "Jesusasti jupanacarojj, mayisisipcaquim –sänwa. Ucampis jupanacajj janiw mayisiñ tucuyapcänti.",
                "27.": "Ucatsti jupanacat wastat mä jucʼa jithektasaw oraker quilltʼasïna, ucatsti wastat Awquit mayisïna, aqhäm sasa:",
                "28.": "Tata, qhitinacarutejj ajllctsa ucanacan iyawsañap laycu juman jupanacar kʼomaptayatamat yuspagarsma. Nayasti jupanacataquiw mayirapta uqhämaraqui arunacapar iyawsirinacataqui, acanacan arunacapar iyawsatap laycu jupanacan nayanjja kʼomaptayatäñapataqui, cunjämatejj acanacajj nayan kʼomaptayatäpqui uqhäma.",
                "29.": "Tata, janiw takenitac mayiscsmati, antisas jupanacat nayar churquistajja ucanacataquiw mayis-sma, ucanacan iyawsatap laycu, ucanacan nayan kʼomaptayatäñapataqui, nayan jupanacancañajjataqui, cunjämatejj juma Awquejja, nayanc-cta uqhäma, jiwasanacan mayäpjjañasataqui, nayan jupanacan khapakaptayatäñajjataquiraqui.",
                "30.": "Jesusajj uca arunac arsusinjja, wasitat yatekerinacar jutäna. Jupanacasti take chuymampiw jan tucuyas jupat mayisisipcapunïna. Jupasti wasitat jupanac laycojj cusisïna. Jupanacasti Jesusjam jankʼöpjjänwa.",
                "31.": "Ucat wastat mä jucʼa jithektasinjja, Awquit mayisïna.",
                "32.": "Cuna arumpitejj mayisis arscäns uca arunacjja, janiw lajjrajj arscaspati. Mayisis arscäns uca arunacasti, janiw qhiti jakens kellkañjamäquiti.",
                "33.": "Jan jaqhcay jakenacaw ucjj istʼapjjäna, ucjjat ircatapjjaraqui. Chuymanacapasti jistʼartatäpjjänwa; ucat jupajj mayisis arscän uca arunacjja chuymanacapan amuyapjjäna.",
                "34.": "Ucampis cuna arunacampitejj mayisis arscän uca arunacajja, sinti jachʼa muspharcañänwa; ucat janiw kellkañjamäquiti, janiraquiw qhiti jakens arsuñjamäquiti.",
                "35.": "Ucatsti Jesusan mayisiñ tucuyatapatjja, wastat yatekerinacar jutäna ucat jupanacarojj saraquïna: Take judionac taypinjj janiw cunapachas aqhäm jachʼa iyawsañjj uñjcti. Uca laycuw jupanacarojj jan aqhäm jachʼa muspharcañanac uñachaycti, jan iyawsapjjatap laycu.",
                "36.": "Chekpachaw sapjjsma: Cunanactejj jumanacajj uñjapcta uqhäm jachʼa cunanacjja, janiw qhitis jupanacat uñjapquiti; cunanactejj istʼapcta uqhämanacs janiraquiw istʼapquiti."
            },
            "20": {
                "1.": "Ucatsti walja jakenacampir yatekerinacapampiruw mayisiñ tucuyapjjañapatac jupajj mayïna. Jupanacarusti camächit churaraquïna, chuymanacapan mayisiñ jan tucuyapjjañapataqui.",
                "2.": "Jupanacarusti sartapjjañapataquiw mayïna, ucatsti saytʼapjjañapataquiw mayiraquïna. Jupanacasti sartasin saytʼapjjäna.",
                "3.": "Ucatsti wasitat tʼantʼa pachinokasin uc yakhachäna, ucatsti yatekerinacaruw mankʼañapatac churaraquïna.",
                "4.": "Mankʼapcän ucapachasti jupanacaruw mayïna, jupanacan tʼantʼa pachinokapjjañapataqui, walja jakenacar laquipjjañapataqui.",
                "5.": "Jupanacan walja jakenacar laquitap khepatsti, jupajj jupanacarojj umapjjañapataquiw vino churaraquïna. Jupanacarusti camächit churaraquïna walja jakenacar laquipjjañapataqui.",
                "6.": "Yatekerinacajja janiw tʼantʼsa vinsa apanipcänti, janiraquiw walja jakenacas apanipcänti.",
                "7.": "Ucampis jupajj chekpachaw jupanacan mankʼapjjañapataquejj tʼantʼa churäna, umapjjañapataquisti vin churaraquïna.",
                "8.": "Jupasti jupanacarojj saraquïnwa: Aca tʼantʼa mankʼerejja, janchijjat jupataquiw mankʼe. Aca vin umiristi, wilajjat jupa quipcataquiw umi. Jupasti janipiniw awtjayascaniti, janiraquiw pharjayascanisa, jan ucasti, sistʼatäniwa.",
                "9.": "Ucatsti, take uca walja jakenac mankʼepana, umipana, jupanacan Ajayojj phokhantatänwa. Qhitirutejj uñjapcäns istʼapcäns uca Jesusarojja, mä arutjam artʼasaquiw jachʼar aptapjjäna.",
                "10.": "Ucatsti, take jupanacajj Jesusar jachʼar aptipanjja, jupajj jupanacarojj siwa: Aca Israelan utapat jiltʼir jakenacatac Awquejj churquitu uca camächit jichhajj tucuyä.",
                "11.": "Amtasipjjtawa, nayajj jumanacar aqhäm sasaw arsupjjsma: Cunapachatejj Isaiasan arunacapajj phokhascanejja – jïsa, uca arunacajj kellkatawa, jumanacan nayrakataman utjaraqui, ucat ucanacan thaktapjjam –",
                "12.": "Ucat chekpach chekpachaw sapjjsma: Ucanacajj phokhasipcan ucapachajja, Awquejj jakenacapatac lurcänsa uca amtäwejj phokhasiniwa, Israelan utapa.",
                "13.": "Ucapachajja, orakjjan take tokensa chʼeketatatäpcani uca jiltʼir jakenacajj mayachthapitäpjjaniwa, inti jalsu toketa, inti jalanta toketsa, aynach toketsa, alay toketsa. Jupanacar cutsuyqui uca Dios Tatitupat yatiyatäpjjaniwa.",
                "14.": "Awquisti nayaruw camächit churitu, aca orak jumanacar tutjam churañajjataqui.",
                "15.": "Nayajj sapjjsmawa: Gentilenacan qhuyapayañ catokañap khepatjja, jakenacajjar chʼeketatayatap khepatjja, jupanacajj janitejj juchanacat cutiquipstapcanejja,",
                "16.": "Jumanaca, Jacobon utapat jiltʼir jathanacajj jupanac taypiruw sarapjjäta; waltʼatäpcän ucanac taypincapjjaraquïtawa. Jupanac taypincapjjätawa, cunjämatejj leonajj chʼumi lakʼonac taypincqui, cunjämatejj leon kallojj ovej tamanac taypincquejj uqhäma. Ucatejj taypinjam sarcaspajja, tacjjataspawa, wiqhanokaraquispawa, janiraquiw qhitis ucanacar khespiycaraquispati.",
                "17.": "Amparamajj take uñisirinacamjjar aytatäniwa. Take timanacamasti phatʼanucutäpjjaraquiniwa.",
                "18.": "Cunjämatejj mä jakejj callchanacap jawkʼañawjar apthapquejja, uqhämaw jakenacajjar nayajj apthapï.",
                "19.": "Qhitinacampitejj Awquejj mä amtäwir mantcänjja uca jakenacajjaruw turcayä. Jïsa, wajjram jiruruw tucuyä, sillunacamjj kʼellu alquimiaruw tucuyaraquï. Jumasti walja jakenacar jawkʼasaw tʼunjäta. Jupanacan irjjatäwipsti Tatitutaquiw yakhachä, takpach oraken Tatitupataquiw yänacapjja yakhachä. Amuyapjjaraquim, uc lurqui ucajja, nayätwa.",
                "20.": "Ucatsti siw Awquejja: Chekaparjamaw taripäwijjan espadapajj ucürun jupanacjjar aytatäni. Janitejj jupanacajj juchat cutiquipstapcanejja, ucajj jupanacjjaruw jaljjat-tani –siw Awquejja, jïsa, take gentilenacan marcanacapjjaru.",
                "21.": "Ucatsti nayajj jakenacajjaruw ut-tʼayä, Israelan utapa.",
                "22.": "Jïsa, aca jakenacjja aca oraken ut-tʼayä, cuna amtäwirutejj Jacob awquimampejj mantctjja uca amtäwir phokhañataqui. Ucasti mä Machak Jerusalenäniwa. Alajjpachan chʼamanacapajj aca jakenac taypincaniwa; jïsa, nayas jumanac taypincäwa.",
                "23.": "Nayätwa qhitit-tejj Moisesajj arscän ucajja: Jilanacamatjja mä nayjam Diosan arjir jumanacatac Dios Tatitumajj sartayani. Take cunanactejj jupajj jumanacar sapcätamjja, take ucanacan jupar istʼapjjäta. Ucatsti take qhitinacatejj uca arjirir jan istʼapcanejja, take ucanacajj jakenac taypit jakorpayatäpjjaniwa.",
                "24.": "Chekpachaw sapjjsma: Jïsa, Samuelan urupat take ucapach arjirinacajja, uqhämaraqui take Samuel khepat utjir arjirinacajja, arsupquis take uca arjirinacajj nayat ircatapjje.",
                "25.": "Jumanacasti arjirinacan wawanacapäpjjtawa; jumanacajj Israelan utapanquirinacäpjjtawa; jumanacajj uca amtäwinacapjjtawa, cuna amtäwirutejj Awquejj awquinacamamp mantcän ucäpjjtawa, cunapachatejj Abrahanar säna: Juman jathaman take acapach orakenquir wila masinacajj qhuyapayatäni.",
                "26.": "Awquejj nayaruw aptitu nayrakat jumanacar jutañataqui, ucat nayar qhitanitu sapakat mayni jumanacar ñankhanacamat cutiquipstayas qhuyapayañataqui. Jumanacan amtäwin wawanacapäpjjatam laycuw ucajj lurata.",
                "27.": "Jumanacan qhuyapayatätam khepatjja, Awquejj phokhaniwa, cuna amtäwirutejj Abrahanampi aqhäm sas mantcän ucajja: Juman jathaman take acapach orakenquir wila masinacajj qhuyapayatäni, naya toket gentilenacjjar Kollan Ajay wartañcama. Uca gentilenacjjar qhuyapayañasti jupanacaruw chʼamañchani take yakhanacat sipana, jakenacajjar jupanacan chʼeketatayañapataqui, oh, Israelan utapa.",
                "28.": "Jupanacasti jawkʼäcaspas uqhämaniw aca orakenquir jakenacataquejja. Ucampisa, phokhatpach asqui yatiyäwijjar catokatap khepat-tejj naya contra chuymanacap chʼollkheptayasipcaquinejja, ñankha luräwinacap quipca pʼekenacapjjaruw cut-tayä –siw Awquejja.",
                "29.": "Nayan jakenacajjamp mantctsa uca amtäwit amtasï. Jupanacampiw amtäwir mant-ta, cunapachatejj suma amuyujjarjam waquiscan ucapach jupanacar mayachthapiñajjataqui, wastat awquinacapan orakep tutjam jupanacar churañajjataqui. Uca orakesti Jerusalen orakewa; ucasti jupanacatac wiñayatac arsut orakewa –siw Awquejja.",
                "30.": "Ucatsti cunüruntejj phokhatpach asqui yatiyäwijjajj jupanacar yatiyatäcan ucürojj purininiwa.",
                "31.": "Jupanacasti nayaruw iyawsapjjetani, nayan Jesucristötajjaru, Diosan Yokapätajjaruw iyawsapjjaraquini. Nayan sutijj-jjaruw Awquit mayisipjjaraquini.",
                "32.": "Ucatsti uñjirinacapajj jachʼat artʼapjjani. Mä arutjam kʼochupjjani, cunalaycutejj jupanacajj ajanuy ajanuw uñjapjjani.",
                "33.": "Ucapachaw Awquejj wastat jupanacarojj apthapini, jupanacarusti Jerusalen catuyjjaraquini, jupanacan tuti orakepataqui.",
                "34.": "Ucatsti cusisthapipjjaniwa. Uqhämasti, mayachthapisis chicpach kʼochupjjam, juma Jerusalenan chʼusawjanacapa. Awquejj jakenacaparojj chuymachiwa, Jerusalenarusti cutsuyiwa.",
                "35.": "Take orakenacan uñjcañaw Awquejj kollan amparap uñstayi. Take orak thiyanacasti, Awquin khespiyañaparuw uñjapjjani. Awquimp nayampisti, mayaquïpjjtwa.",
                "36.": "Ucapachaw phokhasini, cunatejj aqhäm kellkatäc ucajja: Pʼarjjtam, wastatamp pʼarjjtam, chʼaman cancañamp isthapisim, Siona. Jiwaquïqui uca isinacamp isthapisim Jerusalena, kollan marca, cunalaycutejj jichhürut ucsarojja, jan circuncidatanacamp kʼañunacampejj janiw jumar maqhatapcätamti.",
                "37.": "Lakʼat thalarasim; sartam, kontʼasim Jerusalena. Cunca chinuñamat antutayasim, Sionan catuntat phuchapa.",
                "38.": "Cunalaycutejj aqhäm siw Tatitojja: Jumanacajj jan cunaruw aljasipjjtajja; ucatsti, jan kollkempiw cutsuyatäpjjaraquïta.",
                "39.": "Chekpach chekpachaw sapjjsma: Jakenacajjajj sutijjaruw uñtʼapjjani. Jïsa, parlqui ucan nayätajj ucürun yatipjjani.",
                "40.": "Ucapachaw jupanacajj sapjjani: Qhititejj suma yatiyäwinac jupanacar apanqui, sumancañ yatiyqui, asqui suma yatiyäwinac jupanacatac apanqui, khespiyañ yatiyqui, Sionarojj Diosamaw sarayi –sisqui ucan cayunacapajj kollunacjjan cunja jiwaquisa!",
                "41.": "Ucapachaw aqhäm artʼäwejj mistuni: Jithektapjjam, jithektapjjam, ucqhat mistupjjam; kʼañüqui ucjja jan llamctʼapjjamti; uca taypit mistupjjam; kʼomäpjjamay Tatitun kerunacap apirinaca.",
                "42.": "Janiw lak sarapjjätati, janiraquiw jaltasas sarapjjätati, cunalaycutejj Tatituw jumanacan nayrakatam sarani. Israelan Diosapaw khepam sararaquini.",
                "43.": "Jïsa, lokerijjajj suma amuyasisaw take cun lurani. Jupajj aytatäniwa, wakaychatäniwa, wali alayancaraquiniwa.",
                "44.": "Cunjämatejj waljanejj jumat muspharapquejja – jupan uyñakapajj sinti mayjtʼatänwa, take jaket sipana, janchipasti jaken wawanacapat sipansa –",
                "45.": "Uqhämaw jupajj walja marcanacjjar chʼalljjatani. Cunatejj orak pʼekechirinacar jan yatiyatäc uc jupanacajj uñjapjjani; jan istʼapqui ucjjat jupanacajj lupʼipjjaraquini; ucat orak pʼekechirinacajj jupatac lacanacap jistʼthapisipjjani.",
                "46.": "Chekpach chekpachaw sapjjsma: Cunjämatejj Awquejj nayar camächit churquitojja, uqhämaw take ucanacajj chekpach phokhasini. Ucatsti, Awquejj jakenacapamp arscän uca amtäwejj phokhasiniwa. Ucat Jerusalenan jakenacajjajj wastat utjapjjani. Ucasti jupanacan tuti orakeparaquïniwa."
            },
            "21": {
                "1.": "Chekpachaw jumanacar sapjjsma: Israelan utapa, jakenacajjar jayapach chʼeketatatapat irpthapcä, wastatamp jupanac taypin Sionajjar ut-tʼaycaraquï, uca cunanacan cunapach niy jutirjamätapat yatipjjañamataquiw mä unañch churapjjäma.",
                "2.": "Jichhasti, aca unañch churapjjsma, acat kheparojja, naya pachpaw take cunanac arsupjjaraquïma; uqhämaraqui, Awquejj jumanacar churapcätam uca Kollan Ajayun chʼamap toketsa cunanac arsupjjaraquïma. –cunapachatejj uca arsutanacajj gentilenacar yatiyatäpcani jupanacan yatiñanacapataqui aca Jacobon utapat jiltʼir jakenacjjata, aca nayan jakenacajjataraqui, qhitinacatejj gentilenacamp chʼeketatayatäcan ucanacjjata –",
                "3.": "Chekpach chekpachaw sapjjsma: Cunapachatejj ucanacajj jupanacar Awquin yatiyatäpcani, uqhämaraqui jupanacat jumanacarojj Awquin mistuyatäcani –",
                "4.": "Cunalaycutejj jupanacan aca oraken ut-tʼayatäñapampi, mä antutat marcjam Awquin chʼamap toke ut-tʼayatäñapampejja, Awquin suma amuyuparjamawa, aca cunanacan jumanacan jathamat mä jiltʼir jakenacar jupanacat mistuñapataqui, Awquejj jakenacapamp lurcän uca amtäwin phokhasiñapataqui, oh, Israelan utapa,",
                "5.": "Uqhämasti, cunapachatejj aca luräwinacajja, uqhämaraqui jichhürut ucsarojj jumanac taypin luratäcan uca luräwinacajj mistupcan gentilenacat jathamarojja, qhitinacatejj ñankha cancañ laycu jan iyawsas tʼuqhartapcan ucanacaru –",
                "6.": "Cunalaycutejj ucan gentilenacat mistuñapajj Awquin amuyuparjamaw wactʼi, jupan chʼamap gentilenacar uñachayañapataqui. Gentilenacatejj chuymanacapar jan chʼollkheptayasipcanejja, jupajj uc lurani jupanacan juchat cutiquipstañanacapataqui, nayar jutañanacapataqui, sutijj-jjar bautisasiñanacapataqui, yatichäwijjan cheka cunanacap yatiñanacapataqui, nayan jakenacajj taypin jaqhutäñanacapataqui, oh, Israelan utapa;",
                "7.": "Ucatsti cunapachatejj ucanacajj lurascani jathaman aca cunanacjjat yatiñ kalltañanacapataqui – ucajj jupanacataquejj mä unañchäniwa, jupanacan yatiñanacapataqui Awquin luräwipan niy kalltatapjjata, jupajj Israelan utapanquir jakenacatac lurcän uca amtäwir phokhañataqui.",
                "8.": "Cunapachatejj ucürojj purcan ucapachajja, cunatejj orak pʼekechirinacar jan yatiyatäqui uc jupanacajj uñjapjjani; jan istʼapqui ucjjat jupanacajj lupʼipjjaraquini; ucat orak pʼekechirinacajj lacanacap jistʼthapisipjjani.",
                "9.": "Cunalaycutejj ucürunjja nayataquiw Awquejj mä luräw lurani. Ucasti jupanac taypinjja mä jachʼa muspharcañ luräwïniwa. Mä jakejj uc jupanacar yatiyc-chinisa, jupanac taypin uc jan iyawsirinacajj utjascaquiniwa.",
                "10.": "Ucampis lokerijjan jacañapajj amparajjancaniwa; ucat jupanacajj janiw jupar usuchjapcaniti, ucampis jupanac laycojj jupajj mayjtʼatäniwa. Ucampis juparojj cʼumaraptayäwa, cunalaycutejj supayan sallkja amuyupat sipansa nayan suma amuyunïtajjan jachʼätap jupanacar uñachayä.",
                "11.": "Ucatsti, jupa toket Awquejj nayan arunacajj gentilenacar uñstayani, juparusti uca arunac gentilenacar uñstayañatac chʼam churaraquini; ucat qhitinacatejj naya Jesucriston arunacajjar jan iyawsapcanejja, (cunjämatejj Moisesajj arscän uqhäm luratäniwa), jupanacajj nayan amtäwinquir jakenacajj taypit jakorpayatäpjjaniwa.",
                "12.": "Nayan Jacobot jiltʼir jakenacajjajj gentilenac taypincapjjaniwa; jïsa, jupanac taypincapjjaniwa, cunjämatejj leonajj chʼumi lakʼonac taypincquejja, cunjämatejj ancut leonajj ovej tamanac taypincquejj uqhäma. Ucatejj ucanac taypinjam saraspajja, tacjjataspawa, wiqhanokaraquispawa; janiraquiw qhitis ucanacar khespiycaraquispati.",
                "13.": "Amparapajj take uñisirinacapjjar aytatäniwa. Take timanacapasti phatʼanucutäpjjaraquiniwa.",
                "14.": "Jïsa, janitejj gentilenacajj juchat cutiquipstapcanejja, ay jupanacata! cunalaycutejj ucürunjja caballonacamarojj jumanac taypit apakäwa, carronacamarusti tʼunjaraquïwa –siw Awquejja.",
                "15.": "Orakemanquir marcanac saparstʼayä; take chʼaman pucaranacam tincuyä.",
                "16.": "Laykantañanacjj orakemat phatʼsüwa, janiw chektʼirinacajj jumanac taypin utjcjjaniti.",
                "17.": "Lekʼsut wacʼanacamarojj tʼunjäwa, uqhämaraqui saytʼat wacʼanacam jumanac taypin phatʼsöjja; janiw jucʼamp amparamamp lurat cunanacar yupaychapcätati.",
                "18.": "Chʼuminacam jumanac taypit jiqʼirä, uqhämaraqui marcanacam tucqhä.",
                "19.": "Ucatsti take cʼarisiñanacampi, sallkjañanacampi, kʼenasiñanacampi, chʼajjwäwinacampi, sallka sacerdotëñanacampi, kʼañusiñanacampi, wachokañanacampejj tucusiniwa.",
                "20.": "Cunalaycutejj Awquejj siwa: Ucürunjja, qhitinacatejj juchat jan cutiquipstascani, Munat Yokajjar jan jutapcaraquin ucanacarojja, jakenacajj taypit jakonucü, oh, Israelan utapa.",
                "21.": "Timasiñamp khoru kʼapisiñampiw jupanacampir chʼunchʼunacampirojj tumpä, janipin cunapachas istʼapjjerïcän uqhäma.",
                "22.": "Ucampis jupanacatejj juchat cutiquipstasin arunacajjar yäkapjjani, jan chuymanacapar chʼollkheptayasisa, nayajj jupanac taypiruw iyawsir tamajj ut-tʼayä, jupanacasti amtäwiruw mantapjjani; qhitinacarutejj aca orak tuti orakepatac churctjja, aca Jacobot jiltʼir jakenacamp jaqhutäpjjaraquiniwa.",
                "23.": "Jupanacasti Jacobot jiltʼir jakenacajjaru, uqhämaraqui kawkha Israelan utapanquirinacatejj jutapcan ucanacaruw mä marc lurañapatac yanapapjjani. Uca marcasti Machak Jerusalen satäniwa.",
                "24.": "Ucatsti, cawquïr jakenacajjatejj take orakjjan chʼeketatatäpcan ucanacaruw jupanacajj yanapapjjani, Machak Jerusalenar mayachthapisiñapataqui.",
                "25.": "Ucatsti alajjpachan chʼamapajj jupanac taypiruw sarakani; nayasti jupanac taypincaraquïwa.",
                "26.": "Cunüruntejj aca asqui yatiyäwejj aca jakenacan jathachat jiltʼirinac taypin yatiyatäcan ucürun, Awquin luräwipajj kalltani. Chekpachaw sapjjsma: Ucürunjja, Awquin luräwipajj take chʼeketatat jakenacajj taypin kalltani; jïsa, Awquejj Jerusalenat irpscän uca chhaktat tamanac taypin kalltani.",
                "27.": "Jïsa, take nayan chʼeketatat jakenacajj taypin luräwejj Awquimpiw kalltani, jupanacan nayar jutañanacapatac thac waquichañataqui, jupanacan Awquit mayisiñanacapataqui nayan sutijj-jjaru.",
                "28.": "Jïsa, ucapachaw take marcanac taypin luräwijj Awquimpejj kalltani, thac waquichañataqui jupan jakenacapan wasitat utaparu, tuti churat orakepar mayachthapiñapataqui.",
                "29.": "Jupanacasti take orakenacat mistupjjani jan jancʼachasa, jan jaltasa, cunalaycutejj nayajj jupanacan nayrakataparuw sarä, khepapanjam sararaquï –siw Awquejja."
            },
            "22": {
                "1.": "Ucatsti, cunatejj aqhäm kellkatäqui ucajj puriniwa: Kʼochum machura, juma jan wawachasirïct uca; kʼochutatam, jachʼat artʼam, juma jan usurïct uca. Cunalaycutejj machuran wawanacapajja, jakechasit warmin wawanacapat sipan jucʼamp waljäniwa, –siw Tatitojja.",
                "2.": "Chʼujllamajj utjqui ucawjitar jachʼaptayam; utanacaman carpa perkanacap jithitatayapjjpan. Jan cunans michʼasimti; wiscanacam jachʼaptayam; chʼacurunacam chʼamañcham.",
                "3.": "Cupi toker chʼeka tokeruw jilatatäta. Jathanacamasti gentilenacaruw tutjam catokapjjani, chʼusa jaytanucut marcanacan jacapjjaraquini.",
                "4.": "Jan ajjsaramti, janiw jumajj pʼenkachatäcätati, janiraquiw pejjtuyatäcätati, janiw jiscʼachatäcätati; tawaköcäyät ucapach pʼenkamat armasïtawa, nayrapach tokenokatätamat janiw amtcätati, ijma warmi cancañamp tokenokatätamat janiw jucʼamp amtcätati; uqhämasti, jan ajjsaramti.",
                "5.": "Cunalaycutejj jumar utjayctam ucajja, chachamäcaspas uqhämawa, Arctirinacan Tatitupa – satawa. Khespiyirimasti Israelan Kollanapawa, take acapach oraken Diosapa –satäniw jupajja.",
                "6.": "Cunalaycutejj jumajj jan catokatäcta ucapachajja, mä qhitanucuta, chuyman llacthapit warmirjama, mä tawako warmirjamaraquiw Tatitojj jumar jawstamjja, –siw Diosamajja.",
                "7.": "Mä jucʼa pachajj jumaruw qhitanucsmajja, ucampis jachʼa qhuyapayäwinacampiw jumar irpthapïma.",
                "8.": "Mä jucʼa colerasisaw jumat ajanujj imantasta, ucampis wiñay munasiñampiw jumar qhuyapayäma –siw Cutsuyir Tatitumajja.",
                "9.": "Cunalaycutejj, nayataquejj Noen umanacapjamäniwa. Cunjämatejj Noen umanacapan jan wastat orakjjar mantaniñapatac chekpach arstjja, uqhämaraquiw chekpach arsta, jan jumatac colerasiñajjataqui.",
                "10.": "Kollunacajj jithektaniwa, jiscʼa kollunacajj apakataraquïniwa, ucampis munasiñajjajj janiw jumat jithektcaniti, janiraquiw jakenacajjan amtäwipajj apakatäcaniti –siw jumar qhuyapayir Tatitojja.",
                "11.": "Juma tʼakhesita, khoru thayan liwita, jan chuymachata! Kalanacamjja jiwa suma coloranacampiw uscöjja. Takananacam munat zafiro kalanacampiw luräjja.",
                "12.": "Ventananacamsti munat agata kalanacampiw lurä, puncunacamsti munat rubi kalanacampi, take chutanacamsti suma kalanacampiw luraraquï.",
                "13.": "Take wawanacamajj Tatitun yatichatäpjjaniwa; wawanacaman sumancañapasti jachʼaraquïniwa.",
                "14.": "Asqui cancañan ut-tʼayatäyätawa; janiw ajjsarcätati, ucat tʼakhesiyañat jayancätawa. Ajjsarthapiñajj janiw jumar jacʼachascätamti, ucat ajjsarthapiñat jayancäta.",
                "15.": "Jïsa, jupanacajj chekpachaw juma contra nuwasir mayachthapipjjani, ucampis janiw nayampïquiti. Take qhitinacatejj juma contra nuwasir mayachthapipcan ucanacajja, tincupjjaniwa juman sumancañamataqui.",
                "16.": "Ninanquir sancʼanacar phusqui, uqhämaraqui, luräwip lurañapatac mä irnakañ lekʼsqui, uca jiru lekʼeriruw nayajj lurta. Nayaraquiw tucqhirirojj luraracta, tucqhañataqui.",
                "17.": "Janiw cuna juma contra nuwasiñatac nuwasir irnakañanacajj jachʼaptcaniti. Take jumar juchañchañatac sartir lajjraruw jumajj juchañchäta. Acajja, Tatitun lokerinacapan tuti catuyäwipawa; jupanacan asqui cancañapasti nayat juti –siw Tatitojja."
            },
            "23": {
                "1.": "Jichhasti, nayajj jumanacaruw sapjjsma: Take acanacjj yatjjatapjjañamawa. Jïsa, mä camächit churapjjsma ucanac take chuymamp thakapjjañamataqui, cunalaycutejj Isaiasan arunacapajj jachʼawa.",
                "2.": "Jupajj Israelan utapanquir jakenacajjan take cunanacapjjat chekpachaw arsüna. Uqhämasti gentilenacar arsuñapajj waquisiraquiwa.",
                "3.": "Take cunanactejj jupajj arscän ucanacajja, jupan arsut arunacaparjamaw phokhasi, phokhasiraquini.",
                "4.": "Uqhämasti, arunacajjar yäkapjjam; yatiyapcsma ucanac kellkapjjam. Ucatsti Awquin munañaparjamaw waquiscan ucapachajj gentilenacar ucanacajj mistuni.",
                "5.": "Take qhitinacatejj arunacajjar yäkapcani, juchat cutiquipstapcani, bautisasipcaraquin ucanacajja, khespiyatäpjjaniwa. Diosan walja arjirinacaw ucanacjjat ircatapjje, Uqhämasti, arjirinacan thakapjjam.",
                "6.": "Ucatsti Jesusan uca arunac jupanacar arsutap khepatsti, wastat jupanacarojj parlänjja; cuntejj jupanacajj catokapcän take uca kellkatanacjjat jupanacar khanañchatap khepata, jupanacarojj säna: Yakha kellkatanac kellkañam munirista. Ucanacasti janiw jumanacan utjquiti.",
                "7.": "Ucatsti jupajj Nefiruw säna: Imctajj uca kellkat apanim.",
                "8.": "Nefin uca kellkatanac apanitapatjja, jupan nayrakatapar ucanac uchatapatjja, jupajj nayrapamp ucanacjjar uñjjatasaw säna:",
                "9.": "Chekpachaw jumanacar sapjjsma: Nayan Samuel sat Laman jake lokerijjaruw mä camächit churäyäta, jupan aqhäm sas ircatañapataqui: Cunüruntejj Awquejj sutipar Criston khapakaptaycani ucürunjja, walja kollan jakenacaw jiwatat jactapjjani, jupanacasti waljaniruw uñstapjjani, jupanacarusti chʼamampiw tumpapjjaraquini. Cristosti jupanacarojj sänwa: Janit uqhäm lurascänjja?",
                "10.": "Yatekerinacajj ucjjaruw sapjjäna: Jïsa, Tata, Samuelajj arunacamarjamaw arjäna; take ucanacasti phokhasiraquiwa.",
                "11.": "Jesusasti jupanacarojj sänwa: Cunjämats ucjjat jan kellkapcta, walja kollananacan jactatanacapjjata, waljanir uñstatanacapjjata, jupanacar chʼamamp tumpatanacapjjatsa?",
                "12.": "Ucatsti Nefejj ucan jan kellkatätap amtasïna.",
                "13.": "Ucatsti Jesusajj uc kellkañataquiw camächit churäna; ucatsti camächitaparjamaw ucajj kellkasïna.",
                "14.": "Ucatsti take jupanacan kellkat kellkatanacjja, mayar apthapisaquiw Jesusajj khanañchäna. Ucatsti cuntejj jupajj khanañchcän ucanacjja, jupanacan yatichañanacapataquiw camächit churäna."
            },
            "24": {
                "1.": "Ucatsti cawquïr Awquin Malaquiasar churat arunactejj jupajj jupanacar arsuspa, uca arunac kellkapjjañapataquiw camächit churäna. Ucatsti uca arunacajj kellkatäcän ucapachaw jupajj ucanacjjat khanañchäna. Jupajj jupanacaruw aca arunac arsüna, aqhäm sasa: Aqhämaw Awquejj Malaquiasarojj säna: Nayajj qhitajjaruw qhitä; jupasti nayrakat sarasaw thac waquichani; qhitirutejj thakapcta uca Tatitojj acatjamat kollan utapar jutaraquini, jïsa, qhitit-tejj jumanacajj cusisipcta, uca amtäwi qhitajja. Jïsa, jupaw jutani –siw Arctirinacan Tatitupajja.",
                "2.": "Ucampis, qhitis jutañap urun thurtʼasispajja? Jupajj uñstcan ucapachajja, qhitis saytʼasispajja? Cunalaycutejj jupajj jiru umatatayir ninjamawa, wali kʼomachir jabonjamaraquiwa.",
                "3.": "Kollke umatatayiri, kʼomaptayir jakjamaw jupajj kontʼani. Levin yokanacaparusti jupajj kʼomaptayaniwa, koritjam kollketjam jupanacat kʼañjj apsuni, jupanacan mä asqui cancañ loktäwi Tatitur loktapjjañapataqui.",
                "4.": "Ucatsti nayra pachanacanjama, nayra maranacanjamaw Judampin Jerusalenampin loktäwipajj Tatitur cusisiyani.",
                "5.": "Taripañataquisti nayaw jumanacar jacʼachasinipjjäma. Ucatsti laykanac contra, wachokerinac contra, cʼari juräwi luririnac contra, mincʼanacaru, ijama warminacaru, jan tataninacar jucʼa payllas tʼakhesiyirinac contra, jan uñtʼat jakenacar jithektam – sas arusirinac contra, jan nayar ajjsaririnac contrasa, nayajj mä laka ircatirïyaw –siw Arctirinacan Tatitupajja.",
                "6.": "Cunalaycutejj nayajj Tatitütwa; janiw nayajj yakhar turc-cti; ucatjja, juma Jacobon yokanacapajj janiw tucqhatäpctati.",
                "7.": "Awquinacaman urunacapatpach jumanacajj kollan luräwinacajjat saranucupjjta; janiw ucanacar phokhapctati. Nayar cut-tanipjjeta, ucat nayajj jumanacar cut-tanipjjämaw –siw Arctirinacan Tatitupajja. Ucampis jumanacajj sapjjtawa: Cuna toketsa cut-tanipjjäjja?",
                "8.": "Mä jakejj Diosat lunthataspati? Ucampis jumanacajj nayat lunthatapjjestawa. Ucat jumanacajj sapjjtawa: Cunsa jumat lunthatapjjsma? Tuncat maya churañanaca, loktäwinacampina.",
                "9.": "Jumanacajja, jïsa, take aca marcpachaw nayat lunthatapjjesta; ucat mä ñankhachäwimpiw jumanacajj ñankhachatäpjjta.",
                "10.": "Tuncat maya churäwinac uta sejjer apanipjjam, utajjan juyra utjañapataqui. Jichhasti, uc lurasajj nayar yantʼapjjeta –siw Arctirinacan Tatitupajja, uñjapjjañamataqui alajjpachan puncunacap jumanacatac nayan jistʼarañajjsa, jumanacjjar jachʼa qhuyapayir churäw wartaniñajjsa, uc jilarquir catokañamcama jumanacan mä chekan uc catokañataqui jan utjañapcama.",
                "11.": "Tucqhirirojj jumanac laycuw tokenokä; jupasti janiw yapuman achunacap tucjcaniti. Janiraquiw uva alimajj janïr pokotäcasin achup yapunacaman liwirtaycaniti –siw Arctirinacan Diosapajja.",
                "12.": "Take marcanacaw jachʼaptayata –sasajja, jumaruw sutichapjjätam. Cunalaycutejj orakemajj mä qhusa orakëniwa –siw Arctirinacan Tatitupajja.",
                "13.": "Arunacamajj naya contrajj khoruwa –siw Tatitojja. Ucampis jumanacajj sapjjtawa: Cuns juma contrajj arsupjjsma?",
                "14.": "Jumanacajj sapjjtawa: Diosar loktañajj inamayawa. Cunataquis wali jiwasanacan jupan kollan luräwinacap lurapjjatasajja, Arctirinacan Tatitup nayrakatan llaquisit sarnakapjjatasajja?",
                "15.": "Jichhasti jachʼa jachʼa tucurinacarojja, cusisitäpjjewa –sapjjtanwa; jïsa, ñankh luririnacajj aytatäpjjewa; jïsa, Diosar yantʼirinacasti antutataraquiwa.",
                "16.": "Ucatsti Diosar ajjsaririnacajj jupanac puraw wal parlasipjjäna. Tatitusti ucarojj yäkänwa, istʼaraquïnwa. Jupan nayrakatapansti amtasiñataquiw mä kellkajj kellkatäna Tatitur ajjsaririnacataqui, jupan sutipat lupʼirinacataquiraqui.",
                "17.": "Jupanacajj nayancaniwa, cunüruntejj munat kalanacajjar asquichcä ucürunjja –siw Arctirinacan Tatitupajja. Cunjämatejj mä jakejj jupar loker yokaparojj qhuyapayaspajja, uqhämaraquiw nayajj jupanacarojj qhuyapayä.",
                "18.": "Ucatsti jumanacajj cut-tasinjja, yatipjjätawa, asqui jakets ñankha jaketsa, Diosar loker jaketsa jupar jan loker jaketsa."
            },
            "25": {
                "1.": "Cunürutejj hornjam nakhcan ucürojj jutaniwa; take jachʼa jachʼa tucur jakenacasti, jïsa, take ñankha lurir jakenacampejj yawit alinacjamäniwa; uca jutir urusti jupanacaruw kʼal japuchrantani –siw Arctirinacan Tatitupajja; saphips laymips janiraquiw jupanacat jiltʼaycaniti.",
                "2.": "Ucampis juma sutijjar ajjsaririnacataquejja, Asqui Cancañan Yokapaw jactani; chhekhapansti kollañaw utjani. Jumanacasti nayrakataruw sarapjjäta; cunjämatejj vaca kallojj uyun jiltquejja, uqhämaw jumanacajj jiltapjjaraquïta.",
                "3.": "Ñankha jakenacarusti tacjjatapjjätawa. Cunüruntejj ac lurcä ucürun jupanacajj cayunacaman khelljamäniwa –siw Arctirinacan Tatitupajja.",
                "4.": "Take Israelataqui leyinacampi camächinacamp Moisesar Horeban churcäyätjja, uca Moises lokerijjan leyip amtapjjam.",
                "5.": "Amuyapjjam, Tatitun janïr jachʼa ajjsarcañ urupajj purcan ucqhaw Elias arjirjja, jumanacar qhitanipjjäma.",
                "6.": "Jupasti awquinacan chuymap wawanacar cut-tayani; wawanacan chuymapsti awquinacaparuw cut-tayaraquini, nay jutasin oraker mä ñankhachäwimp jan jawkʼantañajjataqui."
            },
            "26": {
                "1.": "Ucatsti, ucanac arsusinjja Jesusajj walja jakenacaruw ucanac khanañchäna. Take cunanaca, jachʼsa jiscʼsa jupanacaruw khanañchäna.",
                "2.": "Saraquïnwa: Cuna kellkatanacatejj jan jumanacan utjquisa, ucanac jumanacar churañajjataquiw Awquejj camächit churitu, cunalaycutejj ucanac jutir mitanacar churañajj jupan suma amuyuparjamawa.",
                "3.": "Take cunanac jupajj khanañchäna, kalltäwitpacha, jupan khapak cancañapan jutañapcama, jïsa, take cunanacatejj orakjjan lurascani, karkanacan jachʼa paramimpi umatatañapcama, oraken llawthaptañapcamasa, alajjpachanacans orakens chhaktañapcama,",
                "4.": "Uca jachʼa khep khepa urucama, cunapachatejj take jakenaca, take wila masinaca, take orakenaca, take lajjranacajj Diosapan nayrakatapar saytʼapcani, luräwinacaparjam taripatäñanacapataqui, ucanacajj asquïchinisa ñankhächinisa–",
                "5.": "Ucanacatejj asquïnejja, wiñay jacañ jactañaruw sarapjjani; ucanacatejj ñankhänejja, juchañchäwi jactañaruw sarapjjani; ucanacasti maysat maysancapjjewa; mayajj maysanquiwa, mayasti yakhsancaraquiwa, Cristonquir qhuyapayañaparjama, chekapäñaparjama, kollan cancañaparjama. Orakejj janïr kalltcän ucqhaw jupajj utjäna.",
                "6.": "Cunanactejj Jesusajj chekpach uca jakenacar yatichcänjja, sapa patac ucanacatjja, janiw maysa aca kellkan kellkañjamäquiti.",
                "7.": "Ucampisa cuntejj jupajj jakenacar yatichcänjja, ucanacat jilpachajja, Nefin tʼalpha lekʼetanacapanquiwa.",
                "8.": "Aquïr cunanac nayajj kellkta. Cunanactejj jupajj jakenacar yatichcän ucanacatjja, acanacajj jucʼaquiwa. Acanac kellktwa, acanacan gentilenacat aca jakenacar wastatamp apanitäñapataqui, Jesusajj arscänsa uca arunacaparjama.",
                "9.": "Waquisiniw jupanacan acanac nayrakat catokañapajja, iyawsañapar yantʼañataqui. Ucatsti acanac catokasinjja, jupanacatejj acanacar iyawsapjjanejja, ucat jucʼamp jachʼa cunanacaw jupanacar uñachayatäni.",
                "10.": "Ucampis janitejj acanacar iyawsapcanejja, uca jucʼamp jachʼa cunanacajj jupanacat jarcʼatäpjjaniwa, jupanacar juchañchañataqui.",
                "11.": "Jïsa, take cunanacatejj Nefin Tʼalpha Lekʼetanacapjjar kellkantatajja, take ucanac nayajj niy kellkerjamäyätwa, ucampis Tatituw jarcʼaketu aqhäm sasa: Jakenacajjan iyawsañaparuw yantʼä.",
                "12.": "Uqhämasti, cunanactejj kellkañajjatac Tatitojj camächit churquit ucanacac naya Mormonajj kellkta. Jichhasti, arunacajj arsuñ tucuytwa. Cunanac kellkañajjataquitejj camächit catokctjja ucanacac kellkjjä.",
                "13.": "Uqhämasti, acjj amuyañam muniristjja: Tatitojj chekpachaw uca jakenacar quimsa urojj yatichäna. Uca khepatsti jupa pachpajj walja cutiw jupanacar uñachayasïna, walja cutiw tʼantʼa pachinokäna, yakhacharaquïna, jupanacarusti laquiraquïnwa.",
                "14.": "Qhitinacat-tejj nayran arsctjja, uca walja jakenacan wawanacaparuw jupajj yatichäna, qhuyapayaraquïna. Lajjranacaparuw jararäna; uca wawanacasti awquinacaparojj jachʼa muspharcañanac parlapjjäna; Jesusajj jakenacar uñachaycän ucanacat sipan jucʼamp jachʼänwa; lajjranacapsti jararänwa jupanacan parlañapataqui.",
                "15.": "Ucatsti, alajjpachar maqhatatap khepat payïr cutiw jupanacar jupa pachp uñachayasisina, Awquir saratap khepata, take usutanacapar cayu cʼucʼunacapar cʼumaraptayatap khepata, juyqhunacan nayranacap jistʼaratapata, okaranacan jinchup jistʼaratapata, take cunayman cʼumaraptayañampi jupanac taypin cʼumaraptayatapata, mä jaker jiwatat sartayatapata, chʼamap jupanacar uñachayatap khepata, Awquir maqhatatap khepatsa,",
                "16.": "Ucatsti, uca khepärmanthejja walja jakenacaw mayachthapisipjjäna; ucatsti, uca wawanacaruw uñjapjjäna istʼapjjaraquïna; jïsa, asu wawanacas lacanacap jistʼarapjjäna, ucat muspharcañanac arsupjjäna. Cunanactejj arsupcän ucanacajja, jarcʼatänwa, jan qhitins ucanac kellkañapataqui.",
                "17.": "Ucatsti, ucapachat ucsaruw Jesusan ajllit yatekerinacajj bautisañ yatichañ kalltapjjäna, take qhitinacatejj jupanacar jutapcän ucanacaru. Take qhitinacatejj Jesusan sutipjjar bautisatäpcän ucanacajja, Kollan Ajayun phoktʼatäpjjänwa.",
                "18.": "Jupanacat waljaniw jan arscay cunanac uñjapjjäna, istʼapjjaraquïna; ucanacasti leyirjamaw jan kellkatäquiti.",
                "19.": "Jupanac puraw yatichasipjjäna, yatiyasipjjaraquïna. Take cunaw takenincäna. Sapakat maynisti masiparuw asc lurapjjäna maynit mayniru.",
                "20.": "Ucatsti, cunjämatejj Cristojj lurapjjañapatac camächit churcän uqhäm take cunanac lurapjjäna.",
                "21.": "Jesusan sutipjjar bautisatäpcän ucanacajja, Criston iyawsir tamap satäpjjänwa."
            },
            "27": {
                "1.": "Ucatsti, istʼapcäns uñjapcäns ucanac yatichasaw Jesusan yatekerinacapajj sarnakapjjäna. Jesusan sutipjjaruw bautisapjjaraquïna. Ucat jupanacajj mayachthapisipjjäna, ucatsti chicpachaw Diosat wali chʼamamp mayisipjjäna, ayunapjjaraquïna.",
                "2.": "Ucat Jesusajj wastat jupanacarojj uñachayasïna, cunalaycutejj jupanacajj Awquit mayisisipcäna jupan sutipjjaru. Jutasinsti Jesusajj jupanac taypin saytʼäna, jupanacarusti saraquïnwa: Cuns jumanacar nayan churañajj munapjjasma?",
                "3.": "Jupanacasti juparojj sapjjänwa: Tata, cuna sutimpitejj aca iyawsir tamar sañajjäqui uc yatiyañam munapjjerista, cunalaycutejj jakenac puraw ucjjat chʼajjwäwinacajj utji.",
                "4.": "Tatitusti jupanacarojj siwa: Chekpach chekpachaw jumanacar sapjjsma: Cunats jakenacajj ucjjat thuthupjje, chʼajjwapjjaraqui?",
                "5.": "Criston sutip apjjaruñaman waquisitapjjat yatiyir kellkatanac janit arsuyapqui? Cristo sutejj nayan sutijjawa. Uca sutimpiw jumanacajj jawsatäpjjäta, khep khepa urunjja.",
                "6.": "Uqhämaraqui, take qhitinacatejj nayan sutijj jupjjar catjjarupqui, tucusïwcam thurtʼasipcaraqui ucanacajja, khep khepa urunjja, khespiyatäpjjaniwa.",
                "7.": "Ucatsti take cunanactejj lurapcät ucanac nayan sutijjarojj lurapjjäta. Ucat iyawsir tamarojj nayan sutijjamp sutiñchapjjäta. Nayan sutijj-jjaruw Awquit mayisipjjaraquïta iyawsir tamar nayïpan qhuyapayañapataqui.",
                "8.": "Janitejj nayan sutijjat satäcaspajja, cunjämarac nayan tamajjäspasti? Mä iyawsir tamatejj Moisesan sutipat satäspajja, ucajj Moisesan tamapäspawa. Ucatsti mä jaken sutipat satäspajja, ucajj mä jaken iyawsir tamapäspawa. Ucampis uca tamatejj nayan sutijjat satänejja, ucajj nayan iyawsir tamajjäniwa, jupanacatejj asqui yatiyäwijj-jjar ut-tʼayatäpcan ucqhajja.",
                "9.": "Chekpachaw jumanacar sapjjsma: Jumanacajj asqui yatiyäwijj-jjar ut-tʼayatäpjjtawa. Uqhämasti, take cunanactejj sutiñchapcäta ucanacjj nayan sutijj-jjaruw sutiñchapjjäta. Ucatsti, jumanacatejj iyawsir tamatac Awquit mayisipjjätajja, nayan sutijj-jjar mayisipjjaraquïtajja, Awquejj istʼapjjätamwa.",
                "10.": "Iyawsir tamatejj asqui yatiyäwijj-jjar ut-tʼayatäcaraquinejja, Awquejj jupan quipca luräwinacap ucsa toket uñachayani.",
                "11.": "Ucampis janitejj uca iyawsir tamajj asqui yatiyäwijj-jjar ut-tʼayatäcani, antisas jakenacan luräwinacapjjarojja, chekpachaw sapjjsma, mä kawkha pachataquiquiw luräwinacapat cusisipjjani, ucatsti mä uruw tucusïwejj purini. Ucat jupanacajj yawsutäpjjani, ninar jakontatäpjjaraquiniwa, cawqhat-tejj jan cut-tañ thaquejj utjqui ucqharu.",
                "12.": "Cunalaycutejj luräwinacapajj jupanacaruw arcapjje; luräwinacap laycusti jupanacajj yawsutäpjjewa; uqhämasti, cunanactejj yatiyapcsma ucanac amtasipjjam.",
                "13.": "Jumanacaruw nayan asqui yatiyäwijj churapjjsma. Churapcsma uca asqui yatiyäwejj aqhämawa: Nayajj orakerojj jut-twa, Awquin munañap lurañataqui, jupan nayar qhitanitap laycu.",
                "14.": "Awquisti nayarojj qhitanituwa, mä cruzjjar aptatäñajjataqui, ucat cruzjjar aptatätajj khepatjja, take jakenacar nayar jacʼachayañajjataquiwa, cunjämatejj nayajj jakenacan aptatäcäyätjja, Awquin take jakenacar uqhäm aptañapataquiraqui, jupanacan nayan nayrakatajjar saytʼañapataqui, ucatsti luräwinacaparjam taripatäñapataqui, ucanacajj asquïchinisa ñankhächinisa.",
                "15.": "Uca laycuw nayajj aptatäyätjja. Uqhämasti, Awquin chʼamaparjamajja, take jakenac nayar jacʼachayä, jupanacan luräwinacaparjam taripatäñapataqui.",
                "16.": "Ucatsti take qhitinacatejj juchat cutiquipstapcani, nayan sutijj-jjarusti bautisasipcaraquin ucanacajja, phoktʼayatäpjjäniwa. Jupanacatejj tucusïwcam thurtʼasipjjanejja, cunüruntejj orakerojj taripañatac saytʼcä ucürun Awquin nayrakatapan nayajj sä: Janiw jupanacajj juchanïpquiti –sasa.",
                "17.": "Qhitinacatejj tucusïwcam jan thurtʼasipcan ucanacaw yawsutäpjjani, ninar jakontatäpjjaraquini, cawqhat-tejj janipin cut-tapcaspa, Awquin chekapäñaparjam taripäw laycu.",
                "18.": "Jupasti uca arjja jaken wawanacaparuw churi. Uca laycuraquiw churqui uca arunacjj phokhe. Janiraquiw cʼarisquiti, antisas take arunacaparuw phokhe.",
                "19.": "Janiw cuna kʼañus khapak marcapar mantcaniti. Uqhämasti, janiw qhitis samarañapar mantcaniti, jan ucajja, qhitinacatejj iyawsirïtapatjja, take juchanacapat cutiquipstatapatjja, tucusïwcam thurtʼasitapatsa, isinacapjj nayan wilajjan tʼajjsupqui ucanacaquiw samarañapar mantapjjani.",
                "20.": "Jichhasti, acaw camächitajja: Juchanacat cutiquipstapjjam, take juma orak thiyanacanquirinacajja; nayar jutapjjam, sutijj-jjar bautizasipjjam Kollan Ajay catokasin kollanaptayatäñamataqui, jan kʼañunïsa nayrakatajjar saytʼapjjañamataqui khep khepa uruna.",
                "21.": "Chekpach chekpachaw jumanacar sapjjsma: Acajj asqui yatiyäwijjawa; cuntejj jumanacajj iyawsir tamajjan lurapjjañamäqui ucanac yatipjjaractawa; cunalaycutejja, cuna lurañanactejj nayar lurir uñjapquistajja, uca quipca luräwinac jumanacajj lurapjjaraquïta; cuntejj nay lurir uñjapquistajja, uc lurapjjäta.",
                "22.": "Jumanacatejj ucanac lurapjjstajja, qhuyapayatäpjjtawa; khep khepa urunjja alayar aptatäpjjätawa.",
                "23.": "Cunanactejj istʼapctas uñjapctasa ucanac kellkapjjam, ucampis jarcʼat cunanacjj jan kellkapjjamti.",
                "24.": "Camisatejj aca jakenacan nayrïr luräwinacapajj kellkatäquejja, uqhämarac aca jakenacan jutir luräwinacapatjj kellkapjjaraquim.",
                "25.": "Cunalaycutejja, cawquïr kellkatanacatejj kellkatäpjjäna uqhämaraqui kellkatäpjjaraquini, ucanacarjam aca jakenacajj taripatäpjjaniwa, cunalaycutejj ucanac toket jupanacan luräwinacapajj jakenacar yatiyatäni.",
                "26.": "Take cunanacaw Awquin kellkatajja. Uqhämasti, kellkatäcani uca kellkatanacarjamaw orakejj taripatäni.",
                "27.": "Ac yatipjjam: Cuna asqui taripañtejj jumanacar churapcäma ucarjamaw aca jakenacan taripiripäpjjäta. Uqhämasti, cunjäm jakenacäpjjañamas jumanacajja? Chekpachaw jumanacar sapjjsma; nayjamäpjjañamawa.",
                "28.": "Jichhasti Awquiruw sarä. Chekpachaw jumanacar sapjjaracsmajja, take cunataquitejj nayan sutijj-jjar Awquit mayisipcäta ucanacajja, jumanacarojj churatäniwa.",
                "29.": "Uqhämasti, mayisipjjam, ucat catokapjjätawa. Lektʼapjjam, ucat jistʼaratäpjjätawa, cunalaycutejj take mayisirejj catokewa, lektʼiritaquisti jistʼarasiwa.",
                "30.": "Jichhasti, jumanacampit aca mitampit cusisiñajjajj wali jachʼawa, jïsa, phokhatpachawa. Jïsa, Awquis cusisiraquiwa, uqhämaraqui take kollan alajjpach qhitanacapajj cusisipjjaraqui, jumanacampit aca mitampita, jan maynins chhakatätap laycu.",
                "31.": "Amuyapjjañam munirista. Jichhürunacan jacapqui uca mitat parlta. Janiw maynis jupanacat chhaktascaniti. Ucat cusisiñajjajj jupanacat phokhatpach utji.",
                "32.": "Ucampis aca mitat pusïr saraker mitaw llaquisiyitu, cunalaycutejj jupan catuntatäsin jupanacajj anaquitäpjjani, cunjämatejj chhakatäñan yokapajj jupan irpsutäcän uqhäma, cunalaycutejja, jupanacajj nayaruw aljantapjjetani kollketaqui koritaqui, uqhämaraqui cunarutejj thuthajj chhakayqui, lunthatanacasti mantasin lunthatapcaspa ucataquiraqui. Ucürunsti jupanacaruw tumpä, quipca luräwinacap quipca pʼekenacapjjar cut-tayañataqui.",
                "33.": "Ucatsti uca arsüwinac arsutapatjja, Jesusajj yatekerinacaparuw säna: Cʼullcʼu puncunjam mantapjjam, cunalaycutejj cʼullcʼuw puncojja; cʼullcʼuraquiw jacañar irpir thaquejja; jucʼaniquiraquiw ucar jicjjatirinacajja. Ucampisa, jiwañar irpir thaquejj anchowa, puncusti jachʼaraquiwa; waljaniraquiw ucanjam saririnacajja, arumajj purcan ucqhacama; uca arumansti janiw qhitis irnakcaspati."
            },
            "28": {
                "1.": "Ucatsti, uca arunac arsusin Jesusajj maynit mayniruw yatekerinacaparojj parläna, aqhäm sasa: Nayajj Awquin ucar sarcä uca khepatjja, cuns munasma?",
                "2.": "Ucjjarusti takenjamaw aqhäm sapjjäna, quimsaniquiw jan uqhäm sapcänti: Kawkhacamatejj jakejj jacañapäqui uca jacañ tucuyasina, lurañajjatac jawsquista uca kollan luräwinac lurañajjan tucusiñap munapjjerista, nanacan juman ucar lak khapak marcaman jutapjjañajjataqui.",
                "3.": "Jupasti jupanacarojj sänwa: Uc nayat munapjjatam laycuw qhuyapayatäpjjäta. Uqhämasti, pakallk tunc payan maranïtam khepat nayan ucaruw jutjjapjjetäta, marcajjana; nayampisti samarañ jicjjatapjjäta.",
                "4.": "Jupanacar parlañ tucuyat khepatsti, quimsanir uñcatasin jupajj säna: Nayan Awquir saratajj khepatjja, cuns lurañajj jumanacatac munapjjta?",
                "5.": "Jupanacasti chuymanacapan llaquisipjjänwa, cunalaycutejj cuntejj catokañ munapcän uc arsuñjj ajjsarapjjänwa.",
                "6.": "Jupasti jupanacarojj sänwa: Nayajj lupʼïwinacamjj yat-twa. Nayajj judionacan janïr aytatäcäyäta, jupanacampïcäyät ucapachajj nayampïcän uca Juan munatajjajj cuntejj nayat muncänjja, uc jumanacajj munapjjaractajja.",
                "7.": "Uqhämasti, jucʼamp qhuyapayatäpjjätaw jumanacajja. Janipiniw jiwañ malltʼapcätati, jan ucasti, jacapjjätawa, jaken wawanacapatac Awquin take lurañanacap uñjapjjañamataqui, take cunanacan Awquin munañaparjam phokhasiñapcama, nayan khapak cancañajjan alajjpachan chʼamanacapamp jutañajjcama.",
                "8.": "Janiw cunapachas jiwañan usunacapamp tʼakhesipcätati; antisas nayajj khapak cancañajjan jutcä ucqhajja, nayra mä chʼipjjtan turcatäpjjätawa, jiwir cancañata jan jiwquir cancañaru. Ucatsti Awquijjan khapak marcapan jachʼaptayatäpjjätawa.",
                "9.": "Uqhämaraqui, janchin jacasajja, janiw usupcätati; janiraquiw llaquisiñajj utjapcätamti, jan ucasti, oraken juchanacap laycuquiw utjani. Cuntejj nayat munapcta uca laycuw take uc lurä, cunalaycutejja, jakenac nayar irpaniñ munapjjtajja, orakejj utjcan uc-chañcamajja.",
                "10.": "Uca laycuw phokhat cusisiñajj jumanacan utjani. Ucatsti, Awquijjan khapak marcapan kontʼapjjäta; jïsa, cusisiñamajj phokhatpachäniwa, cunjämatejj Awquejj nayarojj phokhatpach cusisiñ churquit uqhäma. Jumanacasti nayjamäpjjätawa; nayasti Awcjamätwa; Awquimp nayampejja mayaquïpjjtwa.",
                "11.": "Kollan Ajayusti, Awquimpit nayampit ircati. Naya laycusti Awquejj Kollan Ajay jaken wawanacapar churi.",
                "12.": "Ucatsti uca arunac arsusinjja, Jesusajj sapakat mayniruw lucʼanapamp llamctʼäna. Cawquïrinacatejj kheparañapäcän uca quimsaniruquiw jan llamctʼcänti. Ucatsti, sarjjänwa.",
                "13.": "Ucatjja, alajjpachanacaw jistʼartäna; jupanacasti alajjpachar aptatäpjjaraquïnwa; uqhämaraqui jan arscay cunanac uñjapjjäna, istʼapjjaraquïna.",
                "14.": "Ucjjat jan arsuñapataquiw camächit catokapjjäna, janiraquiw chʼamajj jupanacar churatäcänti, uñjapcäns istʼapcäns ucanac arsuñapataqui.",
                "15.": "Janchincapc-chïnsa janchit ankancapc-chïns ucjjatjja, janiw jupanacajj yatipcänti. Jupanacajj yakha cancañar tucupcaspas uqhäm amuyapjjäna. Diosan cunanacap uñjapjjañapataquejj aca jiwir janchita, jan jiwquir cancañar tucuyatäpcaspas uqhäm amuyapjjäna.",
                "16.": "Ucampis wastat aca orakjjan yatichapjjäna. Ucampis alajjpachan jupanacar churat camächit laycojja, cuntejj istʼapcäna, uñjapjjaraquïn ucanacjjat janiw yatichapcänti.",
                "17.": "Jichhasti, uca yakha cancañar tucutapat ucsarojja, jupanacajj jiwir cancañancapc-chis jan jiwquir cancañancapc-chisa, janiw ucjjat nayajj yatcti.",
                "18.": "Ucampisa, churat kellkatarjamajja, ac yat-ta: Orakjjaruw sarapjjäna, ucatsti, take jakenacaruw yatichapjjaraquïna, take qhitinacatejj yatichäwipar iyawsapcän take ucanacar bautisasaw iyawsir tamar mantayapjjäna. Kawkhanitejj bautisatäpcän take ucanacasti, Kollan Ajay catokapjjaraquïna.",
                "19.": "Jan iyawsir tamanquirinacasti jupanacarojj carcelaruw jakontapjjäna. Carcelanacasti janiw jupanacarojj catjjäsirjamäpcänti, cunalaycutejj ucanacajj payaruw jaljtäna.",
                "20.": "Ucatsti, oraker allintatapjjänwa. Ucampis jupanacajj Diosan arupampiw orakerojj jawkʼantapjjäna, ucat orak pʼiya mankhanacat jupan chʼamapan antutayatäpjjänwa. Uqhämasti, jupanacar catjjäsiñataquejj janiw jakenacajj pʼiya putunac allsurjamäpcänti.",
                "21.": "Quimsa cutiw akquir nina hornor jakontatäpjjäna. Ucampis janiw ninajj jupanacar camächcänsa.",
                "22.": "Pä cutiw ajjsarcañ lakʼonacan putupar jakontatäpjjäna. Ucansti, cunjämatejj mä jiscʼalalajj ovej kallump anatqui uqhämaw jupanacajj ajjsarcañ lakʼonacampejj anatapjjäna; janiraquiw usuchjatäpcänti.",
                "23.": "Uqhämaw Nefin jakenacap taypin sarnakapjjäna, take uca orakenquir jakenacarusti, Criston asqui yatiyäwip yatichapjjaraquïna. Jakenacasti Tatituruw cutiquipstapjjäna, Criston iyawsir tamapampiw mayachthapipjjaraquïna. Uqhämaw uca mitajj jachʼaptayatäna, Jesusan aruparjama.",
                "24.": "Jichhasti naya Mormonajja, ucanacjjat arsuñ tucuytwa, mä kawkha pachataqui.",
                "25.": "Jan jiwañ malltʼañapäcan ucanacan sutinacap niy kellkerjamäscäyätwa, ucampis Tatituw jarcʼaketu; ucat nayajj jan ucanac kellkcti; cunalaycutejj ucanacajj oraket imantatäpjjewa.",
                "26.": "Ucampis nayajj jupanacarojj uñjtwa. Jupanacasti chʼamampiw tumpapjjetu.",
                "27.": "Jïsa, jupanacajj gentilenac taypincapjjaniwa; gentilenacasti janiw jupanacarojj uñtʼapcaniti.",
                "28.": "Judionac taypincapjjaraquiniwa; judionacasti janiw jupanacarojj uñtʼapcaniti.",
                "29.": "Ucatsti, cunapachatejj Tatitojj suma amuyuparjam amuycan ucapachajja, jupanacajj take Israelan chʼeketatat tamanacaparuw chʼamamp yanapapjjani, uqhämaraqui take marcanacaru, wila masinacaru, lajjranacaru, jakenacaru. Ucanac taypitsti jupanacajj walja jakenacaruw Jesusar irpapjjani, jupanacanquir Diosan amuyayir chʼamap laycu, jupanacan munañap phokhañataqui.",
                "30.": "Jupanacajj Diosan alajjpach qhitanacapjamawa. Jupanacatejj Jesusan sutipjjar Diosat mayisipcaspa ucqhajja, cawquïr jakerutejj jupanac pachpajj uñachayasiñ munapqui ucarojj uñachayasispawa.",
                "31.": "Uqhämasti, cuna jachʼa jutir uruntejj take jakenacajj Criston taripäw konuñap nayrakatar chekpach saytʼapcani ucürojj janïr purcan ucapachajja, jupanacajj jachʼa muspharcañ luräwinac lurapjjani.",
                "32.": "Jïsa, janïr uca taripañ urojj purcan ucapachajja, gentilenac taypinsa, jupanacajj jachʼa muspharcañ luräwinac lurapjjani.",
                "33.": "Criston take muspharcañ luräwinacap yatiyir take kellkatanacajj jumanacan utjcaspa ucqhajja, Criston aruparjamaw ucanacan chekpach puriñapan waquisitapjjat yatipjjasma.",
                "34.": "Qhitinacatejj Jesusan arunacaparu, uqhämaraqui, jupan ajllita, jupanac taypir qhitanit jakenacar jan yäkapqui, ay ucanacata! Cunalaycutejj take qhitinacatejj Jesusan aruparu, uqhämaraqui qhitanacapan arunacapar jan catokapqui ucanacajja, janiw Jesusar catokapcaraquiti. Uqhämasti, khep khepa urunjja, janiw jupajj jupanacarojj catokcaraquiniti.",
                "35.": "Janitejj jupanacajj yuripcasapänjja, jupanacataquejj jucʼamp sumäsapänwa. Khespiyasiñan utjañapataqui, jakenacan cayunacapan tacjjatata, chuym usuyat Diosan cheka taripañapar jarcʼapcasmas uqhäm amuyasipjjtati?",
                "36.": "Jichhasti, Tatitojj ajllcän ucanacjjat parlasa, jïsa, alajjpachar aptatäcänsa uca quimsanjjat parlcta ucapachajja, jupanacan jiwir cancañat jan jiwquir cancañar kʼomachatätapats jan kʼomachatätapats janiw yatcäyät-ti.",
                "37.": "Ucampis nayajj kellkcta uca khepat Tatiturojj jisctʼta. Jupasti nayarojj khanañchituwa, janchinacapar turcayañan waquisitapjjata; jan uqhamäcasapän ucajja, jupanacan jiwañ malltʼañapajj waquisisapänwa.",
                "38.": "Uqhämasti, jan jiwañ malltʼapjjañapataquiw janchinacapajj turcayatäpjjäna, jan usump llaquisiñamp tʼakhesiñapataqui, jan ucasti, oraken juchanacap laycuqui.",
                "39.": "Ucampis uca turcäwejja, janiw khep khepa urun lurascan uqhäm turcäwïcänti; jan ucasti, jupanacanjja, mä turcäwiw utjäna, Supayan jupanacar yantʼañatac jan chʼamanïñapataqui, ucat jupanacajj janchi token kollanaptayatäpjjäna, jupanacan kollanäpjjañapataqui, oraken utjir chʼamanac jan catjjäsipjjañapataqui.",
                "40.": "Criston taripäw urupcamasti, uqhäman kheparapjjañapawa; ucürun jucʼamp jachʼa turcäw jicjjatapjjani. Ucatsti jan mayamp mistuñataquiw Awquin khapak marcapan catokatäpjjani, alajjpachan wiñayatac Diosamp utjasiñataqui."
            },
            "29": {
                "1.": "Jichhasti sapjjsmawa: Cunapachatejj Tatitojj yatiñ cancañapan aca arunacan gentilenacar waquisit pachar puriñap munani, cunjämtejj jupajj arscän uqhämarjamajja, ucapachaw amuyapjjäta, cuntejj Awquejj Israelan wawanacapamp arusjcän ucan phokhasiñap kalltatapa. Uca arusjäwisti, tuti orakepar wasitat cut-tjjañawa.",
                "2.": "Ucatsti yatipjjätawa, Tatitun arunacap parlir kollan arjirinacan parlatapajj takpach phokhascan uca. Ucatsti, janiw jumanacan sañamajj utjcaniti: Tatitojj janiw jancʼas jutquiti, Israelan wawanacaparojja –sasa.",
                "3.": "Janiraquiw jumanacajj chuymanacaman amuyapjjañamäquiti, cuna arunacatejj parlasqui ucan inamay parlasitapa. Tatitojj cuna arusjäwtejj Israelan utapanquir jakenacapampejj lurqui ucat amtasini.",
                "4.": "Cunapachatejj jumanacajj aca arunacan jumanac taypin uñstatap uñjapjjätajja, janiw Tatitun luratanacap jucʼampitac jiscʼachañjj muncjjapjjätati, cunalaycutejj chekapar uñjañ espadapajj cupëjjapanquiwa. Uca uruntejj luräwinacap jiscʼachapjjätajja, jupajj jancʼaquiw uca espadan jumanacjjar puriñap munani.",
                "5.": "Ay cawquïr jaketejj Tatitun luratanacap jiscʼachqui uca jaketa! Jïsa, ay, cawquïritejj Cristompir luratanacapampir jan iyawsqui uca jaketa!",
                "6.": "Ay, qhititejj Tatitun amuyayäwinacapar jan iyawsqui ucata! Qhititejj sisqui: Tatitojj janiw amuyayäwi tokejj lurcjjeti, churäwinac tokesa, lajjranac parläwi tokesa, cʼumaraptayäw tokesa, Kollan Ajayun chʼamapamp lurañ toke utjatapar jan iyawsqui uca jaketa!",
                "7.": "Ay, qhititejj uca urun jupa quicpan asquipatac siscani: Jesucristojj janiw cuna muspharcañ luräws lurcaspati – sir jaketa! Uqhäm parlir jakejja, chhaktañan wawaparuw tucuni, Criston aruparjamasti, janiw qhuyapayäwejj utjquiti.",
                "8.": "Uqhämasti, janiw judionacarojj jucʼamp tʼakhesiyapjjañamäquiti, jiscʼachapjjañamäquisa. Janiraquiw jupanacats sawcasipjjañamäquiti, Israelan utapat jiltʼirïqui ucanacat cawquïritsa; cunalaycutejj Tatitojj jupanacamp arusjcän ucatjja, amtasisquiwa, ucatsti cunjämtejj arsqui uc jupanac laycojj lurani.",
                "9.": "Uqhämasti, janiw amuyapjjañamäquiti, Tatitun cupi amparap catusin chʼeka amparar cutiquipstayañjja, cuna arusjäwtejj Israelan utapamp lurqui uc phokhasiñapcam taripäwip jan lurañapataquejja."
            },
            "30": {
                "1.": "Istʼapjjam gentilenaca, Jesucristo, jacquir Diosan Yokapan arunacap ischʼuquipjjam. Uca arunac jupajj nayan jumanacjjat parlañajjatac camächit churitu. Jupaw nayarojj aqhäm kellkam situ:",
                "2.": "Take juma gentilenaca, ñankha thaquinacat cutjtapjjam; ucatsti cutiquipstapjjam; jan wali luräwinacamata, cʼarinacamata, sallkjjatanacamata, kʼañusitanacamata, jamasat ñankha kʼañunac luratanacamata, wacʼan diosanacar lokatanacamata, jake jiwayatanacamata, sallkjjañ sacerdotëñanacamata, uñisisiñanacamata, nuwasiñanacamata, take ñankha luratanacamata, ajjtcañ luratanacamampita. Ucatsti, nayar jutapjjam, sutijjan bautisasipjjam juchanacam pampachatäñapataqui, ucatsti, Kollan Ajayump phoktʼasipjjam, Israelan utapanquir marcajj taypin jaqhutäpjjañamataqui!"
            }
        }
    },
    "4-ne": {
        "meta": {
            "slug": "4-ne",
            "name": "Pusïri Nefi",
            "chapterWord": "ri Jalja"
        },
        "chapters": {
            "1": {
                "intro": "Acajja Nefin jakenacapan sarnakäwinacapa, Nefin kellkataparjama.",
                "1.": "Ucatsti quimsa tunc pusin mara uqhamaraqui quimsa tunc pheskani mara sarakjjäna. Jesusan yatekerinacapasti mä Criston iyawsiri tamap uttʼayapjjäna take muytat orakenacana. Take qhitinacatejj jupanacaru jutapcänjja, juchanacapat chekpach cutiquipstapcänsa take ucanacajja Jesucriston sutpjjaru bautizasipjjäna, Kollan Ajayu catokapjjaraquïnwa.",
                "2.": "Ucatsti quimsa tunca sojjtani maranjja, uc-chʼpach orakjjana takpach orakenquirinacaw Tatitur cutiquipstapjjäna, Nefi jakenacamp Laman jakenacamp-pacha. Janiraquiw pitusïwinacas chʼajjwäwinacas jupanacpurajj utjcänti. Sapakat maynejj masinacapar asc lurapjjaraquïna.",
                "3.": "Take cunanacajj takenincänwa. Uca laycojja janiw kamiris jan kollkenis utjcänti, mitʼanis jan mitʼanis utjcaraquïnti. Antisas takenejj antutatäpjjäna, alajjpach churäwit catokapjjaraquïna.",
                "4.": "Ucatsti quimsa tunca pakallkon maraw sarakaraquïna; sumanacañasti oraken utjascaquïnwa.",
                "5.": "Jesusan yatekerinacapasti jachʼa muspharcañ luräwinaca lurapjjaraquïna, usutanacaru cʼumaraptayañcama, jiwatanacaru sartayañcama, cayu cʼucʼunacaru sarnakayañcama, juyqhunacaru uñjayañcama, okaranacaru istʼayañcama. Take cunayman muspharcañ luräwinacwa jaken wawanacap-pur lurapjjaraquïna. Janiraquiw cuna yakha chʼamampi muspharcañanac lurapcänti, jan ucajja Jesusan sutipjjaruquiw musqharcañ luräwinac lurapjjäna.",
                "6.": "Uqhamaw quimsa tuñnc quimsakallkoni marajj sarakäna, quimsa tunca llatuncani mararaqui, pusi tunc mayani, pusi tunc payani, jisa, pusi tunca llatuncani maran sarakatapcama, uqhamaraqui pheska tunc mayani pheska tunca payaniraqui; jisa, pheska tunca llatuncan mara sarakatäqui ucapachcamajja uqhamaraquïnwa.",
                "7.": "Tatituw jupanacar sinti jachʼaptayäna uca orakenjja. Jisa, jachʼaptayatap laycu, cawqhantejj nayra marcanacajj nakhantcänjja uca chekanacjjar wastat marcanac uttʼayapjjäna.",
                "8.": "Jisa, jachʼa Zarahemla marcarusa wastat ut-tʼayapjjäna.",
                "9.": "Ucampis walja marcanacaw umana chhakayatänjja. Cawqhantejj uca marcanacajj nayrapach utjcänjja, uca chekanacjjaru umajj chhakayañcamaw maqhataraquïna. Uca laycojja uca marcanacajj janiw wasitat uttʼayañjamäcänti.",
                "10.": "Nefin jakenacapasti wali chʼamaniruw tucüna. Sinti lakaraquiw miratatapjjaraquïna. Sinti khosi, jiwaqui uyñaktʼani jakenacaru tucupjjaraquïna.",
                "11.": "Jupanacasti jakechasipjjäna, jakechasiñataqui churatäpjjaraquïna. Tatitojj arscänjja uca allojja arsüwinacaparjamaw jupanacajj qhuyapayatäpjjaraquïna.",
                "12.": "Janiraquiw Moisesan leyipan luräwinacaparjam sarnakapcaraquïnti, kollan luräwinacaparjamas lurapcaraquïnti. Ucatsipansa Tatitupat Diosapat catokapcäna uca camachitanacarjamaw sarnakapjjäna. Uc lurasajja jupanacajj ayunasipcaquïna, mayisisipcaquiraquïna, wali tantachasipjjaraquïnwa Diosat mayisiñataqui, Tatitun arupjj istʼañataquiraqui.",
                "13.": "Ucatsti take orakenjja, take jakenacanjja janiw chʼajjwañajj utjcänti. Ucatsipana Jesusan arquirinacap-puranjja jachʼa muspharcañ luräwinaca lurapjjäna.",
                "14.": "Ucatsti pakallk tunc mayani mara sarakäna uqhamaraqui pakallk tunca payani. Jisa, uqham maranacajj sarakäna pakallk tunca llatuncani maran sarakañapcama. Jisa, patac maras sarakjjaraquïna. Take Jesusan ajllita yatekerinacapasti Diosan cusisiñpachaparu niy sarjjapjaraquïnwa, jan ucajja, qhititejj aca orakena khepaktirïcänsa uca quimsaniquiw acapachan khepaktapjjaraquïna. Yakha yatekerinacasti jupanac lanti uttʼayatäpjjaraquïnwa. Waljaniraquiwa jupa mitanacajja niy jiwarjjapjjaraquïna.",
                "15.": "Ucatsti, Diosan munasiñapajj jakenacan chuymanacapan utjatapata, janiw chʼajjwäwinacajj uca oraken utjcänti.",
                "16.": "Janiraquiw kʼenasiñajj utjcänti. Janiraqui chʼajjwäwinacasa, ojjtäwinacasa kʼañusiña wachokäwinacasa cʼarisïwinacasa jak jiwayäwinacas utjcänti, janiraquiw cunaymana jan tupump munapayañas utjcaraquïnti. Chekpachawa, takpach Diosan amparapan lurata jakenacatjja janiw jucʼamp cusisit marcajj utjcasapänti uca marcatsipanjja.",
                "17.": "Janiw lunthatanacasa jak jiwayirinacasa utjcaraquïnti, janiraquiw Laman jakenacasa yakha cunayman jakenacas utjcaraquïnti. Ucatsipana jupanacajj mayaquïpjjänwa, Criston wawanacapäpjjäna, Diosan khapak marcapa catokerïpjjaraquïnwa.",
                "18.": "Cunja Diosan jachʼaptayatäpjjänsa jupanacajja! Cunalaycutejj Tatitojj jupanacar qhuyapayäna take luräwinacapanwa. Jisa, patac tuncani marajj sarakcäna ucapachcamasa jupanacajj Diosan qhuyapayatäpjjäna, jachʼaptayatäpjjaraquïna. Cristo jutcäns ucapachatjja nayrïri mitajj jiwarjjapjjaraquïnwa. Janiraquiw chʼajjwäwinacajj utjcänti ucchʼpach orakenjja.",
                "19.": "Ucatsti, qhititejj Nefin tʼalpha lekʼetanacapjjaru uca khepa sarnakäwinac kellkcänjja uca Nefejj jiwjjänwa. Amos yokapasti jupa lanti sarnakäwinac kellkaraquïnjja. Jupasti Nefin tʼalpha lekʼetanacapjjaruw kellkaraquïna.",
                "20.": "Quimsakallk tuñnca pusini maraw jupajj sarnakäwinac kellkäna. Sumancañasti oraken utjascaquïnwa, ucampis mä kawkha jakenacajj aynisisina iyawsiri tamat mistupjjäna, Laman jakenaca sutimpi jupanacajj apjjatasipjjaraquïna. Ucatwa wastat Laman jakenacajj orakenjj uñstäna.",
                "21.": "Ucatsti Amosajj jiwjjaraquïna. (Patac llatunc tunca pusini mara sarakjjaraquïna Criston jutäwipatjja.) Ucatsti jupa lanti Amos yokapawa sarnakäwinac kellkäna. Juparaquiw Nefin tʼalpha lekʼetanacapjjar kellkaraquïna, ucasti Nefin kellkatapanjj kellkataraquïnwa; Nefin kellkatapasti aca kellkatawa.",
                "22.": "Ucatsti pä patac maraw sarakjjäna. Cristojj jutcäns ucapachat payïri mitajj kʼala jiwarjjapjjäna, jan ucajja mä kawkhaniquiw jacjjapjjaraquïna.",
                "23.": "Jichhasti naya Mormonajj yatiñamjj muniristwa, jakenacajj Criston jachʼaptayatap laycu miratatapjjäna ucchʼpach orakjjar chʼekentañapcama, sinti kamiriptañapcama.",
                "24.": "Ucatsti uca pä patac mayani maranjja yakhepajj jupanacata jachʼa jachʼa tucupjjäna, jila alani isinac uscusisa, take cunayman qhusa munat perla kalanac apasa, aca orakenjja cunanacatejj qhusäquejja ucanac uchasisaraqui.",
                "25.": "Ucapachatjja cunanacapamp yänacapampejja janiw takeninc-cänti.",
                "26.": "Cunayman jakenacaruw jaljtapjjäna; cunayman iyawsiri tamanac jupanac quipcanacataqui uttʼayasiñ kalltapjjaraquïna kamiriptapjjañanacapataqui. Criston cheka tamaparojj janiw chekäquiti sañ kalltapjjaraquïna.",
                "27.": "Ucatsti pä patac tuñncan mara sarakatatjja iyawsiri tamanacajj oraken waltʼatänwa. Jisa, walja iyawsiri tamanacajj Cristor uñtʼapjjtwa sasaw arsupjjäna, ucampis jupanacajj asqui yateyäwipat jilpacharu ajjalnucupjjäna. Ucatjja take cunayman ñankha cancañwa catupjjaraquïna. Qhitinacarutejj ñankhätap laycu cunatejj kollanäqui uc churañajj jarcʼatäcänjja ucanacarojja uc churapjjaraquïna.",
                "28.": "Uca iyawsiri tamasti wali jachʼaru tucusïna ñankha cancañ laycu, Satanasan chʼamap laycuraqui; jupasti jupanacan chuymanacapar catünjja.",
                "29.": "Uqhamaraqui, yakha tamajj utjaraquïna. Uca tamasti Cristoru ajjalnucupjjäna. Jupanacasti Criston cheka iyawsiri tamapar arcanakapjjäna, Criston iyawsiri tamapanquirinacan llampʼu chuymanïtapata, Cristor iyawsañanïtapata. Walja muspharcañ luräwinac jupanac taypin lurapjjatapataraqui jupanacar uñisipjjaraquïnwa.",
                "30.": "Uca laycojja cawquïri Jesusan yatekerinacapatejj jupanacampi chica kheparapcäna ucanacarojja munañaparjamaw chʼamapamp sarayapjjäna, carcelar jakontapjjaraquïna. Ucampisa jupanacanquiri Diosan arupan chʼamapajj carcelanacar payaru jaljtayänwa. Jupanacasti muspharcañ luräwinac lurasajja jupanac taypiru sarapjjaraquïna.",
                "31.": "Ucampis, take uca muspharcañanac uñjasinsa, jakenacajj chuymanacapjj chʼollkeptayäna, jupanacar jiwayañ chʼamtʼapjjaraquïna, cunjamatejj Jesusan aruparjama, Jerusalenanquir judionacajj jupar jiwayañ munapcänjja uqhamaraqui.",
                "32.": "Jupanacaru jakontapjjänwa nina naqhiri hornoru. Jupanacasti mistsupjjaraquïna, janiraquiw naqhatäpcaraquïnti.",
                "33.": "Ajjsarcañ lakʼonacan phutuparojj jupanacar jakontapjjaraquïna. Jupanacasti uca ajjsarcañ lakʼonacampejj anatapjjäna, cunjamatejj mä jiscʼalalajj ovej kallump anatquejj uqhama. Ucat jupanacajj lakʼonac taypit mistupjjäna, janiraquiw chhojjriñchatäpcaraquïnti.",
                "34.": "Ucampisa, jakenacajj chuymanacapjj chʼollkheptayasipcänwa cunalaycutejja walja sacerdotenacamp cʼari arjirinacampejj jupanacaru irpapjjänwa walja iyawsiri tamanac ut-tʼayañataqui, take cunayman ñankha luräwinacjj lurañanacapataqui. Jupanacasti Jesusan jakenacapjjaru jawkʼapjjänwa, ucampis Jesusan jakenacapajj janiw jupanacar jawkʼapcaraquïnti. Uqhamaw jupanacajj marat mararu jan iyawsas ñankha cancañampi tʼuqhartapjjäna, pä patac quimsa tuncani maran sarakañapcama.",
                "35.": "Ucatsti uca maranjja, jisa, pä patac quimsa tunca mayani maranjja, jachʼa jaljtäwiw utjäna jakenac taypina.",
                "36.": "Ucatsti uca maranjja Nefi jakenac sat jakenacajj uñstapjjänwa. Ucanacasti Cristoru cheka iyawsirinacäpjjänwa. Jupanac taypinsti mayni jakenacajj utjaraquïnwa; jupanacasti Jacob jakenaca, Jose jakenaca, Zoram jakenaca Laman jakenacan satäpjjäna.",
                "37.": "Ucatwa, Cristor cheka iyawsirinacampi cheka yupaychirinacampejja Nefi jakenaca Jacob jakenaca Jose jakenaca Zoram jakenaca satäpjjänwa. Jupanacampïpjjaraquïna Jesusan quimsa khepariri yatekeripajja.",
                "38.": "Ucatsti, asqui yatiyäwjj jan catokerinacajj Laman jakenaca Lemuel jakenaca Ismael jakenac satäpjjänwa. Jupanacasti janiw cʼachhat cʼachhat jan iyawsasa tʼuqhartapcänti, antisasinsa, amuyuparjamawa Criston evangeliopar amanuta chʼurqhisipjjäna. Wawanacaparusti yatichapjjaraquïna jan iyawsañapataqui, cunjamatejj awquinacapajj kalltäwitpach tʼuqhartas lurapcänjja uqhama.",
                "39.": "Uqhamänwa awquinacapan ñankhätapampi ajjtcañ luräwinacapamp laycojja; cunjamäns kalltäwinjja uqhamäscaquïnwa. Jupanacasti yatichrantatäpjjänwa Diosan wawanacapar uñisiñanacapataqui, cunjamatejj kalltäwitpach Laman jakenacajj yatichatäpjjaraquïna Nefin wawanacapar uñisiñanacapataqui jay uqhamawa.",
                "40.": "Ucatsti pä pataca pusi tunc pusini marajj sarakjjäna; uqhamaraquÍnwa jakenacan sarnakäwinacapajja. Jucʼamp ñankha jakenacasti chʼamaniptapjjäna, sinti waljaniru tucupjjaraquïnwa Diosan jakenacapatsipana.",
                "41.": "Jupanacajj iyawsiri tamanac jupanac pachpataqui ut-tʼayasipcaquïnwa, uca iyawsiri tamanacaru take cunayman jachʼa alani yänacamp cʼachachasipcaquiraquïna. Uqhamasti pä patac pheska tuncani mara sarakäna. Uqhamaraqui pä patac sojjta tuncani marajja sarakaraquïnwa.",
                "42.": "Ucatsti ñankha jakenacajj Gadiantonan jamas juräwinacapjj arustʼäwinacaps wastat ut-tʼayañ kalltapjjänwa.",
                "43.": "Uqhamaraquejja Nefin jakenacapa sat jakenacan sinti kamirïtap laycu jupanacajj chuymanacapan jachʼa jachʼa tucuñ kalltapjjänwa. Laman jake jilanacapjama alek jachʼaruw aptatäñ kalltapjjaraquïna.",
                "44.": "Ucapachatjja yatekerinacajj oraken juchanacapata llaquisiñ kalltapjjänwa.",
                "45.": "Ucatsti quimsa patac mara sarakcäna ucapachajja Nefin jakenacapampi Laman jakenacamppacha quipca sinti ñankhar tucupjjäna, maynejj maynjamäsinwa.",
                "46.": "Ucatsti Gadianton lunthatanacajj uc-chʼpach orakjjaruw chʼekentapjjäna. Janiraquiw asqui jakenacas utjcänti jan ucajja Jesusan yatekerinacapaquiw utjäna. Jakenacajj walja korimp kollkempjj imapjjäna. Take cunaymananacjj aljapjjäna alasipjjaraquïna.",
                "47.": "Ucatsti quimsa patac pheskan mara sarakatatjja Amosajj jiwjjänwa. (Jakenacasti ñankhancasipcaquïnwa.) Ucatsti Amosan Ammaron sat jilapaw sarnakäwinacjj kellkäna Amos lanti.",
                "48.": "Ucatsti quimsa patac pä tuncani mara sarakatatjja, Kollan Ajayojj Ammaronar yatiyäna, kollan kellkäwinac imantañapataquiwa. Ucat Ammaronajj uca kollan kellkäwinac imantäna. Jisa, cawquïr kellkäwinactejj nayrapachatjja Criston jutatapat quimsa patac pä tuncani maran sarakañapcamajja awquit yokaru churatäcänsa, take uca kollan kellkäwinacjja imantänwa.",
                "49.": "Tatitutaquiw jupajj ucanac imantänwa, wastat Jacobon utapat jiltʼirinacar uñstañapataqui, Tatitun arjäwinacaparjama, arsüwinacaparjamaraqui. Uqhamawa Ammaronan kellkatapan tucusïwipajja."
            }
        }
    },
    "morm": {
        "meta": {
            "slug": "morm",
            "name": "Mormonan Kellkatapa",
            "chapterWord": "ri Jalja"
        },
        "chapters": {
            "1": {
                "1.": "Jichhasti, cunanactejj uñjcäyäta, istʼcäyäta ucanacat naya Mormonajj mä kellkäw kellkta. Uca kellkäwiruraquiw Mormonan Kellkatapa sas sutiñcharacta.",
                "2.": "Ammaronajj uca kellkäwinac Tatitutac imantcäna ucürunacan jupajj nayar jutitäna. (Ucapachajja nayajj tunca maranïpachäyätwa, mä jucʼa yatiñ kalltaraquïyäta, marcajjan yatïwiparjama.) Ucatsti Ammaronajj nayar sitänwa: Juman wali amuyun waynätam amuyta. Uqhämaraqui wali amuyumpi take cun uñjatams amuyaracta –sasaw situ.",
                "3.": "Ucatsti sascaquituwa: Pä tunc pusin maranïcät ucapachajja, cunanactejj aca jakenac taypin camächquiri uñjcätas ucanacjjat amtañam munta. Ucapachanarac Antum sat marcar saräta, ucatsti Shim sata kolluruw sararaquïta. Ucqharuw nayajj Tatitutac take aca marcjjat yatiyir kollan kellkantatanac imant-ta.",
                "4.": "Ucatsti, Nefin tʼalpha lekʼetanacap jumamp chicajj apäta. Ucatsti, cawqhantejj imantatäqui ucjjaruw jaytaraquïta. Nefin tʼalpha lekʼetanacapjjaruw kellkaraquïta take cunanactejj aca jakenac taypin camächquir uñjcäta ucanacjjata.",
                "5.": "Naya Mormonasti Nefin jathapätwa; (awquijjan sutipasti Mormonaraquïnwa); ucat cunanactejj Ammaronajj nayan lurañajjataqui sisquitänjja, take ucanac amtäyäta.",
                "6.": "Ucatsti nayajj tunca mayan maranïcäyäts ucapachaw awquijjajj nayar irpitäna, aynach toke orakeru, Zarahemla sat orakcama.",
                "7.": "Uc-chʼpach orakjjansti jachʼa utanacajj qʼiqʼi phokhantatänwa; cunjämatejj jachʼa kota lamaran chʼallanacapajj waljäquejja, uqhämaraquiw jakenacajj niyapun waljaraquïna.",
                "8.": "Ucatsti uca maranjja mä nuwasïwiw kalltäna Nefi jakenacanjja; Nefi jakenacasti; Nefi jakenaca, Jacob jakenaca, Jose jakenaca, Zoram jakenacänwa. Uca nuwasïwinsti Nefi jakenacajja, nuwasipjjänwa, Laman jakenacampi, Lemuel jakenacampi, Ismael jakenacampi.",
                "9.": "Laman jakenacampi, Lemuel jakenacampi, Ismael jakenacampejja, Laman jakenac satapjjänwa. Nuwasir marcanacasti Nefi jakenacamp Laman jakenacampïnwa.",
                "10.": "Ucatsti nuwasïwejj jupanac taypin kalltäna Zarahemlan thiyanacapana, Sidon sat umanac jacʼana.",
                "11.": "Ucatsti Nefi jakenacajj walja chachanac jawsthapipjjäna, quimsa tunc warankat jila. Ucatsti, uca quipca maran jupanacajj walja cutinacajj nuwasipjjäna. Uca nuwasïwinacansti Nefi jakenacajj Laman jakenacaruw atipjapjjäna, waljaniruraquiw jupanacat jiwarayapjjäna.",
                "12.": "Ucat Laman jakenacajj jan jucʼamp nuwasiñataquiw arustʼasipjjäna. Sumancañasti orakjjaruw puriraquïna, pusi marjamaw utjaraquïna; ucapachan wila wartañajj janiw utjcaraquïnti.",
                "13.": "Ucampis ñankha cancañajj take uc-chʼpach orakjjan utjascaquïnwa; ucat Tatitojj munat yatekerinacaparojj ucsat apsüna. Jaken ñankhätap laycuw muspharcañ luräwinacampi cʼumaraptayañanacampejj tucusiraquïna.",
                "14.": "Janiw jucʼamp Tatitun churäwinacapajj utjcjjänti; Kollan Ajayusti janiw qhitjjarus purcaraquïnti jupanacan ñankhäpjjatap laycu, jan iyawsirïpjjatap laycuraqui.",
                "15.": "Nayasti tunca pheskan maranir purisina, mä jucʼa amuytʼa pʼekenïraquïyät ucqhaw Tatitojj nayar sartʼitu. Nayasti Jesusan asquïtap yantʼäyäta yatiraquïyäta.",
                "16.": "Ucatsti aca jakenacar yatichañ chʼamtʼaraquïyäta. Ucampis lacajjajj jistʼthapiyatänwa; jupanacar jan yatichañajjataquiw camächit catokaraquïyäta, cunalaycutejj jupanacajj munañaparjamaw Diosapar kallasipjjäna. Jupanacan ñankhätap laycuraquiw munat yatekerinacajj uca oraket irpsutäjjaraquïna.",
                "17.": "Ucampis nayajj jupanac taypin utjascaquïyätwa. Jupanacan chʼollkhe chuymanïtanacap laycu, jan yatichañajjatac camächit churatäc-chïyät ucasa. Chʼollkhe chuymanïtanacap laycuraquiw orakejj jupanacatac ñankhachatänjja.",
                "18.": "Uca Laman jakenac taypinquir Gadianton lunthatanacasti orakjjaruw chʼekentapjjäna. Ucatsti ucanquirinacajj jachʼa alan yänacap oraker imantañ kalltapjjäna. Yänacasti llustʼa llustʼaw tucupjjäna, cunalaycutejj Tatitojj orakerojj ñankhachänwa, yänacap jupanacan jan catuñapataqui jan wastat jicjjatañapataquiraqui.",
                "19.": "Ucatsti, laykantäwinacampi chʼirintäwinacampi salamancjäwinacampiw utjäna. Ñankhäqui ucan chʼamapajj take uc-chʼpach orakjjar willintatänwa, take Abinadin arunacapans Samuel sat Laman jaken arunacapans phokhasiñapcama."
            },
            "2": {
                "1.": "Ucatsti uca quipca maranjja, Nefi jakenacamp Laman jakenacampejj jupanac puraw nuwasiñ kalltapjjäna. Nayajj janis ancha waynäc-chïyätjja, jachʼa tansa waynäyätwa. Ucat Nefi jakenacajj nayar jupanacan irpiripat ut-tʼayitäna, jan ucajja, nuwasiri tamanacapar sarayiritaqui.",
                "2.": "Ucatsti, tunca sojjtan maranïcäyät ucapachaw Nefi jakenacan mä nuwasiri tamapan nayrakatap saräyäta Laman jakenacamp nuwasiri. Ucapachcamasti, quimsa patac pä tunc sojjtan maraw sarakjjäna.",
                "3.": "Ucatsti quimsa patac pä tunc pakallkon maranjja, Laman jakenacajj sinti jachʼa chʼamampiw nanacjjar jutapjjäna, nayan nuwasiri tamanacajjar ajjsarthapiyañcama. Uqhämasti, nuwasiri tamanacajjajj janiw nuwasiñ munapcänti; jupanacasti alay tokenquir orakenacaruw jaltapjjaraquïna.",
                "4.": "Ucatsti Angola marcaruw puripjjäyäta, ucat marcar irpnakañataquiw chʼam catjjatapjjäyäta. Ucatsti waquichasipjjäyätwa Laman jakenacamp nuwasiñataqui, nanac quipca khespiyasiñajjataqui. Ucatsti take chʼamajjampiw uca marcar chʼamañchapjjäyäta, ucampis uqhäm chʼamañchapcäyät ucasa, Laman jakenacajj nanacjjaruw jutapjjäna, marcatsti alisnucupjjaraquitänwa.",
                "5.": "Uqhämaraquiw Davidan orakepat alisnucupjjaraquitäna.",
                "6.": "Nanacasti sarasipcaquïyätwa, ucat Josue oraker puripjjaraquïyäta. Uca orakesti inti jalant tok thiyanacancänwa, lamar kot lacana.",
                "7.": "Ucatsti, mäquiw jakenacajjar ucsan tant-thapipjjäyäta, jupanacar mä tamar mayachthapiñataqui.",
                "8.": "Ucampisa ucsa orakejj lunthatanacamp Laman jakenacampin phokhantatänwa. Nayan marcajjasti wali jachʼa tʼunjäwir jalantirjamänwa, ucampis jupanacajj janiw ñankha luräwinacapat cutiquipstapcänti. Uca laycuw Nefi jakenacampin Laman jakenacampin wilapajj wartasïna. Wilamp jake jiwatampisti, uc-chʼpach orakjjar willitatatäjjänwa. Uc-chʼpach orakesti jachʼa pitusïwimp phokhantataraquïnwa.",
                "9.": "Ucatsti Laman jakenacan mä pʼekechiripaw utjäna. Ucasti Aaron sutinïnwa. Jupasti, pusi tunc pusin warank jaken nuwasiri tamampiw nanac contrajj jutäna. Nayasti, pusi tunc payan waranka jaken nuwasiri tamampiw saycat-ta. Ucatsti nuwasiri tamajjampiw jupar atipjta. Jupasti nayan nayrakatajjat jaltänwa. Take ucanacaw lurasïna; quimsa patac quimsa tuncan mara sarakataraquïnwa.",
                "10.": "Ucatsti, Nefi jakenacajj ñankhätapat cutiquipstañ kalltapjjäna, jachañ kalltapjjaraquïna, cunjämatejj Samuel arjirijj yatiycän uqhäma, cunalaycutejj janiw qhitis jupanquir yänacap imcasapänti oraken lunthatanacan jake jiwayirinacan utjatap laycu, salamancanacan laykantäwinacan utjatap laycuraquejja.",
                "11.": "Ucanac laycusti, llaquisiñamp jaqhusiñampiw uc-chʼpach oraken utjäna. Llaquisiñamp jaqhusiñampejj Nefi jakenac taypin jucʼamp utjaraquïna Laman jakenacat sipana.",
                "12.": "Ucatsti naya Mormonajja, jupanacan Tatitun nayrakatapan jaqhusiñap llaquisiñap jachañap uñjasinjja, chuymajjajj cusisiñ kalltäna, cunalaycutejj nayajj Tatitun qhuyapayasïwip pʼek jan mäc pasayasirïtap yatïyäta. Ucat amuyaraquïyätjja, Tatitojj jupanacar qhuyapaycaspa uqhäma, jupanacan wastat asqui marcar cut-tañapataqui.",
                "13.": "Ucampis uca cusisiñajjajj inamayaquïnwa, cunalaycutejj jakenacan llaquisïwipajj janiw Tatitun asquïtap laycu cutiquipstañar irpcänti. Jan ucasti, jupanacan llaquisiñapajj ñankhachat jaken llaquisiñapänwa, cunalaycutejja, jupanacajj jucha taypin jacapcän uc-chañcamajja, Tatitojj janiw juchapan cusisiñap muncänti.",
                "14.": "Janiraquiw jupanacajj pʼaquintat altʼat chuymanacamp Jesusar jutapcänti, antisaw jupanacajj Diosar ñankha arump arusis jiwañ munapjjäna. Espadamp jupanacan jacañap arjjatascasasa.",
                "15.": "Ucatsti llaquisiñajjajj nayjjarojj wastat cutiquipstitäna. Nayajj amuyaraquïyätwa, acapach janchitac ajayutac qhuyapayasïw urun jupanacatac tucusitapa, cunalaycutejj nayajj uñjäyätwa, warank warankaw jupanacat Diosapar wal chʼurqhisisinjja, jiwarat sucʼtatäpjjäna, wanjam orak patjjar kot-thapitäpjjaraquïnwa. Quimsa patac pusi tunc pusin maraw sarakjjaraquïna.",
                "16.": "Ucatsti quimsa patac pusi tunca pheskan maranjja, Nefi jakenacajj Laman jakenacan nayrakatapat jaltañ kalltapjjäna. Laman jakenacasti jupanacarojj arctapjjänwa, Jason oraker puriñapcama. Nefi jakenacasti janiraquiw saytʼasipcänti uca oraker puriñapcamajja.",
                "17.": "Ammaronajj Tatitutac kellkatanacan jan tʼunjatäñapatac imantcän ucawjatjja, Jason marcajj jacʼaquïnwa. Nayasti Ammaronan aruparjam ucsar sarasinjja, Nefin tʼalpha lekʼetanacap apsuraquïyäta. Ucatsti mä kellkat luraraquïyäta Ammaronan aruparjama.",
                "18.": "Nefin tʼalpha lekʼetanacapjjarojja, take ñankha cancañanacata, ajjtcañ luräwinacatsa, mä phokhatpach sarnakäwi kellkäyäta. Ucampis aquïr tʼalpha lekʼetanacjjarojja, janiw ñankha cancañapat ajjtcañ luräwinacapats phokhatpach sarnakäw kellkcti, cunalaycutejj jaken sarnakäwipjja uñjañajjatac amuy catokcäyät ucürut jichhürcamaw ñankha cancañanacamp ajjtcañ luräwinacamp nayranacajjamp sapür uñjapinta.",
                "19.": "Ay nayata, jupanacan ñankha cancañanacap laycu! Cunalaycutejja, jiscʼatpach jichhürcamaw llaquinacajj nayan chuymajjan phokha, ñankha cancañanacapata. Ucampis nayajj yat-twa, khep khepa urunjja, nayajj alayar apcatatäyäwa.",
                "20.": "Ucatsti uca maran Nefi jakenacar jiwayañatac thakapjjetäna, alisnakapjjaraquitäna. Ucatsti nanacarojj alay tokeruw aliscatapjjetäna Sem sat oraker puriñanacajjcama.",
                "21.": "Ucatsti Sem marcaruw chʼamaniptayapjjäyäta, kawkhacamatejj chʼamajj utjcäna, ucqharuw jakenacajjarojj mayachthapipjjaraquïyäta. Ucsti jupanacar tʼunjañat khespiyañataquiw lurapjjäyäta.",
                "22.": "Ucat quimsa patac pusi tunc sojjtan maransti Laman jakenacajj wastat nanac contra nuwasirejj jutañ kalltapjjäna.",
                "23.": "Ucatsti nayaw marcajjar parläyäta, wali chʼamampiw jupanacar ewjjaraquïyäta, jan ajjsaras Laman jakenacan nayrakatapan saytʼasipjjañapataqui, nuwasipjjañapataquiraqui, warminacapataqui wawanacapataqui utanacapataqui familianacapataqui.",
                "24.": "Arunacajjasti jupanacarojj mä jucʼa pʼarjjtayänwa, ucat jupanacajj Laman jakenacan nayrakatapat janiw jaltapcänti; antisaw jan ajjsarañ chuymamp thurtʼasipjjäna.",
                "25.": "Ucatsti quimsa tunc warank jaken nuwasiri tamajjampiw nanacajj saytʼasipjjäyäta, pheska tunc warank jaken nuwasiri tamapampi. Ucatsti sinti chʼamampiw nayrakatapan thurtʼasipjjäyäta, nayrakatajjat jupanacan jaltañapcama.",
                "26.": "Ucatsti jupanac jaltapcän ucqhajja, nanacajj nuwasiri tamanacajjampiw jupanacar arctapjjäyäta, jupanacar wastat jicjjatañcama. Ucat wastat jupanacar atipjapjjaraquïyäta. Ucampis Tatitun chʼamapajj janiw nanacampïcänti. Jïsa, jithektataw uñjasipjjäyäta. Ucat Tatitun Ajayupajj jan nanacampïtapata, jilanacajjar uñtataw jan chʼaman tucupjjäyäta.",
                "27.": "Aca marcajjan jan walincatapaw chuymajjar llaquisiyäna. Uca jan walincañasti utjänwa, ñankhätap laycu ajjtcañ luräwinacap laycuraqui. Ucampisa, nanacajj Laman jakenac contra Gadianton lunthatanac contra nuwasirejj sarasipcaquïyätwa, takpach tuti orakenacajj wastat catuñanacajjcama.",
                "28.": "Quimsa patac pusi tunc llätuncan maraw sarakjjäna. Quimsa patac pheska tuncan maransti, Laman jakenacampi Gadianton lunthatanacampejj mä amtäwiruw mantapjjäyäta. Uca amtäwi tokew tuti orakenacajjajj jalanokasïna.",
                "29.": "Aynach tokenquir orakemp jiquiscän uca cʼullcʼu simpacamaw Laman jakenacajj alay tokenquir orak churapjjetäna. Nanacasti take aynach tokenquir orak Laman jakenacar churapjjaraquïyäta."
            },
            "3": {
                "1.": "Ucatsti tunca maraw Laman jakenacajj jan wastat nuwasir jutapcänti. Ucampis nayajj Nefi jake marcajjan orakenacapamp armanacapamp nuwasiñ urutac waquichasiñanacapataquiw sarayäyäta.",
                "2.": "Ucatsti Tatitojj nayar sitänwa: Aca marcar yatiyam, aqhäm sasa: Juchanacat cutiquipstapjjam, Tatitur jutapjjam, ucat bautisasipjjam, wastat Tatitun iyawsiri tamap ut-tʼayapjjaraquim; ucatsti jumanacajj imatäpjjätawa.",
                "3.": "Nayaw aca jakenacarojj yatiyta, ucampis yatiyatajjajj inamayaquïnwa. Tatitun jupanacar khespiyatapa, juchanacapat cutiquipstañatac waquiyataps janiw amuyapcänti. Ucat jupanacajj chuymanacap chʼollkheptayapjjäna Dios Tatitupar jan yäkañataqui.",
                "4.": "Ucasti uca tunquïr mara sarakepana, Criston jutatapat quimsa patac sojjta tuncan mara sarakatapata, Laman jakenacan pʼekechiripajj mä kellkäw nayar apayanitäna. Uca kellkäwisti Laman jakenacan wastat nanacamp nuwasir jutañapatac waquichasitap yatiyitäna.",
                "5.": "Ucatsti jakenacajjan Chʼusa Jaytanucut sat oraker mä thiyanquir marcar tantachasiñapataquiw nayajj ewjjäyäta. Uca marcasti aynach toke orakemp jiquisir cʼullcʼu simpat jacʼancänwa.",
                "6.": "Ucqharuw nuwasiri tamanacajj uchapjjäyäta, Laman jakenacan nuwasiri tamanacapar jarcʼañataqui, jupanacan mä kawkchʼa orakenacajj jan catuntasiñanacapataqui. Ucatjja, take chʼamajjampiw chʼamañchasipjjäyäta jupanacar jarcʼañanacajjataqui.",
                "7.": "Ucatsti quimsa patac sojjta tunc mayan maranjja, Laman jakenacajj Chʼusa Jaytanucut sat marcaruw sarakapjjäna, nanacamp nuwasiñataqui. Ucatsti uca maran nanacajj jupanacar atipapjjta, ucat jupanacajj quipca orakenacapar wastat cut-tjjapjjäna.",
                "8.": "Quimsa patac sojjta tunc payan maransti, jupanacajj wastat nuwasir mistunipjjäna, ucansti nanacajj wastat jupanacar atipapjjaraquicta; waljaniruraquiw jupanacat jiwarayapjjaracta. Amayanacapasti jachʼa lamarar jakontatäpjjaraquïnwa.",
                "9.": "Ucatsti, Nefi jake marcajjan uca jachʼa atipäwip laycu, quipca chʼamanïtapat amuyasisaw jachʼa jachʼa tucuñ kalltapjjäna. Alajjpachan nayrakatapan jurament lurañ kalltapjjaraquïna timanacapan jiwarayat jilanacapan wilapat apsusiñ amtapjjaraquïna.",
                "10.": "Jupanacasti alajjpach laycuw jurament lurapjjaraquïna, uqhämarac Diosan jilïr konuñap laycuw juräwi lurapjjaraquïna, timanacapar nuwasir maqhatañanacapataqui, orakjjat jupanacar tucqhañanacapataqui.",
                "11.": "Ucatsti naya Mormonajj ucapachat ucsarojj janiw cunjämats uca marcan sarayiripäñs irpiripäñs muncäyät-ti, jupanacan ñankhätap laycu, ajjtcañ luräwinacap laycuraqui.",
                "12.": "Nayajj jupanacan irpapäyätwa, jupanacajj ñankhäpc-chïnsa nayajj walja cutiw jupanacan nuwasiñapan irptäyäta. Jupanacarusti take chuymaw munaraquïyäta, nayan utjcän uca Diosan munañaparjama. Diosajjar takpach chʼamajjamp chuymajjamp loktasaw alwat jaypʼucam jupanacatac mayiraquïyäta, ucampis janiw iyawsañamp maycäyät-ti, jupanacan chʼollkhe chuymanïtanacap laycu.",
                "13.": "Quimsa cutiraquiw timanacapan amparanacapat jupanacar khespiyäyäta, jupanacasti janiraquiw juchanacapat cutiquipstapcaraquïnti.",
                "14.": "Cuntejj Khespiyir Tatitu Jesucristojj juräwi jan lurapjjañap muncän ucanac lurasa, timanacap contra nuwasir sarañataqui, jilanacapan wilapat apsusiñatac juräwi lurapcän ucqhaw, Tatitun arupajj nayar jutasin situ:",
                "15.": "Nayanquiw uqhämat uqhäm apsusiñajja; nayaw ucanac cut-tayaraquï. Nayajj aca jakenacar cutsuycäyät uca khepatsa, janiw juchat cutiquipstapquiti. Uqhämasti, jupanacajj aca orakjjat tucqhatäpjjaniwa.",
                "16.": "Uca khepatsti nayajj janiw timanacajj contrajj nuwasir maqhatañ muncäyät-ti. Cuntejj Tatitojj nayan lurañajjatac sisquitän uc luraraquïyäta. Mä ircatir jakëcasin jan cun lurasaw ucqhancäyäta, uñjcäyäts istʼcäyäts ucanacjjat acapach oraker jan yatiyasa, Ajayun jutir cunanacat khanañchir yatiyäwiparjama.",
                "17.": "Uqhämasti, juma gentilenacaruw kellkapjjsma. Uqhämarac jumanac Israelan utaparuw kellkapjjaracsma, cunapachatejj luräwejj kalltcani ucürun jumanacan tuti orakemar cut-tañatac waquichasiñanacamataqui.",
                "18.": "Jïsa, take orak thiyanacan utjir jakenacaruw kellkta. Jïsa, Jesusan Jerusalen oraken ajllit tunca payan yatekeripan luräwinacamarjam taripatäpcäta uca juma Israelan tunca payan tamaparuw kellkanipjjsma.",
                "19.": "Kellkapjjaracsmawa aca marcat jiltʼirinacaru. Jesusajj aca oraken ajllcän uca tunca payan yatekerin taripatäpjjätawa. Jerusalen orakenjja Jesusan ajllitäcänsa uca tunca payaniraquiw aca orakenquir tunca payanirojj tariparaquini.",
                "20.": "Ajayuw take ucanac yatiyaraquitu. Uqhämasti, takpach jumanacaruw kellkapjjsma. Acataquiw kellkapjjsma, sapakat maynin Criston taripañ konuñap nayrakatar saytʼañam waquisitap yatiñanacamataqui. Jïsa, sapakat mayni Adanan familiapanquir jakew uqhäm saytʼani. Luräwinacamajj asquïc-chisa ñankhäc-chisa, luräwinacamarjam taripatäñamataquiw saytʼapjjañama.",
                "21.": "Jumanacar kellkapjjaracsmawa, Jesucriston yatichäwinacapar iyawsañanacamataqui, uca yatichäwinacasti jumanac taypincaraquiniwa. Tatitun judio arsüwi jakenacapajj uñjapcäns istʼapcaraquïns uca ircatirin jan sapaqui jupanac taypin utjañapataquiw kellkapjjaracsma, jan ucasti yakha ircatirin jupanacan utjañapataquiraqui; jupanacajj jiwayapcänsa uca Jesusan cheka Cristötapa cheka Diosätap ucajj ircatani.",
                "22.": "Nayasti take juma thiya orak jakenacar juchat cutiquipstañamatac amuyayañ munapjjsma, Criston taripañ konuñap nayrakatar saytʼañatac waquichasiñanacamataqui."
            },
            "4": {
                "1.": "Ucatsti quimsa patac sojjta tunca quimsan maranjja, Nefi jakenacajj nuwasir tamanacapampiw Chʼusa Jaytanucut oraket Laman jakenacamp nuwasir maqhatapjjäna.",
                "2.": "Ucatsti Nefi jakenacan nuwasir tamanacapajj Chʼusa Jaytanucut orakerojj wastatamp alisrantatäpjjänwa. Jupanac uqhäm karjatäquiriruw Laman jakenacan nuwasir yakha tamapajj jupanacjjar purïna, ucat mä wali ajjsarcay nuwasïwiw utjaraquïna. Laman jakenacasti Chʼusa Jaytanucut marcaruw catuntapjjäna, ucatsti, walja Nefi jakenacaruw jiwarayapjjäna, waljaniruraquiw catuntapjjaraquïna.",
                "3.": "Jiltʼir Nefi jakenacasti ucsat jaltapjjänwa, Teancum marcanquir jakenacampiw mayachasipjjaraquïna. Teancum marcasti kota lamar laca thiyancänwa. Ucasti Chʼusa Jaytanucut marcat jacʼanquiriraquïnwa.",
                "4.": "Nefi jakenacan nuwasir tamanacapan Laman jakenacan ucsar maqhatatap laycuw, Laman jakenacajj jupanacar atipjañ kalltäna. Janitejj uqhäm lurapcasapänjja, Laman jakenacajj janiw jupanacjjarojj chʼamanïpcasapänti.",
                "5.": "Ucampis Diosan taripäwinacapajj ñankha jakenacjjaruw purinïna. Uqhämaraqui, ñankha jakenacajja, ñankha jakenacan mutuyatäpjjewa, cunalaycutejj ñankha jakenacajj jaken wawanacapan chuymanacaparuw tircuyapjje wil wartañapataqui.",
                "6.": "Ucatsti Laman jakenacajj waquichasiñ kalltapjjäna Teancum marcar nuwasir sarañataqui.",
                "7.": "Ucatsti quimsa patac sojjta tunca pusin maranjja, Laman jakenacajj Teancum marcar nuwasiriw sarapjjäna, Teancum marcar catuntañataquiraqui.",
                "8.": "Ucampis Nefi jakenacajj jupanacar atipjapjjänwa, alisnucuñcama. Ucatsti Nefi jakenacajj Laman jakenacar alisnucutap amuyasinjja wastat jupanacan quipca chʼamanïtap amuyasisin jachʼachasiñ kalltapjjäna. Jupanacasti take chʼamapampiw mistupjjäna, wastatarac Chʼusa Jaytanucut marc catuntapjjaraquïna.",
                "9.": "Take ucanacaw lurasïna. Warank warank jakenacaw jiwarayatäpjjaraquïna, paypach marcanjja, Nefi jakenacansa Laman jakenacansa.",
                "10.": "Ucatsti quimsa patac sojjta tunca sojjtan mara sarakatatsti, Laman jakenacajj wastat Nefi jakenacamp nuwasiriw jutapjjäna. Ucampis Nefi jakenacajj janiw ñankha luräwinacapat cutiquipstapcänti, antisas jan tucuyasaw jupanacajj ñankhachasipcaquïna.",
                "11.": "Cuntejj Nefi jakenacampin Laman jakenacampin taypipan sinti ajjtcañ wila wartäwinacampit jake jiwaratanacampitjja, janipiniw jake lajjrajj yatiycaspati, janipiniraquiw mä jakejj phokhat kellkäws kellkcaraquispati. Sapakat maynin chuymapasti chʼollkheptatänwa, jupanacajj wila wartañanjja, cusisipcaspas uqhamänwa.",
                "12.": "Tatitun aruparjamasti janipiniw nayrapachanjja, uqhäm sinti ñankha luräwinacajj Lehin wawanacap taypin utjcänti. Janiraquiw take Israelan utapansa uqhäm ñankha luräwinacajj utjcaraquïnti, aca jakenac taypin utjquis uqhämajja.",
                "13.": "Ucatsti Laman jakenacajj Chʼusa Jaytanucut marc catuntapjjäna, cunalaycutejj jakenacajj wali jilänwa, Nefi jakenacat sipana.",
                "14.": "Jupanacasti Teancum marcaruraquiw sarapjjäna, uca marcanquirinacarusti ucsat alis-supjjaraquïnwa, walja warminacaru, wawanacaruw catuntapjjaraquïna, jupanacar jiwayasaw wacʼan diosanacapar loktapjjaraquïna.",
                "15.": "Ucatsti quimsa patac sojjta tunc pakallkon maranjja, Nefi jakenacajj wal kʼapisipjjäna, warminacapar wawanacapar Laman jakenacan jiwayasin loktatapata. Ucat jupanacajj ancha kʼapisiñampiw Laman jakenac contrajj nuwasir sarapjjäna, ucatsti wastat jupanacarojj atipapjjäna orakenacapat alisnucuñcama.",
                "16.": "Laman jakenacasti janiw wastatamp Nefi jakenacamp nuwasirejj jutapcänti, quimsa patac pakallk tunc pheskan maracamajja.",
                "17.": "Uca maransti jupanacajj Nefi jakenacjjarojja, takpach chʼamanacapampiw sarakapjjäna. Jupanacan sinti waljanïtap laycusti, janiw jaqhutäpcänti.",
                "18.": "Ucürut jichhürcamasti Nefi jakenacajja, janiw Laman jakenacjjar jucʼamp chʼamaniptapcänti. Antisasinsa cunjämatejj intejj sull chhaktayqui uqhäm Laman jakenacajj jupanacar chhaktayäna.",
                "19.": "Ucatsti Laman jakenacajj Chʼusa Jaytanucut marc contra nuwasiriw sarakapjjäna. Chʼusa Jaytanucut orakensti, sinti jachʼa nuwasïwiw utjäna. Uca nuwasïwinsti Nefi jakenacaruw atipjapjjaraquïna.",
                "20.": "Nefi jakenacasti, wastat jupanacan nayrakatapat jaltapjjäna, Boaz marcar puriñcama. Ucqhansti wali kamasan chuymampiw Laman jakenac contra nuwasiñataquejj saytʼasipjjäna. Ucat payïr cut jutapcän ucqhaw Laman jakenacajj jupanacar jan atipapcänti.",
                "21.": "Ucatsti, payïr cuti jupanacjjar jutapcän ucapachaw Nefi jakenacarojj alisnucupjjäna, jiwarayapjjaraquïna. Jiwarayäwisti sinti jachʼaraquïnwa. Warminacaparu, wawanacaparu wasitat jiwayasaw jupanacarojj wacʼanacar loktapjjäna.",
                "22.": "Ucatsti Nefi jakenacajj wastat jupanacan nayrakatapat jaltapjjäna. Take ucsa jachʼa marcanquirinacsa jiscʼa marcanquirinacsa jaltäwipanjja irpthapiwayapjjaraquïnwa.",
                "23.": "Ucatsti naya Mormonajja, Laman jakenacan take orakjjar chʼamaniptirjamätap uñjasinjja, Shim kolluruw saräyäta. Ucatsti cunatejj Ammaronajj Tatitutac imantcän take uca kellkäwinac apsüyäta."
            },
            "5": {
                "1.": "Ucatsti nayajj Nefi jakenac taypiruw sarta; cuna juräwitejj lurcäyät jan jucʼamp jupanacar yanapañajjataqui uca juräwit cutiquipstäyäta. Jupanacasti wastat nuwasiri tamanacapar sarayäw churapjjetäna, cunalaycutejj nayajj jupanacar llaquinacapat khespiyquiristjja uqhäm amuyapjjäna.",
                "2.": "Ucampis janiw nayajj atipañatac suycäyät-ti, cunalaycutejj jutañapacänsa uca Tatitun taripäwinacapjjat yatïyätwa, cunalaycutejj jupanacajj janiw ñankha luräwinacapat cutiquipstapcänti, antisas jupanacar uchcän uca Diosat jan mayisisaw jupanacajj quipca jacañapatac nuwasipjjäna.",
                "3.": "Ucatsti, nanac Jordan marcar jaltquiriruw Laman jakenacajj nanacamp nuwasir jutapjjäna. Ucampis jupanacarojj kheparuw jit-tʼayapjjäyäta. Jupanacasti janiw ucapachajj marc catuntapcänti.",
                "4.": "Ucatsti wastat nanacamp nuwasir jutapjjäna, nanacasti janiw uca marc antutapcäyät-ti. Nefi jakenacajj yakha marcanac catuscaquiraquïnwa; uca wali chʼaman marcanacasti Laman jakenacarojj jarcʼapjjänwa, jupanacan nayrakatajjanquir oraker jan mantañanacapataqui, orakijjan utjirinacar jan jiwarayañanacapataquiraqui.",
                "5.": "Ucampisa, cuna orakenacat-tejj jaltapcäyäta, janirac ucanquir jakenac apthapipcäyät uca orakenacaruw Laman jakenacajj tʼunjapjjäna. Jachʼa marcanacapa jiscʼa marcanacapsa ninampiw phichhantapjjaraquïna. Uqhämaw quimsa patac pakallk tunc llätuncan marajj sarakäna.",
                "6.": "Ucat quimsa patac quimsakallk tuncan maransti, Laman jakenacajj wastat nanacamp nuwasir jutapjjäna. Nanacasti jan ajjsarañ chuymampiw jupanacamp nuwasir thurtʼasipjjäyäta. Ucampis chʼamtʼatajjajj inamayaquïnwa, cunalaycutejj jupanacajj sinti waljapjjänwa, Nefi jakenacjjar cayunacapamp tacjjatañapcama.",
                "7.": "Ucatsti nanacajj wastat jaltañ kalltapjjäyäta. Qhitinacatejj Laman jakenacat jucʼamp lak jaltcän ucanacajja, khespiyasipjjänwa. Qhitinacatejj Laman jakenacat jan jucʼamp lak jaltcän ucanacasti, sucʼtatäpjjänwa jiwarayatäpjjaraquïnwa.",
                "8.": "Jichhajja, nayan nayranacajjamp uñjcäyät uca wila wartäwinacampit jake jiwayäwinacampitjja, janiw naya Mormonajj jakenacan chuymanacapar onjjtayañatac yatiyañ muncti. Ucampis nayajj yat-twa, uca luräwinacajj yatiyatäniwa; uqhämaraqui, take cunayman jamasat luratanacajj uta patanacat khanañchataraquïniwa.",
                "9.": "Uqhämaraqui, uca marcanacat jiltʼir jakenacajj ucanacjjat yatipjjaraquiniwa. Tatitun sataparjamasti, aca marcar chʼeketatayapcan uca gentilenacajj yatipjjaraquiniwa. Aca marcajj jan cunatac walïcaspas uqhäm jupanacajj amuyapjjaraquini. Ucat nayajj take cunatejj lurascän ucanacat mä jucʼac kellkta. Janiw nayajj cunanactejj uñjcäyät ucanacat phokhatpach kellkcaraquirist-ti, cunalaycutejj mä camächit catokta, uqhämaraqui aca marcan ñankhätapat jan anch llaquisiñanacamataqui.",
                "10.": "Jichhasti, acjj säw nayajja, jupanacan jathanacaparu, Israelan utapar uñjañapatac ewjjat gentilenacaruraqui, qhitinacatejj amuyapqui yatipcaraqui cawqhats qhuyapayäwinacapajj jutqui ucjja.",
                "11.": "Cunalaycutejj yat-twa, Israelan utapan jan walir puritapat uca gentilenacajj llaquisipjjani. Jïsa, aca marcan tʼunjatätapat jupanacajj llaquisipjjani. Llaquisipjjaraquiniwa, cunalaycutejj aca jakenacajj janiw juchanacapat cutiquipstapcänti, Jesusan amparapan khomthapitäñanacapataqui.",
                "12.": "Jacobon utapat jiltʼirinacataquiw acanacajj kellkatajja. Uqhämat kellkatawa, cunalaycutejj Diosan yatitawa: Janiw ñankha cancañajj jupanacar uca kellkäwinac uñstaycaniti. Tatitun amuyuparjam asquïcan ucapachan mistuñapataquiw aca kellkatanacajj Tatitutac imantatäni.",
                "13.": "Ucajja, catokctsa uca camächitawa. Kellkatanacasti Tatitun camächit churañaparjamaw uñstapjjani, cunürutejj jupajj wali amuyump uñstayañatac amuycan ucüruna.",
                "14.": "Ucatsti acanacajj jan iyawsir judionacaruw uñstani, Jesusan Cristötapa jacquir Diosan Yokapätap jupanacan amuyañapataqui, Awquin sinti jachʼa wiñay luräwip takenit sipan jucʼamp Munatap toke lurañapataqui, Diosajj jupanacar churcän uca orakepar judionacaru, jan ucajja, take Israelan utapar cut-tayasa. Ucasti jupan arsüwipan phokhasiñapataquiwa.",
                "15.": "Aca jakenacajj chʼeketatatäpjjaniwa; aca jakenacajj chʼamac kʼañu ajjtcañ jakenacaruw tucuni, jiwasanac taypin utjcän ucat jucʼampi, jïsa, Laman jakenac taypin uñjctan ucat jucʼampiraqui. Jupanacan jan iyawsatapata, wacʼan diosanacar yupaychatapat uqhäm tucuni. Ucatsti, kellkatanacaw uñstaraquini aca marcan jathanacapan jucʼamp jupan yatichäwipar iyawsañanacapataqui. Uca yatichäwisti gentilenacat jupanacar jutani.",
                "16.": "Cunalaycutejja, Tatitun Ajayupajj niy awquinacapamp kʼewtasiñ apanucjjewa. Jupanacasti jan Cristoni jan Diosaniw acapach orakencapjje. Chʼallphanacajj thayan ucs acs apnakatäquis uqhäm jupanacajj apnakatäpjjewa.",
                "17.": "Mä pachanjja, jupanacajj suma munat jakenacapjjänwa; Cristosti jupanacan awatiriparaquïnwa; jïsa, Dios Awquiw jupanacarojj irpäna.",
                "18.": "Ucampis jichhajja, Satanasan ucs acs irpnakatäpjjewa, cunjämatejj chʼallphanacajj thayan ucs acs apnakatäqui uqhäma, cunjämatejj mä jan achiwani, jan timon lawani, jan anclan barcojj mathapinacan ucs acs jaktatäquejj uqhamäpjjew jupanacajja.",
                "19.": "Cuna qhuyapayäwinactejj Tatitojj aca oraken jupanacar churcasapän uca qhuyapayäwinac jupaw imjjäsisqui aca orak catupcan uca gentilenacataqui.",
                "20.": "Ucampis mä urojja, gentilenacaw jupanacarojj alisnucupjjani chʼeketatayapjjaraquini. Ucat gentilenacajj jupanacar alisnucupcani, chʼeketatayapcan uca khepatjja, Tatitojj Abrahanampi take Israelan utapamp mantcänsa uca arsüwit jupajj amtasini.",
                "21.": "Uqhämaraqui asqui jakenacajj jupanacatac Tatitur loktapqui uca mayisitanacapat Tatitojj amtasiraquini.",
                "22.": "Ucatsti, juma gentilenaca, janitejj ñankha sarnakäwinacamat cutiquipstapcäta ucasti, cunjämarac ucürun Diosan chʼamap nayrakatan jan cutiquipstasast saytʼapjjäta?",
                "23.": "Janit Diosan amparanacapancatam yatipcta? Janiraquit yatipcta jupan take chʼamanïtapa, uqhämaraqui cunapachatejj jupajj jachʼa camächit churcan ucapachajj oraken llawthapit tucuñapatsa?",
                "24.": "Uqhämasti, juchanacat cutiquipstapjjam, jupan nayrakatapan chuymanacam altʼayapjjam, jupan jumanacjjar chekapar uñjas jan jutañapataqui, Jacobon jathapat jiltʼirinacan jumanac taypir jan leonjam wiqhanoker sarañapataqui, jan qhiti khespiyir jicjjatcasa."
            },
            "6": {
                "1.": "Jichhasti nayajja, Nefi jakenaca sat marcajjan tʼunjäwipat kellkäwijjar tucuyä. Nanacasti Laman jakenacan nayrakataparuw cut-tapjjta.",
                "2.": "Naya Mormonasti, mä kellkäwi Laman jakenacan pʼekechiripar kellkta, nanacan take marcajjar mayachthapiñajjatac jaysañapataqui, ucatsti Cumora sat orakena, Cumora sat kollu jacʼana. Ucqhan nanacajj jupanacamp nuwasipjjañajjataquiraqui.",
                "3.": "Ucatsti cuntejj nayajj muncäyät uqhämaruw Laman jakenacan pʼekechiripajj jaysitu.",
                "4.": "Ucatsti Cumora orakeruw sarapjjäyäta. Cumora kollu muytasinsti chʼujllanac ut-tʼayasipjjaraquïyäta. Uca orakensti umanacampi, jawiranacampi, uma jalsunacampisti, waltʼatänwa. Ucqhanarac Laman jakenacatac chʼamaniptañ suyapjjäyäta.",
                "5.": "Quimsa patac quimsakallk tunc pusin mara sarakatatjja, nanacaw take marcajjat jiltʼir jakenacarojj Cumora sat oraken mayachthapipjjäyäta.",
                "6.": "Ucat Cumora sat orakena take jakenacajjar mayachthapitajjatjja, naya Mormonajj chuymaniptañ kalltjjäyäta. Ucan marcajjan khepïr nuwasïwipätap yatiraquïyäta. Uqhämaraqui awquinacajjan catuyat kollan kellkäwinacjja jan Laman jakenacan amparanacapar puriñap jaytañajjataquiw nayajj Tatitut camächit catokäyäta, (cunalaycutejj Laman jakenacajj kellkäwinacarojj tʼunjapjjasapänwa). Ucat Nefin tʼalpha lekʼetanacapat aca kellkäw luräyäta. Nayan uñjañajjataqui Tatitun amparapan churatäquis take uca kellkatanac Cumora sat kolluruw imant-ta. Ucampis aca kawkha tʼalpha lekʼetanacjj janiw imantcti, antisas acanacjj Moroni yokajjaruw catuyta.",
                "7.": "Ucatsti jakenacajjajj warminacapamp wawanacapampiw Laman jakenacan nuwasir tamanacap jupanac toker jutasipquir uñjapjjäna. Take ñankha jaken chuymapan phokhantatäqui uca jiwañat ajjsarasaw jakenacajjajj Laman jakenacan puriniñap suyapjjäna.",
                "8.": "Ucat jupanacajj nanacamp nuwasiriw jutapjjäna. Sapakat mayniraquiw sint ajjsarthapipjjäyäta jupanacan sinti waltʼatätapata.",
                "9.": "Ucatsti jupanacajj jakenacajjaruw jaljjatapjjäna, espadanacampi, michʼinacampi, michʼi illaptʼañanacampi, hachanacampi, take cunayman nuwasiñanacampi.",
                "10.": "Ucatsti jakenacajjajj kʼala jiwarayatäpjjänwa, jïsa, nayampïcän uca tunca warankasa. Nayasti jupanac taypinjja usuchjataw liwisïyäta. Laman jakenacasti nay ucqhanc-cäyät ucqhatjja maysaruw saraquipapjje, ucat jan jiwayapquituti.",
                "11.": "Ucatsti jupanacajj nanac taypinjam saraquipasinsti, take jakenacajjaruw kʼal sucʼtapjjaraquïna, pä tunc pusiniquiw jan jiwayatäpcäyät-ti. (Moroni yokajjasti uca pä tunc pusinit maynïrïnwa). Ucatsti jiwarayat marcajj taypit nanacajj jiltʼapjjäyäta. Khepärmanthisti, Laman jakenacan utjnokäwipar cut-tatap khepatjja, irpirïcäyät uca nayan tunca warank sucʼtata jakenacajjaruw nanacajj Cumora sat kollu apachitat uñatatapjjäyäta.",
                "12.": "Nayan marcajjat yakha tunca warankaniruw uñjapjjaraquïyäta, ucanacarusti Moroni yokajjaw irpäna.",
                "13.": "Uqhämaraquiw Gidgidonan tunca warankapajj sucʼtataraquïna, jupasti jupanac taypinjj jiwayataraquïnwa.",
                "14.": "Lamasti tunca warankapampiw sucʼtataraquïna. Gilgalasti tunca warankapampiw sucʼtataraquïna. Limhasti tunca warankapamp sucʼtataraquïnwa. Joneamasti tunca warankapamp sucʼtataraquïnwa. Camenihasti, Moronihasti, Antionumasti, Shiblomasti, Shemasti, Joshasti, sapakat mayni jupanacat tunca warankapampiw sucʼtatäpjjaraquïna.",
                "15.": "Uqhämaraqui yakha tuncanimpiw espadan jiwayatäpjjäna, sapakat maynisti tunca warankapampi. Jïsa, takpach marcajjaw jiwarayatäpjjäna. Nayampïcän uca pä tunc pusiniquiw jiltʼapjjäyäta, aynach toke orakenacar jaltapcän uca mä jucʼanimpi, uqhämaraqui Laman jakenacar tucupcän ucanacat mä kawkhanimpi. Jakenacajjan janchinacapasa, chʼaqhanacapasa, wilanacapasa, orakjjar willitatatänwa. Jupanacar jiwarayapcän ucanacan amparanacapan jaytanucutaraquïnwa, uca oraken thujsantañapataqui, lakʼar tucuñapataqui, oraker cut-tañapataqui.",
                "16.": "Jiwarayat jakenacajjat chuymajjajj sinti llaquisiñat payarus jaljtcaspajj uqhämänwa. Ucat nayajj artʼaraquïyäta aqhäm sasa:",
                "17.": "Ay juma suma uynaktʼan jakenacajja, cunjämats Tatitun thaquinacapat saranucupjjta! Ay juma suma uynaktʼan jakenacajja, amparanac loktas jumanacar catokañatac suycän uca Jesusarojj cunjämats jan catokapcta!",
                "18.": "Janitejj jumanacajj ucanac lurapcasamänjja, janiw tincupcasamänti. Ucampis tincutäjjapjjtawa, nayasti tincutanacamat jaqhusta.",
                "19.": "Ay juma suma uynaktʼan yokanacamp phuchanacampi, awquinacamp taycanacampi, chachanacamp warminacampi! Suma uynaktʼan jakenacajja, cunjämats tincupjjtajja?",
                "20.": "Ucampis niy chhakatäjjapjjtawa; nayan llaquinacajjasti janiw wasitat cut-tayapquiristamti.",
                "21.": "Cunürutejj janchinacaman jan jiwquir tucuñapajj waquiscani, uqhämaraqui, jichha thujsantapquis uca janchinacaman jan thujsquir tucuñapajj waquiscaraquini ucürojj lakaw purinini. Ucat jumanacajj Criston taripañ konuñap nayrakatar saytʼapjjañamäniwa, luräwinacamarjam taripatäñamataqui. Jumanacatejj asqui jakëpstajja, nayra awquinacamampiw asc catokapjjäta.",
                "22.": "Ay, jumanacajj juchanacamat cutiquipstapjjaquisamäna janïr jachʼa jiwarayäwi jumanacjjar purincäns ucapachajja. Ucampis niy chhakatäjjapjjtawa; Awquisti, jïsa, alajjpachanquir Wiñay Awquiw jumanacan cunjamätams yati. Chekapäñaparjama, qhuyapayañaparjamaw jupajj jumanacamp lurani."
            },
            "7": {
                "1.": "Jichhasti, Diosatejj arunacajj jupanacar churaspajja, nayaw aca marcat jiltʼir jakenacarojj mä jucʼa arsurista, awquinacapan sarnakäwipat jupanacan yatiñanacapataqui. Jïsa, juma Israelan utapat jiltʼir jathanacaruw arsupjjsma. Aca arunacsti arsupjjaracsmawa:",
                "2.": "Yatipjjam, jumanacajj Israelan utapanquirinacäpjjtawa.",
                "3.": "Yatipjjam, juchanacamat cutiquipstañamawa. Janitejj uqhäm lurapcätajja, janiraquiw khespiyasipcätati.",
                "4.": "Yatipjjam, janiw wila wartañampejj cusisipjjañamäquiti; nuwasiñanacam jaytanucuñamawa; janiraquiw wastat ucanac catjjaruñamäquiti, jan ucasti cunapachatejj catjjaruñamatac Diosajj camächit churapcätam ucqhaquiw ucanac catjjarupjjäta.",
                "5.": "Yatipjjam, awquinacamat yatiñ catokapjjañamawa, take juchanacamat ñankha luräwinacamats cutiquipstapjjañamaraquiwa. Jesucristor jupan Diosan Yokapätaparu, judionacan jupar jiwayataparu, Awquin chʼamapampi wastat jactataparu iyawsapjjañamawa. Uc lurasasti jupajj amay imäwiruw atipi; jiwañan michʼintäwipasti jupan chhaktjje.",
                "6.": "Jupasti jiwatanacan jactäwip ut-tʼayi. Ucat jakenacajj jactapjjani, jupan taripañ konuñap nayrakatan saytʼañanacapataqui.",
                "7.": "Jupasti oraker khespiyañ ut-tʼayi, ucat qhititejj taripañ urunjja jupan nayrakatapan jan juchan jicjjatatäcan ucaruw churatäni, jupan jan tucusir cusisiñan Diosamp utjañapataqui, Diosan khapak marcapana, jachʼar aptir kʼochunac jan tucuyas kʼochuñapataqui, alayanquir kʼochurinacampi Awquimpiru, Yokampiru, Kollan Ajayumpiru; jupanacasti mä Diosaquiwa.",
                "8.": "Uqhämasti, juchanacat cutiquipstapjjam, Jesusan sutipjjar bautisasipjjaraquim. Nayrakataman aca kellkatan uchatäcan uca Criston asqui yatiyäwip catupjjaraquim. Uqhämaraqui, cuna kellkatatejj judionacat gentilenacar jutcani, gentilenacat jumanacar jutcaraquin uca kellkatan uca asqui yatiyäwejj jumanac nayrakatan uchataraquïniwa.",
                "9.": "Cunalaycutejja, acajj kellkatawa, juman uca yakha kellkatar iyawsañamataqui. Ucat, jumanacatejj uca yakha kellkatar iyawsapjjätajja aca kellkatarojj iyawsapjjaraquïtawa. Acarutejj iyawsapjjätajja awquinacamjjat yatipjjätawa, uqhämaraqui Diosan chʼamapamp jupanac taypin luratäcän uca muspharcañ luräwinacat yatipjjaraquïta.",
                "10.": "Ucat jumanacan Jacobon jathapat jiltʼirinacätamat yatjjapjjäta. Ucalaycu, nayrïr amtäwir mantapcänsa uca jakenacamp jaqhutäpjjtaw jumanacajja. Jumanacatejj Cristor iyawsapjjätajja, bautisasipjjaraquïtajja, nayrakat umampi ucjjarusti ninampi Kollan Ajayumpiraqui, camisatejj Khespiyirisajj lurcän uqhäm lurasajja, cunjämatejj lurañasataquejj camächit churquistän uqhämarjama, ucat jumanacatejj uqhäm lurapjjätajja, taripañ urunjja jumanacatac take cunas asquïniwa. Uqhamäpan."
            },
            "8": {
                "1.": "Jichhasti, naya Moronejja, Mormon awquijjan kellkatap tucuyä. Mä kawkha cunanacaquiw kellkañajjatac utji. Awquijjaw ucanac kellkañajjataquejj camächit churitu.",
                "2.": "Ucatsti Cumoranquir jachʼa muspharcan nuwasïw khepatjja, take aynach toke oraker jaltir Nefi jakenacaruw Laman jakenacajj thakapjjäna kʼal jupanacar jiwarayañapcama.",
                "3.": "Jupanacasti awquijjarojj jiwayapjjaraquïnwa. Nayasti saparstʼataw acan jicjjatasta marcajjan llaquiscay tʼunjäwipat kellkañajjataqui. Ucampis jupanacajj chhakatäjjapjjewa. Nayasti awquijjan camächitap phokhä. Nayarojj jiwayapjjchitan jan jiwayapc-chitani, janiw nayajj yatcti.",
                "4.": "Ucatsti nayajj kellkäwa, kellkatanac oraker imantaraquï. Cunatejj nayamp lurascan ucajja janiw nayataquejj cunäquisa.",
                "5.": "Awquijjaw aca kellkat luräna; aca kellkatan cunataquïtap ucan kellkaraquïna. Nayaraquiw ucjj kellkaraquirista tʼalpha lekʼetanacantejj uc kellkañatac utjaspa ucajja, ucampis janiw utjquiti. Koristi janiraquiw utjquituti, nayan saparstʼatajj laycu. Awquijjajj nuwasïwin jiwayatänwa, uqhämaraqui takpach familianacajjasa. Janiw masinacajjajj utjquituti, janiraquiw qhitir sartʼañas utjcaraquituti. Cunapachcamajj Tatitojj nayan jacañajjatac jaytchitu ucjj janiraquiw yatcti.",
                "6.": "Niy pusi patac maraw Tatitu Khespiyirisan jutatapat acsarojj sarakatäjje.",
                "7.": "Laman jakenacasti nayan Nefi jakenacajjarojj maysat maysa, marcat marca thakapjjäna jucʼamp jan utjañapcama. Jupanacan tucusiñapajj sinti jachʼänwa. Jïsa, wali jachʼawa, muspharcañaraquiwa Nefi jakenacajjan tʼunjäwipajja.",
                "8.": "Tatitun amparap laycuw ucajj uqhäm lurasïna. Jichhasti, Laman jakenacajj jupanac puraw nuwasipjje. Ac-chʼpach orakenarac jiwayañanacampi wila wartañanacampejj sapür utjascaraqui. Janiw qhitis aca nuwasiñan tucusiñap yatquiti.",
                "9.": "Jichhasti, janiw jucʼamp jupanacjjat parlcäti, cunalaycutejj Laman jakenacamp lunthatanacampiquiw aca oraken utj-jje.",
                "10.": "Janiraquiw qhitis cheka Diosar uñtʼquiti, Jesusan yatekerinacapaquiw uñtʼi; jupanacasti aca oraken khepaktapjjäna cunapachcamatejj jakenacan sinti ñankhätap laycu Tatitojj jupanacan jakenacamp jan kheparañap muncan ucürcama. Jichhasti, aca orakencapjjchi; janis aca orakencapc-chisa, janiw qhitis yatquiti.",
                "11.": "Ucampis awquijjamp nayampejj jupanacar uñjapjjtwa. Jupanacasti nanacarojj chʼamampiw yanaptʼapjjaraquitu.",
                "12.": "Qhitinacatejj aca kellkat catupcani, ucat janiraqui jiscʼachapcani aca kellkatan pantasitanacapata, ucanacajj jucʼamp jila cunanacjjat yatjjatapjjaraquini acanacat sipana. Nayajj Moronïtwa. Waquisispa ucajja, take cunanacjjat yatiyapjjerisma.",
                "13.": "Jichhasti, aca marcjjat parlañ tucuytwa. Nayajj Mormonan yokapätwa. Awquijjasti Nefin jathapawa.",
                "14.": "Naya quipcaw aca sarnakäwit kellkäwi Tatitutac imant-ta. Tatitun camächitap laycusti uca tʼalpha lekʼetanacajj janiraquiw cuna alanïquisa; cunalaycutejj jupaw sï: Janiw qhitis kamiriptañatac ucanac catcaniti. Ucampis tʼalpha lekʼetanacjjar kellkatäqui uca kellkäwejj sinti yäkatawa. Qhititejj uc uñstaycaraquini ucaruw Tatitojj qhuyapayani.",
                "15.": "Cunalaycutejja, janitejj chʼamajj Diosan jupar churatäcanejja, janiw qhitins chʼamajj utjcaniti ac uñstayañataquejja. Cunalaycutejja, Diosan khapak cancañapataquiquiw ucan luratäñap Diosajj muni, jan ucasti, nayrapachat chʼeketatayata, nayrapachat utjiri, Tatitun amtäwi marcapan sumancañapataqui.",
                "16.": "Qhititejj acjj khanar uñstaycan ucajja, qhuyapayatäniwa, cunalaycutejj Diosan aruparjamaw acajja, chʼamacat khanar apsutäni. Jïsa, lakʼat apsutäniwa, chʼamacanjj khanaraquïniwa, jakenacasti ucjjat yatipjjaraquini. Ucasti Diosan chʼamapan lurataraquïniwa.",
                "17.": "Aca kellkäwin pantasitanacajj utjchi ucanacajja, jakenacan pantasïwinacapawa. Ucampis janiw pantasitanacan utjatap yatipcti. Ucampis Diosaw take cunanac yati; uqhämasti, qhititejj jiscʼachqui ucajja, amuyaspan, jupan jan mankhapach ninar tincuñapataqui.",
                "18.": "Uqhämaraqui, qhititejj siscaspa: Nayar uñachayita, jan ucasti jawkʼantatäyätawa, jupajj amuyaspan, cuntejj jan lurañatac Tatitun uchatäqui uc jan lurañapataqui.",
                "19.": "Cunalaycutejja, qhititejj jan amuyump taripqui ucajja, jan amuyump taripataraquïniwa, cunalaycutejj luratanacaparjamaw catokani. Uqhämasti, qhititejj jawkʼantqui ucajja, Tatitun jawkʼantataraquïniwa.",
                "20.": "Cuntejj kellkatanacajj yatiyqui uc uñjjatam: Jakejj janiw jawkʼantañapäquiti, janiraquiw taripañapäquisa, cunalaycutejj taripañajj nayanquiwa –siw Tatitojja; nuwatat apsusiñasti nayancaraquiwa. Nayaw ucanacat cut-tayaraquï –saraquiw Tatitojja.",
                "21.": "Qhititejj colerasiñamp chʼajjwañamp Tatitun luräwipjjat aruscani, Tatitun Israelan utapanquir amtäwi marcapjjats aruscaraquini, qhititejj siscaraquini: Tatitun luräwip chhaktayañäni; ucatsti, Israelan utapamp mantcäns uca amtäwipat Tatitojj armasjjaniwa, –sasa. Uca jakejja, phatʼsutäsin ninar jakontañjamäniwa.",
                "22.": "Cunanactejj Diosajj wiñay lurañatac amtqui ucanacajja, utjascaquiniwa, take jupan arsüwinacapajj phokhatäcani ucapachcama.",
                "23.": "Isaiasan arjäwinacapan thakapjjam. Nayajj janiw ucanac kellkcäti. Jumanacaruw sapjjsma, nayat nayra sarnakeri, aca orak catcän uca kollananacaw artʼapjjani; jïsa, lakʼats jupanacajj Tatituruw artʼapjjani. Tatitojj chekpachaw jacasqui, uqhäm chekampiw jupajj amtapunini jupanacamp lurcän uca amtäwitjja.",
                "24.": "Jupasti mayitanacapan jilanacapataquïtap yati. Iyawsañap uñtʼaraqui, cunalaycutejj jupanacajj jupan sutipjjar kollunac jithiyañataqui, oraker onjjtayañataquiw chʼamanïpjjäna; uqhämaraqui, jupan arupan chʼamapampiw carcelanac tincuyapjjaraquïna; jïsa, naqhasquir hornos janiraquiw jupanacar naqhantcänti; janiraquiw ajjsarcañ lakʼonacas jiwayir catarinacas jupanacar chhojjriñchcänti, jupan arupan chʼamap laycu.",
                "25.": "Uqhämaraqui, qhitirutejj Tatitojj acanac uñstayañatac jaytcani ucataquiw jupanacajj mayipjjaraquïna.",
                "26.": "Janiw qhitisa, aca kellkatanacajj janiw uñstcaniti –sañapäquiti, cunalaycutejj uñstapuniniwa, Tatitun uc arsutap laycu. Tatitun amparapaw ucanac oraket mistuyani; janiw qhitis ucjj jarcʼcaraquiniti. Cunapachatejj jakenacajj sapcani: Janiw muspharcañ luräwinacajj utjcjjet jichhajja –sasajja, ucürun ucajj puriniraquini. Mä jakejj jiwatat parlcaspas uqhämaw puriraquini.",
                "27.": "Cunapachatejj jamas arustʼäwinac laycu, chʼamac luratanac laycuraqui, kollan jakenacan wilanacapajj Tatitur artʼapcani, ucürun ucanacajj purinini.",
                "28.": "Jïsa, ucanacajj mä urun purinini, cunapachatejj jakenacajj Diosan chʼamapar ajjalnucupcani ucürojja. Cunüruntejj iyawsir tamanacajj ñankhaptayascani, tamanquirinacasti chuymanacapan jachʼa jachʼa tucutapat aytʼasipcani ucürun purini. Jïsa, purininiwa, mä urunjja cunapachatejj yatichirinacasa, iyawsir tamanac irpirinacasa chuymanacapan jachʼa jachʼa tucutapat aytʼasipcani, quipca tamanacapanquir jakenacar kʼenasiñapcama.",
                "29.": "Jïsa, mä urunjja, cunapachatejj yakha orakenquir ninanacjjata jachʼa llijullijun jallunacjjata, urpu jewkʼenacjjats jakenacajj istʼapcan ucürun purinini.",
                "30.": "Jupanacajj istʼapjjaraquiniwa nuwasïwinacjjata, nuwasïwit istʼatanacjjata, cunayman chekanquir orak onjjtäwinacjjatsa.",
                "31.": "Ucasti puriniraquiniwa, cuna uruntejj jachʼa kʼañu lurañanacajj orakjjan utjcan ucürojja. Utjaraquiniw jake jiwayañanaca, lunthatañanaca, cʼarisiñanaca, sallkjañanaca, kʼañusiñ wachokañanaca, take cunayman ajjtcañ luräwinacasa. Ucürunaracwa waljanejj sapjjani: Uc luram, jan ucajja, ac luram. Janiraquiw cunas uc luratam laycojj camachcätamti, cunalaycutejj khep khepürunjja, Tatituw ucanacjj arjjatani. Ucampis, ay uqhäm parlirinaca! Jupanacajj cʼallcʼu mulljam cʼallcʼuncapjjaniwa, ñankha cancañan chinuñanacapancaraquiniwa.",
                "32.": "Jïsa, ucajj purininiwa, cunapachatejj mä urun iyawsir tamanacajj ut-tʼayatäni ucat aqhäm sapjjaraquini: Nayar jutam, kollkem churita, ucat juchanacamajj pampachatäni.",
                "33.": "Ay juma ñankha, asquit cutekata, jan pʼek altʼir jakenaca, cunats jumanac pachpataqui, iyawsir tamanac ut-tʼayasipjjta kamiriptañanacamataqui? Cunats Diosan kollan arup maysar uñtayapjjta, jumanac pachpar juchañchayasiñanacamataqui? Diosan yatiyäwinacapar uñjapjjam, cunalaycutejj ucürun take ucanacajj phokhasini.",
                "34.": "Cunapachatejj acanacajj jumanac taypir uñstcan ucüruna, cunatejj niy jutirjamäqui ucjjat Tatitojj jachʼa muspharcañ cunanac uñachayitu.",
                "35.": "Jumanacajj acancapcasmas uqhämaw parlapjjsma, ucampis janiw acancapctati. Ucampis Jesucristojj jumanac nayarojj uñachayitu, nayasti luräwinacamat yat-twa.",
                "36.": "Nayajj yat-twa, jumanacajj chuymanacaman jachʼa jachʼa tucutaparjamaw sarnakapjjta. Take jumanacajja, jan ucajja, niyapun takeniw chuymanacaman jachʼa jachʼa tucutapat jachʼaptapjjtajja, wali suma isinacamp uscusisa, kʼenasisa, chʼajjwasa, masimar ñankhachasa, yakhar arcanakasa, take cunayman ñankha luräw lurasaraqui. Iyawsir tamanacamasti, jïsa, sapakat mayaw kʼañuptjje, chuymanacaman jachʼa jachʼa tucutap laycu.",
                "37.": "Cunalaycutejja, jumanacajj kollkeruw munapjjta; yänacamaru, qhusa isinacamaru, yupaychäwi utanacamar cʼachachañ jucʼamp munapjjaracta, tʼakhen sarnakerinacar munañat sipana, jan cunaninacaru, usutanacaru, llaquininacaru munañamat sipanaraqui.",
                "38.": "Ay juma kʼañu jakenaca, cʼari chuymaninaca, yatichirinaca, cunatejj lakʼar tuc-cani ucatac jumanac pachp aljasirinaca, cunats Diosan kollan tamap kʼañuptayapjjta? Cunats Criston sutip jumanacjjar catjjaruñat pʼenkasipjjta? Cunats aca orakenquirinacan jachʼachasiñap laycu jumanacajj lupʼipjjta, jan tucusir cusisiñajj jucʼa alaniw –sasa, jan jiwquir mutuñat sipana?",
                "39.": "Cunats jan jacañanïquis ucanacamp jumanac pachpar cʼachachasipjjta, ucampis awtjatanacaru, pistʼayasirinacaru, jan isininacaru, usutanacaru, llaquininacaru sarnakasquirir jaytanucupjjta, jupanacar janis uñjcasmas uqhäma?",
                "40.": "Jïsa, cunats jamas ajjtcañanacam kamiriptañatac ut-tʼayapjjta, ijma warminacar Tatit nayrakatan jachayapjjta, wajchanacarus Tatit nayrakatan jachayapjjaracta? Cunats jupanacan awquinacapans chachanacapans wilanacap Tatitur oraketpach artʼayapjjta, jumanacan pʼekenacamjjar timasiñapataqui?",
                "41.": "Nuwasiñ cut-tayir espadajj jumanacjjar aytatawa. Jancʼaw jutaraquini, cunürutejj jupajj kollan jakenacan wilanacapat jumanacjjar nuwasiñ cut-tayapcätam ucajja, cunalaycutejja, janiw archʼuquisitanacap jucʼamp istʼcaniti."
            },
            "9": {
                "1.": "Jichhasti, Cristor jan iyawsapqui ucanacjjat arsü.",
                "2.": "Cunürutejj tumpatäcät ucürunjja, jumanacajj iyawsapjjätati? Cunapachatejj Tatitojj jutcani, jïsa, cuna jachʼa uruntejj orakes llawthaptcani, karkanacas jachʼa paramimpi umatatcani, jïsa, cuna jachʼa uruntejj jumanacajj Diosan Chitap nayrakatan saytʼañatac apcatatäpcät ucürunjja, janiw mä Diosajj utjquiti –sas sapjjätati?",
                "3.": "Ucapachajj Cristor ajjalnucusipcaquïtati? Jan ucajja, Diosan Chitapar uñcatapjjätacha? Juch luratanacamat amuyasisin jupamp utjasipcasmas uqhämt lupʼipjjta? Cunapachatejj leyinacapar jan cunapachas jaysatanacamat llaquisiñampi amuyasiñam laycu jumanacajj cʼumuptatapcät ucapachajja, uca kollan Diosampejj cusisit utjasipcasmas uqhämt amuyasipjjta?",
                "4.": "Nayaw jumanacar sapjjsma, jumanacatejj kʼañütamat amuyasis kollan asqui Diosamp utjasipjjasmajja, jucʼamp mutupjjasma, ñankhachatanacamp mankhapachan utjasipcasmas ucat sipana.",
                "5.": "Cunalaycutejja, Dios nayrakatan kʼalalätamar uñjañamatac apatäpcäta, uqhämaraqui, Diosan khapak cancañaparu, Jesucriston kollan cancañapar uñjañamataquirac apatäpcät ucapachajja, mä jan apakcay ninaw jumanacjjar naqhayani.",
                "6.": "Uqhämasti, juma jan iyawsirinacajja, Tatitur cutiquipstapjjam. Take chʼamamp Awquir artʼasipjjam, Jesusan sutipjjaru; ucat uca jachʼa khep khepa urun inas jumanacajj jicjjatasipjjchïta jan kʼañuni, kʼoma, khosi, jankʼo, Chitan wilapan kʼomachataraqui.",
                "7.": "Wasitat jumanacar arsupjjsma, qhitinacatejj Diosan yatiyäwinacapar ajjalnucupcta ucanacaru, uqhämaraqui, qhitinacatejj; janiw Diosan yatiyäwinacapajj utjquiti sapcta ucanacaru, janiraqui yatiyäwinacasa, Diosan arjäwinacasa, churäwinacasa, cʼumaraptayäwinacasa, yakha lajjrat arsuñanacasa, yakha lajjranac khanañchañanacas utjcaraquiti sapctas ucanacaru.",
                "8.": "Nayajj jumanacaruw sapjjsma, qhititejj; ucanacajj janiw utjquit sisqui ucajja, janiw Criston asqui yatiyäwipar uñtʼquiti. Janiraquiw kollan kellkatanac arsuycaraquiti, kellkat arsuychi ucasa, janiw ucanacat amuyquiti.",
                "9.": "Janit kellkan aqhäm kellkatäquejja: Diosajj quipcawa, wasürus jichhürus wiñayasa; jupansti janiraquiw yakha yakha tucuñajj utjquiti, yakha tucuñ chʼiwis utjcaraquiti –sasajja?",
                "10.": "Jumanacatejj mä yakhar tucur diosar jumanac pachpatac amuyasis ut-tʼayasipstajja, qhitintejj yakhar tucuñ chʼiwejj utjquejja, jumanacajj mä jan muspharcañ lurir dios jumanacataquejj ut-tʼayasipjjtajja.",
                "11.": "Ucampis nayaw mä muspharcañ luräwinac lurir Diosar uñachayäma. Ucasti Abrahanan Diosapa, Isaacan Diosapa, Jacobon Diosaparaquiwa. Uca quipca Diosaraquiw alajjpachamp acapach orakemp luraraquïna, uqhämaraqui take cunanacatejj ucanacan utjqui ucanac luraraquïna.",
                "12.": "Jupaw Adanar luräna, ucat Adan toketjja jaken tincüwipajj purïna. Jaken tincüwip laycuw Jesucristojj jutäna; jupasti Awquiwa, Yokaraquiwa. Jesucristo laycuw jaken cutsuyatäñapajj juti.",
                "13.": "Jesucristo toket utjqui uca jake cutsuyañ laycuw jakenacajj Tatitun ucar wasitat irpatäpjje. Jïsa, ucaw take jakenacar cutsuyañajja, cunalaycutejja, Criston jiwäwipajj jactäw ut-tʼayi. Jactäwisti jan tucusir iquiñat cutsuyäw puriyaraqui. Diosan chʼamapasti take jakenacaruw uca iquiñat pʼarjjtayani, cunapachatejj pututojj phustʼcani ucapacha. Jupanacasti taripäwip nayrakataruw jutapjjani, jiscʼanacasa jachʼanacasa. Takeniraquiw jupan taripäwip nayrakatar cutsuyatäsin saytʼapjjani, janchi jiwañäqui uca jiwañan wiñay chinuñapat antutatäsinsa.",
                "14.": "Ucatsti Kollanan taripañapajj jupanacjjaruw jutani. Ucat urojj purininiwa, ucürojj kʼañu jakejj kʼañüscaquiniwa, asqui jakesti asquïscaquiniwa, cusisit jakejj cusisitäscaquiniwa, llaquisit jakesti llaquisitäscaquiniwa.",
                "15.": "Jichhasti, take qhitinacatejj mä jan muspharcañ lurir dios jumanacatac amuyasis ut-tʼayapcta, take jumanacaruw jisctʼapjjerisma, cunanacat-tejj arsctsa take ucanacajj niy lurasjjeti? Tucusïwisti niy purjjeti? Janiw sapjjsmawa. Diosasti muspharcañ luräwinac lurir Diosäñjja, janiw tucuyquiti.",
                "16.": "Diosajj lurcän ucanacajja, janit jiwasanacan amuyañasarjamajj muspharcañäqui? Jïsa, qhitis Diosan muspharcañ luräwinacap amuyaspa?",
                "17.": "Qhitis sanejja, jupan arup toket alajjpachan acapach oraken utjatapajj janiw muspharcañ luräwïquit –sasajja? Qhitiraquis sanejja: Arupan chʼamap toketjja, jaker orake lakʼapat luratajj janiw muspharcañ lurawïquiti –sasa? Qhitiraquis sanejja: Arupan chʼamap toketjja muspharcañ luräwinac luratanacajj janiraquiw muspharcañ luräwinacäquit –sasajja?",
                "18.": "Qhitis sanejja: Jesucristojj janiw jachʼa muspharcañ luräwinac wal lurcänti –sasajja? Uqhämaraquiw, apostolonacan amparanacap tokejj walja jachʼa muspharcañ luräwinacajj lurataraquïna.",
                "19.": "Muspharcañ luräwinacatejj ucapachan lurasïnjja, cunats Diosajj jichhajj muspharcañ luräwinac lurañ tucuyaspajja, jan yakhar tucur Diosäsinjja? Nayajj sapjjsmawa: Jupajj janiw yakhar tucquiti. Jupatejj yakhar tucuspajja, Diosäñapajj tucusispawa. Ucampis janiw jupan Diosäñapajj tucusquiti; muspharcañ luräwinac lurir Diosäscaquiwa.",
                "20.": "Jaken wawanacapan jan iyawsañar puripjjatap laycu, cheka thaquit saranucutap laycu, qhitirutejj jaysañapäqui uca Diosar jan uñtʼatap laycuraquiw jupajja, jupanac taypin muspharcañ luräwinac lurañjj apanucu.",
                "21.": "Nayaw jumanacar sapjjsma: Qhititejj jan cun pächasis Cristor iyawsqui ucarojja, churatäniwa, cuntejj Criston sutipjjar Awquit mayisqui ucajja. Uca arsüwisti takpachanitaquiwa, acapach orak thiyanacanquirinacamp-pachataquiwa.",
                "22.": "Cunalaycutejja, Diosan Jesucristo yokapaw aca oraken kheparapjjañapäcän uca yatekerinacapar arsüna, jïsa, take yatekerinacaparuraqui, jake tamanacan istʼañapataquiraquiw säna: Takpach oraker sarapjjam, asqui yatiyäw yatichapjjaraquim take jaquirinacaru.",
                "23.": "Qhititejj iyawscani, bautisascaraquin ucajja, khespiyatäniwa. Ucampis qhititejj jan iyawscani ucajja, ñankhachatäniwa.",
                "24.": "Aca unañchanacasti iyawsirinacaruw arcani. Nayan sutijj-jjaruw jupanacajj supayanac alis-supjjani; machak lajjranacat parlapjjani; catarinac waytapjjani; jiwayir uma umapcanisa, janiw ucajj cuna ñankhs jupanacar lurcaniti; usutanacjjar amparanacap lokjjatapjjan ucanacasti, cʼumaraptapjjaniwa.",
                "25.": "Qhititejj jan cun pächasis sutijjar iyawscan ucataquejja, take arunacajj phokhä, orak thiyanac-camasa.",
                "26.": "Ucalaycu, qhitis Tatitun luräwinacap jarqʼir saytʼaspa? Qhitis jupan satanacapar ajjalnucuspajja? Qhitis Tatitun take chʼaman chʼamapar jarqʼir sartani? Qhitis Tatitun luräwinacapar uñisini? Qhitis Criston wawanacapar uñisini? Amuyasipjjam, Tatitun luräwinacap uñisirinaca, cunalaycutejj jumanacajj muspharapjjätawa, jiwapjjaraquïtawa.",
                "27.": "Uqhämasti, jan uñisipjjamti, janirac muspharapjjamsa. Antisas Tatitun arunacapar yäkapjjam, Jesusan sutipjjar Awquit mayisipjjaraquim take cunanacatejj waquisipctam ucanacataqui. Jan pächasimti, antisas iyawsapjjam; nayra pachanacanjam kalltapjjam; take chuymamp Tatitur jutapjjaraquim, quipca khespiyasiñamatac chʼamachasipjjam, jupan nayrakatapan ajjsarasa, qhathatisa.",
                "28.": "Aca juman yantʼäwi urunacamanjja, wali amuytʼanïpjjam; take kʼañu lurañanacat jaltapjjam; munapayañamar cusisiyañataquejj jan mayisipjjamti, antisasa, jan pächasiñamp mayisipjjam, jan yantʼäwinacar yäkañamataqui, ucatsipana cheka jacquir Diosar lokañamataqui.",
                "29.": "Amuyasipjjam, jan waquichasitäsin bautisayasiñata. Amuyasipjjam jan waquichatäsin Criston kollan amtäwip jan mankʼañamatac umañamataqui. Amuyasipjjaraquim, take cunanac waquichatäsin lurañamataqui. Ucsti jurapjjaraquim, jacquir Diosan Jesucristo Yokapan sutipjjaru. Jumanacatejj uc tucusïwcam chʼamachasis lurapjjätajja, janipiniw cunjämats jakonucutäpcätati.",
                "30.": "Nayasti, jiwatanac taypit parlapquirismas uqhämaw parlapjjsma, cunalaycutejj yat-twa, jumanacajj arunacajjarojj istʼapjjätawa.",
                "31.": "Jan nayan pantasitanacajjat jiscʼachapjjestati, janirac awquijjarus jupan pantasitanacap laycu, janirac qhitinacarutejj jupat nayra kellkapcän ucanacarusa. Ucatsipana, nanacan pantasitanacajj Diosan jumanacar uñachayatapat jupar yuspagarapjjam nanacat sipana, jumanacan suma amuyunïñ yatekañamataqui.",
                "32.": "Nanacan yatitajjarjamaw aca kellkat kellkapjjta, asquichat egipto nanacan satäqui uca kellkanacampiw kellkapjjta. Ucanacasti nayra pachatjja maynit maynir catuyatawa; nanacan parlañajjarjam jakoquipataraquiwa.",
                "33.": "Tʼalpha Lekʼetanacajjatejj hebreot kellkañatac jachʼäsapänjja hebreot kellkapjjeriscäyäta. Ucampis uca hebreojj nanacan turcayataraquiwa. Nanacatejj hebreot kellkapjjeriscäyätjja, janiw pantjasitanacajj jumanacatac kellkatajjan utjcasapänti.",
                "34.": "Ucampis kellkapctsa ucanacjja, Tatitojj yatiwa, uqhämaraqui janiw yakha marcajj nanacan lajjrajj yatquiti. Ucat jupajj aca lajjra yakha lajjrar cunjäm jakoquipañs waquichi.",
                "35.": "Acanacajj kellkataraquiwa, jan iyawsañar purir jilanacajjan wilap nanacan isinacajjat tʼajjsuñanacajjataqui.",
                "36.": "Ucatjja, jilanacajjatac munapcta uc jupanacan Cristjjat yatiñar cut-tayatäñapajja, uca munatanacajjajj take aca oraken utjapcänsa, take uca kollan jakenacan mayisitanacaparjamawa.",
                "37.": "Jesucrist Tatitojja jupanacan mayisitanacapan phokhatäñapatac churpan, jupanacan iyawsañaparjama. Dios Awquisti amtaracpan, Israelan utapamp amtäwir mantcän uca amtäwita. Jupanacar wiñayatac qhuyapaypan, Jesucriston sutipjjar iyawsatap laycu. Uqhamäpan."
            }
        }
    },
    "ether": {
        "meta": {
            "slug": "ether",
            "name": "Eteran Kellkatapa",
            "chapterWord": "ri Jalja"
        },
        "chapters": {
            "1": {
                "1.": "Jichhasti, naya Moronejj aca alay tokenquir orakjjan Tatitun amparapan tucqhatäpcän uca nayra nayra jakenacjjat kellkä.",
                "2.": "Limhin jakenacapajj jicjjatcänsa uca pä tunc pusin tʼalpha lekʼetat kellkatajj kellkta. Ucanacasti Eteran Kellkatapa sutiniwa.",
                "3.": "Uca kellkatan nayrïr kellkatanacajja, orak luräwita Adanat parlqui, uqhämaraqui, ucapachat jachʼa saytʼu pucara utjcän ucapachcama, take cunanacatejj jaken wawanacap taypin lurascän ucanacat parlcaraqui, uca kellkatanacan judionacan utjatap amuyta.",
                "4.": "Ucalaycu, cunanacatejj Adanan urunacapat ucapachcam lurascän ucanacjjat janiw kellkcti. Ucampis ucanacajj tʼalpha lekʼetanacan utji. Qhititejj ucanacar jicjjatcani uca pachpaw chʼamanïni, phokhatpach sarnakäwinac catuñapataqui.",
                "5.": "Ucampis nayajj janiw phokhatpach kellkat kellkcti, antisasa, uca kellkatatjja mä jucʼa kellkatac kellkta, saytʼu pucara utjcäns ucapachat jupanacan tucqhäwipcama.",
                "6.": "Uqhämaw uca kellkatjj kellkta. Uca kellkat kellkcänsa ucajj Eter satänwa. Jupasti Coriantorat sarakerïnwa.",
                "7.": "Coriantorajj Moronan yokapänwa.",
                "8.": "Moronasti Eteman yokapänwa.",
                "9.": "Etemasti Ahahan yokapänwa.",
                "10.": "Ahahasti Setan yokapänwa.",
                "11.": "Setasti Siblonan yokapänwa.",
                "12.": "Siblonasti Coman yokapänwa.",
                "13.": "Comasti Coriantuman yokapänwa.",
                "14.": "Coriantumasti Amnigadan yokapänwa.",
                "15.": "Amnigadasti Aaronan yokapänwa.",
                "16.": "Aaronasti Heartoman Het yokapat sarakerïnwa.",
                "17.": "Heartomasti Liban yokapänwa.",
                "18.": "Libasti Quisan yokapänwa.",
                "19.": "Quisasti Coroman yokapänwa.",
                "20.": "Coromasti Levin yokapänwa.",
                "21.": "Levisti Quiman yokapänwa.",
                "22.": "Quimasti Moriantonan yokapänwa.",
                "23.": "Moriantonasti Riplaquisat sarakerïnwa.",
                "24.": "Riplaquisasti Sezan yokapänwa.",
                "25.": "Sezasti Hetan yokapänwa.",
                "26.": "Hetasti Coman yokapänwa.",
                "27.": "Comasti Coriantuman yokapänwa.",
                "28.": "Coriantumasti Emeran yokapänwa.",
                "29.": "Emerasti Omeran yokapänwa.",
                "30.": "Omerasti Sulen yokapänwa.",
                "31.": "Sulesti Quiban yokapänwa.",
                "32.": "Quibasti Orian yokapänwa. Jupasti Jaredan yokapänwa.",
                "33.": "Cunapachatejj Tatitojj jakenacan lajjrap pejjtuntcäna, jupanacan take orakjjar chʼeketatatäñapatac colerasis juräwi lurcaraquïn ucapachaw uca Jaredajj jilapamp familianacapampi mä kawkhaninacampi familianacapamp uca jachʼa saytʼu pucaräqui ucqhat mistunipjjäna. Tatitun aruparjamaraquiw jakenacajj chʼeketatatäpjjaraquïna.",
                "34.": "Jaredan jilapasti jachʼa chʼaman jakënwa; Tatitun wali qhuyapayataraquïnwa. Ucat Jared jilapajj jupar säna: Tatitur artʼam jan jiwasar pejjtuntañapataqui jiwasan arunacasat jan amuyasiñascama.",
                "35.": "Ucatsti Jaredan jilapajj Tatituruw artʼäna. Tatitusti Jaredarojj qhuyapayänwa, ucat Jaredan lajjrap jan pejjtuntcänti; Jaredamp jilapampisti janiw pejjtuntatäcänti.",
                "36.": "Ucat Jaredajj jilapar säna: Tatitur wastat artʼam, ucat inas masinacajjatac jan colerasc-chiniti, janirac lajjrap pejjtuntcarac-chiniti.",
                "37.": "Ucatsti, Jaredan jilapajj Tatituruw artʼäna. Tatitusti jupanacan masinacaparu, familianacaparuw qhuyapayaraquïna, jupanacan jan pejjtuntatäñapataqui.",
                "38.": "Ucatsti Jaredajj jilaparuw wasitat parläna, aqhäm sasa: Saram ucat Tatitur jisctʼanim, aca oraket alis-staniti. Alisnucstan ucajja, jupar jisctʼam: Cawqhar sarañasas waquisi uca. Inas Tatitojj take oraket sipan jucʼamp suma ajllit oraker irpapchistani. Qhitis ucjj yati? Uqhamächisp ucasti, Tatitur iyawsas sarnakapjjañäni, tutisatac uc catokañasataqui.",
                "39.": "Ucatsti Jaredan lacapan arsutäcänsa ucarjamaw, Jaredan jilapajj Tatitur artʼäna.",
                "40.": "Ucatsti Tatitojj Jaredan jilapar istʼasin jupar qhuyapayäna, ucat jupar saraquïna:",
                "41.": "Saram, take casta uywa tamanacamar apthapim: orko kachu, uqhämaraqui, orakenquir take casta jathanaca. Familianacam irpthapim, uqhämaraqui Jared jilamampir familiapampiru, uqhämaraqui masinacamampir familianacapampiru, Jaredan masinacapampir familianacapampirusa.",
                "42.": "Uc lurasinsti, jupanac nayrakatan irpat alay tokenquir valleruw sarakäta. Ucqhan nayamp jumampejj jiquisiñäni. Ucat take acapach orakenquir orakenacat sipan jucʼamp suma ajllit orakeruw nayajj nayrakataman irpapjjäma.",
                "43.": "Ucqhan jumampir jathamampirojj bendicipjjäma. Ucatsti jathamampita jilaman jathapampita, jumamp sarapcanis ucanacan jathapatsa, nayajj mä jachʼa marc nayatac ut-tʼayä. Jathamat nayatac ut-tʼaycä uca marcat sipan janiw jucʼamp jachʼa marcajj utjcaniti take acapach orakjjana. Uqhäm jumatac lurä, walja pach nayar artʼasitamata."
            },
            "2": {
                "1.": "Ucatsti Jaredampi, jilapampi, familianacapampi, Jaredampin jilapamp masinacapamp familianacapampejja, alay tokenquir valleruw sarakapjjäna. (Uca vallesti Nimrod satänwa; uca sutejj mankʼañatac suma jiwayirin sutipat apakatawa). Apthapipcän uca take casta uywa tamanacapamp-pachaw sarakapjjäna, orkompi kachumpi.",
                "2.": "Sipitanac uscupjjäna, alayanquir jamachʼinac catuñataqui. Mä wacull lurapjjaraquïna, ucaruw jacquir chawllanac apapjjaraquïna.",
                "3.": "Ucatsti, deseret apasipjjaraquïna. Ucajja misqʼichir mamuraya sañ muni. Ucat jupanacajj walja tama mamurayanac apapjjaraquïna, uqhämaraqui, uca oraken utjcän uca take cunayman casta jathanaca.",
                "4.": "Nimrod kherwar puripcän ucqhasti, Tatitojj sarakanisin Jaredan jilapamp parläna. Jupasti mä kenay taypincänwa, Jaredan jilapasti janiw jupar uñjcänti.",
                "5.": "Ucatsti Tatitojj camächit jupanacar churäna wasaranjam sarapjjañapataqui, jïsa, cawqharutejj jakejj jan cunapachas sarcän ucqharu. Ucatsti Tatitojj jupanac nayrakat saräna. Kenay taypinc-casaw jupanacar parläna, cawqharutejj sarapjjañapacän uc yatiyaraquïna.",
                "6.": "Ucatsti wasaranjam sarapjjäna. Barconac lurapjjaraquïna; ucanacampiw jachʼa umanac maqhatapjjaraquïna, Tatitun amparapan sapa cut irpatäsina.",
                "7.": "Lamar qhurcatanquir wasaran kheparapjjañapjja, janiw Tatitojj muncänti. Antisas arsut oraker jutañap munäna. Uca orakesti take yakha orakenacat sipan ajllitänwa. Dios Tatitusti uc imaraquïna mä asqui marcataqui.",
                "8.": "Colerasiñampiw Jaredan jilapajj juräwi luräna: Ucapachat ucsarojj wiñayataqui, qhitinacatejj uca arsut orakenïcani ucanacan chekpach mayni sapa Diosar lokañapaw waquisini, jan ucajja, cunapachatejj jupan jachʼa colerasiñapajj jupanacjjar purcan ucapachajja, jupanacajj phatʼanucutäpjjaniwa.",
                "9.": "Jichhasti Diosan aca orakjjat aqhäm arsüwinacap uñjapjjtan. Aca orakejj mä arsut orakewa. Qhitinacatejj aca orakenïpcan ucanacajja, Diosaruw lokapjjani, jan ucajja, cunapachatejj jupan jachʼa colerasiñapajj jupanacjjar purcan ucapachajja, jupanacajj phatʼanucutäpjjaniwa. Jupanacajj ñankha cancañan pokotäpcan ucapachajja, jachʼa colerasiñapajj jupanacjjaruw purini.",
                "10.": "Cunalaycutejja, aca orakejj take yakha orakenacat sipan ajllit orakewa. Uqhämasti, qhititejj aca orakenïcan ucajja, Diosaruw lokani, jan ucasti phatʼanucutäniwa. Ucajja Diosan wiñay arsüwipawa. Aca oraken wawanacap taypin ñankha cancañajj phoktʼatäcan ucapachaquiw jupanacajj phatʼanucutäpjjani.",
                "11.": "Acasti juma gentilenacar yatiyatawa, Diosan arsüwinacap uñtʼapjjañamataqui, jumanacan juchat cutiquipstapjjañamataqui, ñankha luräwinacaman phokharayañcam jan sarnakasipcaquiñamataqui, Diosan jachʼa colerasiñap jumanacjjar jan puriyasipjjañamataqui, uca orakenquirinacajj jichhacam lurapcänsa uqhäma.",
                "12.": "Jïsa, acajj mä ajllit orakewa. Cawquïr marcatejj aca orakenïcan uca marcajja, janiw mitʼanïcaniti, catuntäwit antutatäpjjaniwa, take yakha alajjpachat aynachanquir orakenacat antutayatäpjjaraquini, jupanacatejj aca oraken Diosapar sapaqui lokapcani ucqha; jupasti Jesucristowa, nanacan kellkatanacajjan uñachayataraquiwa.",
                "13.": "Jichhasti, cunatejj kellkañajjäqui uc jucʼamp kellkä. Ucatsti Tatituw Jaredampir jilanacapampirojj irpäna, orakenac jaljir uca jachʼa lamarcamajja. Lamarar purisinsti jupanacajj chʼujlljam carpanacap ut-tʼayapjjäna. Ucawjaruw Moriancumer sutiñchapjjaraquïna. Chʼujlljam carpanacan kamnokapjjäna. Lamar lacana, chʼujlljam carpanacanjja pusi maraw kamnokapjjäna.",
                "14.": "Ucatsti pusi mar sarakepana, Tatitojj wasitat Jaredan jilapar jutäna, mä kenay taypit jupamp parlaraquïna. Quimsa horaw Tatitojj Jaredan jilapamp parläna, juparojj tokenokaraquïnwa, Tatitun sutipjjar artʼasiñ jan amtatapata.",
                "15.": "Lurcäns uca ñankhat Jaredan jilapajj cutiquipstäna. Tatitun sutiparuw artʼasiraquïna, jupampïcäns uca jilanacapataqui. Ucat Tatitojj jupar säna: Jumampin jilanacamampin juchanacam pʼampʼachä. Ucampis janiw jucʼamp juchachasipjjätati. Ajayujjan jan wiñayatac jakemp kʼewtasiñapat amtapjjäta. Uqhämasti, jumanacatejj juchan pokotäñapcam juchachasipjjätajja, Tatitun nayrakatapat jarcʼakatäpjjätawa. Tutimatac churapcäm uca orakjjat uqhämaw lupʼïwinacajjajja, cunalaycutejj aca orakejj take yakha orakenacat sipan ajllitäniwa.",
                "16.": "Tatitojj saraquïnwa: Nayrakat lurapctas uqhäm barconac chʼamachasis lurapjjam. Ucatsti Jaredan jilapajj chʼamachasïnwa, jilanacapajj chʼamachasipjjaraquïnwa, nayrakat lurapcäns uqhäm barconac lurapjjañapataqui, Tatitun yatiyäwinacaparjama. Barconacasti jiscʼaquïnwa, umjjansti sujaquiraquïnwa, mä uma jamachʼejj tuyquis uqhäm sujaraquïnwa.",
                "17.": "Ucanacasti luratänwa, jan uma mantcayapuni, mä vasor uñtat um catokañapcama. Tactʼañapajj mä platjam jan uma mantcayapunïnwa. Saytʼanacapasti mä platjam jan uma mantcayaraquïnwa. Thiyanacapasti arinïnwa. Khopjjatañapasti mä platjam uman jan mantcayaraquïnwa. Sayarusti mä kok uc-chʼänwa. Jistʼantat puncupasti mä platjam jan uma mantcayaraquïnwa.",
                "18.": "Ucatsti Jaredan jilapajj Tatituruw aqhäm sas artʼäna: Tatay, lurañajjatac camächit churquista uca luräw tucuytwa. Nayar yatiyatamarjamaw barconac lurta.",
                "19.": "Jichhasti Tata, ucanac mankhanjja khanajj janiw utjquiti. Cawcsarus barconac sarayapjjäjja? Uqhämaraquiw jiwarapjjä, cunalaycutejj ucanac mankhancasajja, samanamp ajjscatañjamawa, janiw jucʼamp samañjamäquiti. Uqhämasti, jiwarapjjäwa.",
                "20.": "Tatitusti Jaredan jilaparojj sänwa: Alayans aynachansa, pʼiyanac pʼiysüta. Ucat samanatejj pistʼanejja, pʼiy llupharäta ucat thay catokaraquïta. Ucampis umatejj mantaspajja, pʼiy lluptʼjjäta uman jan jiwarañanacamataqui.",
                "21.": "Ucatsti Jaredan jilapajj uqhäm luräna, Tatitun camächit churataparjama.",
                "22.": "Wasitat Tatiturojj aqhäm sas artʼäna: Tata, cunjämatejj camächit churquistajj uqhäm lurta. Barconacjj jakenacajjatac waquichjjtwa, ucampis janiw ucanacan khanajj utjquiti. Jichhasti Tata, uca jachʼa umanac chʼamacan maqhatir jaytjapjjetätati?",
                "23.": "Tatitusti Jaredan jilaparojj sänwa: Barconacaman khan utjañapatac cuna lurañajjs munista? Cunalaycutejj ventananacajj tʼun tʼunjatäspawa, ucat ventananacan utjañapajj janiw walïcaspati. Janiw jumanacamp chic nin apapcätati, cunalaycutejj janiw nina khanamp irpatajj sarapcätati.",
                "24.": "Cunalaycutejja, lamar taypinquir jachʼa chawlljamäpjjätawa, kolljam mathapinacaw jumanacjjar jawkʼapjjätam. Ucampis thayanacajj nayan lacajjat mistu. Jallunacamp jachʼa jallunacampjj nayaw puriyta. Ucatsti, lamar pʼiyanacat wasitat apsupjjäma.",
                "25.": "Jumanacaruw waquichapjjsma, ucanacar atipañamataqui. Janitejj nayajj jumanacar waquichapquirismajja, lamar mathapinaca, thaytʼir thayanaca, jachʼa jallunacar atipañamataquejj, janiw uca jachʼa pʼiya lamar maqhatapcasmati. Ucatsti, cuna jumanacatac waquichañajjs munista, khananïpjjañamataqui cunapachatejj lamar pʼiyanacan mankʼantatäpcät ucqhajja?"
            },
            "3": {
                "1.": "Ucatsti Jaredan jilapajj mä kolluruw saräna. Jupanacasti uca kollurojj Selem sutimpiw uchapjjäna, ucan sinti jachʼätapata. (Luratäcän uca barconacajj quimsakallkönwa). Ucat mä kalatjja tunca sojjtan kalanac umatatayasin luräna. Uca kalanacasti jankʼönwa, khanaraquïnwa, suma khespjama. Jupasti ucanacjj kollu patcamaw phojjtüna. Ucatsti wasitat Tatiturojj aqhäm sasaw artʼäna:",
                "2.": "Tatay, mathapinacan muyuntatäpjjätaw –sistawa. Jichhasti Tata, jan colerasimti lokeriman nayrakataman tʼuqhätapata. Juman kollanätama, alajjpachanquirïtamjj yatipjjtwa. Nayrakatamanjj jan asquïtajj yatipjjaractwa. Tincüw laycojja, nanacan cunjamätajjajj sapa cutiw ñankhar tucuta. Ucampis Tata, jumajj mä camächit churapjjesta, jumar artʼañanacajjataqui, munañanacajjarjam jumat catokañanacajjataqui.",
                "3.": "Tata, ñankha luräwinacajj laycuw nanacar jawkʼapjjesta, nayrakatar anaquipjjaraquista. Aca walja maranacaw aca wasarancapjjaracta. Ucampis nanacar qhuyapayapjjaraquistawa. Tatay, qhuyaptʼayasitay nayata. Aca jakenacamat colerasiñam apakasjjam; jan jupanacar jaytjamti, uca sinti khoru pʼiya lamar chʼamacan maqhatapjjañapataqui. Kalat umatatayas lurctsa uca kalanac uñjam.",
                "4.": "Tata, juman take chʼamanïtamjj yat-twa. Uqhämaraqui, take cuntejj jaken sumancañapatac lurañ muncasma ucjj lurasmawa. Ucat Tata, aca kalanacar lucʼanamamp llamctʼam, ucanacar waquicham ucanacan chʼamacan khantañapataqui. Ucatsti waquichapcta uca barconacan ucanacajj nanacatac khantani, lamar maqhatcas nanacan khananïñajjataqui.",
                "5.": "Tata, jumajj ucjj lurasmawa. Jachʼa chʼam uñachayañatac chʼamanïtamjj yatipjjtwa, ucasti jakenacan amuyunacaparjam jiscʼäcaspas uqhämaw uñsti.",
                "6.": "Ucatsti Jaredan jilapan uca arunac arsutap khepatjja, Tatitojj amparap loktäna, ucat kalanacar mayat mayat lucʼanapamp llamctʼäna. Ucatsti jarcʼakajj Jaredan jilapan nayrapat apakatänwa. Jupasti Tatitun lucʼanap uñjäna. Jaken lucʼanapjamänwa, janchin wilanjamänwa. Jaredan jilapasti Tatitun nayrakatapan liwitat-tänwa, ajjsarthapiñan jawkʼantata.",
                "7.": "Tatitusti Jaredan jilapan oraker liwitat-tatap uñjasajj juparojj sänwa: Saytʼam. Cunats liwitat-ta?",
                "8.": "Jupasti Tatiturojj sänwa: Tatitun lucʼanapjj uñjtwa. Janiw Tatitun janchin wilanïtapjj yatcäyät-ti, ucat jupan nayar jawkʼañapat ajjsaräyäta.",
                "9.": "Ucat Tatitojj jupar säna: Nayan mä urojj janchimp wilamp nayjjar catjjaruñajj uñjtawa, iyawsatam laycu. Juman utjquis uqhäm sinti iyawsañampejj janiw cunapachas mä jakejj nayrakatajjar jutquiti. Janitejj uqhamäcasapänjja, janiw lucʼanajjar uñjcasamänti. Ucat jucʼamp uñjtati?",
                "10.": "Jupasti ucjjarojj arsünwa: Janiwa. Tata, nayar uñachayasita.",
                "11.": "Tatitojj juparojj sänwa: Parlctsa uca arunacar iyawstati?",
                "12.": "Jupasti ucjjarojj arsünwa: Jïs Tata, jumajj mä cheka cancañan Diosätawa. Janiw cunjämats cʼariscasmati, chek parlatamjj yat-twa.",
                "13.": "Uca arunac arsquipanjam Tatitojj jupar uñachayasïna ucat juparojj saraquïna: Ucanac yatitam laycuw tincüwit cutsuyatätajja. Uqhämasti, nayan nayrakatajjar cut-tayanitäjjtawa. Ucalaycuw naya pachpajj jumar uñachayas-sma.",
                "14.": "Jïsa, oraken ut-tʼayäwipatpach jakenacajjar cutsuyañatac waquichatäqui ucätwa. Jïsa, nayajj Jesucristötwa. Awquïtwa, Yokaraquïtwa. Nayan take jakenacajj khananïpjjani; wiñayatac khananïpjjaniwa, take qhitinacatejj nayan sutijjar iyawsapcan ucanacajja. Jupanacasti yokanacajjampir phuchanacajjampiruw tucupjjaraquini.",
                "15.": "Janiw cunapachas mä jakejj jumjam nayar iyawsquituti. Uca laycojj janiw cunapachas nayan lurat jaker naya pachpajj uñachayascti. Naya quipcjam luratätamjj uñjastati? Jïsa, kalltäwinjja take jakenacajj naya quipcjam luratäpjjänwa.",
                "16.": "Niy uñjctasa ucajj ajayojjawa. Jakerojj nayar uñstataw lurta. Cunjämatejj jumar ajayunjj uñstcsma, uqhämaraquiw jakenacajjar janchin uñstäjja.",
                "17.": "Jichhajja, naya Mormonajja janiw uca kellkatanacat phokhatpach kellkat lurquirist-ti säyätwa, ucat jichhajj acqhac sañajjawa: Jesus pachpaw uca jaker ajayun uñachayasïna, cunjämatejj Nefi jakenacar uñachayascän uca quipca janchir uñtata.",
                "18.": "Cunjämatejj Nefi jakenacar yanapas tumpcänjja, uqhämaraquiw uca jaker yanapasajj tumpäna. Take uc luräna, Diosätap uca jaken yatiñapataqui, Tatitojj jupar uñachaycän uca walja jachʼa luräwinac laycu.",
                "19.": "Uca jaken yatïwipata, jarcʼak khepäjjar uñjañapatac janiw jarcʼañjamäcänti. Jupasti Jesusan lucʼanapjj uñjänwa. Uc uñjcasaw jupajj ajjsarasin liwitat-täna, ucan Tatitun lucʼanapätap yatitapata. Ucapachat iyawsäwipajj tucusïna jan cunar pächasis yatitap laycu.",
                "20.": "Ucalaycu, Diosat phokhatpach yatiñanïsaw jarcʼakat khepäjjar jan jarcʼañjamäcänti. Ucat Jesusar uñjäna. Jesusasti juparojj chʼamampiw qhuyapayäna.",
                "21.": "Ucatsti Tatitojj Jaredan jilaparojj sänwa: Jumajj uñjctasa istʼctasa ucanacan oraker mistuñapatac janiw antutätati, nayajj sutijjar janchin khapakaptaycä ucapachcamajja. Uqhämasti, uñjctas istʼctasa ucanac imantäta. Janiw qhiti jakerus ucanac uñachaycaraquïtati.",
                "22.": "Ucatsti, nayar jutcätas ucqhajja, ucanac kellkasin lluchʼintäta jan qhitin ucanac uñtʼat lajjrar arsuyañapataqui, cunalaycutejj jumajj ucanacjja, mä jan leeñjam lajjrat kellkäta.",
                "23.": "Jichhasti, aca pä kal jumar churäma. Kellkcätas ucanacamp chic aca kalanac lluchʼintäta.",
                "24.": "Cunalaycutejj kellkcäta uca lajjrarojj nayajj pejjtunt-twa. Uqhämasti, quipca munañajjarjam waquiscan ucapachaw aca kalanacajj cunanactejj kellkcäta ucanac jakenacar khanstayani.",
                "25.": "Uca arunac arsusinsti, Tatitojj Jaredan jilaparuw uñachayäna, acapach oraken jacapcän take ucanaca, uqhämaraqui acapach oraken jacapcan take ucanacsa. Janiraquiw nayrapat imantcänti take qhitinacatejj orak thiyanacans jacapcän ucanacatsa.",
                "26.": "Cunalaycutejj nayra pachanjja juparojj sänwa: Jumatejj nayar iyawsitätajja, take cunanac jumar uñachayäma. Take cunas jumar uñachayatäniwa. Uqhämasti, jupajj yatïnwa Tatitun chʼamanïtapa, take cunanac jupar uñachayañataqui. Ucat Tatitojj jan cuns juparojj imantcänti.",
                "27.": "Tatitusti juparojj sänwa: Acanac kellkam, ucatsti lluchʼintaraquim. Cunapachatejj quipca amuyujjarjam waquiscan ucapachaw ucanacjj jaken wawanacapar uñachayä.",
                "28.": "Ucatsti, catokcän uca pä kal lluchʼintañapataquiw Tatitojj jupar camächit churäna. Ucatsti, camächit churaraquïna, ucanac jan uñachayañapataqui, Tatitun ucanac jakenacar uñachayañapcama."
            },
            "4": {
                "1.": "Ucat Tatitojj Jaredan jilapar camächit churäna, kollut sarakaniñapataqui, Tatitun nayrakatapat sarakaniñapataqui, uñjcänsa ucanac kellkañapataquiraqui. Ucanacasti jaken wawanacapar puriñat jarcʼatänwa, jupan cruzjjar aptatäñapcama. Uca laycuw Mosia pʼekechirejj ucanac imäna, ucanacan oraker jan puriñapataqui, Criston jakenacapar uñachayasiñapcama.",
                "2.": "Criston jakenacapar jupa pachp chekpach uñachayasitap khepatsti, ucanacan uñachayatäñapataquiw camächit churäna.",
                "3.": "Jichhasti, uca khepatjja takeniw jupanacajj jan iyawsañar puripjje. Janiraquiw qhitis utjquiti, jan ucasti, Laman jakenacaquiw utji. Jupanacasti Criston yatichäwip janiw catokapcaraquiti. Ucat nayajj camächit catokta, ucanac wasitat oraken imantañajjataqui.",
                "4.": "Cunanactejj Jaredan jilapajj uñjcän uca pachpanac aca tʼalpha lekʼetanacjjar kellkta. Jaredan jilapar uñachayatäcänsa ucanacat sipan jucʼampejja, janiw cunapachas jucʼamp jachʼa cunanacajj uñachayatäcänti.",
                "5.": "Uqhämasti, Tatitojj camächit churitu, ucanac kellkañajjataqui. Ucatsti, ucanac lluchʼintañajjataquiw camächit churaraquitu. Ucanacat uñtʼat lajjrar jakoquipatäqui uc lluchʼintañajjataquiw camächit churaraquitu. Uqhämasti, uca arsuyirinac lluchʼint-ta, Tatitun camächitaparjamajja.",
                "6.": "Cunalaycutejj Tatitojj situwa: Cunüruntejj gentilenacajj ñankhätapat cutiquipstapcani, Tatitun nayrakatapan kʼomar tucupcaraquini, janïr ucürojj purcan ucqhacamajj janiw ucanacajj gentilenacar purcaniti.",
                "7.": "Cunüruntejj jupanacajj nayar iyawsas sarnakapcani, –siw Tatitojja, cunjämatejj Jaredan jilapajj lurcän uqhämjja, jupanacan nayan kollanaptayatäñapataqui, ucapachaw Jaredan jilapajj uñjcän ucanacjj jupanacar uñachayä, take nayan yatiyäwijj jupanacar khanañchañajjcama –siw Jesucristojja, Diosan Yokapajja, alajjpachanacansa acapachansa, take ucanacan utjqui ucanacan Awquipa.",
                "8.": "Qhititejj Tatitun arupar chʼajjwcani ucajja, ñankhachatäpan. Qhititejj, acanacajj janiw chekäquit siscani ucajj ñankhachatäpan. Jupanacarojj janiw jucʼamp jachʼa cunanac uñachaycäti –siw Jesucristojja, cunalaycutejj parlqui ucajja, nayätwa.",
                "9.": "Nayan camächit churatajjarjamaw alajjpachanacajj jistʼarti, jistʼcatasiraqui. Arujjarjamaw acapach orakejj qhathatini. Nayan camächit churatajjarjamaw ucanquir jakenacajj ninamp nakhantapcaspas uqhäm jiwarapjjani.",
                "10.": "Arunacajjar jan iyawsirejja, janiw yatekerinacajjar iyawsquiti. Jan ucajj janich nayajj parlctjja, uc taripapjjam. Qhititejj parlqui ucan nayätajj khep khepa urun yatipjjäta.",
                "11.": "Ucampis, parlctsa ucanacar qhititejj iyawscan ucaruw Ajayujjan uñachayäwinacapamp tumpä. Jupasti yatiniwa ircataraquiniwa. Cunalaycutejj nayan Ajayujjat ucanacan chekätap yatini, ucan jakenacar asc lurañatac amuyayatapata.",
                "12.": "Take cunanacatejj asc lurañatac jakenacar amuyayqui ucanacajja, nayat juti. Naya pachpaw asqui tokerojj jakenac irpta. Qhititejj arunacajjar jan iyawscani ucajja, janiraquiw nayarusa, nayan utjatajjarus iyawscaraquiniti. Qhititejj nayar jan iyawsquitanejja, janiraquiw nayar qhitanquitu uca Awquirojj iyawscaniti, cunalaycutejj nayajj Awquïtwa. Nayaw acapach oraken khanapätjja, jacañapätsa, chekapätsa.",
                "13.": "Nayar jutapjjam, juma gentilenaca. Nayasti jucʼamp jachʼa cunanac uñachayapjjäma. Ucanacjjat yatiñasti imantatawa, jan iyawsañ laycu.",
                "14.": "Nayar jutapjjam, juma Israelan utapa, ucat cunanactejj orak kalltäwitpach Awquejj jumanacatac imquejja, ucanacan jachʼätapajj jumanacar uñachayatäniwa. Ucasti janïraw jumanacar purquiti jan iyawsañ laycu.",
                "15.": "Ucampisa, uca ajjsarcañ ñankha cancañamanjja, chʼollkhe chuymanïñamansa, juyqhu amuyunïñamans kheparayapctamjja, uca jan iyawsañ jarcʼak chʼiyjapcätas ucqhajja, jachʼa muspharcañ cunanacajja, orak ut-tʼayäwitpach jumanacat imantatäqui ucanacajj uñachayatäniwa. Jïsa, cunapachatejj pʼaquintat altʼir chuymamp nayan sutijj-jjar Awquit mayisipjjätajja, Israelan utapa, ucapachaw yatipjjäta, Awquejj awquinacamatac lurcänsa uca arsüwit jupan amtasitapata.",
                "16.": "Ucapachaw Juan lokerijjar kellkayctsa, uca nayan yatiyäwijjajj take jakenacan nayranacapar khanañchatäni. Amtasipjjam, cunapachatejj ucanac uñjapcäta ucapachaw yatipjjäta, cunüruntejj ucanacarjam cunanacajj camächcani ucürun niy purirjamätapjja.",
                "17.": "Uqhämasti, aca kellkat catokapcät ucqhajja, jumanacajj take orakjjan Awquin luräwipan niy kalltatap yatipjjäta.",
                "18.": "Uqhämasti, juchat cutiquipstapjjam take orak thiyanacanquirinaca; nayar jutapjjam; yatichäwejjar iyawsapjjam; sutijj-jjar bautisasipjjam. Cunalaycutejja, qhititejj iyawsqui bautisascaraqui ucajja, khespiyatäniwa. Ucampisa, jan iyawsirejj ñankhachatäniwa. Unañchanacasti nayan sutijjar iyawsirinacan utjani.",
                "19.": "Qhititejj khep khepa urun nayan sutijjar iyawsas thurtʼasir jicjjatatäcan ucajja, qhuyapayatawa. Orake ut-tʼayäwitpach jupatac waquichatäcän uca khapak marcan utjañapataquiw jupajj alayar aptatäni. Uc parlquis ucajja, nayätwa. Uqhamäpan."
            },
            "5": {
                "1.": "Jichhasti, naya Moronejj kellkañajjatac camächit catokcta, uca arunac kellkta, nayan amuyujjarjama. Lluchʼintat ucanacjjat yatiyaracsma. Uqhämasti, yakha lajjrar jakoquipañ munasajj jan ucanac llamctʼamti. Ucanac yakha lajjrar jakoquipañajj jumat jarcʼatawa. Jutir urun Diosajj muncani ucqhaquiw ucajj lurasini.",
                "2.": "Uqhämaraqui, inas aca kellkat khanar apsuñatac yanapasipcan ucanacar aca tʼalpha lekʼetanac uñachayapjjchïta.",
                "3.": "Quimsaniruw acanacajj Diosan chʼamap tokejj uñachayatäni. Uqhämasti, acanacan chekätap jupanacajj chekpachaw yatipjjani.",
                "4.": "Quimsa ircatirin lacapan acanacajj ut-tʼayatäni. Uca quimsanin ircatäwip toke aca kellkat tokeraquiw Diosan chʼamapajj uñachayasini, uqhämarac arupasa, cuna arut-tejj Awquimpi, Yokampi, Kollan Ajayumpejj ircatapcan uca. Khep khepa urunacansti, take acanacaw acapach contrajj ircatirit saytʼani.",
                "5.": "Jupanacatejj juchat cutiquipstapjjanejja, Jesusan sutipjjar Awquir jutapjjaraquinejja, Diosan khapak marcapan jupanacajj catokatäpjjaniwa.",
                "6.": "Jichhasti, acanacatac nayajj chʼamanït-ti, jan ucajj janich chʼamanïctjja uc amuyapjjam. Cunapachatejj nayar uñjapquitäta ucqhaw Dios nayrakatan chʼamanïtajj yatipjjäta, khep khepa urun saytʼapcaraquiñän ucapachaw yatipjjaraquïta. Uqhamäpan."
            },
            "6": {
                "1.": "Jichhasti naya Moronejj, Jaredampin jilapampin sarnakäwip wastat kellkä.",
                "2.": "Ucatsti, Jaredan jilapajj Tatitun waquichat kalanac kollu patar phojjtcän uca Jaredan jilapajj kollut sarakanïna. Ucatsti, waquichat barconacaruw uca kalanac uscüna; sapa barco thiyaruw mä kal uscüna. Ucanacaw barconacan khantäna.",
                "3.": "Uqhämaw Tatitojj kalanac chʼamacan khantayäna, chachanacaru warminacaru wawanacar khantañataqui, jupanacan jachʼa umanac jan chʼamacan maqhatañapataquiraqui.",
                "4.": "Ucatsti take cunayman mankʼanac waquichasinjja, ucamp umjjan jacañataqui, uqhämaraqui uywa tamanacapatac mankʼa waquichasina, apapcän take uca lakʼonacataqui, uywanacataqui, jamachʼinacataqui. Ucatsti take uc lurasinjja, barconacaruw mantapjjäna, Dios Tatitupar alcatasinsti, lamaranjam sarapjjäna.",
                "5.": "Ucatsti Dios Tatitojj mä sinti jachʼa thay umanacjjar thaytayäna, arsut orak tokeru. Uqhämaw jupanacajj thayan lamar mathapinacan nayrakatar jaktatäpjjäna.",
                "6.": "Walja cutiw jupanacajj lamar pʼiyanac mankhan umamp chhaktayat uñjasipjjäna, jupanacjjar chhaktaycän uca kolljam mathapinac laycu, uqhämaraqui, jachʼa chʼaman thayat sartcäns uca jachʼa ajjsarcañ jallunac laycuraqui.",
                "7.": "Ucatsti jupanacajj uma pʼiyanacan chhaktayatäpcän ucqhajja, janiw umajj jupanacar camachcänti, barconacapan mä platjam uman jan mantcayätapata. Barconacasti Noen arcapjam jan uma mantcayaraquïnwa. Ucat umanac mankhan jicjjatasisinjja, jupanacajj Tatituruw artʼäna; jupasti wastat umanac patar apsüna.",
                "8.": "Ucatsti jupanacajj uma patancapcän ucapachajja, thayajj jan tʼacurasaw arsut orak tokerojj thaytʼäna. Uqhämaw jupanacajj thayan nayrakatar apatäpjjäna.",
                "9.": "Tatitur yupaychañanac kʼochupjjäna. Jïsa, Jaredan jilapajj Tatitur yupaychañanac kʼochünjja, ur pakariw Tatitur yuspagaräna, yupaycharaquïna. Arum puripansti, jupanacajj Tatitur yupaychañ janiraquiw tucuyapcänti.",
                "10.": "Uqhämaw jupanacajj nayrakatar apatäpjjäna. Janiw cuna lamaranquir jachʼa lakʼonacas jupanacar jiscʼa jiscʼa tucqhirejj utjcänti, janiraquiw cuna jachʼa chawllas jupanacar cun camächiris utjcaraquïnti. Uma patancasas uma mankhancasasa, sapa cutiw khanajj jupanacatac utjäna.",
                "11.": "Uqhämaw quimsa patac pusi tunc pusin urojj umanacjjan nayrakatar apatäpjjäna.",
                "12.": "Ucatsti, arsut orak lacaruw puripjjäna. Cayunacapamp arsut oraker tactʼasinjja uca orakjjan quilltʼasipjjäna. Tatitun nayrakatapan llampʼuptapjjaraquïna, Tatitun nayrakatapan cusisiñat jachapjjaraquïna, jupan waltʼat qhuyapayäwinacapata.",
                "13.": "Ucatsti uca orakjjaruw sarapjjäna, orak yapuchañ kalltapjjaraquïna.",
                "14.": "Jaredan yokapasti pusinïnwa. Jupanacajj Jacom, Gilga, Maha, Oria satäpjjänwa.",
                "15.": "Jaredan jilapajj yokall wawanac imill wawanac wawachayasiraquïna.",
                "16.": "Jaredampin jilapampin masinacapasti niyapuniw pä tunc payanïpjjäna. Jupanacasti arsut oraker janïr purcasinjja, yokall wawanac imill wawanac wawachayasipjjaraquïna. Ucat jupanacajj yatichatäpjjaraquïna.",
                "17.": "Ucatsti, Tatitun nayrakatapan llampʼu chuymamp sarnakañaw yatichatäpjjäna; alajjpachatsti yatichäwinac catokapjjaraquïnwa.",
                "18.": "Ucatsti orakjjar chʼeketatañ kalltapjjäna, ucatsti miratatapjjaraquïnwa, orak yapuchapjjaraquïna. Uca orakensti jupanacajj jachʼaptapjjaraquïnwa.",
                "19.": "Jaredan jilapasti chuymaniptjjänwa, sepulturar sarakerjamätapjjat amuyasiraquïna. Ucat Jaredar jupajj säna: Jakenacajjar mayachthapiyañäni, jupanacar jaqhuñasataqui, jupanacajj cuntejj jiwasat munapqui uc yatiñasataqui, sepulturanacasar janïr sarakcasina.",
                "20.": "Uqhämasti, jakenacajj mayachthapisipjjänwa. Jaredan jilapan yokanacapamp phuchanacapampejj pä tunc payanïpjjänwa. Jaredan yokanacapamp phuchanacapampisti tunca payanïnwa. Jupan utjän pusi yokajja.",
                "21.": "Ucatsti jakenacaparuw jaqhupjjäna. Jaqhutap khepatsti, cunanactejj sepulturanacapar janïr sarakcas lurañapatac munapcän ucanacjjat jisctʼasipjjäna.",
                "22.": "Ucatsti, yokanacapat mayniruw jupanacan pʼekechiripatac jawtʼañap jakenacajj munapjjäna.",
                "23.": "Ucampis ucajj jupanacatac jachʼa llaquïnwa. Jaredan jilapasti jupanacarojj sänwa: Ucajj chekpachaw catuntäwir irpi.",
                "24.": "Ucampis Jaredajj jilaparojj sänwa: Mä pʼekechirinïpjjañapatac jaysam. Ucat jupajj jupanacar säna: Qhitirutejj pʼekechiritac munapcta ucar yokanacajjat ajllisipjjam.",
                "25.": "Ucatsti Jaredan jilapan tayna yokaparuw ajllipjjäna. Jupan sutipasti Pagag satänwa. Jupasti jan pʼekechiripäñ munasajja, janiw muncti –sänwa. Ucatsti jakenacajj awquipan yokapar sañap munapjjäna, yokapan pʼekechirïñapataqui, ucampis awquipajj janiw ucjj lurañ muncaraquïnti. Antisas jupajj camächit jupanacar churäna jan qhiti jan munir jakerus pʼekechiripäñatac ut-tʼayapjjañapataqui.",
                "26.": "Ucatsti take Pagagan jilanacaparuw ajllipjjäna. Janiw maynis muncaraquïnti.",
                "27.": "Jaredan yokanacapasti janiraquiw munapcänti, mayniquiw iyawsäna. Ucat Oriajja uca jakenacjjar pʼekechirïñatac jawtʼatäna.",
                "28.": "Ucapachat jupajj sarayäna. Jakenacasti jachʼaptapjjaraquïnwa. Jupanacasti sinti kamiriruw tucupjjaraquïna.",
                "29.": "Ucatsti Jaredajj jiwjjänwa, jilapasti jiwjjaraquïnwa.",
                "30.": "Oriasti llampʼu chuymampiw Tatitun nayrakatapan sarnakäna. Tatitojj awquipatac lurcän uca jachʼa cunanac amtasiraquïna. Tatitojj awquinacapatac lurcänsa uca jachʼa cunanacjjat jakenacapar jupajj yaticharaquïna."
            },
            "7": {
                "1.": "Ucatsti Oriajj take urunacapan asquïsaw orakjjan taripasajj sarayäna. Urunacapasti sinti waljaraquïnwa.",
                "2.": "Yokall wawanac imill wawanac jupajj wawachayasiraquïna. Jïsa, quimsa tunc mayan wawachayasïna. Ucanac taypinsti pä tunc quimsan yokallaw utjäna.",
                "3.": "Ucatsti chuyman tokeruw Quib sutin wawap wawachayasïna. Ucatsti Quibajj jupa lantiw sarayäna. Quibasti Corihor wawachayasïna.",
                "4.": "Corihorasti quimsa tunc payan maranïsaw awquipar kallcatäna. Sarjjasinsti, Nehor oraken kamaraquïna. Ucatsti, yokall wawanac imill wawanac wawachayasiraquïna. Jupanacasti sinti suma uynaktʼaniruw tucupjjaraquïna. Ucat Corihorajj walja jakenacar jupar arcañapatac amuyayäna.",
                "5.": "Jupan nuwasiri tama apthapitap khepatsti, Moron orakeruw maqhatanïna, pʼekechirejj utjascän ucqharu. Juparusti catuntaraquïnwa. Ucasti phokhasïnwa, Jaredan jilapan aqhäm sas arsüwiparu: Jumanacajj catuntäwir irpatäpjjätawa.",
                "6.": "Pʼekechirejj utjascän uca Moron orakejja, Nefi jakenacan Chʼusa Jaytanucut sat oraket jacʼancänwa.",
                "7.": "Ucatsti Quibajj catuntäwin utjasïna. Jakenacapasti Corihor yokapan sarayatäpjjänwa, Quiban sinti chuymaniptañapcama. Ucampisa, catuntäwin jacasajja, chuyman tokeruw Quibajj Sule wawachayasïna.",
                "8.": "Ucatsti Sulejj jilapatac colerasïnwa. Sulejj chʼamaniptaraquïnwa. Jakjamaw jupajj chʼamaniptäna. Uqhämaraqui amuyasiñan jupajj jachʼaptaraquïna.",
                "9.": "Uqhämasti, jupajj Efrain kolluruw saräna, ucatsti ucan kollut apsusajj metal umatatayäna. Jupar arcañapatac irpcän ucanacataquisti, acerot espadanac luraraquïna. Jupanacar espadanac churatap khepatsti, Nehor marcar cut-tasaw Corihor jilapar nuwasïna. Uqhämat orak sarayäw catüna, ucatsti Quib awquiparuw ucjj cut-tayjjaraquïna.",
                "10.": "Sulen luräwipat awquipajj uca orak sarayäw jupar churäna. Ucatsti jupaw awqui lant sarayañ kalltäna.",
                "11.": "Ucatsti chekapar uñjasaw marcarojj apnakäna. Jakenacasti sinti waljaniruw tucupjjäna, ucat jupajj marcap uc-chʼpach orakjjar chʼekentayäna.",
                "12.": "Ucatsti Sulejj walja yokall wawanacamp imill wawanacamp wawachayasiraquïna.",
                "13.": "Corihorasti, lurcän uca walja ñankha luräwinacat cutiquipstänwa, ucat Sulejj sarayäwipan jupar chʼam churäna.",
                "14.": "Ucatsti Corihorajj walja yokanacani phuchanacanïnwa. Corihoran yokanacap taypinjja Noe sat mä yokaw utjäna.",
                "15.": "Ucatsti Noejj Sule pʼekechir contra, uqhämaraqui, Corihor awquip contraraquiw kallcatäna. Ucatsti jupar arcañapataquiw Cohor jilaparu, uqhämaraqui takpach jilanacaparu, walja jakenacar irpcatasïna.",
                "16.": "Ucatsti Sule pʼekechirimpiw mä chʼajjwäwin nuwasïna. Uca nuwasïw tokew jupanacan nayrïr tutjam catokat orakep catusjjäna. Ucatsti, ucawjar sarayir pʼekechirir tucuraquïna.",
                "17.": "Ucatsti wastat Sule pʼekechirir nuwasïna, ucatsti Sule pʼekechirirojj catuntäna. Ucat jupar catuntasin Moron oraker apäna.",
                "18.": "Ucatsti jupar jiwayirjamäcäns ucqhaw, Sulen yokanacapajj Noen utapar arum toker lluscuntasin jupar jiwayapjjäna. Carcel punc tʼunsusin awquipar ankar irpsupjjäna. Ucatsti quipca sarayäw konuñapjjaruw jupar kontʼayapjjäna, quipca marcapana.",
                "19.": "Ucat Noen yokapajj jupa lantiw marcap chʼamañchäna. Ucampis janiw Sule pʼekechirjjar jucʼamp chʼamaniptapcänti. Sule pʼekechirin sarayat jakenacasti sint jachʼaptapjjäna, chʼamaniruw tucupjjaraquïna.",
                "20.": "Uca orakesti jaljatänwa. Pä sarayäwiw utjäna, Sulen sarayäwipa, uqhämaraqui, Noen Cohor yokapan sarayäwipa.",
                "21.": "Noen Cohor yokapasti Suler nuwasiñatac jakenacap irpäna. Uca nuwasïwinsti Sulejj jupanacaruw atipäna, Cohorarusti jiwayaraquïnwa.",
                "22.": "Cohoran utjäna Nimrod sat mä yokapajja. Nimrodasti Cohoran sarayäwip Suler catuyäna. Uca laycuw Sulejj jupar munäna, ucat Sulejj jupar wal qhuyapayäna. Jupasti munañaparjamaw Sulen marcapan cunanacs luräna.",
                "23.": "Sulejj saraycäns ucqhajja, Tatitun qhitanit walja arjirinacaw jakenac taypir jutapjjäna. Jakenacan ñankhätapana, wacʼan diosanacar yupaychañapan, uca orakjjar mä ñankhachäw puriyañapjjat jakenacar yatiyapjjäna. Janitejj ucanacat cutiquipstapcaspa ucajja, tucqhatäpjjañapat yatiyapjjaraquïna.",
                "24.": "Ucatsti jakenacajj arjirinacarojj tʼakhesiyapjjänwa, sawc-chʼuquipjjaraquïnwa. Ucatsti, Sule pʼekechirejj arjirinacar tokerinacarojj taripasin mutuyäna.",
                "25.": "Uc-chʼpach orakjjan jupajj mä ley ut-tʼayaraquïna. Uca leyisti arjirinacar chʼam churäna, munañaparjam cawqharus sarañapataqui. Uca luräwinac tokew jakenacajj juchat cutiquipstañatac amuyayatäpjjäna.",
                "26.": "Ñankha luräwinacapat wacʼan diosanacar yupaychañapat jakenacan cutiquipstatap laycuw Tatitojj jupanacarojj jan tucjcänti. Ucatsti, jupanacajj wastat uca oraken jachʼaptapjjäna. Ucatsti Sulejj yokall wawanac imill wawanac chuyman tokerojj wawachayasïna.",
                "27.": "Sulen urunacapansti janiw jucʼamp nuwasïwinacajj utjcänti. Tatitojj awquinacap jachʼa pʼiya lamar qhurcatat arsut oraker irpanisajj, jupanacatac lurcän uca jachʼa luräwinacat jupajj amtäna. Ucat take urunacapan chekapar uñjasaw sarayäna."
            },
            "8": {
                "1.": "Ucatsti, Sulejj Omer wawachayasïna. Omerasti jupa lantiw sarayäna. Omerajj Jared wawachayasïna. Jaredasti yokall wawanac imill wawanac wawachayasiraquïna.",
                "2.": "Jaredasti awquipar kallcatasin Het oraker sarjjäna, ucatsti ucqhan utjasïna. Ucatsti walja jakenacaruw sallka arunacamp maysat parläna, oraket chicatpach jupan catuñapcama.",
                "3.": "Oraket chicat catutapatjja awquip contraw nuwasïna. Ucatsti awquiparuw catuntäna. Awquiparusti catuntäwin jupar lokayasïna.",
                "4.": "Omeran chicatpach sarayäw urunacapanjja, jupajj catuntatänwa. Ucatsti yokall wawanac imill wawanac jupajj wawachayasïna. ucanac taypin utjäna Esromampi Coriantumrampi.",
                "5.": "Jared jilapan luräwinacapat jupanacajj sint colerasipjjäna, mä nuwasiri tama ut-tʼayañapcama, Jaredar nuwasiñapcama. Ucatsti arumaw jupjjar nuwasipjjäna.",
                "6.": "Ucatsti Jaredan nuwasiri tamap jiwarayasinjja, juparuraquiw jiwayirjamäpjjäna. Ucat jupajj jupanacar achicäna jupar jan jiwayañapataqui; sarayäwjj awquipar cut-tayañataquiw arsuraquïna. Ucatsti janiw jupar jiwayapcänti.",
                "7.": "Ucatsti sarayäwip aparayasitapatjja Jaredajj sinti llaquisiñaruw purïna, cunalaycutejj jupan chuymapajj sarayäwir churatänwa, acapachan jachʼar aptatäñar churataraquïnwa.",
                "8.": "Jaredan phuchapasti sinti chʼiqhi yatsutänwa. Ucat awquipan llaquinacap uñjasinjja mä arustʼa amuyäna, sarayäw awquipatac cutsuyañataqui.",
                "9.": "Jaredan phuchapasti sinti jiwaquïnwa. Ucatsti awquipamp parlasaw jupar säna: Cunats tatajjajj aqhäm llaquisi? Awquinacasajj uca jachʼa pʼiya lamar qhurcatat apanipcänsa, uca kellkat janit leequi? Janit ucanjj yatiyqui, nayra nayra jakenacjjata, jupanacan jamas arustʼanacap toketa, orakenac jicjjatapcäna, jachʼar aptatäñ jicjjatapcaraquïnjja?",
                "10.": "Jichhasti, Quimnoran Aquis yokapan jutañapatac yatiyir qhitam. Amuyam, nayajj jiwaquïtwa; ucat jupataquiw thoktʼarapï, jupar cusisiyaraquï, nayamp jakechasiñ munañapataqui. Uqhämasti, jupatejj jumar mayïtam jupan warmipäñajjataquejja, jumajj aqhäm sätawa: Jumatejj pʼekechir awquijjan pʼekep apanitätajja, phuchajjarojj churämawa.",
                "11.": "Omerasti Aquisan masipänwa. Ucat Jaredajj Aquisan jutañapatac yatiyir qhitäna. Ucat Jaredan phuchapajj jupan nayrakatapan thoktʼäna, jupar cusisiyañapcama, jupamp jakechasiñ munañapcamaraqui. Ucat jupajj Jaredar säna: Warmijjatac nayar jup churita.",
                "12.": "Jaredasti juparojj sänwa: Jumatejj pʼekechir awquijjan pʼekep nayar apanitätajja, nayajj jupjj churämawa.",
                "13.": "Ucatsti Aquisajj Jaredan utaparuw take familiapar jawsthapïna, ucat jupanacar säna: Cuntejj nayajj mayipcäm uc lurapjjañamataquipun jurament lurapjjätati?",
                "14.": "Ucatsti alajjpachanquir Dios laycu, alajjpachanac laycu, acapach orak laycu, pʼekenacap laycuraquiw jupanacajj jupatac jurament lurapjjäna; cawquïritejj Aquisan jan munañaparjam jupar yanapcaspa ucajja, pʼekep chhakañapänwa. Uqhämaraqui, cuntejj Aquisajj jupanacar yatiycaspa ucjjat yakhar yatiyirejj jacañap aptʼasiñapänwa.",
                "15.": "Ucatsti, uqhäm Aquisamp arustʼapjjäna. Nayra chʼam thaker jakenacajj lurapcän uca juräwinac Aquisajj jupanacar churäna. Uca juräwinacasti Cainat ucapachcam catuyatänwa. Uca Cainasti kalltäwitjja mä jak jiwayirïnwa.",
                "16.": "Supayan chʼamapaw ucanacarojj catjjäsïna, uca juräwinac jakenacar churañataqui, ucanacar chʼamacan imañataqui, qhitinacatejj chʼam thakapcän ucanacan chʼamaniptañapataqui, jak jiwayañapataqui, lunthatjañapataqui, cʼarisiñapataqui, take cunayman ñankha luräwinac lurañapataqui, kʼañusiñ wachokäwinac lurañapataqui.",
                "17.": "Jaredan phuchapasti jupan chuymaparuw uchäna aca nayra cunanac thakañapataqui. Jaredasti Aquisan chuymaparuw uc lurañataquejj ucharaquïna. Ucatwa, Aquisajj familiaparu masinacaparu ucjj churaraquïna. Suma arsüwinacampiw jupanacarojj irpantäna, cunanactejj jupajj muncän take ucanac jupanacan lurapjjañapataqui.",
                "18.": "Ucatsti, cunjämatejj nayra nayra jakenacajj lurcän uqhämaw jupanacajj mä jamas arustʼäw ut-tʼayapjjäna. Diosan nayrapanjja uca arustʼäwejj take cunanacat sipan wali ajjtcañawa, ñankharaquiwa.",
                "19.": "Cunalaycutejj Tatitojj jamas arustʼäwinac contrajj janiw cuns lurquiti. Janiraquiw jaken wil wartañap munquiti. Antisas jaken kalltäwipatpach take cunanacan ucjj jan lurañapataquiw camächit churi.",
                "20.": "Naya Moronisti juräwinacapan arustʼäwinacapan cunjamätap janiw kellkcti, cunalaycutejj ucanacan take jakenac taypin utjatapajj nayar yatiyatawa. Laman jakenac taypin ucanacajj utjaraquiwa.",
                "21.": "Niy parlcjjtsa uca jakenacan tucqhäwipaw ucanac puriyäna. Uqhämaraqui Nefi jakenacan tucqhäwip puriyaraquïna.",
                "22.": "Cawquïr orakenacatejj chʼamaniptañapatac kamiriptañapatac uqhäm jamas arustʼäwinac ut-tʼayapcani ucanacan uca orakjjar chʼekentañapcamajja, take uca orakenacajj tucqhatäpjjaniwa, cunalaycutejj jupanacajj wartapcani uca Tatitun kollan jakenacapan wilapan jupanacar wilat cut-tayañapatac sapa cut artʼataparojj Tatitojj janiw alekac istʼcaniti, jupanacan wila wartatap jan apsuscasajja.",
                "23.": "Uqhämasti gentilenaca, ucanacan jumanacar uñachayatäñapajj Diosan suma amuyuparjamawa, jumanacan uc yatisin juchanacamat cutiquipstañanacamataqui, uca chʼam thakañatac kamiriptañatac ut-tʼayat jiwayir arustʼäwinacan jan jumanacjjar chʼamanïñapataqui. Jumanacatejj ucanacan utjañap munapjjätajja, tʼunjañapäc ucajja, jumanacjjaruw purini, jïsa, Wiñay Diosan chekapar uñjañapan espadapajj jumanacjjaruw purini, jumanacan chʼam chhaktapjjañamcama, tʼunjatäñamcama.",
                "24.": "Uqhämasti, ucanacan jumanac taypir puritap uñjapcät ucqhajja, jumanac taypinquir jamas arustʼäw laycu ajjsarcañ utjatamjjat amuyasis pʼarjjtapjjañamataquiw Tatitojj camächit churapjjtam. Jan ucasti, ay ucata, jiwayatanacan wilanacap laycu. Jupanacajj lakʼatpach artʼapjje wilapat apsusiñ munasa, uqhämaraqui uc ut-tʼayirinacat quipca apsusiñataqui.",
                "25.": "Uc jachʼaptayir jakenacasti, take orakenacana, marcanacana, jakenacan antutäwip apakañ chʼamtapjje. Ucasti take jakenacan tucqhatäñaparuw puriyi, cunalaycutejj ucajj supayan ut-tʼayatawa. Jupasti take cʼarinacan awquipawa. Nayrïr awquis taycasar sallkjjcän uca pachpa cʼariw jupajja. Jïsa, kalltäwitpach jak jiwayañatac jaker amuyaycäna, jakenacan chuymanacap chʼollkheptaycäna, jupanacan kalltäwitpach arjirinacar jiwayañanacapataqui, kalamp cʼupjañanacapataqui, alis-suñanacapatac amtaycän uca pachpa cʼariw jupajja.",
                "26.": "Ucat naya Moronejj ucanac kellkañajjatac camächit catokta, ñankha cancañan tucusiyatäñapataqui, mä urun puriñapataqui cunapachatejj Satanasajj jaken wawanacapan chuymanacapar jan chʼamanïcan ucqha. Ucatsipana, jupanacar sapa cuti asc lurapjjañapatac amuyayañataqui, take asqui cancañan jalsupar jutasin khespiyatäpjjañapataqui."
            },
            "9": {
                "1.": "Jichhasti, naya Moronejj sarnakäwinacat jucʼamp kellkä. Ucatsti, Aquisampin masinacapampin jamasat arustʼäwinacap laycuw jupanacajj Omeran sarayäwip apakapjjäna.",
                "2.": "Ucampisa, Omeraru uqhämaraqui, jupar jan tucqhañ munir yokanacapampir phuchanacampirojj Tatitojj qhuyapayänwa.",
                "3.": "Tatitusti Omerarojj mä samcan ewjjäna, oraket mistuñapataqui. Ucat Omerajj familiapamp uca oraket mistusin walja urunacaw saräna. Ucatsti Sim sata kollur purinisaw uca toket sararaquïna; ucat cawqhantejj Nefi jakenacajj tucqhatäpcän ucawjar purinisaw jalsu toker saräna. Ucat Ablom sat lamar lacanquir mayawjaruw purïna. Ucawjan jupamp take yokanacapampi phuchanacapampi, uqhämaraqui take familiapampejja, chʼujlljam carpanacap ut-tʼayapjjäna. Jaredampi familiapampiquiw jan ucancapcänti.",
                "4.": "Ucatsti ñankha cancañan amparapana Jaredajj jakenacjjar pʼekechiritac jawtʼatänwa. Ucatsti, Aquisarojj phuchap warmipatac churaraquïna.",
                "5.": "Ucatsti Aquisajj warmipan tataparuw jiwayañ munäna. Ucatjja nayra nayra jakenacan juräwip arsuycän uca jakenacaruw jupajj mayïna. Ucatsti warmipan tataparuw sarayäw konuñapan kontʼatäsquiriru, jakenacapamp parlasquiriruw jupanacajj pʼekep apakapjjäna.",
                "6.": "Cunalaycutejj uca ñankha jamasat arustʼäwejj walpin mirantäna jakenacan chuymanacapar ñankhaptayañapcama. Uqhämasti, sarayäw konuñapan kontʼatäquiriruw Jaredajj jiwayatäna. Aquisasti jupa lantiw sarayäna.",
                "7.": "Ucatsti Aquisajj yokapat pächasiñ kalltäna. Ucat carcelar jupar jakontäna. Ucansti mankʼatjam tʼakhesisaw jiwjjäna.",
                "8.": "Ucatsti, jiwcänsa ucan jilapaw awquipataquejj colerasïna, awquejj jilapar lurcän ucata. (Jupan sutipasti Nimra satänwa).",
                "9.": "Ucatsti Nimrajj mä kawkha jakenac irpthapisinjja, uca oraket jaltjjäna. Omeran ucsar jutasinjja Omerampiw utjasipjjaraquïna.",
                "10.": "Ucatsti Aquisajj yakha yokall wawanac wawachayasïna. Jupanacajj take cunayman ñankha luräwinac jupan munañaparjam lurapjjañapatac jupatac jurament lurapc-chïnsa, jupanacajj jakenacan chuymanacapan munayasipjjäna.",
                "11.": "Cunjämatejj Aquisajj chʼamanïñ muncänjja, uqhämaraquiw jakenacapajj kamiriptañ munapjjäna. Ucat Aquisan yokanacapajj jupanacar kollk churapjjäna. Uc lurasasti, chicatat jucʼamp jakenac jupanacar arcañapatac irpcatasipjjäna.",
                "12.": "Ucatsti Aquisamp yokanacapampejj jupanac puraw nuwasiñ kalltapjjäna. Uca nuwasïwisti walja maranacaw utjäna, jïsa, niyapin take uca orakenquir jakenacan jiwayatäñapcama; jïsa, takeniwa, jan ucajja quimsa tunc jakequiw jan jiwayatäpcänti, uqhämaraqui Omeran utapamp jaltapcänsa ucanacajj janiraquiw jiwayatäpcänti.",
                "13.": "Uqhämasti, Omerajj wasitat tuti orakepar cut-tayat uñjasïna.",
                "14.": "Ucatsti Omerajj chuymaniptänwa. Ucampis chuymanïsajj jupajj Emer wawachayasïna. Ucatsti Emeraruw jawtʼaraquïna, jupa lant pʼekechirïñapataqui.",
                "15.": "Emerar pʼekechirïñapatac jawtʼatap khepatsti, pä maraw oraken sumancañajj utjäna. Ucat sinti wali llaquimp phoktʼat urunac uñjasin jupajj jiwjjäna. Ucatsti Emeraw jupa lantejj sarayäna; jupasti awquipan sarnakäwip arcaraquïna.",
                "16.": "Wasitat Tatitojj oraket uca ñankhachäw apakañ kalltäna. Emeran sarayatäsajja, Emeran utapajj sint jachʼaptäna. Sojjta tunc payan maranjja jupanacajj sint chʼamaniptapjjäna, sinti kamirïñapcama.",
                "17.": "Jupanacan utjäna take cunayman achunaca, yarananaca, seda sawutanaca, ñutʼu lienzonaca, kori, kollke, jachʼa jila alaninacasa.",
                "18.": "Utjaraquïnwa, take cunayman uywanaca, toronaca vacanaca, ovejanaca, qhuchinaca, chiwunaca, uqhämaraqui jaken mankʼañapatac walja yakha uywanacasa.",
                "19.": "Jupanacan utjaraquïnwa, caballonaca, asnonaca. Utjaraquïnwa, elefantenaca, curelomanaca, cumomanaca. Take ucanacajj jaketac sumänwa, ucampis elefantenacampi, curelomanacampi, cumomanacampejj jucʼamp sumänwa.",
                "20.": "Uqhämaw Tatitojj aca orakjjarojj bendiciönanac wartäna. Aca orakesti yakha orakenacat sipan ajllitänwa. Jupasti camächit churaraquïna take aca orakeninacajj Tatitutac aca orakenïpjjañapataqui. Jan ucasti, cunapachatejj jupanacajj ñankha cancañan pokotäpcaspa ucqhajja, tucqhatäpjjaspawa, cunalaycutejj uqhäm jakenacjjarojj phokhatpach colerasiñajj warjjatä –siw Tatitojja.",
                "21.": "Emerasti take urunacapan asc lurasaw taripasajj sarayäna. Walja yokall wawanac imill wawanac wawachayasïna. Ucatsti, Coriantum wawachayasiraquïna. Ucat jupa lant sarayañapataquejj Coriantumar jawtʼäna.",
                "22.": "Coriantumar jupa lant sarayañatac jawtʼatap khepatjja, pusi marampiw jacascäna. Uca orakensti sumancañ uñjäna; jïsa, jupajj Asqui Cancañan Yokaparuw uñjäna. Urupat jupajj sinti cusisisaw yupaycharaquïna. Ucatsti sumancasaw jupajj jiwawayjjäna.",
                "23.": "Ucatsti Coriantumajj awquipan sarnakäwip arcasaw sarnakäna. Walja jachʼa chʼaman marcanac jupajj ut-tʼayäna. Cunjämatejj walïqui uqhämaruw jakenacaparojj apnakäna, take urunacapanjja. Jupajj janiw walja wawanïcänti. Chuyman tokeruquiw wawanïna.",
                "24.": "Ucatsti patac payan maraniruw warmipajj jiwjjäna. Ucatsti Coriantumajj uqhämat chuyman tokerojj mä tawakompiw jakechasïna. Ucat jupajj yokall wawanac imill wawanac wawachayasïna. Jupasti patac pusi tunc payan maranïñapcamaw jacäna.",
                "25.": "Ucatsti, jupajj Com wawachayasïna. Comasti jupa lantiw sarayäna. Jupasti pusi tunc llätuncan maraw sarayäna, ucat Het wawachayasïna. Yakha yokall wawanac imill wawanac jupajj wawachayasiraquïna.",
                "26.": "Jakenacasti wasitat uc-chʼpach orakjjaruw chʼekentapjjäna. Ucatsti, mä sinti jachʼa ñankhäñaw orakjjan wasitat kalltäna. Hetasti uca nayra jamasat arustʼanac lurañ kalltäna, awquipar tucqhañataqui.",
                "27.": "Ucatsti awquipat sarayäw apakäna. Quipca espadampiw awquipar jiwayäna. Ucatsti jupa lantiw sarayäna.",
                "28.": "Ucatsti, wasitat arjirinacajj uca oraker puripjjäna, juchat cutiquipstapjjañapataquiw jupanacar arnakapjjaraquïna, aqhäm sasa: Tatitun thaquip waquichapjjañamawa. Janitejj uc lurapcätajja, mä ñankhachäwiw aca orakjjar purinini. Jïsa, janitejj juchanacat cutiquipstapcätajja, mä jachʼa machʼaw purinini. Ucansti jumanacajj tucqhatäpjjätawa.",
                "29.": "Ucampis jakenacajj janiw arjirinacan arunacapar iyawsapcänti, antisas jupanacarojj alis-supjjänwa. Yakhepanacarusti jachʼa pʼiyanacaruw jakontapjjäna, ucan jiwañanacapataquiw jaytanucupjjaraquïna. Het pʼekechirin säwinacaparjamaw take ucanac lurapjjäna.",
                "30.": "Ucatsti mä jachʼa machʼaw uca orakjjar purïna. Janiw jallojj uc-chʼpach orakjjarojj purcänti, ucat ucan utjirinacajj sinti lakaw tucqhäwir puriñ kalltapjjäna.",
                "31.": "Uca orakjjanjja jiwayir catarinacaw uñstaraquïna, walja jakenacaruw jiwayapjjaraquïna. Ucatsti uywa tamanacapajj jiwayir catarinacan nayrakatapat aynach tokenquir Nefi jakenacan Zarahemla sat orak tokeruw jaltapjjäna.",
                "32.": "Ucatsti waljaniw jupanacat thaquin jiwapjjäna. Ucampis mä kawkhanacajj aynach tokenquir orakeruw jaltapjjäna.",
                "33.": "Ucatsti Tatitojj jiwayir catarinacan jan jucʼamp jupanacar arctapjjañapataquiw luräna, antisas thaquin jarcʼapjjañapataquiw utjayäna, jakenacan jan ucsa toket maqhatañanacapataqui, take qhitinacatejj ucsa toket maqhatañatac chʼamachascasp ucanacar jiwayir catarinacan jiwayañapataqui.",
                "34.": "Ucatsti jakenacajj uywanacan cayup arctapjjäna, thaquin jiwat uywanacan aychanacap mankʼapjjaraquïna, take ucanac mankʼantañanacapcama. Ucatsti jakenacajj jiwañar puriñapat amuyasisinjja, ñankha luräwinacapat cutiquipstañ kalltasaw Tatitur artʼasipjjäna.",
                "35.": "Ucatsti Tatitun nayrakatapan suma llampʼuptapcäns ucqhajja, jupajj orakjjarojj jall puriyäna. Ucatsti jakenacajj wasitat chʼam catupjjäna. Ucatsti alay tokenquir orakenacana, uqhämaraqui take muytat orakenacan achojj utjaraquïna. Tatitusti machʼat jupanacar khespiyasinjja, chʼamap uñachayäna."
            },
            "10": {
                "1.": "Hetampi take utapanquirinacampejj machʼïpan jiwarapjjäna, jan ucajja, Sezaquiw jan jiwcänti. Ucat Hetat Sez sarakerejja, wastat amuy chhaktat jakenacarojj apthapisin ut-tʼayäna.",
                "2.": "Sezasti awquinacapan tucqhatätap amtäna. Jaredampir jilapampir pʼiya lamar qhurcatat apanisajj cuntejj Tatitojj lurcän uc amtaraquïna. Ucat mä asqui marc jupajj ut-tʼayäna. Ucatsti, Tatitun thaquinacapanjam jupajj sarnakäna. Yokall wawanac imill wawanac jupajj wawachayasiraquïna.",
                "3.": "Ucatsti, jupan Sez sat jilïr yokapaw jupar kallantäna. Ucampis mä lunthataw Sezarojj jawkʼantäna, jupan sinti kamirïtap laycu. Ucasti wastat awquipar sumancañ puriyäna.",
                "4.": "Ucatsti awquipajj walja marcanac uca oraken ut-tʼayäna. Jakenacasti uc-chʼpach orakjjaruw wastat chʼekentañ kalltapjjaraquïna. Sezasti sinti chuymanïñapcamaw jacäna. Ucatsti, Riplaquis wawachayasiraquïna. Ucatsti, jupajj jiwjjänwa, ucat jupa lantejj Riplaquisaw sarayjjäna.",
                "5.": "Ucatsti, Riplaquisajj janiw Tatitun uñjataparjamajj cunatejj chekapäc uc lurcänti, cunalaycutejj jupajj walja warminïnwa, uñtʼatanacaniraquïnwa. Uqhämaraqui cuntejj apañajj chʼamäqui, uc jakenacan callachinacapjjarojj uscüna; jïsa, jila tasanac jupanacat apsünjja. Tasa kollkempisti jupajj walja jachʼa suma utanac luräna.",
                "6.": "Ucatsti sinti suma sarayäw konuñ jupa pachpataquejj luräna. Walja carcelanac utachayaraquïna. Take tasa churañ jan munirinacarusti carcelaruw jakontäna. Take qhitinacatejj tas churañatac jan kollkenïpcän ucanacarusti, carcelaruw jakontaraquïna. Mankʼañ catokañapataquisti jan inactʼasaw trabajayaraquïna. Jan trabajañ munirirusti jiwayayänwa.",
                "7.": "Uqhämasti, carcelan utjatapatjja, take cunap sumaptayäna. Jïsa, suma koripamp-pach carcelan jupajj sumaptayäna. Take cunayman suma luratanac carcelan lurayaraquïna. Ucatsti jupan kʼañusiñ wachokañanacapampi, ajjtcañ luräwinacapampiw jakenacarojj tʼakhesiyäna.",
                "8.": "Pusi tunc payan mar sarayatap khepatsti, jakenacajj jupar kallcatapjjänwa. Ucatsti, wastat uca oraken nuwasiñajj utjäna, Riplaquisan jiwayatäñapcama, jupat saraker jakenacan oraket alis-sutäpjjañapcamaraqui.",
                "9.": "Ucatsti walja maranac khepatjja, Moriantonaw uca alis-sut jakenac anthapisin mä nuwasiri tama ut-tʼayäna. (Jupasti Riplaquisat mä sarakerïnwa). Ucat mistusin jakenacamp nuwasïna. Ucatsti, walja marcanacaruw catuntäna. Nuwasïwisti jucʼampstʼaraquïnwa, walja maranacaw utjaraquïna. Jupasti take orakjjaruw chʼamaniptäna, take orakjjar pʼekechirit jupa pachpajj ut-tʼayasiraquïna.",
                "10.": "Jupa pachpa pʼekechiritac ut-tʼayasitap khepatsti, jakenacan lurañanacap sujaptayäna. Uc lurasaw jakempejj munayasïna, ucat jupanacajj pʼekechiripäñapataquiw ut-tʼayapjjäna.",
                "11.": "Jupasti, jakenacarojj asc luräna, ucampis jupa pachpataquejj janiw asc lurascänti, jupan kʼañusiñanacap laycu. Ucalaycuw Tatitun nayrakatapat jupajj jarcʼakatäna.",
                "12.": "Moriantonasti walja marcanac ut-tʼayäna. Jachʼa utanacampi, korimpi, kollkempi, yaran cosechanacampi, uywa tamanacampi, take cunanacatejj jupanacar cut-tayatäcän ucanacampiw jakenacajj jupan sarayatäsajj sint kamiriptapjjäna.",
                "13.": "Moriantonajja sinti chuymanïñapcamaw jacäna, ucatsti Quim wawachayasïna. Quimasti awquip lantiw sarayäna. Quimsakallk maraw jupajj sarayäna ucat awquipajj jiwjjäna. Ucatsti Quimajj janiw asc luras saraycänti, ucat jupajj Tatitun jan bendicitäcänti.",
                "14.": "Jilapasti jupa contraw saytʼasïna ucat kallcataraquïna, catuntäwir puriyañcama. Jupasti jiltʼir jacañ urunacapan catuntäwin jacäna. Ucatsti yokall wawanac imill wawanac jupajj catuntäwin wawachayasïna. Chuyman tokerusti, jupajj Leví wawachayasïna. Ucat jupajj jiwjjäna.",
                "15.": "Awquin jiwatap khepatsti, Levejj pusi tunc payan maraw catuntäwin trabajäna. Ucat jupajj uca oraken pʼekechiriparuw nuwasïna. Uc lurasaw jupa pachpataquejj sarayäw catüna.",
                "16.": "Jupa pachpatac sarayäw catusinjja, Tatitun uñjataparjam asquïcän uc luräna. Jakenacasti oraken jachʼaptapjjänwa. Jupasti wali chuymanïñapcamaw jacäna. Yokall wawanac imill wawanac jupajj wawachayasïna; Corom wawachayasiraquïnjja. Coromarusti jupa lant pʼekechirïñapataquiw ut-tʼayaraquïna.",
                "17.": "Ucatsti Tatitun uñjataparjam asquïcän uc Coromajj take urunacapan luräna. Jupasti walja yokall wawanac imill wawanac wawachayasiraquïna. Walja urunac jacatap khepat jupajj jiwjjäna take acapach orakenquirinacjama. Ucatsti, Quisaw jupa lantejj sarayäna.",
                "18.": "Ucatsti Quisajj jiwjjaraquïnwa. Jibaw jupa lantejj sarayäna.",
                "19.": "Libasti, Tatitun nayrakatapanjja, cunatejj asquïqui ucarac luräna. Lib satan urunacapan, michʼisir catarinacajj tucjatäpjjäna; uqhämat marcajj aynach tokenquir orakenacarojj mankʼañanac jicjjatañataquejj mantapjjäna, cunalaycutejj ucsa tokenacanjja, cunayman animalanacaw chʼumi mankhanacan utjäna.",
                "20.": "Ucatsti, mä jachʼa marc saytʼayapjjäna, cawqhantejj lamar kotan umanacapajj uca orakerojj jaljtaycän uca lajjrar uñtat jiscʼa orakjjana.",
                "21.": "Ucatsti, ucsa aynach tok orakerojja, mankʼañatac animalanac jiwayasiñataquiw puchuyasipjjäna. Ucampis, alajj tok orakenacajja, jakenacamp phokhantatänwa.",
                "22.": "Jupanacasti, take cun luririnacaw tucupjjäna; luratanacapat walja catokatap laycusti, alaquipasipjjänwa, aljapjjaraquïnwa. Jupanac-camaw alaquipasipjjäna.",
                "23.": "Take castat cunaymaninac lurapjjaraquïna: korita, kollketa, hierrota, bronceta, oraket apsupcän uca yakha metalanacata; lakʼanacsti, kollur uñtat kotuchsupjjaraquïna; kori, kollke, hierro, cobre apsuñataquejja; ucatsti, cunaymaninac ucanacat lurapjjäna.",
                "24.": "Ucatsti, suma seda sawutanacanïpjjänwa, linot sawutanacanïpjjaraquïnwa; isisiñataquisti, cunayman telanac sawupjjäna.",
                "25.": "Yapunac yapuchañataquisti, cunayman herramientanac lurapjjäna; kholliñataqui, satañataqui, yawiñataqui, cʼuphañataqui.",
                "26.": "Uywanacapan trabajañapataquisti, cunaymaninac lurapjjaraquïna.",
                "27.": "Guerran nuwasiñataquisti, cunaymaninac waquichapjjäna. Cunayman yänac lurapjjaraquïna, ucanacasti, wali muspharcañänwa.",
                "28.": "Janiw yakha marcajj jupanacjam bendicitajj utjcänti, janiraquiw uca marcjam Tatitump qhuyapayatajj utjcaraquïnti; cunjämtejj Tatitojj siscän uqhämarjamaw jupanacajj mä suma ajllit oraken utjasipjjäna.",
                "29.": "Libajj, walja maranacaw jacäna. Jupasti yokall wawanacamp imill wawanacamp wawachayasïna; uqhämaraquiw Heartom sat wawachayasiraquïna.",
                "30.": "Heartom sat yokasti, awquip lantiw marcarojj sarayäna. Pä tunc pusin maraw jupajj marcarojj sarayäna. Ucapachaw juparojj marcar sarayañapajj apakatäjjäna. Ucatsti, walja maranacaw jupajj yakha marcan catuntat uñjasisajj jaken marcapan jacäna, yakha marcaruw sirviraquïna, jïsa, jiwañapcamaw ukhäm sarnakawayäna.",
                "31.": "Ucatsti, Het sat wawachayasïna; Het sat yokapasti, jaken orakepan, jacañapcamaw catuntat jacawayäna. Het satasti, Aaron sat wawachayasïna. Aaron satasti, yakha marcan catuntataw jacañapcamajj sarnakaraquïna; jupasti Amnigadda sat wawachayasïna. Ucasti, jacañapcamajj yakha marcan catuntataw jacawayaraquïna; ucatsti, Coriantum sat wawachayasïna. Coriantum satasti, jiwañapcamaw catuntatajj sarnakawayäna. Jupasti Com sat wawachayasïna.",
                "32.": "Ucatsti, Com satajj chicatpach sarayañ orakerojj catuntasïna. Uca chicat orakensti, pusi tunc payan maraw uca orakerojj apnakäna; ucatsti, Amgid sata pʼekechiriruw nuwasir mistüna, walja maranacaraquiw jupanacajj nuwasipjjäna. Uca nuwasïwinacan Com satajj Amgid pʼekechirirojj atipjäna, uqhämat chicat orakemp-pach catuntasjjäna.",
                "33.": "Com satan urunacapansti, lunthatanacaw uca oraken utjañ kalltäna. Jupanacasti, cunjämatejj nayra pachanacan jakenacajj lurapcänjja, ucarjamaw sartapjjäna, juräwinac lurasa, uqhämat marcar sum apnakañanacjja, wasitat tʼunjañ munapjjäna.",
                "34.": "Com satasti, jupanacarojj tucjañ munäna; ucampis janiw jupanacarojj atipjcänti."
            },
            "11": {
                "1.": "Coman urunacapansti walja arjirinacaw purinipjjaraquïna. Uca jachʼa oraken tucqhatäñapjjat yatiyapjjäna. Janitejj uca jakenacajj juchanacat Tatiturojj cutiquipstapcaspa, jake jiwayañanacaps ñankhätaps apanucupcaraquispajj ucqhajja.",
                "2.": "Ucatsti jakenacajj janiw arjirinacar iyawsapcänti. Arjirinacar tucqhañ chʼamtʼapjjaraquïna; ucat arjirinacajj arjjatayasiñataquiw Comar jaltjjapjjäna.",
                "3.": "Jupanacasti Comar chekanjja, walja jutir cunanacjjat yatiyapjjäna. Take jiltʼir urunacapansti jupajj qhuyapayatänwa.",
                "4.": "Wali chuymanïñapcamaw jupajj jacäna, Siblom wawachayasiraquïna; Siblomasti jupa lantiw sarayäna. Ucatsti Sibloman jilapaw jupar kallcatäna, ucat mä sinti jachʼa nuwasïwiw uc-chʼpach oraken kalltäna.",
                "5.": "Ucatsti, take uca jakenacan tucqhatäñapjjat yatiyir arjirinacan jiwayatäñapataquiw Sibloman jilapajj arsuraquïna.",
                "6.": "Ucatsti, chekpach jachʼa chijiw take orakjjan utjäna, cunalaycutejj arjirinacajj aqhäm sasaw ircatapjjatayna: Mä jachʼa ñankhachäwiw uca orakjjarojj purinini, uqhämarac jakenacjjaru; ucatsti, jupanac taypin jachʼa tʼunjäwiw utjani. Uqhäm tʼunjäwisti, janipuniw cunapachas orakjjan utjirïcänti. Chʼaqhanacapajj orakjjan lakʼar uñtat kotuchatäpjjaniwa. Ñankha luräwinacapat cutiquipstapjjan ucqhaquiw jan ucajj lurascaniti –sapjjänwa.",
                "7.": "Jupanacasti janiw Tatitun arupar yäkapcänti, ñankha arustʼäwinacap laycu. Ucat uc-chʼpach orakenjja, nuwasïwinacamp chʼajjwäwinacampejj uñstäna. Walja machʼanacamp jachʼa usunacampiw uñstaraquïna mä jachʼa tʼunjäwin jutañapcama. Janiw cunapachas acapach orakjjan uqhäm mä tʼunjäwjj jakenacajj uñtʼapcänti. Take ucanacasti Sibloman urunacapan utjäna.",
                "8.": "Ucatsti, jakenacajj ñankhätapat cutiquipstañ kalltapjjäna. Uqhäm lurapjjataparjamaw Tatitojj jupanacar qhuyapayaraquïna.",
                "9.": "Ucatsti Siblomajj jiwayatänwa. Setasti catuntäwir irpantataraquïnwa. Take urunacapan jupajj catuntäwin jacäna.",
                "10.": "Ucatsti jupan Ahah yokapaw orak sarayäw catüna. Take urunacapan jupajj jakenacarojj sarayäna. Urunacapansti take cunayman ñankha luräwinac luräna; waljanin wilap uqhämat wartayäna. Urunacapasti jucʼaquiraquïnwa.",
                "11.": "Ucatsti Etemajja, mä Ahahat sarakerïsinjja, orak sarayäw catüna. Urunacapansti, ñankhäqui uc jupajj luraraquïna.",
                "12.": "Eteman urunacapansti walja arjirinacaw uñstapjjäna, wastat jakenacar jutir cunanacjjat yatiyapjjaraquïna. Jïsa, aqhäm sasaw jakenacar yatiyapjjäna: Janitejj ñankha luräwinacamat cutiquipstapcätajja, Tatitojj acapach orakjjat kʼal jumanacar tucqhapjjätam –sasa.",
                "13.": "Ucatsti jakenacajj chuymanacapar chʼollkheptayasipjjänwa, janiraquiw arunacapar yäkapcaraquïnti. Arjirinacasti wal llaquisipjjäna, jakenac taypit jithektapjjaraquïnwa.",
                "14.": "Ucatsti take urunacapanjja, ñankh lurasaw Etemajj taripäwip sarayäna. Ucatsti, jupajj Moron wawachayasïna. Ucatsti Moronajj jupa lantiw sarayäna. Tatit nayrakatansti ñankhäqui ucaraquic Moronajj luräna.",
                "15.": "Ucatsti, chʼamamp kamiriptañanacamp catuntañatac ut-tʼayatäcäns uca jamas arustʼäwitjja, jakenac taypin mä pitusiñaw uñstäna. Jupanac taypinjja mä jakew ñankha cancañan sartäna. Jupasti Moronaruw nuwasïna, ucat uca oraket chicat jupajj apakäna. Uca oraket chicatsti, walja maranacaw jupajj caturaquïna.",
                "16.": "Ucatsti Moronajj jupar atipasinjja, orak sarayäwjja, wastat catünjja.",
                "17.": "Ucatsti yakha chʼaman jakew uñstäna; jupasti Jaredan jilapat sarakerïnwa.",
                "18.": "Ucatsti jupajj Moronar atipasin orak sarayäwjj caturaquïna. Ucat Moronajj take jiltʼir urunacapanjja, catuntäwin jacäna. Jupasti Coriantor wawachayasïna.",
                "19.": "Ucatsti take urunacapan Coriantorajj catuntäwin jacäna.",
                "20.": "Coriantoran urunacapansti walja arjirinacaw purinipjjaraquïna. Jupanacasti, jachʼa muspharcañ cunanacjjat yatiyapjjäna, ucatsti jakenacaruw artʼapjjäna, aqhäm sasa: Juchanacat cutiquipstapjjam, janitejj juchanacat cutiquipstapcätajja, Tatitojj jumanac contraw taripapjjätam, kʼal tucqhatäpjjañamataqui.",
                "21.": "Ucat Dios Tatitojj yakha jakenacaruw chʼamapampejj apanini aca orak catjjapjjañapataqui, cunjämatejj awquinacamar irpancän uqhäma.",
                "22.": "Jupanacasti arjirinacan arunacaparojj janiw iyawsapcänti, jupanacan jamasat arustʼäwinacap laycu, ñankha ajjtcañ luräwinacap laycuraqui.",
                "23.": "Ucatsti Coriantorajj Eter wawachayasïna. Ucat take urunacapan catuntäwin jacasin jupajj jiwjjäna."
            },
            "12": {
                "1.": "Ucatsti, Eterajj Coriantumran urunacapan jacäna. Coriantumrasti uc-chʼpach orakjjar pʼekechirïnwa.",
                "2.": "Eterasti Tatitun arjiripänwa. Ucatsti Coriantumran urunacapanjja, Eterajj uñstasinjja, jakenacaruw jutir cunanacjjat yatiyäna. Jupanquir Tatitun Ajayup laycuw jan jarcʼañjamäcänti.",
                "3.": "Alwat inti jalantcam arnakasaw jakenacar ewjjäna Diosar iyawsapjjañapataqui juchat cutiquipstapjjañapataqui, jupanacan jan tucqhatäpjjañapataqui. Jupanacarusti aqhäm sasaw parlaraquïna: Iyawsañ tokew take cunanacajj phokhasi.",
                "4.": "Qhititejj Diosar iyawsqui ucajja, chekpachaw suyañapa, jucʼamp suma orakeru jan pächasisa. Jïsa, Diosan cupëjjapancañ suyaña. Uca suyañasti iyawsañat juti. Jaken chuymanacaparuw thurtʼayi; ucasti jupanacarojj jan pächasiriru, jan thayjtiriruw tucuyaspa, asqui luräwinac sapa cut wal lurañapataqui, Diosar jachʼar aptañapatac irpatäñapataqui.",
                "5.": "Eterajj jachʼa muspharcañ cunanac jakenacar yatiyäna. Jupanacasti janiw ucanacar iyawsapcänti, jan ucanac uñjatapata.",
                "6.": "Jichhasti naya Moronejja ucanacjjat mä jucʼa parlañ munirista: Acapach orakeruw aqhäm uñachayañ munirista: Iyawsañajja, jan uñjcasin suyat cunanacawa. Uqhämasti, jan uñjatamatjja jan jaychasipjjamti, cunalaycutejj iyawsañamajj janïr yantʼatäqui ucqhajja, janiw ircatäwjj catokcapcätati.",
                "7.": "Cunalaycutejja, iyawsañ tokew Cristojj awquinacasar jupa pachp uñachayasïna, jiwatanacat jactatap khepatjja. Jupanacajj janïr jupar iyawsapquipanjja, janiw jupa pachpajj uñachayascänti. Uqhämasti, yakhepanacan jupar iyawsañapajj waquisïnwa, cunalaycutejj jupajj janiw take orakenquirinacar jupa pachp uñachayascänti.",
                "8.": "Ucampis jakenacan iyawsañap laycojja, jupa pachpaw oraker uñachayasi, ucatsti Awquin sutip khapakaptayi, thac waquicharaqui, yakhanacan uca toket alajjpach churäwit catokerïpjjañapataqui, cunanactejj jupanacajj jan uñjapqui ucanac jupanacan suyapjjañapataqui.",
                "9.": "Uqhämasti, jumanacatejj iyawsañanïpjjätajja, jumanacajj suyapjjätawa, churäwit catokerïpjjaraquïtawa.",
                "10.": "Diosan kollan sucʼataparjam nayrapach jakenacan jawsatätapajj iyawsañ toketänwa.",
                "11.": "Uqhämasti, iyawsañ tokew Moisesan leyipajj churasïna. Ucampis Diosajj Yokap churasajja, jucʼamp suma thac waquichi. Iyawsäw toketaraquiw ucajj phokhasïna.",
                "12.": "Cunalaycutejja, janitejj jaken wawanacap taypin iyawsañajj utjquejja, Diosajj janiw cuna muspharcañ luräws jupanac taypin lurcaspati. Uqhämasti, janïr iyawsawinïpquipanjja, janiw jupajj uñachtʼayascänti.",
                "13.": "Jïsa, carcelan oraker llokhesitapajja, Almampin Amulecampin iyawsäwipaw uqhämar puriyäna.",
                "14.": "Jïsa, Laman jakenacan ninamp Kollan Ajayump bautisatäpjjañapataqui jupanacar turcaycäns ucajja, Nefin Lehin iyawsäwipänwa.",
                "15.": "Jïsa, Laman jakenac taypin uca jachʼa muspharcañ luräw puriycän ucajja, Ammonampin jilanacapampin iyawsäwipänwa.",
                "16.": "Cristojj janïr jutcän ucapach jaquirinacasa, jutatap khepat jaquirinacasa, muspharcañ luräwinac take luririnacajja, iyawsäw tokew ucanacjj lurapjjäna.",
                "17.": "Quimsa yatekerin jiwañ jan malltʼañapatac arsüw catokañapajj iyawsäw toketänwa. Uca arsüwjja, janiw catokapcänti janïr iyawsapcasinjja.",
                "18.": "Janiw cunapachas janïr iyawsäwinïcasinjja qhiti jakes muspharcañanac lurquiti. Ucat nayrakatjja jupanacajj Diosan yokapar iyawsapjje.",
                "19.": "Cristojj janïr jutcän ucapachajja, waljanin iyawsäwipaw sinti jachʼäna. Uca laycuw jarcʼak khepäjjar uñjañapataquejj jupanacar jan jarcʼañjamäpcänti. Cunatejj iyawsañ nayramp nayrapach uñjapcän uc jupanacajj quipca nayranacapamp chekpach uñjapjjäna. Jupanacasti cusisipjjänwa.",
                "20.": "Jïsa, aca kellkatanjja Jaredan jilapan jupanacat maynïrïtap uñjapjjtan. Jupan Diosar iyawsañapajj sinti jachʼänwa. Uca laycuw Diosajj lucʼanap loktasajja, Jaredan jilapan uñjatapat ucjj jan imantcänti, jupar parlcänsa, uca arup laycu; uca arsti iyawsäw toket catokäna.",
                "21.": "Jaredan jilapan Tatitun lucʼanap uñjatap khepatsti, iyawsäw toket Jaredan jilapajj catokcäns uca arsüw laycojja, Tatitojj janiw cuns uñjatapat imantcänti.",
                "22.": "Iyawsäw toket awquinacajjajj arsüw catokapjje, acanacan gentilenac toke jilanacapar jutañapataqui. Uca laycuw Tatitojja, jïsa, Jesucristow nayar camächit churitu.",
                "23.": "Nayasti juparojj säyätwa: Tata, gentilenacajj acanacat sawcasipjjaniwa, nanacan kellkañatac tʼuqhätajj laycu. Tata, iyawsäw toketjja arsuñatac jachʼa chʼam churapjjesta, ucampis kellkañataquejj janiw jachʼa chʼamjj churapquistati. Jïsa, take aca jakenacarojj chʼam churta, wal parlapjjañapataqui, jupanacar churctas uca Kollan Ajay laycu.",
                "24.": "Jumasti nanacarojj jucʼac kellkapjjañajjataquiw churapjjesta, amparanacajjan jan sum kellkerïtapata. Jaredan jilapar chʼam churctas uqhämjja, janiw kellkañatac nanacar jachʼa chʼam churapquistati. Jupajj kellkcän ucanacan jumjam chʼamanïñapataquiw chʼam churäyätajja, uca kellkatanacan leetʼir jaker atipañapcama.",
                "25.": "Uqhämaraqui, arunacajjarojj chʼamaniptaytawa, jachʼaptayaractawa, ucanacan jan kellkcay tucuñapcama. Kellkapcta ucqhajja, tʼuqhätajj amuyasipjjta, lanktasipjjaractwa arunacajj ucar uchasajja. Nayasti ajjsartwa, gentilenacajj inas arunacajjat sawcasipjjchini –sasa.",
                "26.": "Uc satajjatsti, Tatitojj aqhäm sasaw parlitu: Tʼajjmaranacajj sawcasipjjewa, ucampis jupanacajj llaquisipjjaniwa. Nayan qhuyapayañajjasti llampʼu chuymaninacataquiw walïni. Uqhämasti, janiw juman tʼuqhätam laycojj uqhäm lurapcaniti.",
                "27.": "Jakenacatejj nayar jutapjjetanejja, jupanacan tʼuqhätanacap jupanacar uñachayä. Tʼuqha cancañjj jakenacaruw churta, jupanacan llampʼu chuymanïpjjañapataqui. Jakenacatejj naya nayrakatan llampʼuptayasipjjani, nayar iyawsapjjaraquitanejja, tʼuqhäqui ucanac jupanacataquejj chʼamaniptayä. Ucat naya nayrakatan take llampʼuptir jakenacataquejj qhuyapayañajjajj walïni.",
                "28.": "Jïsa, gentilenacan tʼuqhätap jupanacar uñachayä. Ucatsti, iyawsañamp suyañampi qhuyapayasiñampejj naya tokeruw asqui cancañ jalsur irpirïtap jupanacar uñachayaraquï.",
                "29.": "Naya Moronisti, uca arunac istʼasinjja, chuymachatäyätwa, ucat sista: Tatay, asqui munañamajj luratäpan, cunalaycutejj jaken wawanacapan iyawsañaparjam jupanacatac take cun lurañamjj yat-twa.",
                "30.": "Cunalaycutejj Jaredan jilapajj Zerin kollurojj jit-tam –sänwa. Kollusti jit-tänwa. Janitejj jupajj iyawsäwinïcasapänjja, janiw ucajj jit-tcasapänti. Uqhämasti, jakenacan iyawsañanïpjjatap khepat jumajj ucanac lurtajja.",
                "31.": "Uqhämaw yatekerinacamarojj uñstäyätajja; jupanacan iyawsatap khepatjja, juman sutimjjar parlatap khepatsa, juma pachpaw jachʼa chʼamamp jupanacar uñachayasïyätajja.",
                "32.": "Juman mä ut jaketac waquichatamjjat parlatamjj amtaractwa, jïsa; Awquiman khapak utanacap taypina, ucansti jakejj mä jucʼamp phokhatpach suyañanïspawa. Ucatwa, jakejj suyañapa, janitejj suycanejja, jumajj waquichcta ucawjanjja, janiw jupajj tutjj catokcaniti.",
                "33.": "Uqhämaraqui, aqhäm satamjj amtastwa: Oraker muntwa, oraketac jacañ jaytañajjcama, nayan ucjj wastat catjjaruñajjataqui, jaken wawanacapatac mayawj waquichañataqui.",
                "34.": "Jichhasti, nayajj yat-twa, juman utjquis uca jaken wawanacapar munasiñan qhuyapayasiñätapa. Uqhämasti janitejj jakenacajj qhuyapayasiñanïpcanejja, jumajj Awquiman khapak utanacapan waquichcta ucawj janiw jupanacajj tutjam catokapcaniti.",
                "35.": "Ucatwa, jumajj sisctas ucat nayajj yat-ta, janitejj gentilenacajj qhuyapayasiñanïpquejja, nanacan tʼuqhätajj laycojja, jupanacarojj yantʼätawa, sum lurañ yatïwinacap apakaraquïta, jïsa, niy catokapqui ucs apakätawa, jucʼamp jilarquir catokapcan ucanacaruw churaraquïta.",
                "36.": "Ucatsti Tatitut mayisïyäta, jupan gentilenacar qhuyapayañ churañapataqui, jupanacan qhuyapayasiñanïpjjañapataqui.",
                "37.": "Ucatsti Tatitojj situwa: Janitejj jupanacajj qhuyapayasiñanïpquejja, janiw ucajj cunäquis jumataquejja. Jumajj thurtʼastawa, ucat isinacamajj kʼomachatäni. Tʼuqhätam uñjasitamat chʼamaniptayatäyätawa, Awquijjan khapak utanacapan waquichctsa ucawjan kontʼasiñamcamasa.",
                "38.": "Jichhasti, naya Moronejj gentilenacaru, uqhämaraqui nayan munat jilanacajjaruw jiquisiñcam sapjjsma, Criston taripañ konuñap nayrakatan jiquisiñascama; isinacajjan wilanacamamp jan kʼañütap take jakenacajj ucan yatipjjani.",
                "39.": "Ucapachajj yatipjjätawa, nayan Jesusar uñjatajjsa, jupan nayamp ajanuy ajanu parlatapsa, chekpach llampʼu chuymamp nayar acanac yatiyatapsa, cunjämatejj maynejj maynirojj yatiyqui nayan quicpa lajjrajjan uqhäma.",
                "40.": "Nayan kellkañatac tʼuqhätajjata, mä jucʼac ucanacat kellkta.",
                "41.": "Jichhasti, jumanacaruw ewjjapjjerisma, aca Jesusar thakapjjañamataqui, qhitit-tejj arjirinacamp apostolonacampejj kellkapcäna, Dios Awquimpina Jesucristo Tatitumpina jupanacat ircatir Kollan Ajayumpin qhuyapayañapan wiñay jumanacan utjañapataqui jumanacancañapataquiraqui. Uqhamäpan."
            },
            "13": {
                "1.": "Jichhasti, qhitinacat-tejj kellkctjja uca jakenacan tʼunjäwipjjat kellkäwijjar naya Moronejj tucuyä.",
                "2.": "Janiw Eteran cuna arunacaparus jupanacajj iyawsapcänti. Jaken kalltäwipatpach take cunanacjjat jupajj chekpachaw jupanacar yatiyäna. Umanacan aca orakjjat wañakatap khepatjja, aca oraken take yakha orakenacat sipan mä ajllit orakeruw tucüna, Tatitutac mä ajllit orakeruw tucüna. Uqhämasti, Tatitojj take aca orakjjan utjir jakenacan jupar loktapjjañap muni.",
                "3.": "Machak Jerusalenäcän ucawjajj alajjpachat saraktaspawa, Tatitun kollan utjäwipäc ucqhata.",
                "4.": "Eterasti Criston urunacap uñjänwa. Jupajj mä Machak Jerusalenan aca oraken utjañapjjat parlaraquïna.",
                "5.": "Israelan utapjjat parlaraquïna, Lehejj jutcan uca Jerusalenjjatsa, ucan tucqhatäñap khepatjja wasitat ut-tʼayatäniwa, Tatitutac mä kollan marca. Uqhämasti, ucajj janiw mä Machak Jerusalenäcaspati, nayrapach utjatap laycu. Jan ucasti, wasitat ut-tʼayatäniwa. Ucatsti, Tatitutaquiw mä kollan marcar tucuni, Israelan utapataquiw ut-tʼayataraquïni.",
                "6.": "Machak Jerusalenasti aca orakjjan ut-tʼayatäniwa, Josean jathapat jiltʼirinacataqui. Ucjjatjja ucar uñtasitaw utji.",
                "7.": "Cunalaycutejja, cunjämatejj Joseajj awquipar Egipto oraker irpänjja, uqhämaraquiw jupajj ucan jiwäna. Uqhämasti, cunjämatejj Tatitojj Josean awquipar qhuyapaycän jupan jan tucusiñapataquejja, uqhämaraquiw Tatitojj Josean jathapat jiltʼir jakenac Jerusalen oraket irpsüna, Josean jathapar qhuyapayañataqui jupanacan jan tucusipjjañapataqui.",
                "8.": "Uqhämasti, Josean utapat jiltʼir jakenacajj aca oraken ut-tʼayatäpjjani; acasti jupanacan tuti orakeparaquïniwa. Jupanacasti mä nayrapach Jerusalenjam kollan marcjja Tatitutac ut-tʼayapjjani. Janiraquiw jupanacajj pejjtuntatäpcaniti, tucusïwin puriñapcamajja, orakejj tucuscan ucapachcamasa.",
                "9.": "Mä machak alajjpachamp machak orakempiw utjaraquini. Ucanacasti nayrapach alajjpachjamäniwa, orakjamaraquïniwa, ucampis nayrapach cunanacajj tucusitäjjaniwa. Take cunanacasti machakaruw tucuni.",
                "10.": "Ucapachaw Machak Jerusalenajj jutani. Qhuyapayataraquiw ucan utjasirinacajja, cunalaycutejj jupanacan isinacapajja, Chitan wilap laycuw jankʼojja; jupanacaw Josean jathapat jiltʼirinacamp jaqhutäpjje; ucanacasti Israelan utapanquirïpjjänwa.",
                "11.": "Ucapachaw nayrapach Jerusalenajj puriniraquini. Ucanquirinacajj qhuyapayatäpjjewa, Chitan wilapan tʼajjsutäpjjatap laycu. Jupanacaw chʼeketatatäpcäna, oraken pusi thiyapata, alay tokenquir orakenacat apthapitäpcaraqui ucanacajja; Diosajj Abrahan awquipamp lurcän uca arsüwir phokhañat catokapcani, ucanacaraquiw jupanacajja.",
                "12.": "Ucanac purcan ucapachajja, aqhäm sir kellkat phokhapjjani: Nayrïrinacäc ucajja, khepïrinacawa. Khepïrinacasti nayrïrinacaraquiwa.",
                "13.": "Jucʼamp kellkerjamäyätwa, ucampis jarcʼatätwa. Eteran jutir urunacat yatiyäwinacapajja, jachʼänwa muspharcañaraquïnwa. Ucampis jan cunäcaspas uqhäm jupanacajj jupat amuyapjjäna; jupar alis-supjjaraquïna. Jupasti urunacajj mä karka pʼiyan imantasïna. Arumanacasti cunatejj jakenac taypin lurascän ucanac uñjañataquiw mistüna.",
                "14.": "Mä karka pʼiyan utjasajja, jakenacjjar purcänsa uca tucqhäwinac arumanacajj uñjasin, aca kellkatan utjquis uca khepïr cunanac kellkäna.",
                "15.": "Ucatsti jupajj jakenac taypit alis-sutäcänsa uca pachpa maran jakenac taypinjja mä jachʼa nuwasïwejj kalltäna, cunalaycutejj walja chʼaman jakenacaw sartapjjäna; niy parlctsa uca jamasat ñankha arustʼanacampiw jupanacajj Coriantumrar tucqhañ chʼamtʼapjjaraquïna.",
                "16.": "Coriantumr pachpasti, take nuwasiñ cunaymananacjja, take oraken sallka yatïwinacap yatekatäsinjja, ucat jupar tucqhañ munirinac contraw jupajj nuwasiraquïna.",
                "17.": "Ucampis janiw jupajj juchanacat cutiquipstcänti. Janiraquiw suma uyñaktʼan yokanacapas phuchanacapas, Cohoran suma uyñaktʼan yokanacapasa phuchanacapasa, Corihoran suma uyñaktʼan yokanacapasa phuchanacapasa, janiw juchanacat cutiquipstapcänti. Jïsa, take orakjjanquir suma uyñaktʼan yokanacapat phuchanacapatjja, janiw qhitis juchanacat cutiquipstcänti.",
                "18.": "Ucatsti, Eterajj karka pʼiyan utjcän uca nayrïr maranjja, orak sarayäwjj catuñatac Coriantumrar nuwascänsa uca jamasat arustʼäwinacan espadapan walja jakenacaw jiwarayatäpjjäna.",
                "19.": "Coriantumran yokanacapasti wal nuwasipjjäna, walpun wil sarayasipjjäna.",
                "20.": "Ucatsti payïr maranjja, Tatitun arupajj Eteraruw purïna, Coriantumrar aqhäm sas yatiyañapataqui: Jumatejj take utamanquirinacamp juchat cutiquipstätajja, Tatitojj sarayäwimjj jumar churätamwa, jakenacarusti janiraquiw tucjcaraquiniti.",
                "21.": "Janitejj uqhäm lurapcätajja, take jupanacajj tucqhatäpjjaniwa, uqhämaraqui take utamanquirinacajja. Jumaquiw jan tucqhatäcätati. Yakha marcan aca orakjj tutipatac catokañapjjat yatiyquisa uca yatiyäwinacan phokhasiñap uñjañamcamaw jumajj jacäta. Jiwcät ucqhasti jupanacaw imantapjjätam. Sapakat mayniw tucqhatäni. Jumaquiw jan tucqhatäcätati.",
                "22.": "Ucatsti Coriantumrajj janiw juchanacat cutiquipstcänti. Utapanquirinacas jakenacas janiw cutiquipstapcaraquïnti. Nuwasïwinacasti janiraquiw tucuscänti. Ucatsti, jupanacajj Eterar jiwayañ chʼamtʼapjjäna, ucampis jupanac nayrakatat jupajj jaltjjänwa, ucat wastat karka pʼiyan imantasiraquïna.",
                "23.": "Ucatsti Saredaw sartäna. Jupasti Coriantumr contraw nuwasiraquïna, ucatsti, juparojj atipjaraquïnwa, quimsïr maran jupar catuntäwir puriyañapcama.",
                "24.": "Pusïr maransti Coriantumran yokanacapajj Saredaruw atipjapjjäna. Ucat wastat awquipataquiw sarayäwjj catupjjäna.",
                "25.": "Ucatsti uc-chʼpach orakjjan nuwasiñajj utjäna. Sapakat mayniw tamapampejj nuwasipjjäna, jupajj muncäns ucataqui.",
                "26.": "Lunthatanacasti utjänwa. Jïsa, take cunayman ñankha luräwinacajj uc-chʼpach orakjjan utjäna.",
                "27.": "Ucatsti Coriantumrajj Saredataquiw sint colerasïna. Ucat jupaaru nuwasiriw nuwasiri tamanacapamp saräna. Jachʼa colerasiñampiw jupanacajj jiquisipjjäna. Gilgal kherwan jupanacajj jiquisipjjäna. Nuwasïwisti sinti ajjsarcayaruw tucüna.",
                "28.": "Ucatsti, quimsa uruw Saredajj juparu nuwasïna. Ucatsti Coriantumraw juparojj atipjäna, ucatsti, jupar arctaraquïna, Heslon pampanacar puriñapcama.",
                "29.": "Ucatsti pampanacan Saredajj wastat jupamp nuwasïna. Ucatsti jupajj Coriantumraruw atipjäna, Gilgal kherwaruw wastat jupar jit-tayäna.",
                "30.": "Coriantumrasti Gilgal kherwan wastat Saredamp nuwasïna. Uca nuwasïwinsti Saredar atipasin jupar jiwayäna.",
                "31.": "Saredasti Coriantumrarojj lanqhu charapat chhojjriñchäna. Ucatjja pä maraw jupajj jan nuwasir mistcänti. Uca pä maransti taken orakjjanquir jakenacajj wil wartapjjäna. Janiw qhitis jupanacar jarqʼirejj utjcaraquïnti."
            },
            "14": {
                "1.": "Ucatsti, jakenacan ñankhätapata mä jachʼa ñankhachäwejj uc-chʼpach oraken uñstäna. Ucatjja mä jaketejj herramientapsa espadapsa tʼojjopan usc-chïnsa, jan ucajja, imañatac mä cawqhar usc-chïnsa, khepärmanthejj janiw jupajj ucjj jicjjatcänti. Uqhämaw ñankhachäwejj sinti jachʼäna.",
                "2.": "Uqhämasti, sapakat mayni jakew cunatejj jupanc-cän ucjj quipca amparapan catjjäsisipjjäna. Janiraquiw mayisipcänti, maytʼasipcaraquïnsa. Sapakat mayni jakew cupi amparapampejj espad arjjatasiñatac catupunïna, yänacapa, quipca jacañapa, warminacapans wawanacapans jacañanacap arjjatañataquiraqui.",
                "3.": "Ucatsti pä mar sarakatatjja, uqhämaraqui, Saredan jiwatap khepatjja Saredan jilapaw sartäna, ucat Coriantumrar nuwasiraquïna. Coriantumrasti jupar atipjasaw Aquis wasarcam jupar arctäna.",
                "4.": "Ucatsti Aquis wasaranjja, Saredan jilapajj juparuw nuwasïna. Nuwasïwisti sinti jachʼaruw tucüna, walja warankanacaw espadan jiwayatäpjjäna.",
                "5.": "Ucatsti Coriantumrajj uca wasar thiyanacan nuwasiriw kheparäna. Sared jilapasti wasarat arumaw mistüna, ucatsti Coriantumran nuwasiri tamapat mä kawkhanacaruw jiwayaraquïna, jupanac machatïpana.",
                "6.": "Jupasti Moron oraker sarasinjja, Coriantumran sarayäw konuñapjjaruw ut-tʼayasïna.",
                "7.": "Ucatsti pä maraw Coriantumrajj ejercitopamp wasaran kamäna. Ucapachansti nuwasiri tamapajj wal chʼamaniptäna.",
                "8.": "Saredan jilapajj Gilead satänwa; jupan nuwasiri tamapasti jamasat arustʼäwinacampiw wal chʼamaniptaraquïna.",
                "9.": "Ucatsti sarayäw konuñapjjar kontʼipana, jupan jilïr sacerdotepajj jupar jiwayäna.",
                "10.": "Ucatsti jamasat mä arustʼäwinquirejja, juparuw jiwayaraquïna, mä jamas apachitana; ucatsti, jupa pachpataquiw orak sarayäwjj caturaquïna. Jupan sutipasti Lib satänwa. Libasti jachʼa tansa jakënwa, take uca jakenac taypin utjcänsa take ucanacat sipana.",
                "11.": "Ucatsti Liban nayrïr sarayäw marapanjja, Coriantumrajj Moron oraker maqhatasin Libamp nuwasïna.",
                "12.": "Ucatsti Libamp nuwasïwipansti, Libajj amparapat jawkʼantasaw jupar chhojjriñchäna. Ucampis Coriantumran nuwasiri tamapajj Libjjar kheparuw jit-tayapjjäna, jupan kota lac thiyanacar jaltañapcama.",
                "13.": "Ucatsti Coriantumrajj juparojj arctänwa. Libasti kota lacan jupamp nuwasïna.",
                "14.": "Ucatsti Libajj Coriantumran nuwasiri tamaparuw jawkʼantäna, jupanacan wastat Aquis wasarar jaltapjjañapcama.",
                "15.": "Ucatsti Libajj arctänwa, Agos pampanacar puriñapcama. Coriantumrasti Liban nayrakatapat jaltasajja, take uca orak thiyanquir jakenac jupajj irpthapiwayatayna.",
                "16.": "Agos pampanacar purisinsti, Libaruw nuwasïna. Ucatsti jawkʼantänwa, jupan jiwañapcama. Ucampis Liban jilapajj jupa lantiw Coriantumrar nuwasir jutäna. Nuwasïwisti sinti ajjsarcañaruw tucüna. Ucat Liban jilapan ejercitopan nayrakatapat Coriantumrajj wastat jaltjjäna.",
                "17.": "Liban jilapan sutipasti Siz satänwa. Ucatsti Sizajj Coriantumraruw arcnakäna. Walja marcanac tucqharaquïna, warminacaru, wawanacaruw jupajj jiwarayaraquïna, marcanacsti naqhantayaraquïnwa.",
                "18.": "Sizar ajjsarañajja, uc-chʼpach oraken yatisïna. Jïsa, aqhäm sasaw mä artʼäwejj uc-chʼpach oraken istʼasïna: Qhitis Sizan ejercitop contrajj saytʼaspa? Jupaw cawqha chekatejj saraquipqui uca orakjj pichsusqui!",
                "19.": "Ucatsti jakenacajj nuwasiri tamanacar mayachthapiñ kalltapjjäna uc-chʼpach orakena.",
                "20.": "Jupanacasti jaljtatäpjjänwa. Mayninacasti Sizan nuwasiri tamaparuw jalcatjjapjjäna. Mayninacasti Coriantumran nuwasiri tamaparuw jaltapjjaraquïna.",
                "21.": "Uca nuwasïwisti sinti jachʼänwa, wali jaya maranacaraquïnwa. Wila wartäwinacampi janch qharinokäwinacampejj jayapachaw utjaraquïna, uc-chʼpach orakjjan jiwat janchinacan phoktʼañapcama.",
                "22.": "Uca nuwasïwejj sinti mäquïnwa, lakaraquïnwa, janiw qhitis jiwatanacar imantirejj utjcänti. Antisas jupanacajj wila wartäwitjja, yakha wila wartäwiruw sarapjjaraquïna, jakenacans warminacans wawanacans janchinacap orakjjan acsan ucsan jaytanucusa, lakʼonacan janchejj mankʼantatäñanacapataqui.",
                "23.": "Ucan kʼaphipasti orakjjaruw kʼaphitatäna, jïsa, uc-chʼpach orakjjaru. Ucatsti urus arumasa, jakenacajj uca kʼaphin kʼapcatatäpjjänwa.",
                "24.": "Ucampis Sizajj janiw Coriantumrar arcnakañ tucuycänti, cunalaycutejj jupajj jurament luräna jilapan wilapat Coriantumran cut-tayañapataqui. Uqhämaraqui, Tatitun arupasti Eterarojj yatiyataynawa, Coriantumran espadan jan jiwayañjamätapata.",
                "25.": "Uqhämaw Tatitun phokhatpach colerasiñapamp jupanacar sartʼatap uñjapjjtan. Jupanacan ñankhätapampi ajjtcañ luräwinacapampejja, mä thac waquicharaquïna, jupanacan wiñay tucqhäwipataqui.",
                "26.": "Ucatsti Sizajj Coriantumrar jalsu tokeruw arctäna, lamar lacanac-cama. Ucqhan jupajj quimsüruw Sizaru nuwasïna.",
                "27.": "Sizan nuwasiri tamanacap taypin tucqhäwejj sinti ajjsarcañänwa, jakenacan ajjsarañapcama. Ucat jupanacajj Coriantumran nuwasiri tamanacapan nayrakatapat jaltañ kalltapjjäna. Corihor orakeruw jupanacajj jaltjjapjjäna, ucanquir jakenacata, jan jupanacamp chicäñ munapcän take ucanac jiwarayapjjaraquïna.",
                "28.": "Corihor kherwansti chʼujllanacap ut-tʼayapjjäna. Coriantumrasti chʼujllanacap Shurr kherwan ut-tʼayaraquïna. Shurr kherwasti Comnor kollu jacʼänwa. Ucat Comnor kolljjaruw Coriantumrajj nuwasiri tamanacap irpthapïna, mä trompet phustʼaraquïna, Sizan nuwasiri tamanacaparu, jupanacan nuwasir jutapjjañapataqui.",
                "29.": "Ucat jupanacajj nayrakataruw jutantapjjäna, ucampis khepar cut-tayatäpjjänwa. Ucatsti payïr cutiw jutantapjjaraquïna, ucat wasitat khepar cut-tayatäpjjäna. Ucatsti quimsïr cutiw jutantapjjaraquïna; nuwasïwisti sinti jachʼaruw tucüna.",
                "30.": "Ucatsti Sizajj Coriantumraruw jawkʼantäna, ucat walja mankha chhojjrinac chhojjriñcharaquïna. Coriantumrasti, wil tucstayasisin chʼam thayjtayasïna, ucatsti, jiwatäcaspas uqhäm calljjapjjäna.",
                "31.": "Paypach nuwasiri tamanacan jiwaratanacajj waljanipunïnwa; chachanaca, warminaca, wawanaca. Sizasti jakenacaparojj sisjjänwa, Coriantumran nuwasiri tamanacapar jan arcnakañapataqui. Uqhämasti, quipca utjnokäwiparuw cut-tjjapjjäna."
            },
            "15": {
                "1.": "Ucatsti Coriantumrajj chhojjrinacapat waliptasinjja, Eterajj jupar arscänsa, uca arunac amtasiñ kalltäna.",
                "2.": "Jakenacapatjja, niyapiniw pä millon jakenacan espadamp jiwayatätap amuyasïna. Ucat chuymapan jupajj llacthaptañ kalltäna. Jïsa, ni pä millon chʼaman jakenacaw jiwarayatäpjjäna, uqhämaraqui warminacapasa wawanacapasa.",
                "3.": "Lurcänsa uca jan walit cutiquipstañ kalltäna. Take arjirinacan lacanacapan arsut arunac amtasiñ kalltaraquïna. Ucanacan ucqhacamajj kʼal phokhasitapjjat amuyasiraquïna. Chuymapasti sint llaquisïna, janiraquiw chuymachañjamäcänti.",
                "4.": "Ucatsti, jupajj Sizar mä kellkat apayäna, jakenacapar jan jiwarayañap mayisa. Jakenacan jacañap laycusti, orak sarayäw catuyañ munjjaraquïna.",
                "5.": "Ucatsti uca kellkat catokasinjja, Sizajj Coriantumrarojj mä kellkat apayaraquïna, aqhäm sasa: Jumatejj juma pachp catuyasitätajja, quipca espadamamp jumar jiwayañajjataquejja, janiw nayajj jakenacar jiwaraycäti.",
                "6.": "Ucatsti jakenacajj janiw ñankha luräwinacapat cutiquipstapcänti. Coriantumran jakenacapasti Sizan jakenacapataquiw colerasiñapcam tircuyasipjjäna. Sizan jakenacapasti Coriantumran jakenacapataquejj colerasiñapcamaw tircuyasipjjaraquïna. Ucat Sizan jakenacapajj Coriantumran jakenacapampejj nuwasipjjäna.",
                "7.": "Jupa pachpan tincurjamätapat amuyasisinsti, Coriantumrajj wastat Sizan jakenacapan nayrakatapat jaltjjäna.",
                "8.": "Ucatsti Ripliancum umanacaruw purïna. Ucasti, jachʼa sañ muni, jan ucajja, take cunanacat sipan jachʼa. Uqhämasti, uca umanacar purisinjja, chʼujllanacap ut-tʼayapjjäna. Sizasti chʼujllanacap jacʼan ut-tʼayaraquïna. Ucatsti, uca khepärmanthejj nuwasiriw mistupjjäna.",
                "9.": "Ucatsti sinti jachʼa nuwasïwiw utjäna. Uca nuwasïwinsti Coriantumrajj wastat chhojjriñchatänwa. Wil tucstayasitapatjja, chʼam thayjtayasiraquïna.",
                "10.": "Ucat Coriantumran nuwasiri tamanacapajj Sizan nuwasiri tamanacaparuw jaljjatapjjäna. Ucatsti, kheparuw jit-tayapjjäna jupanacar atipjañcama. Nayrakatapatsti jupanacarojj jaltayapjjaraquïnwa. Ucatsti, aynach tokeruw jupanacajj jaltjjapjjäna. Ogat sat mayawjan chʼujllanacap ut-tʼayapjjaraquïna.",
                "11.": "Ucatsti Coriantumran nuwasiri tamapajj Rama koll jacʼan chʼujllanacap ut-tʼayapjjäna. Mormon awquijjajj kollan kellkatanac Tatitutac imantcänjja, uca pachpa kolluraquïnwa.",
                "12.": "Ucatsti take uc-chʼpach orakjjanquir jan jiwayat jakenac jupanacajj irpthapipjjäna. Eteraruquiw jan irpapcänti.",
                "13.": "Ucatsti, Eterajj take jakenacapan luräwinacap uñjäna. Coriantumrar arquir jakenacan Coriantumran ejercitopar mayachthapisir jupajj uñjaraquïna. Ucatsti, Sizar arquir jakenacan Sizan nuwasiri tamapar mayachthapisir uñjaraquïna.",
                "14.": "Uqhämasti, pusi maraw jakenacar irpthapipjjäna, taken uca orakjjanquirinac irpthapipjjañapataqui, uqhämat kawkhanimpitejj chʼamañchasipcaspajj uc catupjjañapataqui.",
                "15.": "Ucatsti takeniw jupanacajj mayachthapisipjjäna. Sapakat maynisti, cawquïr nuwasiri tamarutejj mantañ munapcänjja, uca nuwasiri tamancapjjänwa, warminacapamp wawanacapampi. Chachanacampi warminacampi wawanacamp-pachaw nuwasiñ armanacanïpjjäna. Escudonacasa, chuymat jarqʼirinacasa, casconacas jupanacan utjäna; ucatsti, nuwasiñataquiw isthapisipjjäna. Ucat mayachthapisipcän ucqhajja, jupanacajj purapat nuwasiñataquiw mistupjjäna. Alwat jaypʼucamaw nuwasipjjäna; janiraquiw cawquïris atipascänti.",
                "16.": "Ucatsti arumthapcän ucqhajja, karitäpjjänwa; utjnokäwinacaparuw cut-tapjjaraquïna. Utjnokäwinacapar cut-tasinsti, aykoñ jaqhusiñ kalltapjjäna, kawkha jakenacapatejj jiwayatäpcän ucanac laycu. Jupanacan warariñanacapas aykoñanacapas jaqhusiñanacapas sinti jachʼänwa, thayamp chicachasiñapcama.",
                "17.": "Ucatsti khepärmanthejj wastat nuwasir mistupjjäna. Ucürusti jachʼänwa ajjsarcañaraquïnwa. Ucampis janiw cawquïris atipascänti. Ucatsti, wastat arumäcän ucqhajja, warariñanacapampi aykoñanacapampi jaqhusiñanacapampejj thayan apatänwa, kawkha jakenacatejj ucürojj jiwapcän ucata.",
                "18.": "Ucatsti Coriantumrajja wastat Sizar mä kellkat apayäna, jupan wastat jan nuwasir mistuñapataqui, antisas orak sarayäw catuñapataqui, jakenacar jan jiwarayañapatac mayisa.",
                "19.": "Ucampis Tatitun Ajayupajj jupanacamp kʼewtasiñ tucuyänwa. Satanasasti jakenacan chuymanacapjjar phokhat chʼamaniraquïnwa, cunalaycutejj chuymanacapan chʼollkhëtaparu, amuyunacapan juyqhütaparuw jupanac pachpajj churasipjjäna jupanacan tucqhatäpjjañapataqui. Ucat wasitat nuwasir mistupjjäna.",
                "20.": "Alwat jaypʼucamaw jupanacajj nuwasipjjäna. Arumthapcän ucqhasti, espadanacapjjaruw iquipjjaraquïna.",
                "21.": "Khepärmanthisti nuwasipjjaraquiquïnwa arumthapiñcama.",
                "22.": "Arumthapcän ucqhasti coleratjja, machatjamäpjjänwa, mä jakejj vinomp machatäquis uqhämapuni. Ucatsti wastat jupanacajj espadanacapjjar iquipjjäna.",
                "23.": "Khepärmanthisti wastat nuwasipjjäna. Arumthapirusti takenjamaw espadan jiwayatäpjjäna. Coriantumran jakenacapatjja pheska tunc payaniquiw jiltʼäna. Sizan jakenacapatsti sojjta tunc llätuncaniw jiltʼaraquitayna.",
                "24.": "Ucatsti ucärmajj jupanacajj wastat espadanacapjjar iquipjjäna. Khepärmanthisti wastat nuwasipjjäna. Ucürojj jaypʼucamajj espadanacapamp escudonacapampejj take chʼamapampiw nuwasipjjäna.",
                "25.": "Arumthapcän ucqhasti, Sizan jakenacapatjja, quimsa tunc payaniquiw utj-jjäna. Coriantumran jakenacapatsti pä tunc pakallkoniquiw utj-jjaraquïna.",
                "26.": "Ucatsti jupanacajj mankʼapjjänwa, iquipjjaraquïnwa, khepärmanthisti jiwañataquiw waquichasipjjaraquïna. Jaken chʼamaparjamajja, jupanacajj jachʼa chʼaman jakenacäpjjänwa.",
                "27.": "Ucatsti quimsa horaw jupanacajj nuwasipjjäna. Ucatsti wil tucstayasitap laycojj chʼam thayjtayasipjjäna.",
                "28.": "Ucatsti Coriantumran jakenacapajj sarnakañatac chʼam catusinjja, quipca jacañap khespiyasiñ laycojja, jaltirjamäpjjänwa. Ucampis Sizajj sartasiscaquïnwa, jakenacapas sartasipjjaraquïnwa. Jupasti colerasiñapampiw mä juräwi luräna Coriantumrar jiwayañataqui, jan ucasti, jupan espadamp jiwayatäñapataqui.",
                "29.": "Uqhämasti, jupanacarojj arctänwa; khepärmanthisti jupanacarojj catjaraquïnwa. Ucatsti wastat jupanacajj espadamp nuwasipjjäna. Ucatsti takeniw espadan jiwayatäpjjäna. Sizamp Coriantumrampiquiw jan jiwayatäcänti. Ucat Sizajj wil tucstayasitapat chʼam thayjtayasïna.",
                "30.": "Ucatsti mä jucʼa samartʼañataquiw espadapjjar kemtʼasiscäna, ucat mä jucʼa chʼam catjjatasaw Coriantumrajj Sizan pʼekep jawkʼantasaw thokokayäna.",
                "31.": "Ucatsti Coriantumrajj Sizan pʼekep jawkʼantas thokokayatapatjja, Sizajj uqhämpachaw amparapamp sartañatac thurtʼasïna, ucampis liwitat-tänwa. Ucat samanap jan chhaktayañatac chʼamachasisaw jiwawayjjäna.",
                "32.": "Ucatsti Coriantumrajj orakeruw liwitat-täna, jiwatäcaspas uqhäma.",
                "33.": "Ucatsti, Tatitojj Eterar parlasaw säna: Mistum. Ucat jupajj mistüna. Ucatsti Tatitun arunacap kʼal phokhasitap uñjäna. Ucat kellkatapjj tucuyäna. (Patacatjja janiw mays nayajj kellkcti). Jupasti ucanacjj imantänwa. Limhin jakenacapaw ucanacjj jicjjatapjjäna.",
                "34.": "Eteran khep khepa kellkat arunacapajj acanacawa: Tatitojj nayan khep khepa urcam jan jiwañ chek pasaquipañajj munchejja, Tatitun munañaparjamäpan, janchin tʼakhesiñajj munchisti, uqhämaraquïpan. Nayac Diosan khapak marcapan khespiyatäyäjja. Uqhamäpan."
            }
        }
    },
    "moro": {
        "meta": {
            "slug": "moro",
            "name": "Moronin Kellkatapa",
            "chapterWord": "ri Jalja"
        },
        "chapters": {
            "1": {
                "1.": "Jichhajja, naya Moronejj Jared jakenacan sarnakäwinacapat kellkatjja, jachʼat jiscʼaru tucuyatajjata, jan jucʼamp kellkañ amuyasïyäta; ucampis janïraw tucuscti. Janiraquiw Laman jakenacarojj uñtʼayascaraccti, jupanacan nayar jan tʼunjañanacapataqui.",
                "2.": "Jupanacan nuwasïwinacapajj jupanac purajj wali jachʼa ajjsarcañawa. Uñisiñap laycuw Cristor jan ajjalnucuñ munir Nefi jakenacarojj jiwayapjje.",
                "3.": "Naya Moronisti janiw Cristor ajjalnuc-cäti. Ucat nayajj take chekarus quipca jacäwijj imañajjatac sarnakta.",
                "4.": "Ucat jan jucʼamp kellkañ amuyasc-chïyätsa, mä kawkha jucʼamp cunanacjjat kellkä. Nayajj janis jucʼamp kellkquirist uqhäm amuyasïyäta, ucampis mä kawkhanacamp kellkä, inas Tatitun munañaparjam mä jutir urun ucanacajj Laman jake jilanacajjataqui asquïchini."
            },
            "2": {
                "1.": "Criston ajllit tunca payan yatekeripar arsut arunacapa; cunapachatejj jupanacar amparanacap lokjjatcän ucapach arscän uca arunaca.",
                "2.": "Sutinacapat aytasinsti, jupanacarojj sänwa: Nayan sutijj-jjaruw take chʼamamp Awquit mayisipjjäta; uc luratamatjja qhitinacarutejj amparanacam lokjjatapcäta ucanacaruw Kollan Ajay churañataquejj chʼamanïpjjäta. Nayan sutijjan ucjj churapjjäta, cunalaycutejj uqhäm apostolonacajjajj lurapjje.",
                "3.": "Ucaw Criston nayrïr cut uñstcän ucapach arscän uca arunacajja; ucat walja jakenacasti janiw uc istʼapcänti. Ucampis yatekerinacajj istʼapjjänwa. Ucatsti, cawquïrinacarutejj jupanacajj amparanacap lokjjatapcän ucanacaruw Kollan Ajayojj purïna."
            },
            "3": {
                "1.": "Iyawsiri taman amawtʼanacap sata yatekerinacan presbiteronacamp yatichirinacamp cunjämtejj ut-tʼayapcän uca.",
                "2.": "Criston sutipjjar Awquita mayisisinjja, jupanacaruw amparanacap lokjjatasajj sapjjäna:",
                "3.": "Jesucriston sutipjjaruw nayajj presbiterotac ut-tʼaysma, (jan ucajj jupatejj yatichirïspajja) nayajj yatichiritaquiw ut-tʼaysma, Jesucristo toke, juchanacat cutiquipstañ juchanacar pampachañ yatiyañataqui, tucuycam jupan sutipar iyawsascaquiñ toke. Uqhamäpan.",
                "4.": "Uqhäm jupanacajj Diosan jakenacar jawsatanacaparjam wajjtʼäwinacaparjama, presbiteronacamp yatichirinacamp ut-tʼayapjjäna. Kollan Ajayun jupanacanquir chʼamapampiw jupanacar ut-tʼayapjjäna."
            },
            "4": {
                "1.": "Cunjämtejj amawtʼanacapamp presbiteronacapampejj Criston janchip wilap yakhachasajj iyawsiri tamar laquipcän uca. Jupanacasti Criston camächitanacaparjamaw ucjj lurapjjäna. Ucat yatipjjta, cunjämtejj lurapcän ucan chekapätapa. Amawtʼaw jan ucasti, presbiterow ucjj yakhachäna.",
                "2.": "Jupanacasti iyawsiri tamamp quilltʼasisaw Criston sutipjjar aqhäm sas Awquit mayisipjjäna:",
                "3.": "Dios Wiñay Awquijja, Jesucristo Yokaman sutipjjaruw nanacajj mayisinipjjsma. Yakhachanim, kollanaptayam aca tʼantʼaru, takeni ac mankʼapcani ucanacataqui; mankʼasasti, Yokaman janchipat amtasipjjañapataqui, uqhämaraqui jumar ircatapjjañapataqui, Dios Wiñay Awquijja, Yokaman sutip catjjaruñ munapjjatapata, jupar wiñay amtasiñ munapjjatapata, jupajj jupanacar churqui uca camächitanacap phokhañ munapjjatapata, jupan Ajayupasti jupanacamp wiñay utjañapataqui. Uqhamäpan."
            },
            "5": {
                "1.": "Cunjämatejj vinojj yakhachañäqui uca. Jupanacajj keru catjjarusaw sapjjäna:",
                "2.": "Dios Wiñay Awquijja, Jesucristo Yokaman sutipjjaruw nanacajj mayisinipjjsma. Yakhachanim, kollanaptayam aca vinoru, uc taken umapcani ucanacataqui; umasasti, Yokaman jupanac laycu wartat wilapat amtasipjjañapataqui, jupanacan jumar ircatapjjañapataqui, Dios Wiñay Awquijja, wiñay jupat amtasipjjatapata, jupan Ajayupasti, jupanacamp utjañapataqui. Uqhamäpan."
            },
            "6": {
                "1.": "Jichhajj bautisasiñat arsü. Amawtʼanacamp sacerdotenacamp yatichirinacampejj bautisatäpjjänwa. Janitejj jupanacajj bautisatäñatac asqui luräwinac lurapcasapänjja, janiw bautisatäpcasapänti.",
                "2.": "Janitejj jupanacajj altʼir pʼaquintat chuymamp jutasin iyawsir tamar take juchanacapat chekpach cutiquipstatapat ircatapcasapänjja, janiw jupanacajj qhitirus bautisatäñatac catokapcasapänti.",
                "3.": "Janitejj Criston sutip catjjarus tucusiñcam jupar lokañ munañan thurtʼasipcasapänjja, janiw qhitis bautisatäñataquejj catokatäpcänti.",
                "4.": "Ucat bautisatätapatjja, jupanacajj Kollan Ajayun chʼamapan kʼomachatätapatjja, Criston iyawsir tamapanquir jakenacampiw jaqhutäpjjäna. Jupanacan sutinacapajj kellkataraquïnwa, jupanacat amtasiñataqui, Diosan suma arupamp chʼamañchasitäñanacapataqui, cheka thaquin sarnakayatäñanacapataqui, jan inactʼas uñjasisin mayisiyatäñanacapataqui, qhititejj iyawsäwip kalltayirïqui phokhaptayirïqui uca Criston asquïtaparuc alcatasa.",
                "5.": "Iyawsiri tamasti walja cutiw mayisiñataqui, ayunañataqui, jupanacan wiñay waliquïñapataqui, purap arustʼasiñataquejj tantachasipjjäna.",
                "6.": "Jupanacasti walja cutiw Jesus Tatitut amtasisajj tʼantʼa mankʼañataqui, vin umañataquejj tantachasipjjaraquïna.",
                "7.": "Cuna ñankhas jupanac puran jan utjañapataquiw wali sum uñjasipjjäna; ucat qhitinacatejj ñankh lurir catjatäpcän ucanacajja, iyawsiri tamanquir quimsa ircatiriw amawtʼanac nayrakatan jupanacar juchañchapjjaraquïna. Janitejj jupanacajj juchanacap arsusisin cutiquipstapcänjja, ucanacan sutinacapajj chhaktayatänwa. Jupanacasti janiw Criston jakenacap taypin jaqhutäpcänti.",
                "8.": "Ucampis kawkha cutitejj jupanacajj juchanacapat cutiquipstasin cheka chuymamp juchanacapar pampachäw munasarac mayipcän ucanacan juchanacapajj pampachatänwa.",
                "9.": "Ajayun uñachayäwiparjamaw iyawsiri tamajj tantachäwinacap sarayäna, Kollan Ajayun chʼamapampiraqui. Cunjämtejj Kollan Ajayun chʼamapajj jupanacar yatiyañataquis ewjjañataquis, mayisiñataquis, achictʼañataquis, kʼochuñataquis saraycänjja, uqhäm lurapjjäna."
            },
            "7": {
                "1.": "Jichhajj naya Moronejj Mormon awquijjan mä kawkha iyawsäwit suyäwit qhuyapayasïwit arsuta arunacap kellkä. Jupanacan yupaychañatac utachat sinagogapan jupanacar yatichasajja, aqhäm arsüna:",
                "2.": "Jichhajja, naya Mormonajj juma munat jilanacajjaruw parlapjjsma. Dios Awquin Jesucristo Tatitusan qhuyapayatapata, jupan kollan munañapata, jupan kollan jawsäwip nayar wajjtʼatap laycuw, nayajj jumanacar jichhajj arsuñajjatac antutatäta.",
                "3.": "Ucat nayajj juma iyawsiri tamanquiri Cristor sumancañan arquiri, jichhat alajjpachan jupamp samarapcät ucapachcam Tatitun samarañapar mantañatac suyäwi catokerinacaruw parlañ munapjjsma.",
                "4.": "Jichhasti, jilanacajja, nayajj jumanacan jaken wawanacapamp sumancañampi sarnakapjjatam laycuw jumanacan uqhamäpjjatam amuyapjjsma.",
                "5.": "Nayajj Diosan aqhäm siri arup amtasta: Luräwinacapat jupanacar uñtʼapjjäta; luräwinacapatejj asquïchejja, jupanacajj asquïpjjaraquiwa.",
                "6.": "Cunalaycutejj Diosajj siwa: Mä ñankha jakejj janiw asc lurcaspati; jupatejj mä churäwi loktaspa, jan ucajja, Diosat mayisispa, ucat cheka chuymamp uc lurqui ucqhajja, janiw juparojj cuna ascs lurquiti.",
                "7.": "Ucajj janiw jupatac ascjam jaqhutäquiti.",
                "8.": "Cunalaycutejj ñankha jakenacatejj churäwi churapcan ucajja, jupanacajj pä chuymampiw uc churapjjani; ucat uca churäwi catusisipcaquispas uqhäm jupanacataquejj jaqhutawa; ucat jupanacajj Dios nayrakatan ñankhjam jaqhutäpjje.",
                "9.": "Uqhämaraqui, jakenacatejj pä chuymamp Diosat mayisipjjaspajja, ucajj jupanacatac ñankhjam jaqhutaraquiwa. Ucajj janiw jupanacatac cunans walïquiti, Diosajj janiw uqhämanac catokquiti.",
                "10.": "Ucat ñankha jakenacajj janiw asc lurapcaspati, janiraquiw suma asqui churäwi churapcaraquispati.",
                "11.": "Cʼallcʼu uma jalsutjja janiw suma umajj jalscaspati, janiraquiw suma uma jalsutjja, cʼallcʼu umajj jalscaraquispati. Ucat supayar lokeri jakenacajj janiw Cristor arcapcaspati; jupanacatejj Cristor arcapjjaspajja, janiw supayar lokerïpcaspati.",
                "12.": "Ucat take cunatejj asquïqui ucanacajja, Diosat juti, take ñankha cunanacasti supayat juti. Supayajj Diosan timapäsaw jupampejj jan inactʼas nuwasi. Jupajj juch lurañaru, ñankhäqui uc lurañaruw sapa cut irpasajj amtayi.",
                "13.": "Ucampis cunatejj Diosat jutqui ucajja, asc jan tucus lurañar irpasaw amtayi. Ucat take cunatejj asqui lurañaru, Diosar munañaru, jupar lokañaru, irpas amtayqui ucajja, jupan amuyayatawa.",
                "14.": "Uqhämasti, munat jilanacajja, amuyasipjjam, janiw ñankhäqui ucajj Diosat jutcaspati, Diosat jutir asquis supayat jutcaraquispati. Ucatarac jumanacast uqhäm amuyasisipcasman.",
                "15.": "Jilanaca, asquïtap ñankhätap amuyasiñamataquiw jumanacarojj churata, phokhatpach yatiñanacamataquejj khanaraquiwa, cunjämatejj urojj khanäqui, arumajj chʼamacäcarac uc uñjapctas uqhäma.",
                "16.": "Criston Ajayupajj takpach jakenacaruw churata, asquïts ñankhäts yatiñapataqui. Take cunatejj asqui lurañar irpqui, Cristor iyawsañar amtayqui ucajja, Criston chʼamapan wajjtʼäwipan apayatawa. Ucat phokhat yatïwimpiw ucan Diosat jutatap yatipjjasma.",
                "17.": "Ucampis take cunatejj jakenacar ñankha lurañar waytʼqui, Cristor jan iyawsañaru, jupar ajjalnucuñaru, Diosar jan lokañar amtayqui ucajja, phokhat yatïwimpiw ucan supayat jutatap yatipjjasma. Uqhäm supayajj luri; jupajj janiw cawquïr jakerus asc lurañar irpquiti, janiw maynirusa. Janiraquiw qhitanacapas jupar jaysayasirinacas uqhäm lurcaraquiti.",
                "18.": "Jichhasti, jilanacajja, amuyasiñamatac khan uñtʼatam laycojj (ucajj Criston khanapawa), jan pantasit amuyasipjjamti, cunalaycutejja, cuna amuyumpitejj amuyapcäta uca quipca amuyumpiw taripatäpjjäta.",
                "19.": "Ucat jilanaca, nayajj jumanacat mayisipjjsma, Criston khanaparjam jan karis thakapjjam, asquit ñankhat yatiñanacamataqui; jumanacatejj take asqui cunanacar catupjjäta, ucat janirac ucar juchañchapcätajja, chekpachaw Criston wawanacapäpjjäta.",
                "20.": "Ucampis jilanaca, cunjämats take asqui cunjj catupjjasmajja?",
                "21.": "Jichhajja, iyawsäwit parlapjjäma – sapjjäyäsmawa, ucat jichhaw uca iyawsäwit parlapjjäma. Jichhasti, cunjämat-tejj take asqui cun catupcasma uc yatiyapjjäma.",
                "22.": "Diosajj take cun yatisaw wiñayat wiñaycam utjasisa, alajjpach qhitanac qhitanïna, jaken wawanacapar yatichañataqui, Criston jutañapat yatiyañataquiraqui. Cristöpan take asqui cunajj jutañapa.",
                "23.": "Diosajj quipca lacapat Criston jutañap arjirinacar yatiyaraquïna.",
                "24.": "Jupajj cunaymanampiw asqui cunanac jaken wawanacapar uñstayäna. Take asqui cunanacajj Cristot juti; janitejj uqhamäcaspajja, jakenacajj tincutäñ cancañancapjjaspawa, janiraquiw cuna asquis jupanacarojj jutcasapänti.",
                "25.": "Ucat alajjpach qhitanacan yanapir tumpäwinacata, Diosan lacapat mistur take arupat jakenacajj Cristor iyawsañampi lurañ kalltapjjäna. Uqhäm iyawsañampiw take asqui cunjja catupjjäna. Uqhamänwa Criston jutañapcamajja.",
                "26.": "Ucat jupan jutatap khepatarac jakenacajja, jupan sutipjjar iyawsañampi khespiyasipjjaraquïna. Iyawsañampiw jupanacajj Diosan yokanacapar tucupjje. Cristojj chekpachaw jaqui; uca pachpa chekampiw jupajj aca arunac awquinacasar arsu: Cuna asctejj jumanacajj catokañamar iyawsasin Awquit nayan sutijj-jjar mayipcätajja, ucajj jumanacatac luratäniwa.",
                "27.": "Ucat munat jilanaca, Criston alajjpachar maqhatatap laycu, jupan jaken wawanacapjjar qhuyapayañatac wactʼäwinacap Awquit catokañapataqui Diosan cupëjjapar kontʼasitap laycu, muspharcañ luräwinacajj tucusiti?",
                "28.": "Jupajj leyin cunataquïtapjj phokhewa; uqhämaraqui cawquïrinacatejj jupar iyawsapqui ucanacajj nayanquiwa –siw jupajja. Cawquïrinacatejj jupar iyawsapqui ucanacajja, take asquinac catupjjani; ucat jupajj jaken wawanacaparojj arjjati, jupasti wiñayaw alajjpachan utjaraqui.",
                "29.": "Munat jilanaca, jupan uc luratap laycojj muspharcañ luräwinacajj tucuyiti? Nayajj sapjjsmawa: Janiw tucuyquiti, janiraquiw alajjpach qhitanacan jaken wawanacapar yanapañatac tumpir jutapjjañapajj tucusipcaraquiti.",
                "30.": "Jupanacajj Cristoruw yäkapjje, camächitapan aruparjam yanapir jutasin tumpañataqui, wali thurtʼat iyawsir jakenacan Diosjam take cunan lurañ amtat jakenacar uñachayasisa.",
                "31.": "Jupanacan yatiyir ut-tʼayatäwipajja, jakenacar juchanacapat cutiquipstañatac ewjjañawa, uqhämaraqui Awquin jaken wawanacapar lurat amtäwinacapan luräwip phokhas lurañawa, jaken wawanacap taypin thac waquichañataqui, Criston arup Tatitun ajllit catokerinacar yatiyasa, jupanacan jupat ircatapjjañapataqui.",
                "32.": "Uqhäm lurasaw Dios Tatitojj jiltʼa jakenacan Cristor iyawsañapataqui, Kollan Ajayun chʼamaparjam Kollan Ajayun chuymanacapan utjañapataquiw waquichi; Awquejj uqhäm jaken wawanacaparojj jupan lurat amtäwinac phokhayi.",
                "33.": "Cristosti siwa: Nayar iyawsapjjetätajja, cunatejj nayan amuyujjarjam waquisqui uc lurañatac chʼamanïpjjätawa.",
                "34.": "Jupasti siwa: Take orakenquirinaca, juchanacamat cutiquipstasin nayar jutapjjeta. Sutijjar bautisasipjjam; khespiyasiñanacamataquisti nayar iyawsapjjeta.",
                "35.": "Jichhasti, munat jilanaca, cunanactejj arsupcsma ucanacatejj chekächejja, (Diosasti khep khepa urun ucanacan chekätapjj jachʼa chʼamamp khapak cancañamp uñachayapjjätam), ucat ucanacatejj chekächejja, muspharcañ luräwinac urojj tucusjjeti?",
                "36.": "Alajjpach qhitanacajj jaken wawanacapar uñstañjj tucuyiti? Jupajj Kollan Ajayun chʼamapjj jupanacat jarqʼiti? Jan ucajja, pachajj utjcani, orakejj utjcani, mayni jakes aca oraken khespiyatäñatac utjcan ucqhajja, uca chʼam jarcʼaniti?",
                "37.": "Nayajj sapjjsmawa: Janiw jarcʼcaniti, cunalaycutejj muspharcañ luräwinacajj iyawsäwimpiw lurasi. Iyawsäwin alajjpach qhitanacajj uñstasaw jakenacar yanapañatac tumpapjje. Ucat ucanacatejj tucuychejja, ay jaken wawanacapata, cunalaycutejj ucajj jan iyawsañ laycuwa, takpachajj inamayaraquïspawa.",
                "38.": "Janitejj Criston arunacaparjam sutipar iyawsapcanejja, janiw cawquïr jakenacas khespiyatäcaspati. Ucatsti, ucanacatejj tucuychejja, iyawsäwejj tucuyaraquiwa. Jakenacan utjäwipasti ajjsarcañäspawa, cunalaycutejj cutsuyäwejj jan utjcasapän uqhämaw jupanacajj jaytatäpjjaspa.",
                "39.": "Ucampis munat jilanaca, nayajj jucʼamp sumanac jumanacat amuyapjjsma; jumanacan llampʼütam laycuw Cristor iyawsatanacamjj amuyta. Janitejj jupar iyawsapcstajja, janiw iyawsir tamapanquir jakenacamp jaqhutäñataquejj asquïpctati.",
                "40.": "Uqhämaraqui munat jilanaca, nayajj suyäwit arsuñ munapjjsma. Cunjämarac iyawsañst jicjjatapjjasma, jan suyäwimpisti?",
                "41.": "Cunarus suyapjjäta? Nayajj sapjjsmawa: Criston juchanacan tʼakhesiyäwipar phokhäwip laycu, jactäwipan chʼamap laycu, wiñay jacäwir aytatäñaruw suyapjjäta, ucasti arsüwirjam jupar iyawsatam laycuwa.",
                "42.": "Uqhämasti, mä jaketejj iyawsañanejja, suyañanïñapawa; cunalaycutejj jan iyawsäwimpejj janiw cunarus suycaspati.",
                "43.": "Uqhämaraquiw nayajj sapjjsma: Janitejj maynejj altʼat llampʼu chuymanïcaspajja, janiw iyawsañanïcaspati, janiraquiw suycaraquispasa.",
                "44.": "Uqhamäspajja, iyawsäwipamp suyäwipampejj inamayaquïspawa, cunalaycutejj altʼat llampʼu chuymaninacaquiw Dios nayrakatan walejja. Ucat, jakenacatejj altʼat llampʼu chuymanïpjjaspa, Kollan Ajayun chʼamapan Jesusan Cristötap arsusipjjaspa, jupanacan qhuyapayasiñajj utjañapawa. Janitejj qhuyapayasiñanïcaspajja, janiw jupanacajj cunäpquisa, ucat qhuyapayasiñanïpjjañapajja.",
                "45.": "Qhuyapayasïwisti jachʼa chuymaniwa, suma chuymaniwa, janiw kʼenasquiti, janiw jachʼa jachʼa tucurïquiti, jupa quipcataquejj janiw munquiti, janiw mäc thithirïquiti, janiw cuna ñankhs lupʼquiti, ñankha luräw lantejj chekat cusisi, take cunan thurtʼasi, take cunaruw iyawsi, take cunaruw suyi, take cunat llampʼüsin tʼakhesi.",
                "46.": "Ucat munat jilanacajja, janitejj qhuyapayasïwinïpcätajja, janiw cunäpctasa, cunalaycutejj qhuyapayasïwejj janipiniw tʼuqhartquiti. Uqhämasti, taket jucʼampïqui uca qhuyapayasïwir catupjjam; cunalaycutejj take cunajj tʼuqhartañapawa.",
                "47.": "Ucampis qhuyapayasïwejj Criston kʼoma munasiñapawa; ucajj wiñayaw utjascaquini; qhitinacatejj khep khepa urun uc catjjäsquir jicjjatatäpcanejja, jupanacataquejj sumäniwa.",
                "48.": "Ucat munat jilanaca, Jesucristo Yokapar take cheka arquirinacar Awquejj churqui uca munasiñan phoktʼatäñanacamataqui, take chuyman chʼamapampi Awquit mayisipjjam, jumanacan Diosan wawanacapar tucuñanacamataqui; cunapachatejj jupajj uñstancani ucapachajja, jupamp quipcäñasataqui, (cunalaycutejj cunjämäquitejj jupajja, uqhämpach jupar uñjapjjañäni); uqhämasti, ucar suyapjjañäni, cunjämatejj jupajj kʼomäqui uqhäm kʼomaptayatäñanacasataqui. Uqhamäpan."
            },
            "8": {
                "1.": "Mormon awquijjan naya Moronir apayanit kellkäwi; nayan Tatitur lokañajjataqui jawsatätajjat jucʼa pacharuw nayar apayanitäna. Aqhäm sasaw nayar kellkanitu:",
                "2.": "Munat Moroni yokajja, Jesucristo Tatituman jumat amtasisaw jupan lokeripäñamataqui kollan luräwipar jumar jawsatapat nayajj wal cusista.",
                "3.": "Nayajj mayisïwinacajjan amtasipunsmawa; sapa cutiw kollan Jesus Wawapan sutipjjarojj Awquit mayista, jupan jan wati sumätap laycu, qhuyapayäwip toke, jupan sutipar tucuycam iyawsascaquiñamatac jumar imañapataqui.",
                "4.": "Jichhasti, wawajjay, cunatejj walpin llaquisiyquitu ucat arsüma. Jumanac taypin juchhiquïwinacan utjatapajj walpun llaquisiyitu.",
                "5.": "Cuntejj yatcta ucatejj chekächejja, wawanacamar bautisañjjat juchhiquïwinacajj jumanac taypin utji.",
                "6.": "Munat wawajja, nayajj juman jan karjasis irnakañam munirista, uca jachʼa pantasïw jumanac taypit apakañataqui. Ucataquiw aca kellkäw kellkta.",
                "7.": "Jumajj ucanacat yatiyquista ucspachaw Tatitur ucjjat jisctʼta; Tatitun arupasti Kollan Ajayun chʼamapan nayarojj aqhäm sasaw purinitu:",
                "8.": "Criston arunacap istʼam; Cutsuyirimaru, Tatitumaru, Diosamaru. Janiw nayajj asqui jakenac jawsir acapachar jutcti, jan ucasti, juch luririnacar juchanacapat cutiquipstañatac ewjjeriw oraker jut-ta. Cʼumaranacataquejj janiw kollirejj waquisquiti, jan ucasti, usutanacataquiw waquisi. Uqhämasti, wawanacajj kʼomäpjjewa, cunalaycutejj jupanacajj janiw juch lurapcaspati. Ucat Adanan ñankhachäwipajj naya tokew jupanacat apakata, jupanacjjaru jan cuna chʼamanïñapataqui; circuncidaña leyisti nayampiw tʼunjasjje.",
                "9.": "Uqhäm Kollan Ajayojj Diosan arup nayar yatiyitu; ucat munat wawajja, wawanacar bautisañajj Dios nayrakatan wali amuytʼcay sawcawa; ucsti nayajj yat-twa.",
                "10.": "Nayajj sismawa, aqhäm yatichäta, qhititejj juch luraspa ucanacampitac amuyuninacampitaquiquiw juchanacat cutiquipstañamp bautisasiñampejja; jïsa, awquir taycar yaticham, jupanacan juchanacapat cutiquipstasin bautisasiñapan waquisitapa, wawanacapjam chuymanacapar llampʼuptayañapan waquisitapa; ucat take jupanacajj wawanacapamp-pach khespiyatäpjjani.",
                "11.": "Wawanacapan juchanacat cutiquipstapjjañapas bautisasipjjañapas janiw waquisquiti. Bautisasiñajj juchanacat cutiquipstañataquiwa, camächitanacar phokhañataqui juchanacar pampachañcama.",
                "12.": "Ucampis wawanacajj Criston jacapjje, oraken kalltäwipatpacha. Janitejj uqhamäcaspajja, Diosajj maynir alcatir Diosaquïspawa; jakoquiptir Diosaquiraquïspawa; jakenacar alekac ajlliriraquïspawa, cunalaycutejj kawkha wawanacas jan bautisatajj jiwapjjejja!",
                "13.": "Uqhämasti, wawanacatejj jan bautisasiñamp jan khespiyatäcaspajja, ucanacajj wiñay mankhapacharuw sarapjjasapäna.",
                "14.": "Nayajj jumaruw sisma: Cawquïrinacatejj wawanacan bautisasiñap waquisirïtap amuyapqui ucanacajja, cʼallcʼu mulljam cʼallcʼuncapjjewa, ñankha luräwinacan phalanacapancapjjewa, cunalaycutejj janiw iyawsquiti, janiw suyquiti janiw qhuyapayascaraquiti. Uqhämasti, uca lupʼisatejj jiwaspajja, mankhapachar sarañapäniwa.",
                "15.": "Diosajj bautisasitap laycuw mä wawarojj khespiyi, jan bautisasir wawasti chhaktaniwa –sas amuyañajj jachʼa ajjsarcay ñankhawa.",
                "16.": "Ay Tatitun luräwinacap uqhäm ñankhar tucuyirinacata; cunalaycutejj janitejj juchanacapat cutiquipstapcanejja, chhaktapjjaniwa. Nayajj chʼaman cancañ Diosat catokcasinjja kamasampiw arsta; janiw nayajj jakenacan lurañapat ajjsarcti, cunalaycutejj phokhat munasiñajj take ajjsarañ apanucu.",
                "17.": "Cunatejj wiñay munasiñäqui uca qhuyapayasïwimp phoktʼatätwa. Uqhämasti, take wawanacaw nayataquejj quicpaquïpjje. Ucat jiscʼa wawanacarojj phokhatpach munasiñamp munta. Jupanacasti quipcäsajja, khespiyäwi catokerinacäpjjewa.",
                "18.": "Nayajj Diosan jan mayni saparuc alcatir Diosätap yat-ta. Janirac mayj tucurïtap yatiracta; jupajj wiñayat wiñaycam jan mayj tucuriwa.",
                "19.": "Wawanacajj juchanacat janiw cutiquipstapcaspati; uqhämasti, Diosan jupanacar qhuyapayañap ajjalnucuñajja, ajjsarcañ ñankhawa. Takpach jupanacajja, jupan jacapjje jupan qhuyapayatap laycu.",
                "20.": "Qhititejj wawanac bautisañajj waquisiw sisqui ucajja, Criston qhuyapayäwinacaparuw ajjalnucu. Jupan juchanacan tʼakhesiyäwipar phokhäwipamp jactäwipan chʼamapampirojj jan cunäcaspas uqhämaruw tucuyi.",
                "21.": "Ay jupanacata; cunalaycutejj jiwañ mankhapachar wiñay tʼakhesïwir jalantirjamäpjjewa. Nayajj kamasampiw uc arsta; Diosajj camächit churitu. Ucanac istʼasajj yäkamaya, janitejj uqhäm lurcätajja, Criston taripäw konuñap nayrakatanjja, juma contraw ircatapjjani.",
                "22.": "Takpach wawanacaw Criston jacapjje, uqhämaraqui, take jan leyinïqui ucanacasa, cunalaycutejj take jan leyinïqui ucanacamp-pacharuw cutsuyäwin chʼamapajj puri. Uqhämasti, jan juchañchatanacajja, jan ucasti, jan juchañchañamp jicjjatasirinacajj janiw juchanacat cutiquipstapcaspati; ucanacataquisti bautisasiñajj janiw cunataquïquisa.",
                "23.": "Antisas ucajj Dios nayrakatan jiscʼachañawa, cunalaycutejj Criston qhuyapayäwinacapampiru, Kollan Ajayupan chʼamapampiruw ajjalnucupjje, ucatsti jiwat luräwinacaruw alcatapjje.",
                "24.": "Jichhasti, wawajjay, ucajj janiw utjañapäquiti. Juchanacat cutiquipstañajj juchañchatanacataquiwa, tʼunantat leyin ñankhachäwip mankhanquirinacataquiraquiwa.",
                "25.": "Juchanacat cutiquipstañan nayrïr achupajj bautisasiñawa. Bautisasiñasti camächitanacar phokhañatac iyawsañanïñ toket puri; camächitanacar phokhañasti, juchanacar pampachäw puriyi.",
                "26.": "Juchanacar pampachäwisti, llampʼu chuymanïña, altʼir chuymanïñ puriyi. Llampʼu chuymanïñ altʼir chuymanïñ laycusti, Kollan Ajayun tumpäwipaw purini; uca Chuymachiristi, suyäwimp phokhatpach munasiñamp phoktʼayi. Tucuyäwejj purincani, take kollananacajj Diosamp utjapcani ucapachcamaw jan karis Diosat mayisiñ toke uca munasiñajj utjascaquini.",
                "27.": "Janitejj nayajj mä jucʼampirojj Laman jakenacamp nuwasir sarcäjja, wastat kellkanïma; janitejj juchanacapat cutiquipstapcanejja, aca marcana, jan ucajja, Nefi jakenacan jachʼa jachʼa tucutapajj tʼunjäwiruw puriyani.",
                "28.": "Jupanacataqui, juchanacat cutiquipstañan jupanacar puriñapataqui Diosat mayisim, wawajjay. Ucampis Ajayun jupanacamp kʼewtasiñ niy jaytjatapat nayajj ajjsarta. Acsa toke orakensti, jupanacajj Diosat jutquis take uca chʼamampir chʼaman cancañampiruw atipañ munapjje; Kollan Ajayurusti ajjalnucupjjaraquiwa.",
                "29.": "Uqhäm jachʼa yatïw jan catokatapatjja, jucʼa pacharojj tucusipjjañapäniwa, Diosan arjirinacan arjäwinacaparu, Khespiyirisan quicpa arsut arunacapar phokhañataqui.",
                "30.": "Diosampïmay wawajja, wastat kellkañajjcama, jan ucajja wasitat jiquisiñascama. Uqhamäpan."
            },
            "9": {
                "intro": "Mormonan payïr kellkäwip Moronir apayatapa.",
                "1.": "Munat wawajja, wastat jumar kellkansma, nayan jacascaquitajj yatiñamataqui; ucampis llaquisiñäqui ucjjat nayajj mä jucʼa kellkansma.",
                "2.": "Nayajj Laman jakenacampiw mä jachʼa nuwasïwin nuwasta, ucansti janiw nanacajj atipapcti; Archeantusamp Luramamp Emronampiw espadan jiwayatäpjje. Jïsa, walja suma chʼaman jakenacajjaw jiwapjje.",
                "3.": "Wawajjay, Laman jakenacan aca jakenacar tʼunjañapat ajjsarta, cunalaycutejj jupanacajj janiw juchanacapat cutiquipstapquiti; Satanasasti jupanacarojj jupanac pur kʼapisiñcamaw turiyascapuniraqui.",
                "4.": "Nayajj jupanacampejj sapa cutiw irnakta. Diosan arup chʼamamp arscta ucapachajja, jupanacajj nayatac kʼapisisaw qhathatipjje; chʼamamp arscta ucapachasti, ucjjaruw chuymanacap chʼollkheptayapjje. Ucat Tatitun Ajayupan jupanacamp kʼewtasiñ niy jaytjatapat ajjsarta.",
                "5.": "Cunalaycutejj jupanacan wali jachʼa kʼapisitap laycojja, jiwañat jan ajjsarapcaspas uqhäm amuyasta. Jupanacasti jupanac pur munasiñap chhaktayasipjje; wil wartañampita, uqhämat uqhäm apsusiñampitjja, umatjam pharjayasipjje.",
                "6.": "Jichhasti, munat wawajja, jupanacan chuymanacapajj kalaratäc-chisa, jan karisay irnakañäni; jiwasatejj irnakañ jaytanucuñänejja, juchañchatäñaruw pursna. Jiwasajj aca ñekʼe janchincasajja, mä luräw phokhañasawa, take asquin timapar atipjañasataqui, Diosan khapak marcapan samarañasataqui.",
                "7.": "Jichhasti, mä jucʼa aca jakenacan tʼakhesïwinacapat kellkä. Amoronat catokat yatiyäwirjamajja, Laman jakenacajj Sherriza saytʼu pucarat ansusin catuntatanacanïpjjewa. Ucanacasti chachanacamp warminacamp wawanacampiwa.",
                "8.": "Ucatsti, jupanacajj uca warminacampin wawanacampin chachanacaparu, tatanacaparuw jiwayapjje. Warminacarusti, chachanacapan janchipat mankʼayapjje, wawanacarus tatanacapan janchipat mankʼayapjjaraqui; mä jucʼa umaquirac jupanacar wajjtʼapjje.",
                "9.": "Uca Laman jakenacan jachʼa ajjtcañ luräwipajj utjc-chisa, Moriantumanquir jakenacasan luräwipatjj janiw jucʼampïquiti. Jupanacajj walja Laman jakenacan phuchanacap catuntatjam catjjäsipjje; take cunat sipan jucʼamp munatäqui kʼomäqui, jan chach uñtʼirïtap jupanacat apakasinjja.",
                "10.": "Jïsa, uc lurasinjja jupanacarojj wali tʼakhesiyasaw jiwayapjje, janchinacapar jiwañcam tʼakhesiyasa. Uc luratapatjja, jupanacajj lakʼonacjamaw janchinacap mankʼapjje, chuymanacapan kalaratätap laycu. Ucsti kamasanïtap uñachayañataquiw lurapjje.",
                "11.": "Ay munat wawajja, cunjäms aqhäm chʼuñchʼjam jakenacajja–",
                "12.": "(Jupanacan wali suma, munat jakenacäpjjatapat jucʼa maranacaquiraquiw sarakasqui).",
                "13.": "Ay, wawajja, cunjämats mä aqhäm ajjtcañ lurañat cʼuchitasir marcajja–",
                "14.": "Cunjämarac jiwasanacar taripañat Diosan amparapar jarcʼasiñap suysnasti?",
                "15.": "Chuymajjajj aqhäm sasaw artʼi: Ay aca marcata; jupanacar taripam Dios! Juchanacapamp ñankhä ajjtcañ luräwinacapamp juman nayramat imantam!",
                "16.": "Uqhämaraqui, wawajja, Sherrizan kheparir walja ijmanacamp phuchanacapampiw utji; Laman jakenacajj jan apasipcän uca juyranac Zenephin nuwasir tamapajj catuntasi, jupanacar mankʼa thaker cawqharus saranucuñapatac jaytjasina. Walja chuyman awichanacasti sarcäwiw chʼam thayjtayasisin jiwapjje.",
                "17.": "Nayampïqui uca nuwasir tamasti, tʼuqhawa, Laman jakenacan nuwasir tamanacapasti Sherrizat nayarojj yakharstʼayapjjetu. Cawquïrinacatejj Aaronan nuwasir tamapar jaltapqui ucanacajja, ajjsarcañ khorütaparuw jalcatapjje.",
                "18.": "Ay marcajjan ajjtcañätapata! Jupanacajj cuns lurasipcaquiwa, janiraquiw qhuyapayasiñanïpquiti. Nayajj jakequïtwa, jaken chʼamapaquiw utjitu; janiw jucʼamp sarayir arunacajjar phokhayquirist-ti.",
                "19.": "Jupanacajj asqui cutekatapan chʼamaniptapjje; jupanacajj quipca khorüpjjewa. Qhitirusa, chuymanirus wawarus tucqhasipcaquiwa; take jan wali luräwinacat cʼuchisipjje. Warminacasan wawanacasan ac-chʼpach orakjjan tʼakhesiñapajj takets jucʼampiwa. Janiw lajjras ucjj yatiycaspati, janiraquiw ucajj kellkatäcaraquispasa.",
                "20.": "Jichhasti, wawajja, janiw jucʼamp uca ajjsarcañ ajjtcañat arscäti. Jumajj aca marcan ñankhätapjj yat-tawa, jumajj jupanacan cun lurascaquirïtaps jan chuym chʼalljjtayasirïtaps yatiractawa; jupanacan ñankhätapajj Laman jakenacan ñankhätapat sipan jucʼampiwa.",
                "21.": "Wawajjay, janiw nayajj jupanacat Diosar asc arsquirist-ti. Uqhäm luriristjja, jupajj jawkʼantitaspawa.",
                "22.": "Ucampis, wawajjay, nayajj jumat Diosar asquinac arsta. Juman khespiyatäñamjj Criston suyasaw amuyta. Nayajj Diosat mayista, aca marcan Diosar cut-tañapataqui, jan ucajj kʼala tʼunjatäñap juman uñjañamatac Diosan jumar jacayascaquiñapataqui. Janitejj jupar juchanacapat cutiquipstapcanejja, jupanacajj tucusipjjañapäniwa. Ucjj nayajj yat-twa.",
                "23.": "Jupanacatejj tucusipjjanejja, Jared jakenacjam chuymanacapan kalaratätapata, wil wartañ thakerïpjjatapata, uqhämat uqhäm apsusiñ munirïpjjatap laycüniwa.",
                "24.": "Jupanacatejj tucqhatäpjjanejja, walja jilanacasan Laman jakenacar niyas maqhatatapjja, walja jucʼampin jupanacar maqhatañap yat-tanwa. Ucat jumatejj jacascaquïtajja, nayasti jan jumamp jiquisis jiwquirist ucqhajja, mä kawkhanac kellkam. Ucampis nayajj jucʼa pacharojj jumamp jiquisiñajj amuyta, cunalaycutejj nayaw kollan kellkatanac catta, ucanacsti jumaruw catuyañ munsma.",
                "25.": "Wawajjay, Cristor iyawsascaquim. Cuntejj nayajj kellkcta ucanacajj jan jumar jiwañcam jathjas llaquisiypati; antisas Cristojj jumar aytpan, jupan tʼakhesïwinacapas jiwañapasa, awquinacasar janchip uñachayatapas qhuyapayañapas jachʼa chuymanïñapasa, jupan khapak cancañapar wiñay jacäwir suyañasa, wiñayataqui amuyuman utjpan.",
                "26.": "Wali alay alajjpachan sarayäwi konuñanïqui uca Dios Awquina, uqhämaraqui qhititejj chʼamapan cupëjjapan konqui take cun jupar jaysañapcama, uca Jesucristo Tatitusampin qhuyapayäwipajj jumanjja, wiñayan wiñayapatac utjpan. Uqhamäpan."
            },
            "10": {
                "1.": "Jichhasti, naya Moronejj amuyujjarjamaw asquïquejj uqhäm kellkä. Nayajj Laman jake jilanacajjaruw kellkta. Criston jutäwipat uñachayäwi churatatjja, pusi patac pä tuncan jila maran sarakatap jupanacan yatiñap munirista.",
                "2.": "Nayajj mä kawkha ewjjer arunac kellkañajj khepatjja, aca kellkatanac tucuyasaw lluchʼintä.",
                "3.": "Jichhasti, jumanacaruw ewjjapjjsma, Diosatejj acanac leepjjañam munanejja, take acanac leecasajja, cunj qhuyapayasirïcäntejj Tatitojj jakenacataquejj uc amtasipjjasma, Adanas luratäcän ucqhata, acanac catokapcät ucqhacama. Ucatsti, chuymanacaman lupʼipjjaraquisma.",
                "4.": "Ucatsti, cunapachatejj acanac catokapcät ucqhajja, Criston sutipjjaru, Dios Wiñay Awquir acanacan chekätapat jisctʼapjjam. Jumanacatejj cheka chuymamp cheka yatiñ munañamp Cristor iyawsas jisctʼapjjätajja, jupajj Kollan Ajayun chʼamapan acanacan chekätap uñachayapjjätam.",
                "5.": "Kollan Ajayun chʼamapampiquiw take cunan chekätapjj yatipjjasma.",
                "6.": "Cunatejj sumäqui ucajj asquiwa, chekaraquiwa. Ucat janiw cuna asqui sumas Cristor ajjalnucquiti; antisas ucajj jupan utjatap arsusi.",
                "7.": "Jumanacajj jupan utjatap Kollan Ajayun chʼamapan yatipjjasma; ucat nayajj ewjjasaw sapjjsma: Diosan chʼamapar jan ajjalnucupjjamti; cunalaycutejj jupajj jaken wawanacapan iyawsañaparjamaw chʼamamp luri; lurañapasti quipcaquiwa; jichhüru, kharüru, wiñayataqui.",
                "8.": "Uqhämaraqui, jilanacajja, ewjjasaw sapjjaracsma: Diosan churäwinacap jan ajjalnucupjjamti; cunalaycutejj ucanacajj waljawa; quipca Diosat jutaraqui. Uca churäwinacamp lurañanacajj cunaymaniwa; ucampis quipca Diosaw takpachat takpach luri; uca churäwinacasti jakenacan asquipatac Diosan Ajayupan uñstayäwinacapan jupanacar churatawa.",
                "9.": "Jichhasti, maynin suma amuyat aru yatichañapataquiw Diosan Ajayupan juparojj churata.",
                "10.": "Maynirusti, uca quipca Ajay toke yatïwin arup yatichañapatac churatawa.",
                "11.": "Yakharusti, wali jachʼa iyawsañaw churata. Yakharusti, cʼumaraptayañ churäwinacaw churata, quipca Ajay toke.",
                "12.": "Yakharusti, jachʼa musphcañ luräwinac lurañapataquiw churata.",
                "13.": "Uqhämaraqui yakharojj take cunanacat arjañajj churata.",
                "14.": "Yakharusti, alajjpach qhitanaca, yanapañatac tumpir ajayunac uñjañaw churata.",
                "15.": "Yakharusti, cunayman lajjranac parlañaw churata.",
                "16.": "Yakharusti, arunac khanañchañampi, cunayman lajjranac khanañchañampiw churata.",
                "17.": "Take uca churäwinacajj Criston Ajayupïpan puripjje; ucanacasti yakha yakhawa, sapakat mayniruw puri, jupan munañaparjama.",
                "18.": "Nayajj ewjjasaw sapjjsma: Munat jilanaca, take suma churäwejj Cristot juti.",
                "19.": "Nayajj ewjjapjjsmaw munat jilanaca, jupan jichhüru, kharüru, wiñayatac quipcätap amtasipjjam. Cuna kollan churäwinacat-tejj nayajj arscta ucanacajja, janipuniw tucuscaniti, oraken utjañ tucuyañapcamajja; jaken wawanacapan jan iyawsañaparjamaquiw ucanacajj tucusini.",
                "20.": "Uqhämasti, iyawsañajj utjañapawa. Iyawsäwitejj utjaspajja, suyäwejj utjañaparaquiwa. Suyäwitejj utjanejja, qhuyapayasïwejj utjañaparaquiwa.",
                "21.": "Janitejj qhuyapayasipcätajja, janiw cunjämats Diosan khapak marcapan khespiyatäpcasmati. Janitejj iyawsapcaraquïtajja, janiraquiw Diosan khapak marcapan khespiyatäpcasmati. Janitejj suyapcaraquïtajja, janiw khespiyatäpcasmati.",
                "22.": "Janitejj suyapcätajja, jumanacajj llacthapitäpjjañamäniwa; llaquisiñasti ñankha luräwinac laycuw puri.",
                "23.": "Cristojj awquinacasarojj chekpachaw sï: Iyawsapjjätajja, nayan waquisquitu take ucanac lurapjjasma.",
                "24.": "Jichhasti, takpach orak thiyanquirinacaruw arsta: –Diosan chʼamapamp churäwinacapampejj jumanac taypin tucuscan ucürutejj purinchinejja, ucajj jan iyawsañ laycüniwa.",
                "25.": "Uqhamän ucajja, ay jaken wawanacapata, cunalaycutejj janiw qhitis jumanac taypin asc lurcaniti; janiw mayniquis asc lurcaniti. Cunalaycutejj maynejj jumanac taypin asc luranejja, jupajj Diosan chʼamapampiw churäwinacap toket cunanac lurani.",
                "26.": "Ay ucanac tucqhas jiwapcan ucanacata; cunalaycutejj jupanacajj juchanacapamp jiwasaw Diosan khapak marcapan jan khespiyatäpcaniti. Ucsti, nayajj Criston arunacaparjamaw arsta; janiraquiw cʼariscti.",
                "27.": "Nayajj ucanac amtasiñanacamataquiw ewjjapjjsma; nayan jan cʼarisitajj yatipcäta ucapachajj lakaw jutani. Jumanacasti Diosan taripäwi chekapan uñjapjjetäta. Dios Tatitusti sapjjätamwa: Aca jakejj jiwatat artʼcaspasa, lakʼat artʼcaspas uqhäm kellkqui uca arunacjja, janit yatiyapcsma?",
                "28.": "Ucanacsti, nayajj Diosan arjäwinacar phokhañataquiw yatiyta. Ucanacajj wiñay Diosan lacapat mistuni, jupan arupasti mitat mitaruw jiscʼat arsusini.",
                "29.": "Cuntejj nayajj kellkcta ucan chekätap Diosajj uñachayapjjätam.",
                "30.": "Wastata, Cristor jutasin take suma asqui churäw catokañanacamataquiw ewjjapjjsma. Ñankha churäws cuna kʼañs jan llamqhapjjamti.",
                "31.": "Pʼarjjtam, lakʼat sartam Jerusalena; Sionan phuchapa, jiwaquïqui uca isinacamamp uscusim; chʼacurunacamar chʼamañchasis thiyanacam wiñay jachʼaptayam, jan jucʼamp pejjtuntatäñamataqui, Wiñay Awquin juma Israelan utapar lurata amtäwinacapan phokhasiñapataqui.",
                "32.": "Jïsa, Cristor jutapjjam jupan phokhataptayasipjjam, take jan wali cunanacat jarcʼasisa; ucat take cunanacat jarcʼasipjjätajja, take chʼamachasiñamampi, amuyumampi, chʼamamampi Diosar munapjjätajja, jupan qhuyapayäwipajj walïniw jumanacataqui; jupan qhuyapayawipïpan Criston phokhatäpjjasma; Diosan qhuyapayawipïpan Criston phokhatäpjjätajja, janipuniw Diosan chʼamaparojj ajjalnucupcasmati.",
                "33.": "Uqhämaraqui, jumanacatejj Diosan qhuyapayawipïpan Criston phokhatäpjjätajja, janirac jupan chʼamapar ajjalnucupcätajja, Diosan qhuyapayawipïpan Criston kollanaptayatäpjjätawa, Criston wilap wartäwi laycu; uca wartäwisti Awquin amtäwipanquiwa juchanacamar pampachañataqui; jumanacan kollanaru, jan kʼañunir tucupjjañamataqui.",
                "34.": "Jichhasti, takeniruw jiquisiñcama –sapjjsma. Ucat jucʼa pacharojj Diosan cusisiñ pachapar samaririw sarä, ajayujjamp janchijjampejj wastat chicachasipcan ucapachcama, atipjatajjat cusisis jumanacamp jiquisiñajjataqui, jiwatanacarus jaquirinacarus Wiñay Taripirïqui uca jachʼa Jehovan cusisiyir taripäwipar laka chek apanitäcäjj ucapachcama. Uqhamäpan."
            }
        }
    }
}