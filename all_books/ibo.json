{
    "1-ne": {
        "meta": {
            "slug": "1-ne",
            "name": "Akwụkwọ Mbụ nke Nifaị",
            "chapterWord": "Isi"
        },
        "chapters": {
            "1": {
                "intro": "Nkọwasị nke Lihaị na nwunye ya Saraịa, na ụmụ nwoke ya anọ, ndị aha ha bụ, (malite na nke okenye) Leman, Lemuel, Sam na Nifaị. Onye-nwe dọrọ Lihaị aka na ntị ka o si n’ala Jerusalem pụọ, n’ihi na o buuru ha amụma gbasara ajọọ-omume ha, ha wee chọọ ibibi ndụ ya. O wee gaa njem mkpụrụ ụbọchị atọ n’ime ọzara, ya na ezi na ụlọ ya. Nifaị wee kpọrọ ụmụnne ya ndị nwoke laghachị n’obodo Jerusalem inweta akụkọ-ndekọta e dekọrọ banyere ndị Juu. Nkọwasị maka ahụhụ ha. Ha kpọrọ ụmụ-ada Ịshmel ka ha bụrụ ndị nwunye ha. Ha chịkọrọ ezi na ụlọ ha wee si n’ala ahụ pụọ baa n’ime ọzara. Ahụhụ na mkpagbu ha n’ime ọzara ahụ. Ụzọ ha siri gaa njem ha. Ha wee bịaruo nnukwu mmiri nile. Ụmụnne Nifaị wee nupụ-isi imegide ya. O wee mechie ha ọnụ, ma wuo ụgbọ mmiri. Ha wee gụọ aha ebe ahụ Uju. Ha wee gafee nnukwu mmiri ahụ banye n’obodo e kwere na nkwa, na ihe ndị ọzọ. Nke a bụ dịka nkọwasị Nifaị siri dị; ma-ọbụ ikwu ya n’ụzọ ọzọ, mụ, bụ Nifaị, dere akụkọ-ndekọta a.",
                "1": "Mụ, Nifaị, ebe a mụrụ m site n’ezi nne na nna, ya mere akụziri m ihe n’ụdị mmụta nke nna m; ebe ọ bụ na ahụwo m ọtụtụ mkpagbu n’ụbọchị ndụ m nile, otu o sila dị, ebe ọ bụ na onye agọziri agọzi n’anya Onye-nwe n’ụbọchị ndụ m nile ka m bụ; e, ebe ọ bụ na m matara ịdị mma na ihe omimi nile nke Chineke, ya mere e depụtara m akụkọ-ndekọta a n’usoro dịka m si mee n’ụbọchị m nile.",
                "2": "E, ana m edepụta akụkọ-ndekọta a n’asụsụ nke nna m, nke ihe dị n’ime ya bụ ọmụmụ ihe nke ndị Juu na asụsụ nke ndị Ijipt.",
                "3": "Amakwa m na akụkọ-ndekọta nke m na-ede bụ ezi okwu; E ji kwa m aka m depụta ya; E dekwara m ya dịka m si mara.",
                "4": "N’ihi na o wee ruo na mmalite nke afọ mbụ nke ọchịchị nke Zedekaịa, eze nke Juda, (ebe ọ bụ na nna m, Lihaị biri na Jerusalem ụbọchị ya nile); N’ime afọ ahụ kwa ọtụtụ ndị-amụma pụtara, na-eburu ndị mmadụ amụma na ha kwesịrị ichegharị, ma-ọbụ ebibie obodo-ukwu Jerusalem.",
                "5": "Ya mere o wee ruo na nna m, Lihaị, ka ọ na-aga, na-ekpere Onye-nwe, e, ọbụna jiri obi ya nile, n’ihi ndị nke ya.",
                "6": "Ma o wee ruo ka ọ na-ekpere Onye-nwe, e wee nwe ogidi ọkụ nke nọdụrụ n’elụ okwute n’iru ya; o wee hụ ma nụ kwa otutụ ihe; ma n’ihi ihe ndị ọ hụrụ ma nụ kwa, o wee ma jijiji, tụọ kwa egwụ nke ukwuu.",
                "7": "Ma o wee ruo ka ọ laghachịrị n’ụlọ nke ya na Jerusalem; o wee luo onwe ya n’elu àkwà ụra ya, ebe Mụọ na ihe ndị ọ hụrụ jidesịrị ya ike.",
                "8": "Otu ọ bụ na Mụọ e jidesịwo ya ike, o wee daa n’ụra nke ọ́hụ̀, ruo ka ọ hụrụ ebe elu-igwe meghere, o wee chee na ya hụrụ Chineke nọdụrụ n’oche-eze ya, e jiri ìgwè ndị mụọ-ozi a napụghị ịgụta ọnụ gbaa ya gburu-gburu n’ọnọdụ nke ịbụ abụ na ito Chineke ha.",
                "9": "Ma o wee ruo ka ọ hụrụ Otu onye ka ọ na-arịdata site n’etiti elu-igwe, ma ọ hụrụ na ebube nke ịdị ọcha ya karịrị nke anyanwụ nke etiti ehihie.",
                "10": "O wee hụ kwa iri na abụọ ọzọ na-eso ya, ndị ịdị ọcha ha karịrị nke kpakpando dị n’elu.",
                "11": "Ha wee rịdata ruo n’elu iru nke ụwa; nke mbụ wee bịa guzoro n’iru nna m, wee nye ya akwụkwọ, wee sị ya gụọ.",
                "12": "Ma o wee ruo ka ọ na-agụ ya, o wee jupụta na Mụọ nke Onye-nwe.",
                "13": "O wee gụọ, na-asị: Ahụhụ, ahụhụ, ga-adịrị Jerusalem, n’ihi na ahụwo m ihe arụ gị nile! E, ọtụtụ ihe ka nna m gụrụ banyere Jerusalem—na o kwesịrị ka e bibie ya, na ndị nile bi n’ime ya; ọtụtụ ga-ala-n’iyi site na mma-agha, ọtụtụ kwa ka a ga adọkpụrụ n’agha baa n’ime Babịlọn.",
                "14": "Ma o wee ruo mgbe nna m gụsịworo ma hụ kwa ọtụtụ nnukwu ihe dị ịtụ-n’anya, o wee tikuoro Onye-nwe ọtụtụ ihe; dịka: nnukwu na ịtụ-n’anya ka ọrụ gị nile dị, O Onye-nwe Chineke Pụrụ Ime Ihe nile! Oche-eze gị dị elu n’elu igwe nile, ma ike gị, na ịdị mma gị, na ebere gị zuru ndị nile bi n’elu ụwa; ma n’ihi na i nwere obi ebere, ị gaghị ekwe ka ndị na-abịakwute gị laa n’iyi!",
                "15": "Otu a ka asụsụ nna m siri dị n’ito Chineke ya; n’ihi na mkpụrụ-obi ya n̄ụrịrị ọn̄ụ, obi ya nile jupụtakwara, n’ihi ihe ndị ọ hụworo, e, ndị nke Onye-nwe gosịworo ya.",
                "16": "Ma ugbua, mụ, Nifaị, anaghị edecha nkọwasị nile ndị nke nna m deworo, n’uju, n’ihi na o dewo ọtụtụ ihe ndị nke ọ hụrụ n’ọ́hụ̀ na kwa na nrọ; o dewokwa ọtụtụ ihe ndị nke o buru na amụma wee gwa kwa ụmụ ya, bụ nkọwasị nke m na-agaghị edecha n’uju.",
                "17": "Ma a ga m ede nkọwasị banyere ihe mụ onwe m mere, n’ụbọchị nke ndụ m. Ma lee, ana m ede na mkpirisi akụkọ-ndekọta nke nna m, e dere n’elu epekele nke m deworo n’aka m; ya mere, mgbe m desịworo akụkọ-ndekọta nke nna m na mkpirisi ka m ga-ede nkọwasị banyere ndụ nke m.",
                "18": "Ya mere, ọ ga-adị m mma ka unu nile mara, na mgbe Onye-nwe gosịworo nna m, Lihaị, ọtụtụ oke ihe, gbasara mbibi nke Jerusalem, lee o soro ndị mmadụ ahụ wee gaa wee malite na-eburu ha amụma, na ekwupụtakwara ha gbasara ihe ndị ọ hụrụ ma nụ kwa.",
                "19": "Ma o wee ruo na ndị Juu kwara ya emu n’ihi ihe ndị ọ gbara ama megidere ha; n’ihi na ọ gbara ama n’ezi okwu, ajọ-omume na ihe arụ ha nile na-eme; ma ọ gbara ama na ihe ndị ọ hụrụ ma nụkwa, na kwa ihe ndị ọ gụtara n’akwụkwọ ahụ, gosịrị n’ezie maka ọbịbịa nke Mesaịa, na kwa mgbapụta nke ụwa.",
                "20": "Ma mgbe ndị Juu nụrụ ihe ndị a, ha were iwe megide ya; e, ọbụna dịka o sị wee ha n’ebe ndị-amụma mgbe ochie nọ bụ ndị ha chụpụworo, tụọkwa okwute, gbuokwa ha; ma ha wee chọọkwa ndụ ya, ka ha wee wepụ ya. Ma lee, mụ, Nifaị, ga egosị unu na obi ebere nke Onye-nwe ka a na-enye ndị nile ọ họpụtaworo, n’ihi okwukwe ha, ime ka ha bụrụ dike ọbụna ruo n’ike nke nnapụta."
            },
            "2": {
                "1": "Ma lee, o wee ruo ka Onye-nwe gwara nna m okwu, e, ọbụla na nrọ, wee sị ya: Ngọzi na-adịrị gị Lihaị, n’ihi ihe ndị i meworo; na n’ihi na i kwesịrị ntụkwasị-obi ma gwa kwa ndị a ihe m nyere gị n’iwu, lee, ha chọrọ iwepụ ndụ gị.",
                "2": "Ma o wee ruo ka Onye-nwe nyere nna m iwu, ọbụna na nrọ, ka ọ kpọrọ ezi na ụlọ ya pụọ baa n’ime ọzara.",
                "3": "Ma o wee ruo na o rubere isi n’okwu nke Onye-nwe, ya mere, o mere dịka Onye-nwe nyere ya n’iwu.",
                "4": "Ma o wee ruo na ọ pụkwara baa n’ime ọzara. Ma ọ hapụkwara ụlọ ya, na ala nke nketa ya, na ọla-edo ya, na ọla-ọcha ya, na ihe oke-ọnụ-ahịa ya, ma ọ dịghịkwa ihe ọbụla o ji pụọ, ma ọbụghị nanị ezi na ụlọ ya, na ihe oriri, na ụlọ-ikwuu, ma baa n’ime ọzara.",
                "5": "Ma o wee gbadata site n’oke ala dị nso n’ikpere mmiri nke Oke Osimiri Uhie; o wee gaa njem n’ime ọzara, n’òkè-ala ahụ dị nso karịa n’Oke Osimiri Uhie; ọ gara nọọ njem n’ọzara, ya na ezi na ụlọ ya, nke ndị so n’ime ya bụ, nne m Saraịa, na ụmụnne m ndị nwoke ndị tọrọm bụ, Leman, Lemuel na Sam.",
                "6": "Ma o wee ruo ka ọ garala njem mkpụrụ ụbọchị atọ n’ime ọzara, o wee manye ụlọ-ikwuu ya na ndagwụrụgwụ n’akụkụ osimiri nke mmiri.",
                "7": "Ma o wee ruo na o jiri okwute wuo ebe ịchụ aja, wee chụọrọ Onye-nwe aja, ma nyekwa Onye-nwe Chineke anyị ekele.",
                "8": "Ma o wee ruo na ọ kpọrọ aha osimiri ahụ, Leman, ma o kwobakwara n’ime Oke Osimiri Uhie; na ndagwụrụgwụ ahụ dị nime òkè-ala nile ahụ dị nso n’ọnụ mmiri ahụ.",
                "9": "Ma mgbe nna m hụrụ na mmiri nile nke osimiri ahụ kwobara n’isi mmiri Oke Osimiri Uhie, o wee gwa Leman okwu, na-asị: O ọ dị m ka asị na ị ga-adị ka osimiri a, wee na-aga n’iru na-erụba n’isi mmiri nke ezi-omume nile!",
                "10": "Ma o wee gwa kwa Lemuel okwu: O ọ dị m ka asị na ịga-adị ka ndagwụrụgwụ a, guzosie ịke, na-agbanweghị agbanwe, na akwaa-akwụrụ n’idebe iwu-nsọ nke Onye-nwe.",
                "11": "Ugbua ihe a ka o kwuru n’ihi ịkpọ-ekwe-nkụ nke Leman na Lemuel; n’ihi na lee, ha tamuru ntamu n’ọtụtụ ihe megide nna ha, n’ihi na ọ bụ onye-na-ahụ ọ́hụ̀, tinyere na ọ kpọpụtara ha site n’obodo Jerusalem, ị hapụ ala nke nketa ha, na ọla-edo, na ọla-ọcha, na ihe oke-ọnụ-ahịa ha, ka ha bịa laa n’iyi n’ime ọzara. Ma nke a ka ha kwuru na o meworo n’ihi echiche nzuzu nke obi ya.",
                "12": "Ma otu a Leman na Lemuel, bụ ndị kacha bụrụ okenye, tamuru megide nna ha. Ma ha tamuru n’ihi na ha aghọtaghị mmekọ nke Chineke ahụ onye kere ha.",
                "13": "Ọ bụghịkwa na ha kwetara na Jerusalem, bụ nnukwu obodo-ukwu ahụ, na-enwere ike ibibi ya dịka ndị-amụma siri buo ya n’amụma. Ha dịkwa ka ndị Juu ndị nke nọ na Jerusalem, ndị chọrọ iwepụ ndụ nna m.",
                "14": "Ma o wee ruo, nna m jiri ike gwa ha okwu na ndagwurugwu Lemuel, ebe o jupụtara na Mụọ, ruo mgbe arụ ha nile mara jijiji n’iru ya. O wee kpuchie ha ọnụ, na ha enweghịkwa ike ikwu ihe ọbụla megide ya; ya mere, ha wee mee ka ọ gwara ha.",
                "15": "Ma nna m wee biri n’ime ụlọ ikwuu.",
                "16": "Ma o wee ruo na mụ, Nifaị, ebe m ka bụ nwata, nke ukwuu, otu o sila dị ebe m buru ibu, gbasie kwa ike, ma nwe kwa ọchịchọ ịmata ihe omimi nile nke Chineke, ya mere, ebekuru m Onye-nwe; ma lee ọ bịara leta m, mee kwa ka obi m dị nro na m kwenyere okwu nile nke nna m kwusịworo; ya mere, e nupụghị m isi megide ya dịka ụmụnne m nwoke ndị ọzọ.",
                "17": "Ma wee gwa Sam okwu, ime ka ọ mata ihe ndị nke Onye-nwe gosịrị m site na Mụọ Nsọ ya. O wee ruo na o kwenyere ihe m kwuru.",
                "18": "Ma lee, Leman na Lemuel ekwetaghị n’okwu nke m; ebe ọ bụ na o wutere m n’ihi isi-ike nke obi ha, ebekuru m Onye-nwe n’ihi ha.",
                "19": "Ma o wee ruo ka Onye-nwe gwara m okwu, si: Ngọzi na-adịrị gị, Nifaị, n’ihi okwukwe gị, n’ihi na ịchọsịwo m ike, n’obi umeala.",
                "20": "Ma ọ bụrụra na unu ga-edebe iwu-nsọ m nile unu ga-eme nke ọma, a ga-edugakwa unu n’ala e kwere na nkwa; e, ọbụna ala nke m kwadooro unu; e, ala a họrọrọ karịa ala ndị ọzọ.",
                "21": "Ma ọ bụrụra na ụmụnne gị ga-enupu isi megide gị, a ga-ebepụ ha site n’ebe Onye-nwe nọ.",
                "22": "Ma ọ bụrụra na ị ga-edebe iwu-nsọ m, a ga-eme gị onye-ọchịchị na onye-nkuzi n’ebe ụmụnne gị nọ.",
                "23": "Ma lee, n’ụbọchị ahụ ha ga-enupu isi megide m, M ga-abụ ha ọnụ ọbụna ọbụbụ-ọnụ iwe, ha agaghị kwa enwe ike ebe mkpụrụ-afọ nke gị nọ ma ọbụghị na ha ga-enupu isi megidekwa mụ n’onwe m.",
                "24": "Ma ọ bụrụ na ha enupu isi megide m, ha ga-abụ ihe otiti nye mkpụrụ-afọ nke gị, ịkwalite ha n’ụzọ nile nke ncheta."
            },
            "3": {
                "1": "Ma o wee ruo na mụ, Nifaị, laghachịrị site n’ịkparịta ụka mụ na Onye-nwe, ruo kwa n’ụlọ ikwuu nke nna m.",
                "2": "Ma o wee ruo na ọ gwara m okwu si: Lee a rọwo m nrọ, n’ime nke Onye-nwe nyeworo m iwu ka gị na ụmụnne gị nwoke laghachị Jerusalem.",
                "3": "Ma lee, Leban ji akụkọ-ndekọta edekọrọ gbasara ndị Juu, jirịkwa akụkọ-agbụrụ nke ezi na ụlọ ndị nna nna m ha, ma a kanyere ha n’elu epekele nile nke bras.",
                "4": "Ya mere, Onye-nwe enyewo m iwu-nsọ na gị na ụmụnne gị ndị nwoke ga-eje n’ụlọ Leban, chọọ akụkọ-ndekọta ahụ ma wedata ha n’ime ọzara ebe a.",
                "5": "Ma ugbua, lee ka ụmụnne gị ndị nwoke na-atamu, na-asị na ihe siri ike ka m chọrọ n’aka ha; ma lee ọ bụghị m chọrọ ka ha mee ya, kama ọ bụ iwu-nsọ nke Onye-nwe.",
                "6": "Ya mere gaa nwa m, Onye-nwe ga-agọzi gị n’ihi na ị tamughị.",
                "7": "Ma o wee ruo na mụ, Nifaị, gwara nna m si: A ga m eje mee ihe ndị ahụ Onye-nwe nyere n’iwu-nsọ, n’ihi a ma m na Onye-nwe anaghị enye ụmụ nke mmadụ iwu-nsọ, ma ọbụghị na ọ ga-edozi ụzọ ha ga-esị mezuo ihe ndị ahụ o nyere ha n’iwu-nsọ.",
                "8": "Ma o wee ruo na mgbe nna m nụrụ okwu ndị a obi tọrọ ya ụtọ nke ukwuu, n’ihi na ọ maara na Onye-nwe agọziwo m.",
                "9": "Ma mụ, Nifaị, na ụmụnne m ndị nwoke malitere njem anyị n’ime ọzara, jirịkwa ụlọ ikwuu anyị, iji gbago obodo ahụ bụ Jerusalem.",
                "10": "Ma o wee ruo ka anyị ruru obodo Jerusalem, mụ na ụmụnne m wee kparịta ụka.",
                "11": "Ma anyị wee fee nza—onye n’ime anyị ga-aba n’ime ụlọ Leban. Ma o wee ruo na nza ahụ mara Leman; Leman wee baa n’ụlọ Leban, ya na Leban wee kwụrịta ụka ka ọ nọdụrụ ala n’ụlọ ya.",
                "12": "Ma o wee jụọ Leban maka akụkọ-ndekọta ahụ e dere n’elu epekele bras, nke ihe e dere n’ime ya bụ akụkọ-agbụrụ nke nna m.",
                "13": "Ma lee, o wee ruo na iwe were Leban, o wee tụpụ Leman ezi site n’ebe ọ nọ; ọ chọghịkwa inye Leman akụkọ-ndekọta ahụ. Ya mere, ọ sịrị ya: Lee ị bụ onye-ori, agakwa m egbu gị.",
                "14": "Ma Leman wee si n’ebe ọ nọ gbalaga, wee kọọ ihe Leban meworo anyị. O wee wute anyị nke ukwuu, ụmụnne m wee chọọ ịlaghachikwute nna m n’ime ọzara.",
                "15": "Ma lee, agwara m ha sị: Ebe Onye-nwe na-adị ndụ, anyị onwe-anyị na-adị kwa, anyị agaghị alaghachịkwuga nna anyị n’ime ọzara ahụ wee ruo mgbe anyị mezuworo ihe nke Onye-nwe ziworo anyị mee.",
                "16": "Ya mere, ka anyị bụrụ ndị kwesịrị ntụkwasị-obi n’idebe iwu-nsọ nile nke Onye-nwe; ya mere, ka anyị gaa n’ala nke nketa nna anyị; ma lee, ọ hapụrụ ọla-edo na ọla-ọcha, na akụ na ụba dị iche iche. Ma ihe nile ndị a ka o mere n’ihi iwu-nsọ nile nke Onye-nwe.",
                "17": "N’ihi na ọ maara na a ga-ebibirịrị Jerusalem, n’ihi ajọọ omume nke ndị ahụ.",
                "18": "N’ihi na lee, ha ajụwo okwu nke ndị-amụma. Ya mere, ọ bụrụ na nna m ga-anọ n’ala ahụ mgbe enyeworo ya rị iwu ka o si n’ala ahụ gbapụ, lee, ya onwe ya ga-anwụkwa. Ya mere, ọ dị mkpa ka o si n’ala ahụ gbapụ.",
                "19": "Ma lee, ọ bụ amamihe n’ime Chineke ka anyị ga-eweta akụkọ-ndekọta ndị a, ka anyị wee doziere ụmụ anyị asụsụ nke nna anyị ha.",
                "20": "Na kwa ka anyị wee doziere ha okwu ndị nke sitere n’ọnụ nke ndị-amụma nile dị-nsọ, bụ ndị e nyeworo ha site na Mụọ na ike nke Chineke, site na mgbe ụwa malitere; ọbụna gbada ruo oge ugbua.",
                "21": "Ma o wee ruo na n’ụdị asụsụ a ka m rịọrọ ụmụnne m, ka ha nwe ntụkwasị-obi n’idebe iwu-nsọ nke Chineke.",
                "22": "Ma o wee ruo ka anyị garuru ala nke nketa anyị, anyị chịkọtakwara ọla-edo anyị, na ọla-ọcha anyị, na ihe oke-ọnụ ahịa anyị.",
                "23": "Ma mgbe anyị chịkọtaworo ihe ndị a, anyị wee gaakwa ọzọ n’ụlọ Leban.",
                "24": "Ma o wee ruo ka anyị bakwugara Leban, ma chọọkwa ka onye anyị akụkọ-ndekọta ahụ nke a kanyere n’elu epekele bras, nke ọbụ n’ihi ya ka anyị ga-eji wee nye ya ọla-edo anyị, na ọla-ọcha anyị, na kwa ihe oke-ọnụ-ahịa anyị nile.",
                "25": "Ma o wee ruo na mgbe Leban hụrụ akụ na ụba anyị, na o buru ibu karịa, o wee nwe agụụ ibukọrọ ya, nke mere ka ọ chụpụ anyị n’ụlọ ya, wee zie ụmụ-oru ya ka ha gbuo anyị, ka onwe ike nweta akụ na ụba anyị.",
                "26": "Ma o wee ruo na anyị gbanahụrụ ụmụ-oru Leban, nke mere na anyị hapụrụ akụ na ụba anyị, ma o wee daba n’aka nke Leban.",
                "27": "Ma o wee ruo na anyị gbabara n’ime ọzara, ụmụ-oru Leban agbafeghị anyị, ma anyị zokwara n’oghere dị n’okwute.",
                "28": "Ma o wee ruo na Leman weere m ịwe, weekwara nna m; Otu a kwa ka ọ dị Lemuel, n’ihi na ọ n̄ara ntị n’okwu Leman. Ya mere Leman na Lemuel gwara anyị ọtụtụ okwu ọjọọ, bụ ụmụnne ha nwoke ndị ntakịrị, wee tie kwa anyị mkpara.",
                "29": "Ma o wee ruo ka ha na-eti anyị mkpara, lee, mụọ-ozi nke Onye-nwe bịara guzoro n’iru ha, ma o wee gwa ha okwu na-asị: Gịnị mere unu ji na-eti nwanne unu nke ntakịrị mkpara? Unu amataghị na Onye-nwe ahọpụtawo ya ka ọ bụrụ onye ọchịchị unu, ma nke a bụ n’ihi ajọọ-omume unu? Lee unu ga-eje kwa Jerusalem ọzọ, Onye-nwe ga-arara Leban nye n’aka unu.",
                "30": "Ma mgbe mụọ-ozi ahụ gwachara anyị okwu, o wee pụọ.",
                "31": "Ma mgbe mụọ-ozi ahụ pụworo, Leman na Lemuel wee malite kwa ịtamu, na-asị: O lee otu ọ ga-esị kwe omume na Onye-nwe ga-arara Leban tinye n’aka anyị? Lee, ọ bụ nwoke gbasịrị ike, o nwekwara ike inye iri mmadụ ise iwu, e, o nwekwara ike igbu iri mmadụ ise: Mgbe ahụ gịnị mere ọ gaghị egbu anyị?"
            },
            "4": {
                "1": "Ma o wee ruo ka m gwara ụmụnne m okwu sị: Ka anyị gbago kwa nụ Jerusalem ọzọ, ka anyị nwekwa nụ okwukwe siri ike n’idebe iwu-nsọ nile nke Onye-nwe; ma lee, o siri ike karịa mmadụ nile bi n’ụwa, gịnị ga-eme ka ọ ghara isi ike karịa Leban na iri mmadụ ise ya, e, ma-ọbụ karịa ọtụtụ iri puku mmadụ?",
                "2": "Ya mere, ka anyị gbago nụ; ka anyị sie ike dịka Moses; n’ihi na n’ezie ọ gwara mmiri nile nke Oke Osimiri Uhie okwu ha wee gbakọọ n’otu akụkụ na akụkụ nke ọzọ, ndị nna anyị ha wee gafee n’ala akọrọ site na ndọkpụ n’agha, ma ndị agha Fero, soro ha, mmiri wee rie ha n’ime mmiri nile nke Oke Osimiri Uhie.",
                "3": "Ugbua lee unu ma na nke a bụ ezi-okwu; ma unu makwa na mụọ-ozi agwawo unu okwu; gịnị mere unu ji na-enwe obi abụọ? Ka anyị gbago; Onye-nwe ga-anapụta anyị, dịka o siri zọpụta nna anyị ha, o nwekwara ike ibibi Leban, dịka o siri mee ndị Ijipt.",
                "4": "Ugbua a mgbe m kwuworo okwu ndị a, oke iwe ka na-ewe kwa ha, otu o sila dị ha gakwara n’iru na-atamu; otu o sila dị, ha so kwara m gbago ruo mgbe anyị nọ n’ezi mgbidi Jerusalem.",
                "5": "Ma ọ bụkwa n’abalị; m wee mee ka ha zoo onwe ha n’ezi mgbidi ahụ. Ma mgbe ha zosịrị onwe ha, mụ, Nifaị, mịpụrụ baa n’ime obodo-ukwu ahụ ma cheekwa iru n’ụlọ Leban.",
                "6": "Ma Mụọ wee na-edu m, n’ihi na amaghị m ihe m ga-eme na mbụ.",
                "7": "Otu o sila dị agakwara m n’iru, ma mgbe m na-abịaru nso n’ụlọ Leban, m wee hụ otu nwoke, ma ọ dakwara n’ala n’iru m, n’ihi na ọ n̄ubigara mmanya oke.",
                "8": "Ma mgbe m bịaruru ya nso m wee hụ na ọ bụ Leban.",
                "9": "M wee hụ mma-agha ya, m wee sepụta ya n’ọbọ ya; ma ebe njide aka ya ka e jiri ọla edo mee, aka ọlụ dị na ya mara mma nke ukwuu, m wee hụ na iru ya ka e jiri igwe kacha oke-ọnụ-ahịa mee.",
                "10": "Ma o wee ruo na Mụọ kwalitere m igbu Leban; Ma m kwuru n’ime obi m: O nwebeghị mgbe ọbụla m kwafuru ọbara mmadụ. M wee laa azụ, ọ dị m ka m ghara igbu ya.",
                "11": "Ma Mụọ ahụ wee sị kwa m ọzọ: Lee, Onye-nwe aranyewo ya n’aka gị. E, amatakwara m na ọ chọworịị iwepụ ndụ nke mụ onwe m; e, ọ gaghịkwa an̄a ntị n’iwu-nsọ nile nke Onye-nwe; o bukọsịkwara arịa anyị.",
                "12": "Ma o wee ruo na Mụọ gwakwara m ọzọ sị: Gbuo ya, n’ihi na Onye-nwe aranyewo ya n’aka gị;",
                "13": "Lee, Onye-nwe na-egbu ndị ajọọ-omume ka ebum-n’obi ezi-omume ya nile wee pụta ìhè. Ọ ka mma na otu onye nwụrụ karịa na mba ga-ala azụ ma laa n’iyi n’ekweghị ekwe.",
                "14": "Ma ugbua, mgbe mụ, Nifaị, nụworo okwu ndị a, m wee cheta okwu nke Onye-nwe gwara m n’ime ọzara, na-asị na: Ọ bụrụraa na mkpụrụ-afọ nke gị ga-edebe iwu-nsọ m nile, ha ga-eme nke ọma n’ime ala e kwere na nkwa.",
                "15": "E, ma echekwara m na ha enweghị ike idebe iwu-nsọ nile nke Onye-nwe dịka iwu nke Moses, ma ọbụghị ma enyekwara ha iwu ahụ.",
                "16": "Ma amakwara m na iwu ahụ ka e dere n’elu epekele bras.",
                "17": "Ma ọzọ kwa, m wee mata na Onye-nwe aranyewo Leban n’aka m n’ihi nke a—ka m nwe ike inweta akụkọ-ndekọta ahụ e dere dịka iwu-nsọ ya nile siri dị.",
                "18": "Ya mere erubere m isi n’olu nke Mụọ ahụ, wee jide isi Leban site n’agịrị isi ya, wee jiri mma agha ya gbupụ ya isi.",
                "19": "Ma mgbe m jiworo mma agha ya gbupụ ya isi, m wee were uwe mwụda nke Leban yiri n’arụ nke m; e, ọbụna ha nile; ma m wee were kwa ngwa-agha ya kee n’ukwu.",
                "20": "Ma mgbe m mesịworo nke a, m wee ga n’ebe Leban na-echekwa ihe ndị dị mkpa, ma mgbe m na-aga n’ebe ahụ, lee, ahụrụ m oru nke Leban onye ji ọtụghe ụzọ eji akpọghe ebe nchekwa ihe ndị dị mkpa ahụ. M wee jiri olu Leban nye ya iwu, sị ya soro m gaa n’ụlọ nchekwa ihe dị mkpa ahụ.",
                "21": "Ma o wee chee na m bụ nna ya ukwu, Leban, n’ihi na ọ hụrụ uwe mwụda na kwa mma agha ahụ m kere n’ukwu.",
                "22": "Ma o wee gwa m okwu gbasara ndị okenye ndị Juu, ebe ọ maara na ha na nna ya ukwu, Leban, soro pụọ n’abalị ahụ.",
                "23": "Ma m wee gwa kwa ya okwu dịka m bụ Leban.",
                "24": "Ma m wee gwakwa ya na m ga-eburu ihe ahụ e dere ede, nke e dere n’elu epekele bras, wegara ụmụnne m ndị tọrọm, ndị nọ kwa n’ezi mgbidi ahụ nile.",
                "25": "Ma m wee sị kwa ya soro m.",
                "26": "Ma ebe o chere na m na-ekwu maka ụmụnne nke nzukọ-nsọ, na-echekwa na m bụ Leban ahụ n’ezie bụ onye nke m gbuworọrịị, ya mere o soro m.",
                "27": "Ma ọ gwara m okwu ọtụtụ mgbe gbasara ndị okenye ndị Juu ahụ, dịka m na-apụ ịgakwuru ụmụnne m, ndị nọ n’ezi mgbidi ahụ.",
                "28": "Ma o wee ruo mgbe Leman hụrụ m, nnukwu egwu tụrụ ya, otu a kwa ka ọ dị Lemuel na Sam. Ha wee si n’ebe m nọ gbalaga; n’ihi na ha chere na ọ bụ Leban, na o gbuwo m wee na-achọkwa iwepụ ndụ ha.",
                "29": "Ma o wee ruo na a kpọrọ m ha oku, ha wee nụ olu m; ya mere, ha kwụsịrị ịgbara m ọsọ.",
                "30": "Ma o wee ruo na mgbe oru Leban hụrụ ụmụnne m arụ mara ya jijiji, o wee chọọ ịgbafu site n’ebe m nọ laghachị obodo ukwu nke Jerusalem.",
                "31": "Ma ugbua mụ, Nifaị, ebe m bụ nwoke gbara dimkpa, bụrụ kwa onye nwetara nnukwu ume n’aka Onye-nwe, ya mere e jidesịrị m oru Leban ike, ka ọ ghara ịgba ọsọ.",
                "32": "Ma o wee ruo na m gwara ya okwu sị na ọbụrụ na ọ ga-ege ntị n’okwu m nile, ebe Onye-nwe na-adị ndụ, na ebe m dị kwa ndụ, ọbụna otu ahụ ọbụrụ na ọ ga-ege ntị n’okwu anyị nile, anyị ga-ahapụru ya ndụ ya.",
                "33": "Ma agwakwara m ya okwu, n̄ụọrọ ya iyi, na okwesịghị ịtụ egwụ; na ọ ga-abụ kwa nwoke nwere onwe ya dịka anyị ma ọbụrụ na ọ ga-esoro anyị gbada n’ọzara.",
                "34": "Ma m wee gwakwa ya okwu, sị: N’ezie Onye-nwe nyere anyị iwu-nsọ ka anyị mee ihe a; ọ bụ na okwesịghị ka anyị dị uchu n’idebe iwu-nsọ nile nke Onye-nwe? Ya mere, ọbụrụ na ọ ga-ekwe gị ịgbada n’ime ọzara ebe nna m nọ, ị ga-enwekwa ọnọdụ n’etiti anyị.",
                "35": "Ma o wee ruo na egwụ pụrụ Zorọm n’anya n’okwu ndị ahụ m kwụrụ. Ugbua Zorọm bụ aha oru ahụ; o wee kwe nkwa na ya ga-agakwu nna m n’ọzara ahụ. E, o wee n̄ụọkwara anyị iyi na ya ga-anọnyere anyị site n’oge ahụ gaa n’iru.",
                "36": "Ugbua anyị chọsịrị ike ka ọ nọnyere anyị n’ihi ihe a, ka ndị Juu wee ghara ịma ihe gbasara mgbapụ anyị n’ime ọzara, ka ha ghara ịchụ anyị ọsọ ma gbuo kwa anyị.",
                "37": "Ma o wee ruo na mgbe Zorọm n̄ụwooro anyị iyi, egwụ kwụsịrị ịtụ anyị gbasara ya.",
                "38": "Ma o wee ruo na anyị ewerewo epekele bras ahụ kpọrọkwa oru Leban, wee hapụ baa n’ime ọzara ahụ, wee garuo n’ụlọ ikwuu nna anyị."
            },
            "5": {
                "1": "Ma o wee ruo na mgbe anyị bịaruworo ọzara ahụ bịakwuru nna anyị, lee, ọn̄ụ jupụtara ya obi, otu a ọn̄ụ jupụtakwara nne m, Saraịa obi karịa, n’ihi na n’ezi okwu, o ruwo uju n’ihi anyị.",
                "2": "N’ihi na o chewọrịị na anyị anwụwo n’ime ọzara ahụ; n’ihi na o mewokwa mkpesa megide nna m, na-asị ya na ọ bụ onye na-ahụ ọ́hụ̀; sị: Lee, ị siwo n’ala nke nketa anyị dupụta anyị, ma ụmụ m ndị nwoke anọghịkwa, anyị wee na-ala n’iyi n’ime ọzara.",
                "3": "Ma-ọbụ ụdị okwu di otu a ka nne m jiri na-ekpesa mkpesa megide nna m.",
                "4": "Ma o wee ruo na nna m gwara ya okwu, sị: A ma m na m bụ onye na-ahụ ọ́hụ̀; n’ihi na ọbụrụ na m ahụghị ihe nke Chineke n’ọ́hụ̀, agaraghị m ama ịdị mma nke Chineke, kama m gaara anọgide na Jerusalem, ma sorokwa ụmụnne m ndị nwoke laa n’iyi.",
                "5": "Ma lee, enwetawo m ala e kwere na nkwa, n’ime ihe ndị nke m na-an̄ụrị ọn̄ụ; e, ma amakwa m na Onye-nwe ga-anapụta ụmụ m ndịkom site n’aka Leban, ma kpọghachịkwara anyị ha n’ime ọzara a.",
                "6": "Ọ bụ ụdị okwu di otu a, ka nna m, Lihaị, jiri na-akasi nne m, Saraịa obi gbasara anyị, mgbe anyị gawara njem n’ime ọzara ahụ gbagọ n’obodo Jerusalem, ịga weta akụkọ-ndekọta nke ndị Juu.",
                "7": "Ma mgbe anyị laghachịrị n’ụlọ ikwuu nna m, lee, ọn̄ụ ha zuru oke, akasikwara nne m obi.",
                "8": "Ma o wee kwuo okwu na-asị: Ugbua amaara m n’ezi-okwu na Onye-nwe enyewo di m iwu ka ọ gbaba n’ime ọzara; e, ma amakwa m n’ezi-okwu na Onye-nwe echekwaworịị ụmụ m, ma napụtakwa ha n’aka Leban, ma nye kwa ha ike nke ha ga-eji mezuo ihe nke Onye-nwe nyeworo ha n’iwu. N’ụdị asụsụ dị otu a ka o kwuru.",
                "9": "Ma o wee ruo na ha n̄ụrịrị ọn̄ụ nke ukwuu, ma chụọ kwa aja na onyinye nsuru ọkụ nye Onye-nwe; Ha wee nye Chineke nke Israel ekele.",
                "10": "Ma mgbe ha nyeworo Chineke nke Israel ekele, nna m, Lihaị, weere akụkọ-ndekọta nile bụ ndị a kanyere n’epekele bras nile ahụ wee gụọ ha site na mmalite.",
                "11": "Ma o wee hụ na ihe dị n’ime ha bụ akwụkwọ ise nke Moses dere, nke bụ nkọwasị banyere okike nke ụwa, na kwa Adam na Iv, ndị bụ nne na nna mbụ nke anyị;",
                "12": "Na kwa akụkọ-ndekọta banyere ndị Juu, site na mbido wee ruo na mmalite ọchịchị nke Zedekaịa, bụ eze Juda;",
                "13": "Na kwa ibu-amụma nile nke ndị-amụma dị nsọ, site na mbido, wee ruo na mmalite ọchịchị nke Zedekaịa; na kwa ọtụtụ ibu-amụma ndị nke ekwuworo site n’ọnụ Jeremaịa.",
                "14": "Ma o wee ruo na nna m, Lihaị, chọpụtakwara n’elu epekele bras ahụ akụkọ-agbụrụ nna ya ha; ya mere, ọ matara na ya si na agbụrụ nke Josef: e, ọbụna Josef onye bụ nwa Jekọb, nke erepụrụ n’ala Ijipt, na onye, aka nke Onye-nwe chekwara, ka o wee nwe ike ichekwa nna ya, Jekọb, na ezi na ụlọ ya, site n’ịla n’iyi nke ụnwụ.",
                "15": "E dupụtakwara ha site na ndọkpụ n’agha na kwa site n’ala Ijipt, site n’aka otu Chineke ahụ chekwara ha.",
                "16": "Ma otu a ka nna m, Lihaị, si chọpụta akụkọ-agbụrụ na ezi na ụlọ ndị nna ya. Ma Leban bụ kwa agbụrụ Josef, ya mere, ya na ndị nna ya debere akụkọ-ndekọta ahụ.",
                "17": "Ma ugbua mgbe nna m hụrụ ihe ndị a nile, o wee jupụta na Mụọ, o wee malite ibu amụma gbasara mkpụrụ-afọ nke ya—",
                "18": "Na epekele bras ndị a kwesịrị ịgazụ mba nile, ebo nile, asụsụ nile, na ndị mmadụ bụ mkpụrụ-afọ nke ya.",
                "19": "Ya mere, ọ sịrị na epekele bras ndị a ekwesịghị imebi emebi; ma ọbụghị kwa n’oge ga-emechu ha ọzọ. Ma o bukwara amụma ọtụtụ ihe gbasara mkpụrụ-afọ nke ya.",
                "20": "Ma o wee ruo na ruo ugbua mụ na nna m debeworo iwu-nsọ nile nke Onye-nwe nyeworo anyị.",
                "21": "Ma anyị enwetawo akụkọ-ndekọta ahụ Onye-nwe nyere anyị n’iwu, wee gụọ kwa ha, chọpụta kwa na ha masịrị anyị; e, ọbụna nke dị oke-ọnụ-ahịa nye anyị, nke mere ka anyị nwe ike ichekwa iwu-nsọ nile nke Onye-nwe ka o rute ụmụ anyị.",
                "22": "Ya mere, o bụ amamihe n’ime Onye-nwe ka anyị buru ha, dịka anyị na-aga njem n’ime ọzara, cheekwa iru n’ala e kwere na nkwa."
            },
            "6": {
                "1": "Ma ugbua mụ, Nifaị, anaghị ede ihe gbasara akụkọ-agbụrụ nke nna m ha n’akụkọ-ndekọta m nke a; ọ dịghịkwanụ mgbe ọzọ m ga-ede ihe banyere ya n’elu epekele ndị a m na-ede; n’ihi na edewo ya n’akụkọ-ndekọta nke dị n’aka nna m; ya mere, anaghị m ede ya n’ọrụ m nke a.",
                "2": "N’ihi na o zuworo m ịsị na anyị bụ agbụrụ nke Josef.",
                "3": "Ma ọ dịghị m mkpa ịkpachapụ anya n’ide nkọwasị nile nke nna m n’uju n’ihi na agaghị ede ha n’elu epekele ndị a, n’ihi na achọrọ m ohere nile a, ka m nwe ike ide ihe nke Chineke.",
                "4": "N’ihi na uju nke ebum-n’obi m, bụ ka m nwe ike mee ka ụmụ mmadụ kwere, ma bịakwute kwa Chineke nke Abraham, na Chineke nke Aịsak na Chineke nke Jekọb, ka a zọpụta ha.",
                "5": "Ya mere, anaghị m ede ihe ndị nke na-atọ ụwa ụtọ, kama ihe na-atọ Chineke na kwa ndị na-abụghị nke ụwa.",
                "6": "Ya mere, m ga-enye mkpụrụ-afọ m iwu-nsọ, ka ha gharakwa ide ihe n’epekele ndị a, bụ ihe na-abụghị ihe ga-abara ụmụ nke mmadụ uru."
            },
            "7": {
                "1": "Ma ugbua achọrọ m ka unu nile mata, na mgbe nna m, Lihaị, buchaworo amụma gbasara mkpụrụ-afọ ya, o wee ruo na Onye-nwe gwakwara ya okwu ọzọ sị na o kwesịghị na ya, Lihaị, na ọ ga-akpọrọ ezi na ụlọ ya gaa n’ime ọzara nanị ha; kama ụmụ ya ndị nwoke kwesịrị ịkpọrọ ndịnyom dịka nwunye, ka ha nwe ike zulitere Onye-nwe mkpụrụ-afọ n’ala ahụ e kwere na nkwa.",
                "2": "Ma o wee ruo na Onye-nwe nyere Lihaị iwu sị ya na mụ, Nifaị, na ụmụnne m, kwesịrị ịlaghachị n’ala Jerusalem, wee kpọta Ịshmel na ndị ezi na ụlọ ya n’ime ọzara ahụ.",
                "3": "Ma o wee ruo na mụ, Nifaị, kpọkwara ụmụnne m ọzọ laghachị n’ime ọzara igbagọ ruo Jerusalem.",
                "4": "Ma o wee ruo na anyị gbagoro ruo ụlọ Ịshmel, o wee bụrụ na anyị natara iru ọma n’anya Ịshmel, nke mere na anyị gwara ya okwu nile nke Onye-nwe.",
                "5": "Ma o wee ruo na Onye-nwe mere ka obi Ịshmel na kwa nke ezi na ụlọ ya dị nro, nke mere ka anyị na ha bilie njem gbada n’ime ọzara ahụ ruo n’ụlọ-ikwuu nna anyị.",
                "6": "Ma o wee ruo ka anyị na-aga njem n’ime ọzara, lee, Leman na Lemuel, na ụmụada Ịshmel abụọ, na kwa ụmụ nwoke Ịshmel abụọ na ezi na ụlọ ha, wee nupu isi imegide anyị; e, imegide mụ, Nifaị, na Sam, na nna ha, Ịshmel, na nwunye ya, na ụmụada ya atọ ndị ọzọ.",
                "7": "Ma o wee ruo n’ime nke nnupụ isi, ha chọsịrị ike ịlaghachị n’ala Jerusalem.",
                "8": "Ma ugbua, mụ, Nifaị, ebe owutere m n’ihi imesi-ike nke obi ha, ya mere agwara m ha okwu sị, e, ọbụna gwa Leman na kwa Lemuel: lee unu bụ ụmụnne m ndị okenye, ma olee otu obi unu jiri sie ike otu a, wee kpuo kwa isi n’ime obi unu, na unu ga-achọ na mụ, bụ nwanne unu nke ntakịrị, ga-agwa unu okwu, e, ma bụụrụ unu ihe ịma-atu?",
                "9": "O lee otu unu siri ghara ịn̄a-ntị n’okwu nke Onye-nwe?",
                "10": "O lee otu unu siri chefuo na unu ahụwo mụọ-ozi nke Onye-nwe?",
                "11": "E, ma olee otu unu siri chefuo oke ihe ndị nke Onye-nwe meworo anyị, site n’ịnapụta anyị n’aka Leban, na kwa na anyị ga-enweta akụkọ-ndekọta ahụ?",
                "12": "E, olee otu unu siri chefuo na Onye-nwe nwere ike ime ihe nile dịka ọchịchọ ya siri dị, maka ụmụ nke mmadụ, ma ọbụrụ na ha nwere okwukwe na ya? Ya mere, ka anyị nwe okwukwe n’ebe ọ nọ.",
                "13": "Ma ọbụrụ na anyị nwere okwukwe n’ebe ọ nọ, anyị ga-enweta ala ahụ e kwere na nkwa; ma unu ga-amata n’ọdịnịrụ na okwu Onye-nwe ga-emezu gbasara mbibi nke Jerusalem; n’ihi na ihe nile Onye-nwe kwuworo gbasara mbibi nke Jerusalem ga-emezurịrị.",
                "14": "Ma lee, Mụọ nke Onye-nwe ga-akwụsị ịnọnyere ha n’oge na-adịghị anya; n’ihi na lee, ha ajụwo ndị-amụma, ma Jeremaịa ka ha tụbaworo n’ụlọ mkpọrọ. Ma ha achọwo kwa iwepụ ndụ nke nna m, nke mere na ha achụpụwo ya n’ala ahụ.",
                "15": "Ugbua lee, asị m unu na ọbụrụ na unu ga-alaghachị Jerusalem, unu ga-esokwa ha laa n’iyi. Ma ugbua, ebe unu nwere nhọrọ, gbagonụ n’ala ahụ, ma chetanụ okwu nke m na-agwa unu, na ọbụrụ na unu agaa, unu ga-alakwa n’iyi; n’ihi na otu a ka Mụọ nke Onye-nwe kwalitere m ka m kwuo.",
                "16": "Ma o wee ruo na mgbe mụ, Nifaị gwaworo ụmụnne m okwu ndị a, ha wesoro m iwe. Ma o wee ruo na ha jidere m, ma lee, oke iwe were ha, ha wee kee m agbụ, n’ihi na ha chọrọ iwepụ ndụ m, ka ha wee hapụ m n’ime ọzara ahụ ka anụ ọhịa rie anụ m.",
                "17": "Ma na o wee ruo na e kpere m ekpere nye Onye-nwe, na-asị: O Onye-nwe, dịka okwukwe nke m nwere n’ebe ị nọ, biko napụta m n’aka ụmụnne m; e, ọbụna inye m ume ka m wee dọbisịa agbụ ndị a e jiri kee m.",
                "18": "Ma o wee ruo na mgbe m kwuworo okwu ndị a, lee, agbụ ndị a e kere m n’aka na ụkwụ, tọpụsịrị ma m wee guzoro n’iru ụmụnne m, ma gwakwa ha okwu ọzọ.",
                "19": "Ma o wee ruo na ha wekwaara m iwe ọzọ, ha wee chọọ kwa ijide m; ma lee, otu n’ime ụmụada Ịshmel, e, na kwa nne ya, na otu nwa nwoke Ịshmel, rịọrọ ụmụnne m, nke mere ka obi ha dị nro; ha wee kwụsịkwa mbọ ha na-agba iwepụ ndụ m.",
                "20": "Ma o wee ruo na o wutere ha, n’ihi ajọọ-omume ha, nke mere na ha kpọrọ isi ala nye m, ma rịo kwa m ka m gbaghara ha ihe ha meworo megide m.",
                "21": "Ma o wee ruo na n’ezi-okwu, ejiri m obi m nile gbaghara ha ihe nile ha meworo, ma m wee gbaa ha ume ka ha kpee ekpere rịọ Onye-nwe bụ Chineke ha mgbaghara. Ma o wee ruo na ha mere otu ahụ. Ma mgbe ha kpesịworo ekpere rịo Onye-nwe, anyị wee malitekwa njem anyị ọzọ chee iru ebe ụlọ-ịkwuu nna anyị dị.",
                "22": "Ma o wee ruo na anyị bịaruru ụlọ-ịkwuu nna anyị. Ma mgbe mụ na ụmụnne m na ezi na ụlọ Ịshmel bịaruworo n’ụlọ-ịkwuu nke nna m, ha wee nye Onye-nwe bụ Chineke ha ekele; wee chụọ aja na onyinye nsure ọkụ nye ya."
            },
            "8": {
                "1": "Ma o wee ruo na anyị kpokọtara ụdị mkpụrụ-osisi dị iche iche n’ụdị ọbụla, na mkpụrụ-akụkụ ubi n’ụdị ọbụla, ma kwa mkpụrụ-akụkụ nile nke mkpụrụ-osisi ndị ọzọ n’ụdị ọbụla.",
                "2": "Ma o wee ruo n’oge a nna m nọ n’ime ọzara, ọ gwara anyị okwu na-asị: Lee, arọwo m nrọ; ma-ọbụ asụgharịa ya, ahụwo m ọ́hụ̀.",
                "3": "Ma lee, n’ihi ihe nke m hụrụ, ekwesịrị m ịn̄ụrị ọn̄ụ n’ime Onye-nwe n’ihi Nifaị na kwa Sam; N’ihi na o kwesịrị ka m buru n’obi na ha, na kwa ọtụtụ mkpụrụ-afọ ha, ka a ga-azọpụta.",
                "4": "Ma lee, Leman na Lemuel, egwụ na-atụsi m ike maka unu; n’ihi na lee, ọ dị m ka m hụrụ na nrọ m, ọchịchịrị na ọzara dị egwụ.",
                "5": "Ma o wee ruo na ahụrụ m otu nwoke, ma o yi uwe nwụda ọcha; o wee bịa guzoro n’iru m.",
                "6": "Ma o wee ruo na ọ gwara m okwu, wee sị m soro ya.",
                "7": "Ma o wee ruo na mgbe m na-eso ya, m wee hụ onwe m ka m nọ n’ọchịchịrị n’ala tọgbọrọ n’efu ma dị kwa egwụ.",
                "8": "Ma mgbe m jegharịworo ọtụtụ oge n’ime ọchịchịrị ahụ, m wee malite ikpere Onye-nwe ka o meere m ebere, dịka ịba ụba nke ebere Ya nile siri dị.",
                "9": "Ma o wee ruo mgbe m kpesịworo ekpere nye Onye-nwe, m wee hụ nnukwu obosara ala.",
                "10": "Ma o wee ruo na m hụrụ osisi, nke mkpụrụ ya dị mmasị ime mmadụ obi ụtọ.",
                "11": "Ma o wee ruo na m garuru rachaa mkpụrụ si na ya; m wee hụ na ọ dị ụtọ nke ukwuu, karịa ndị nile m rachatụworo mbụ. E, m wee hụ na mkpụrụ osisi ahụ dị ọcha, karịa ọcha nile m hụtụworo.",
                "12": "Ma mgbe m na-aracha mkpụrụ-osisi a, o mejupụtara mụọ m n’oke ọn̄ụ karịrị akarị; ya mere, a malitere m ịchọsike na ezi na ụlọ m ga-eso kwa rachaa ya, n’ihi na a matara m na ọ dị mmasị karịa mkpụrụ-osisi ndị ọzọ.",
                "13": "Ma mgbe m lere anya gburu-gburu, na eleghị-anya, m nwere ike chọta ezi na ụlọ m kwa, m wee hụ osimiri nke mmiri; ma ọ na-ekwo ekwo, ma ọ dị kwa nso n’osisi nke a m nọ na-aracha mkpụrụ ya.",
                "14": "M wee lee ka m hụ ebe o si n’ekwopụta, m wee hụ isi ya, agamitụ ntakịrị: ma n’isi ya ebe ahụ ahụrụ m nne gị, Saraịa, na Sam, na Nifaị; ma ha guzokwara dịka ha amaghị ebe ha ga-eje.",
                "15": "Ma o wee ruo na m feere ha aka; ma etịkwara m mkpu sị ha bịakwute m, bịa ma rachaa mkpụrụ osisi ahụ, nke dị mmasị karịa mkpụrụ osisi ndị ọzọ.",
                "16": "Ma o wee ruo na ha bịakwutere m wee rachaa mkpụrụ osisi ahụ.",
                "17": "Ma o wee ruo na achọsịrị m ike na Leman na Lemuel ga-abịa soro rachaa kwa mkpụrụ osisi ahụ; ya mere, elepụrụ m anya n’ebe isi osimiri ahụ dị, na eleghị anya enwere m ike ịhu ha.",
                "18": "Ma o wee ruo na m hụrụ ha, ma ha ekweghị ịbịakwute m ịracha mkpụrụ-osisi ahụ.",
                "19": "Ma ahụrụ m okporo igwe, ma ọ gbatịrị n’akụkụ osimiri ahụ, wee ruo n’osisi ahụ m guzoro n’akụkụ ya.",
                "20": "Ma ahụkwara m ụzọ di wara-wara ma dị kwa mkpafa nke soro okporo igwe ahụ bịa, wee ruo n’osisi ahụ m guzoro n’akụkụ ya; ma o wee gabiga kwa isi mmiri ahụ, wee chee iru na nnukwu obosara ala, nke dị kwa ka a ga-asị na ọ bụ ụwa.",
                "21": "Ma ahụrụ m igwe mmadụ anapụghị ịgụta ọnụ, nke ọtụtụ n’ime ha na-enufe na-aga n’iru, ka ha wee nweta ụzọ mkpafa ahụ gara n’ebe osisi ahụ m guzoro n’akụkụ ya dị.",
                "22": "Ma o wee ruo na ha gakwara n’iru, wee malite ịga n’ime ụzọ mkpafa nke gara n’osisi ahụ.",
                "23": "Ma o wee ruo na igirigị ọchịchịrị gbachirị; e, ọbụna nnukwu igirigị ọchịchịrị, nke mere na ndị ahụ malitere gawa n’ụzọ mkpafa ahụ furu ụzọ, na ha site kwara ebe ọzọ wee kpafuo ma gafuo.",
                "24": "Ma o wee ruo na a hụrụ m ndị ọzọ ka ha na-enufe na-aga n’iru, ma ha bịaruru wee jide isi okporo igwe ahụ, ma ha na-enukwa na-aga n’iru site n’igirigị ọchịchịrị ahụ, jidesiekwa okporo igwe ahụ ike, ọbụna wee ruo mgbe ha pụtara wee rachaa mkpụrụ osisi ahụ.",
                "25": "Ma mgbe ha rachaworo mkpụrụ osisi ahụ ha wee legharịa anya dịka aga-asị na ihere mere ha.",
                "26": "Ma m wee legharịa kwa anya wee hụ, n’ofe osimiri nke mmiri ahụ, nnukwu na obosara ụlọ; ma o guzokwara dịka ọ dị n’ikụkụ, n’ebe dị elu karịa ala.",
                "27": "Ma o jupụtakwara na mmadụ, ma ndị okenye ma ụmụ-ntakịrị, ma ndị nwoke ma ndị nwanyị; ma uwe ha mara mma nke ukwuu; ma ha nọ kwa n’ụdị ịkwa emu ma na-atụ kwa ndị bịaruworo osisi ahụ ma na-aracha mkpụrụ ya aka.",
                "28": "Ma mgbe ha rachaworo mkpụrụ osisi ahụ ihere mere ha, n’ihi ndị ahụ na-akparị na-akwa kwa ha emu; ha wee daba n’ụzọ mkpafa nke asị esọla, wee fuo.",
                "29": "Ma ugbua mụ, Nifaị, anaghị ekwupụta okwu nile nke nna m kwuru.",
                "30": "Mana, n’igbu ihe odide m na mkpirisi, lee, ọ hụrụ igwe mmadụ ọzọ na-enufe na-aga n’iru; ma ha bịara wee jisie isi okporo igwe ahụ ike; ma ha nukwara ka ha na-aga n’iru, ma oge nile ha na-ejidesịkwa okporo igwe ahụ ike, wee ruo mgbe ha bịaruru wee daa n’ala ma rachaa mkpụrụ osisi ahụ.",
                "31": "Ma o wee hụkwa igwe mmadụ ndị ọzọ na-achọgharị kwa ụzọ ịgarụ nnukwu na obosara ụlọ ahụ.",
                "32": "Ma o wee ruo na otutụ mmadụ rugburu n’ime isi miri ahụ dị omimi; ma ọtụtụ fukwara site n’anya ya, na-akpagharị n’ụzọ ha na-amaghị.",
                "33": "Ma ọtụtụ ka igwe mmadụ ahụ dị bụ ndị bara n’ime ụlọ ahụ ha na-amaghị. Ma mgbe ha bara n’ime ụlọ ahụ ha tụrụ m aka n’ọnọdụ ịkwa emu, na kwa ndị ahụ na-aracha mkpụrụ osisi ahụ; ma anyị an̄aghị ha ntị.",
                "34": "Ndị a bụ okwu nke nna m: N’ihi na ka ha ra bụ ndị n̄ara ha ntị, ha nile adapụwọrịị.",
                "35": "Ma Leman na Lemuel arachaghị mkpụrụ osisi ahụ, otu a ka nna m kwuru.",
                "36": "Ma o wee ruo mgbe nna m kwuworo okwu nile nke nrọ ma-ọbụ ọ́hụ̀ ya, nke dị ọtụtụ, o wee sị anyị, n’ihi ihe ndị a ọ hụrụ n’ọ́hụ̀, egwụ na-atụ ya nke ukwuu maka Leman na Lemuel; e, egwụ tụrụ ya na aga achụpụ ha site n’ebe Onye-nwe nọ.",
                "37": "Ma ọ gwasịkwara ha ike dịka nna nwere ịhun’anya, ka ha gee ntị n’okwu ya, na eleghị anya, Onye-nwe ga-emere ha ebere, ghara ịchụpụ ha; e, nna m kwusaara ha ozi-ọma.",
                "38": "Ma mgbe ọ gwachara ha ozi-ọma, ma buokwara ha amụma gbasara ọtụtụ ihe, o wee gwa ha ka ha na-edebe iwu-nsọ nile nke Onye-nwe; ma ọ kwụsịrị ịgwa ha okwu."
            },
            "9": {
                "1": "Ma ihe nile ndị a ka nna m hụrụ, ma nụkwa, ma kwuo kwa, oge obi n’ime ụlọ-ịkwuu dị na ndagwụrụgwụ nke Lemuel, na kwa ọtụtụ nnukwu ihe ndị ọzọ, ndị ana-enweghị ike idepụta n’elu epekele ndị a.",
                "2": "Ma ugbua, dịka m kwuworo gbasara epekele ndị a, lee ha abụghị epekele ahụ nke m depụtara nkọwasị ndị m n’ujụ ya; n’ihi na epekele ndị nke m deworo nkọwasị ndị m n’ujụ ka m nyere aha nke Nifaị; ya mere, a na-akpọ ya epekele nke Nifaị, bụ aha mụ onwe m; ma epekele ndị a kwa ka ana-akpọ epekele nke Nifaị.",
                "3": "Otu o sila dị, enwetawo m iwu-nsọ nke Onye-nwe na m kwesịrị ime epekele ndị a, n’ihi mkpa dị iche ọ dị na e kwesịrị ịkanye nkọwasị gbasara ije-ozi ọma ndị m.",
                "4": "N’elu epekele ndị nke ọzọ bụ ndị nke nnukwu ka a ga akanye nkọwasị nke ọchịchị ndị eze, na kwa agha nile, na ndọrọ-ndọrọ nile dị n’etiti ndị m; ya mere ihe e dere n’epekele ndị a kara bụrụ ihe gbasara ije-ozi ahụ; ma epekele ndị ọzọ kara bụrụ ihe gbasara ọchịchị ndị eze na agha nile a lụrụ na esem-okwu dị n’etiti ndị m.",
                "5": "Ya mere, Onye-nwe enyewo m iwu ka m dee epekele ndị a maka ihe nke ya onwe-ya ma, nke mụ onwe m na-amaghị.",
                "6": "Ma Onye-nwe maara ihe nile site na mmalite; ya mere, ọ na-edozi ụzọ ọ ga-esị mezuo ọlụ ya nile n’etiti ụmụ nke mmadụ; ma lee, o nwere ike nile imezu okwu ya. Ma otu a ka ọ dị. Amen."
            },
            "10": {
                "1": "Ma ugbua mụ, Nifaị, na-aga n’iru inye nkọwasị ihe m meworo n’elu epekele ndị a, na ọchịchị na ije-ozi m; ya mere, n’ịga n’iru na nkọwasị m, m ga-ekwubiri ntakịrị okwu gbasara ihe nile nke nna m, na kwa nke ụmụnne m.",
                "2": "Ma lee, o wee ruo ka nna m kwusịrị okwu gbasara nrọ ya, na kwa ịgba ha ume ka ha lụsie ọlụ ike, ọ gwara ha okwu gbasara ndị Juu—",
                "3": "Ma mgbe ebibisịworo ha, ọbụna obodo-ukwu ahụ bụ Jerusalem, ma dọkpụrụ kwa ọtụtụ ha n’agha wee gaa Babịlọn, dịka oge Onye-nwe siri dị, ha ga alaghachị kwa ọzọ, e, ọbụna ịkpọghachị ha azụ site na ndọkpụ n’agha; ma mgbe a ga-akpọghachị ha azụ site ndọkpụ n’agha, ha ga-enwetakwa ala nke nketa ha.",
                "4": "E, ọbụna narị afọ isii site na mgbe nna m hapụrụ Jerusalem, onye-amụma ka Onye-nwe Chineke ga-ewelite n’etiti ndị Juu—ọbụna Mesaịa, ma-ọbụ, n’ikwu ya n’ụzọ ọzọ, Onye-nzọpụta nke ụwa.",
                "5": "Ma o kwukwara okwu gbasara ndị-amụma, lee ka ọtụtụ mmadụ gbaworo ama maka ihe ndị a, gbasara Mesaịa bụ onye nke o kwuworo maka ya, ma-ọbụ Onye-mgbapụta nke ụwa.",
                "6": "Ya mere, mmadụ nile furu efu ma nọrọ n’ọnọdụ ndị dara ada, ma ga-anọgide n’ọnọdu a ma ọbụghị ma ha dabere n’Onye-mgbapụta a.",
                "7": "Ma o kwukwara okwu gbasara onye-amụma ga-ebu Mesaịa ụzọ bịa, idozi ụzọ nke Onye-nwe—",
                "8": "E, ọbụna ọ ga-agakwa tie mkpu n’ọzara: Dozienu ụzọ nke Onye-nwe, meekwanụ ka ụzọ ya gụzozie; n’ihi na o nwere onye guzoro n’etiti unu onye unu na-amataghị; ma ọ dịkwa ukwuu karịa m, onye nke m na-etorughị ịtọpụ eriri akpụkpọ-ụkwụ ya. Ma ọtụtụ okwu ka nna m kwuru gbasara ihe nke a.",
                "9": "Ma nna m siri na ọ ga-eme baptism na Betabara, n’ofe Jọdan; ma o kwukwara na ọ ga-eji mmiri mee baptism, ọbụna na ọ ga-eji mmiri mee Mesaịa ahụ baptism.",
                "10": "Ma mgbe o jiworo mmiri mee Mesaịa ahụ baptism, ọ ga-ahụ na gbaa-ama na ya emewo Nwa-atụrụ nke Chineke baptism, bụ onye ga-ebupụ mmehie nile nke ụwa.",
                "11": "Ma o wee ruo mgbe nna m kwusịworo okwu ndị a o wee gwa ụmụnne m okwu gbasara ozi-ọma nke aga-agbasa n’etiti ndị Juu, na kwa gbasara ịla-azụ n’ekweghị ekwe nke ndị Juu. Ma mgbe ha gbuworo Mesaịa ahụ, nke ga-abịa, na mgbe egbuworo ya, ọ ga-esị kwa na ndị nwụrụ anwụ bilie, ma gosị kwa onwe ya, site na Mụọ Nsọ, nye ndị Jentaịlụ.",
                "12": "E, ọbụna nna m kwuru ọtụtụ okwu gbasara ndị Jentaịlụ ahụ, na kwa gbasara ụlọ nke Israel, na a ga-eji ha tụnyere osisi olive, nke aga-agbajipụ ngalaba ya wee fesasịa ya n’elu iru nile nke ụwa.",
                "13": "Ya mere, ọ sịrị na ọ ga-adị mkpa na a ga-eji otu obi duba anyị n’ala e kwere na nkwa, wee ruo mgbe a ga-emezu okwu nke Onye-nwe, na anyị ga-agbasasị n’elu iru nile nke ụwa.",
                "14": "Ma mgbe ekposasịrị ụlọ nke Israel a ga-ekpokọta kwa ha ọzọ; ma-ọbụ, na mkpirisi, mgbe ndị Jentaịlụ nabataworo uju nke ozi-ọma ahụ, ndị bụ ngalaba osisi olive ahụ n’ezie, ma-ọbụ ụfọdụ nke ụlọ nke Israel, ka a ga-akpọbata kwa, ma-ọbụ bịa na mmata nke ezi Mesaịa ahụ, Onye-nwe ha na Onye-mgbapụta ha.",
                "15": "Ma n’ụdị asụsụ dị otu a ka nna m jiri buo-amụma ma gwa kwa ụmụnne m okwu, na kwa ọtụtụ ihe ndị ọzọ ndị m na-agaghị ede n’akwụkwọ a; n’ihi na edewo m ụfọdụ n’ime ha m chere dị mkpa ka m dee n’akwụkwọ m nke ọzọ.",
                "16": "Ma ihe nile ndị a, m kwuru maka ha, bụ ndị e mere n’oge nna m bi n’ụlọ-ikwuu, nke dị na ndagwụrụgwụ Lemuel.",
                "17": "Ma o wee ruo na mụ, Nifaị, ka m nụworo okwu nile nke nna m, gbasara ihe ndị ọ hụrụ n’ọ́hụ̀, na kwa ihe ndị o kwuru site n’ike nke Mụọ Nsọ, bụ ike nke o nwetara site n’okwukwe o nwere n’Ọkpara nke Chineke—ma Ọkpara nke Chineke bụ Mesaịa ahụ nke ga-abịa—Mụ, Nifaị, chọsịkwara ike ka m hụ, ma nụ, ma mata gbasara ihe ndị a, site n’ike nke Mụọ Nsọ, nke bụ onyinye Chineke nye ndị nile na-achọsị ya ike, ma mgbe ochie ma kwa mgbe ọ ga-egosịpụta onwe ya n’iru ụmụ nke mmadụ.",
                "18": "N’ihi na ọ dị otu a, ụnyahụ, taa, na ruo mgbe nile; ma e doziworo mmadụ nile ụzọ site na ntọ-ala nke ụwa, ma ọbụrụ na ha ga-echegharị wee bịakwute ya.",
                "19": "N’ihi na onye ọbụla nke chọsịrị ike ga-achọta; na ihe omimi nile nke Chineke ka a ga-ekpughere ha, site n’ike nke Mụọ Nsọ, dịka ọ dị ugbua ka ọ dị kwa na mgbe ochie, ma otu ọ dị mgbe ochie ka ọ ga-adị kwa n’oge na-abịa abịa; ya mere, ụzọ nke Onye-nwe na-adị otu gburugburu ebighi-ebi.",
                "20": "Ya mere, cheta, O mmadụ, na n’ihe nile ị na-eme ka a ga-eji kpe gị ikpe.",
                "21": "Ya mere, ọbụrụ na unu chọrọ ime ihe ọjọọ n’ụbọchị nile nke mnwale unu, mgbe ahụ a ga-achọpụta na unu ruru inyi n’iru oche-ikpe nke Chineke; ma ọ dịghị ihe ọbụla ruru inyi nwere ike ibinyere Chineke; ya mere, a ga-achụpụ unu ruo mgbe nile.",
                "22": "Ma Mụọ Nsọ na-enye m ike ka m kwuo ihe ndị a, ghara ịgọnarị ha."
            },
            "11": {
                "1": "N’ihi na o wee ruo mgbe m chọsịworo ike ịmata ihe ndị nke nna m hụworo na ebe m kwere na Onye-nwe nwere ike ime ka m mata ha, ka m nọdụrụ ala na-atụgharị uche n’ime obi m Mụọ nke Onye-nwe wee buru m pụọ, e, n’elu ugwu dị oke elu, nke m na-ahụtụbeghị mbụ, na nke m na-azọtubeghị ụkwụ n’elu ya mbụ.",
                "2": "Ma Mụọ ahụ sịrị m: Lee, gịnị ka ị chọrọ?",
                "3": "M wee sị: A chọrọ m ka m hụ ihe ndị ahụ nna m hụrụ.",
                "4": "Ma Mụọ ahụ wee sị m: I kwere na nna gị hụrụ osisi ahụ nke o kwuworo maka ya?",
                "5": "Ma a siri m: E, ị matara na m kwere okwu nile nke nna m.",
                "6": "Ma mgbe m kwuworo okwu ndị a, Mụọ ahụ wee tisie mkpu ike, na-asị: Hosana dịrị Onye-nwe, Chineke nke kachasị elu; n’ihi na ọ bụ Chineke nke ụwa nile, e, ọbụna karịa ihe nile. Ma ngọzi na-adịrị gị, Nifaị, n’ihi na i kwere n’Ọkpara nke Chineke kachasị elu; ya mere, ị ga-ahụ ihe ndị a ị chọworo.",
                "7": "Ma lee ihe a ka a ga-enye gị n’ihe ịrịba ama, na mgbe ị hụworo osisi ahụ nke mịrị mkpụrụ nke nna gị dere ọnụ, ị ga-ahụkwa nwoke si n’elu-igwe na-arịdata, ma-ọbụ ya ka ị ga-agbara aka ebe; ma mgbe ị hụsịworo ya, ị ga-agba aka ebe na ọ bụ Ọkpara nke Chineke.",
                "8": "Ma o wee ruo na Mụọ ahụ sịrị m: Lee! Ma e lere m wee hụ otu osisi, ma ọ dị ka osisi ahụ nke nna m hụworo; ịma mma ya dị ukwuu karịa, e, karịa mma nile; ma ọcha ya karịrị ọcha nke snoo nke na-efesasị.",
                "9": "Ma o wee ruo mgbe m hụworo osisi ahụ, m wee sị Mụọ ahụ: A hụrụ m na ị gosịwo m osisi ahụ nke dị oke-ọnụ-ahịa karịa ihe nile.",
                "10": "Ma ọ siri m: Gịnị ka ị chọrọ?",
                "11": "Ma a siri m ya: Ka m ghọta ihe ihe ndị a pụtara—n’ihi na a gwara m ya okwu dịka mmadụ si ekwu okwu; maka na a hụrụ m na ọ dị n’ụdị mmadụ; ma otu o sila dị, a matara m na ọ bụ Mụọ nke Onye-nwe; ma ọ gwara m okwu dịka mmadụ si agwa ibe ya.",
                "12": "Ma o wee ruo na ọ siri m: Lee! Ma e lere m dịka m na-ele kwasị ya anya, ma a hụghị m ya; n’ihi na o siwo n’ebe m nọ pụọ.",
                "13": "Ma o wee ruo na m lere wee hụ nnukwu obodo-ukwu nke Jerusalem, na kwa obodo-ukwu ndị ọzọ. Ma a hụrụ m obodo-ukwu Nazaret, ma n’ime obodo-ukwu Nazaret a hụrụ m nwa agbọghọ na-amaghị nwoke, ma ọ mara mma karịa dị kwa ọcha.",
                "14": "Ma o wee ruo na a hụrụ m elu-igwe nile ka o meghere; ma otu mụọ-ozi wee rịdata ma gụzọro n’iru m; ma o wee sị m: Nifaị, gịnị ka ị hụworo?",
                "15": "Ma a siri m ya: Nwa agbọghọ na-amaghị nwoke, mara oke mma ma dị ọcha karịa ụmụ agbọghọ na-amaghị nwoke ndị ọzọ.",
                "16": "Ma ọ siri m: I matara iwedata onwe ala nke Chineke?",
                "17": "Ma a siri m ya: A ma m na ọ hụrụ ụmụ ya n’anya; otu o sila dị, a maghị m ihe ihe nile pụtara.",
                "18": "Ma ọ siri m: Lee, nwa-agbọghọbịa na-amaghị nwoke ahụ ị hụrụ bụ nne nke Ọkpara nke Chineke, dịka na anụ arụ.",
                "19": "Ma o wee ruo na ahụrụ m na Mụọ nke Onye-nwe kpọpụrụ ya; ma mgbe akpọpụworo ya n’ime Mụọ na nwa oge, mụọ-ozi ahụ wee gwa m okwu, na-asị: Lee!",
                "20": "Ma e lere m ma hụ nwa-agboghọ na-amaghị nwoke ahụ ọzọ, ka o ku nwa n’aka ya abụọ.",
                "21": "Ma mụọ-ozi ahụ siri m: Lee Nwa-atụrụ nke Chineke, e, ọbụna Ọkpara nke Nna nke Mgbe Ebighi-ebi! Ị matawo ihe osisi nke nna gị hụrụ pụtara?",
                "22": "Ma a zara m ya, si: E, ọ bụ ịhụ-n’anya nke Chineke, nke wụpụtara onwe ya n’ebe nile n’ime obi nile nke ụmụ nke mmadụ; ya mere, ọ bụ ihe kwesịrị onwunwe karịa ihe nile.",
                "23": "Ma ọ gwara m okwu, sị: E, na nke karịchara obi ụtọ nye mkpụrụ-obi.",
                "24": "Ma mgbe o kwusịworo okwu ndị a, o wee sị m: Lee! Ma e lere m, ma a hụrụ m Ọkpara nke Chineke ka ọ na-agagharị n’etiti ụmụ nke mmadụ; ma a hụrụ m ọtụtụ ndị dara n’ala n’ụkwụ ya ma fee ya.",
                "25": "Ma o wee ruo na a hụrụ m na okporo ịgwe ahụ nke nna m hụworo, bụ okwu nke Chineke, nke dubara n’isi isi mmiri nile nke ndụ, ma-ọbụ ruo n’osisi nke ndụ; nke mmiri ya bụ ihe na-anọchịte ịhụ-n’anya nke Chineke; ma a hụkwara m na osisi nke ndụ bụrịị ihe na-anọchịte ịhụ-n’anya nke Chineke.",
                "26": "Ma mụọ-ozi ahụ gwara m okwu ozo: Lee ma hụ iwedata onwe ala nke Chineke!",
                "27": "Ma e lere m ma hụ Onye-mgbapụta nke ụwa, bụ onye nna m kwuworo okwu maka ya; ma a hụkwara m onye-amụma ahụ nke ga-edozi ụzọ tụpụ ọ bịa. Ma Nwa-atụrụ nke Chineke gara n’iru ma o wee mee ya baptism; ma mgbe e mesịworo ya baptism, a hụrụ m elu-igwe nile ka o meghere, ma Mụọ Nsọ rịdatara site n’elu-igwe wee nọdụ n’elu ya n’ụdị nke nduru.",
                "28": "Ma a hụrụ m ka ọ na-agagharị na-ekwusa ozi-ọma nye ndị mmadụ, n’ike na nnukwu otuto; ma igwe mmadụ nile gbakọtara ịnụ okwu ya; ma a hụ́rụ m na ha chụpụrụ Ya site n’ebe ha nọ.",
                "29": "Ma a hụkwara m iri na abụọ ndị ọzọ na-eso ya. Ma o wee ruo na Mụọ kpọpụrụ ha site n’iru m, ma ahụkwaghị m ha.",
                "30": "Ma o wee ruo na Mụọ-ozi ahụ gwara m okwu ọzọ, na-asị: Lee! Ma e lere m, ma a hụrụ m elu-igwe ka o meghere ọzọ, ma a hụrụ m ndị-mụọ-ozi na-arịdatakwute ụmụ nke mmadụ; ma ha kwusaara ha ozi-ọma.",
                "31": "Ma ọ gwara m okwu ọzọ, na-asị; Lee! Ma e lere m ma, a hụrụ m Nwa-atụrụ nke Chineke ka ọ na-agagharị n’etiti ụmụ nke mmadụ. Ma a hụrụ m igwe mmadụ ndị na-arịa ọrịa, na ndị nwere nsogbu nke ọrịa dị iche iche, na nke ajọọ-mụọ nile ma mụọ nile na-adịghị ọcha; ma mụọ-ozi ahụ kwuru okwu ma gosị m ihe nile ndị a. Ma a gwọrọ ha site n’ike nke Nwa-atụrụ nke Chineke; ma ajọọ-mụọ ahụ nile na mụọ na-adịghị ọcha ahụ nile ka a chụpụrụ.",
                "32": "Ma o wee ruo na mụọ-ozi ahụ gwara m okwu ọzọ, sị: Lee! Ma e lere m ma hụ Nwa-atụrụ nke Chineke, ka ndị mmadụ kpọọrọ ya; e, Ọkpara Chineke nke mgbe nile na-adigide ka ụwa kpere ikpe; ma a hụrụ m na-agba ama.",
                "33": "Ma mụ, Nifaị, hụrụ na e buliri ya n’elu obe ma gbuo ya n’ihi mmehie nile nke ụwa.",
                "34": "Ma mgbe e gbusịrị ya a hụrụ m igwe mmadụ nile nke ụwa, ka ha gbakọrọ ịlụ ọgụ megide ndị-ozi nke Nwa-atụrụ ahụ, n’ihi na otu a ka e siri kpọọ iri na-abụọ ahụ site n’ọnụ mụọ-ozi nke Onye-nwe.",
                "35": "Ma igwe mmadụ nke ụwa gbakọtara; ma a hụrụ m na ha nọ na nnukwu na obosara ụlọ, dịka ụlọ nke nna m hụrụ. Ma mụọ-ozi nke Onye-nwe gwara m okwu ọzọ, si: Lee ndị ụwa na amamihe ha; e, Lee ụlọ nke Israel agbakọtawo ịlụ ọgụ megide ndị-ozi iri na abụọ nke Nwa-atụrụ ahụ.",
                "36": "Ma o wee ruo na a hụrụ m ma gbaa ama na nnukwu na obosara ụlọ ahụ bụ mpako nke ndị ụwa; ma ọ dara, ma ọdịda ahụ buru ibu karịa. Ma mụọ-ozi nke Onye-nwe gwara m okwu ọzọ na-asị: Nke a ga-abụ mbibi nke mba nile, ebo nile, asụsụ nile na ndị mmadụ, ndị ga-alụ ọgụ megide ndị-ozi iri na abụọ nke Nwa-atụrụ ahụ."
            },
            "12": {
                "1": "Ma o wee ruo na mụọ-ozi ahụ gwara m sị: Lee, ma hụ mkpụrụ-afọ nke gị, na kwa mkpụrụ-afọ nke ụmụnne gị. Ma e lere m ma hụ ala ahụ e kwere na nkwa; ma a hụrụ m igwe ndị mmadụ nile, e, ọbụna dịka ọnụ-ọgụgụ ha ọ dị ọtụtụ dịka aja dị n’ime oke- osimiri.",
                "2": "Ma o wee ruo na a hụrụ m igwe mmadụ nile gbakọrọ ịlụ agha, otu megide ibe ya; ma a hụrụ agha nile, na asịrị nile nke agha nile, na oke ogbugbu nile nke mma agha n’etiti ndị m.",
                "3": "Ma o wee ruo na a hụrụ m ọtụtụ ọgbọ ka ha gafere, site n’ụdị agha nile na ndọrọ-ndọrọ nile dị n’ala ahụ; ma a hụrụ m ọtụtụ obodo-ukwu, e, ọbụna na agụtaghị m ha ọnụ.",
                "4": "Ma o wee ruo na a hụrụ m igirigi nke ọchịchịrị n’elu iru nke ala e kwere na nkwa; ma a hụrụ m amụma nile, ma a nụrụ m egbe-elu igwe nile, na ala ọma jijiji nile, na ụdị mkpọtụ nsogbu nile; ma a hụrụ m ala ahụ na nkume nile, na ha na-ekewasị, ma a hụrụ m ugwu nile ka ha na-atụgharị na agbarịsị; ma a hụrụ m obosara ala nke ụwa, ka ha gbawasịrị; ma a hụrụ m otutụ obodo-ukwu ka ha miri n’ime ala; ma a hụrụ m ọtụtụ ka ha gbara ọkụ; ma a hụrụ m ọtụtụ ndị nke tụgharịrị daa n’ala, n’ihi ọma jijiji ahụ.",
                "5": "Ma o wee ruo ka m hụchara ihe ndị a nile, a hụrụ m igirigi nke ọchịchịrị ka ọ gafere n’elu iru nke ụwa ahụ, ma lee, a hụrụ m igwe mmadụ nile ndị na-adabeghị n’ihi nnukwu ikpe dị egwụ nke Onye-nwe.",
                "6": "Ma a hụrụ m elu-igwe nile ka o meghere, na Nwa-atụrụ nke Chineke ka ọ na-arịdata site n’elu-igwe; ma ọ gbadatara ma gosị ha onwe ya.",
                "7": "Ma a hụkwara m ma na-agba ama na Mụọ Nsọ dakwasịrị iri na abụọ ndị ọzọ; e wee chie ha echichi nke Chineke, ma họpụta ha.",
                "8": "Ma mụọ-ozi ahụ gwara m okwu, si: Lee ndị na-eso ụzọ iri na abụọ nke Nwa-atụrụ ahụ ndị a họpụtara ikwusa ozi-ọma nye mkpụrụ-afọ gị.",
                "9": "Ma o wee si m: I chetara ndị-ozi iri na abụọ nke Nwa-atụrụ ahụ? Lee ha bụ ndị ga-ekpe agbụrụ iri na abụọ nke Israel ikpe; ya mere, ndị-ozi iri na abụọ nke mkpụrụ afọ gị ka ha ga-ekpe ikpe; n’ihi na unu bụ ndị si n’ụlọ nke Israel.",
                "10": "Ma ndị-ozizi iri na abụọ ndị a ị hụrụ ga-ekpe mkpụrụ-afọ gị ikpe. Ma, lee, ha bụ ndị ezi-omume ruo mgbe nile; n’ihi na ọ bụ maka okwukwe ha n’ime Nwa-atụrụ nke Chineke ka uwe ha na-enwu ọcha site n’ọbara ya.",
                "11": "Ma mụọ-ozi ahụ gwara m okwu sị m: Lee! Ma e lere m, ma hụ ọgbọ atọ gafere n’ezi-omume; ma uwe ha dị ọcha dịka nke Nwa-atụrụ nke Chineke. Ma mụọ-ozi ahụ wee sị m: E mere ka ndị a dị ọcha n’ime ọbara nke Nwa-atụrụ ahụ, n’ihi okwukwe ha nwere na ya.",
                "12": "Ma mụ, Nifaị, hụkwara ọtụtụ n’ime ọgbọ nke anọ ndị gafere n’ezi-omume.",
                "13": "Ma o wee ruo na a hụrụ m igwe mmadụ nile nke ụwa ka ha gbakọtara.",
                "14": "Ma mụọ-ozi ahụ wee sị m: Lee mkpụrụ-afọ gị, na kwa mkpụrụ-afọ nke ụmụnne gị.",
                "15": "Ma o wee ruo na e lere m ma hụ ndị mmadụ nke mkpụrụ-afọ m ka ha gbakọtara n’igwe na-emegide mkpụrụ-afọ nke ụmụnne m; ma ha gbakọtara ịlụ agha.",
                "16": "Ma mụọ-ozi ahụ wee gwa m okwu, na-asị: Lee isi miri nke mmiri ruru inyi nke nna gị hụrụ; e, ọbụna osimiri ahụ nke o kwuru maka ya; ma omimi ya bụ omimi nile nke ala mụọ.",
                "17": "Ma igirigi nke ọchịchịrị bụ ọnwụnwa nile nke ekwensu, nke na-ekpu isi n’anya, ma ga-emechị obi nile nke ụmụ nke mmadụ, ma na-edufu ha baa n’ime ụzọ nke sara mbara, ka ha laa n’iyi ma fuo.",
                "18": "Ma nnukwu na obosara ụlọ ahụ nke nna gị hụrụ, bụ echiche nke efu nile ya na mpako nke ụmụ nke mmadụ. Ma nnukwu na oke ọlụlụ dị egwụ kewara ha; e, ọbụna okwu nke ikpe zịrị ezi nke Chineke ebighi-ebi, na Mesaịa ahụ bu Nwa-atụrụ nke Chineke nke Mụọ Nsọ na-agba ama banyere ya site na mmalite ụwa wee ruo ugbua, na site ugbua ruo mgbe nile.",
                "19": "Ma mgbe mụọ-ozi na-ekwu okwu ndị a, e lere m ma hụ na mkpụrụ-afọ nke ụmụnne m nwere ndọrọ-ndọrọ megide mkpụrụ-afọ m, dịka okwu nke mụọ-ozi ahụ siri dị; ma n’ihi mpako nke mkpụrụ-afọ m, na ọnwụnwa nile nke ekwensu, m wee hụ na ike mkpụrụ-afọ nke ụmụnne m karịrị nke mkpụrụ-afọ m.",
                "20": "Ma o wee ruo na e lere m, ma hụ mkpụrụ-afọ nke ụmụnne m na ha emeriwo mkpụrụ-afọ m; na ha jegharịrị n’ìgwè n’elu iru nke ala ahụ.",
                "21": "Ma a hụrụ m ha ka ha gbakọtara n’ìgwè; ma a hụrụ m agha nile na asịrị agha nile n’etiti ha; na n’ime agha nile na asịrị agha nile a hụrụ m ọtụtụ ọgbọ ka ha gafere.",
                "22": "Ma mụọ-ozi ahụ sịrị m: Lee ndị a ga-ala azụ n’ekweghị ekwe.",
                "23": "Ma o wee ruo na e lere m, mgbe ha laworo azụ n’ekweghị ekwe, ha ghọrọ ndị oji, na-enweghị mmasị, ndị ruru inyi, jupụtara na ịnọ nkịtị na ụdị ihe arụ nile di iche iche."
            },
            "13": {
                "1": "Ma o wee ruo na mụọ-ozi ahụ gwara m okwu, sị: Lee! Ma e lere m ma hụ ọtụtụ mba na ala-eze.",
                "2": "Ma mụọ-ozi ahụ sịrị m: Gịnị ka ị hụrụ? Ma a siri m: A hụrụ m ọtụtụ mba na ala-eze.",
                "3": "Ma ọ sịrị m: Ndị a bụ mba nile na ala-eze nile nke ndị Jentaịlụ.",
                "4": "Ma o wee ruo na a hụrụ m n’etiti mba nile nke ndị Jentaịlụ nhiwe nke nnukwu nzukọ.",
                "5": "Ma mụọ-ozi ahụ sịrị m: Lee nhiwe nke otu nzukọ nke kachasị bụrụ ihe rụrụ arụ karịcha nzukọ ndị ọzọ nile, nke na-egbu ndị-nsọ nke Chineke, e, ma na-emesi ha ike ma kee ha agbụ, jiri ụdọ igwe manye ha, ma wedata ha n’ime ndọkpụ n’agha.",
                "6": "Ma o wee ruo na a hụrụ m nnukwu nzukọ rụrụ arụ nke a; ma a hụrụ m ekwensu ahụ na ọ bụ onye chọpụtara ya.",
                "7": "Ma a hụkwara m ọla-edo, na ọla-ọcha, na akwa-silk nile, na akwa-uhie nile, na ọmarịcha akwa linen akpara nke ọma, na ụdị akwa oke-ọnụ-ahịa ọbụla; ma a hụrụ m ọtụtụ ndị akwụnakwụna.",
                "8": "Ma mụọ-ozi ahụ wee gwa m okwu, na-asị: Lee ọla-edo ahụ, na ọla-ọcha ahụ, na akwa silk nile ahụ, na akwa-uhie nile, na ọmarịcha akwa linen akpara nke ọma, na uwe oke-ọnụ-ahịa, na ndị akwụnakwụna, bụ ọchịchọ nke nnukwu nzukọ rụrụ arụ nke a.",
                "9": "Na kwa maka otuto nke ụwa ka ha ji na-ebibi ndị-nsọ nke Chineke, ma wedata ha n’ime ndọkpụ n’agha.",
                "10": "Ma o wee ruo na e lere m ma hụ ọtụtụ mmiri; ma ha kewara ndị Jentaịlụ site na mkpụrụ-afọ nke ụmụnne m.",
                "11": "Ma o wee ruo na mụọ-ozi ahụ sịrị m: Lee iwe Chineke dị ọkụ abịakwasịwo mkpụrụ-afọ nke ụmụnne gị.",
                "12": "Ma e lere m ma hụ otu nwoke n’etiti ndị Jentaịlụ, ndị a kpọpụtara site na mkpụrụ-afọ nke ụmụnne m n’akụkụ ọtụtụ mmiri; ma a hụrụ m Mụọ nke Chineke, na ọ rịdatara ma dakwasị nwoke ahụ; ma ọ gara n’iru n’elu ọtụtụ mmiri ahụ, ọbụna ruo na mkpụrụ-afọ nke ụmụnne m, ndị nọ n’ala nke e kwere na nkwa.",
                "13": "Ma o wee ruo na a hụrụ m Mụọ nke Chineke ahụ, na ọ dakwasịrị ndị Jentaịlụ ọzọ; ma ha gara n’iru si na ndọkpụ n’agha pụọ, n’elu ọtụtụ mmiri ahụ.",
                "14": "Ma o wee ruo na a hụrụ m ọtụtụ igwe mmadụ nke ndị Jentaịlụ n’elu ala e kwere na nkwa; ma a hụrụ m iwe ọkụ nke Chineke, ka ọ bịakwasịrị mkpụrụ-afọ nke ụmụnne m; ma e kposasịrị ha n’iru ndị Jentaịlụ ma gbuo ha.",
                "15": "Ma a hụrụ m Mụọ nke Onye-nwe, ka ọ bịakwasịrị ndị Jentaịlụ ahụ, ma ha mere nke ọma ma nweta ala nke nketa ha; ma a hụrụ m na ha dị ọcha, ma dị ọcha karịa ma maa mma, dịka ndị nke m tutu egbuo ha.",
                "16": "Ma o wee ruo na mụ, Nifaị, hụrụ na ndị Jentaịlụ ndị gaworo n’iru ịpụta na ndọkpụ n’agha mere onwe ha umeala n’iru Onye-nwe, ma ike nke Onye-nwe nọnyeere ha.",
                "17": "Ma a hụrụ m na nne ha ndị Jentaịlụ ka achịkọtara ọnụ n’elu mmiri ahụ, na n’elu ala ahụ kwa, ka ha lụso ha agha.",
                "18": "Ma a hụrụ m na ike Chineke nọnyere ha, na kwa na iwe ọkụ nke Chineke bịakwasịrị ndị nile achịkọtara ọnụ imegide ha n’agha.",
                "19": "Ma mụ, Nifaị, hụrụ na ndị Jentaịlụ bụ ndị sịworo na ndọkpụ n’agha pụta ka anapụtara site n’ike nke Chineke site n’aka mba ndị ọzọ nile.",
                "20": "Ma o wee ruo na mụ, Nifaị, hụrụ na ha mere nke ọma n’ala ahụ; ma a hụrụ m akwụkwọ, ma ha na-ebụgharị ya n’etiti onwe ha.",
                "21": "Ma mụọ-ozi ahụ sịrị m: I matara ihe akwụkwọ a pụtara?",
                "22": "Ma a sịrị m ya: A mataghị m.",
                "23": "Ma ọ sịrị: Lee o si n’ọnụ onye Juu pụta. Ma mụ, Nifaị, hụrụ ya; ma ọ sịrị m: Akwụkwọ a nke gị onwe gị na-ele anya bụ akụkọ-ndekọta nke ndị Juu, nke ihe dị n’ime ya bụ ọgbụgba-ndụ nke Onye-nwe, nke o meworo nye ụlọ nke Israel; ma ihe ọzọ dị kwa n’ime ya bụ ọtụtụ ibu-amụma nke ndị-amụma dị nsọ; ma ọ bụ akụkọ-ndekọta dịka ihe nkanye ndị ahụ dị n’elu epekele bras, e wezuga na ha adịghị oke ọtụtụ; otu o sila dị, ihe dị n’ime ha bụ ọgbụgba-ndụ nile nke Onye-nwe, nke o meworo nye ụlọ nke Israel; ya mere, ha dị oke-ọnụ-ahịa nye ndị Jentaịlụ.",
                "24": "Ma mụọ-ozi nke Onye-nwe sịrị m: I hụwo na akwụkwọ ahụ siri n’ọnụ onye Juu pụta; ma mgbe o siworo n’ọnụ onye Juu pụta ihe dị n’ime ya bụ uju nke ozi-ọma nke Onye-nwe, bụ onye ndị-ozi iri na abụọ na-agba ama maka ya; ma ha na-agba ama dịka ezi-okwu nke dị n’ime Nwa-atụrụ nke Chineke.",
                "25": "Ya mere, ihe ndị a nile na-aga n’iru site n’aka ndị Juu n’ịdị ọcha wee ruo ndị Jentaịlụ, dịka ezi-okwu ahụ nke dị n’ime Chineke.",
                "26": "Ma mgbe ha gasịrị n’iru site n’aka ndị-ozi iri na abụọ nke Nwa-atụrụ ahụ, site na ndị Juu wee ruo ndị Jentaịlụ, ị na-ahụ nhiwe nke nnukwu nzukọ ahụ rụrụ arụ, nke rụrụ arụ karịa nzukọ ndị ọzọ nile; ma Lee, ha ewepụwo site n’ozi-ọma nke Nwa-atụrụ ahụ ọtụtụ akụkụ ihe ndị dị mfe nghọta na oke mkpa; na kwa ọtụtụ ọgbụgba-ndụ nke Onye-nwe ka ha wepụworo.",
                "27": "Ma ihe nile ndị a ka ha meworo ka ha wee gbanwe ezi ụzọ nile nke Onye-nwe, ka ha wee nwe ike kpuchie anya nile ma mee ka obi nile nke ụmụ nke mmadụ nile di ike.",
                "28": "Ya mere, ị hụwo na mgbe akwụkwọ ahụ gaworo n’iru site n’aka nnukwu nzukọ ahụ rụrụ arụ a, na e nwere ọtụtụ ihe dị mfe nghọta na oke mkpa ndị ewepụworo site n’akwụkwọ ahụ, nke bụ akwụkwọ nke Nwa-atụrụ nke Chineke.",
                "29": "Ma mgbe e wepụworo ihe ndị a dị mfe nghọta na oke mkpa, ọ gara n’iru ruo mba nile nke ndị Jentaịlụ; ma mgbe ọ gaworo n’iru rute mba nile nke ndị Jentaịlụ, e, ọbụna gafee ọtụtụ mmiri ahụ nke ị hụworo ya na ndị Jentaịlụ ndị gara n’iru pụọ na ndọkpụ n’agha, i hụwo—n’ihi ọtụtụ ihe dị mfe nghọta na oke mkpa ndị a nke e wepụworo n’ime akwụkwọ ahụ, ihe ndị a dị mfe nghọta nye nghọta nke ụmụ nke mmadụ, dịka ịdị mfe nghọta nke dị n’ime Nwa-atụrụ nke Chineke ahụ—n’ihi ihe nile ndị a nke e wepụworo site n’ozi-ọma nke Nwa-atụrụ ahụ, ọtụtụ ndị karịrị akarị na-azọhie ụkwụ, e, nke mere na Setan nwere nnukwu ike n’arụ ha.",
                "30": "Otu o sila dị, ị na-ahụ na ndị Jentaịlụ bụ ndị siworo na ndọkpụ n’agha pụọ, ma bụrụ ndị e buliteworo elu site n’ike nke Chineke karịa mba ndị ọzọ nile, n’elu iru nke ala a họọrọ karịa ala ndị ọzọ nile, nke bụ ala nke Onye-nwe Chineke jiworo gbaa-ndụ ya na nna gị na mkpụrụ-afọ ya kwesịrị inwe dịka ala nke nketa ha; ya mere, ị hụrụ na Onye-nwe Chineke agaghị ekwe na ndị Jentaịlụ ga-ebibi kpam kpam ngwakọta mkpụrụ-afọ gị, bụ ndị bi n’etiti ụmụnne gị.",
                "31": "Ọ bụghị ma ọ ga-ekwe na ndị Jentaịlụ ga-ebibi mkpụrụ-afọ nke ụmụnne gị.",
                "32": "Ọ bụghị ma Onye-nwe Chineke ọ ga-ekwe na ndị Jentaịlụ ga-anọgide ruo mgbe nile n’ajọọ ikpu-ìsì, nke ị hụworo ha nọ n’ime ya, n’ihi ihe dị mfe nghọta na oke mkpa bụ akụkụ ozi-ọma nke Nwa-atụrụ nke nzukọ ahụ rụrụ arụ jichiri, nke nhiwe ya bụ nke ị hụworo.",
                "33": "Ya mere, otu a ka Nwa-atụrụ nke Chineke kwuru: A ga m e mere ndị Jentaịlụ ebere, ruo mgbe m ga-eleta ndị nke ụlọ nke Israel fọdụrụ na nnukwu ikpe.",
                "34": "Ma o wee ruo na mụọ-ozi nke Onye-nwe gwara m okwu, sị: Lee, ka Nwa-atụrụ nke Chineke kwuru, mgbe m letaworo ndị nke ụlọ Israel fọdụrụ—ma ndị nke a fọdụrụ nke m na-ekwu okwu ha bụ mkpụrụ-afọ nke nna gị—ya mere, mgbe m letaworo ha n’ikpe, ma gbuo ha site n’aka nke ndị Jentaịlụ, ma mgbe ndị Jentaịlụ ga-azọhie nnukwu nzọhie karịa, n’ihi ihe dị mfe nghọta na oke mkpa karịa bụ akụkụ nke ozi-ọma nke Nwa-atụrụ nke nzukọ ahụ rụrụ arụ jichiworo, nke bụ nne nke ndị akwụnakwụna, otu a ka Nwa-atụrụ ahụ kwuru—A ga m e mere ndị Jentaịlụ ebere n’ụbọchị ahụ, nke ga-eme na m ga-ewetara ha, n’ike nke m, ozi-ọma m buru ibu, nke ga-adị mfe nghọta na oke mkpa otu a ka Nwa-atụrụ ahụ kwuru.",
                "35": "N’ihi na, Lee, ka Nwa-atụrụ ahụ kwuru: M ga-egosịpụta onwe m nye mkpụrụ afọ gị, ma ha ga-ede ọtụtụ ihe nke m ga akụzirị ha, nke ga-adị mfe nghọta na oke mkpa; ma mgbe e bibisịworo mkpụrụ-afọ gị, ma laghachị-azụ site n’ekweghị ekwe, na kwa mkpụrụ-afọ nke ụmụnne gị, lee, ihe ndị a ka a ga-ezoli, ka ha pụta ọzọ nye ndị Jentaịlụ, site n’onyinye na ike nke Nwa-atụrụ ahụ.",
                "36": "Ma n’ime ha ka a ga-ede ozi-ọma m, ka Nwa-atụrụ ahụ kwuru, na oke nkume m na nzọpụta m.",
                "37": "Ma ngọzi na-adịrị ha bụ ndị ga-achọ iwepụta Zaịọn m n’ụbọchị ahụ, n’ihi na ha ga-enwe onyinye na ike nke Mụọ Nsọ; ma ọ bụrụ na ha nọgide ruo ọgwụgwụ, a ga-ebuli ha elu n’ụbọchị ikpeazụ, ma a ga-azọpụta ha n’ala eze mgbe nile na-adigide nke Nwa-atụrụ ahụ, ma onye ọbụla ga-ekwusa udo, e, ozi nile nke oke ọn̄ụ, lee otu ịma mma ha n’elu-ugwu ahụ ga-adị.",
                "38": "Ma o wee ruo na a hụrụ m ụfọdụ nke mkpụrụ-afọ nke ụmụnne m, na kwa akwụkwọ nke Nwa-atụrụ nke Chineke, nke sịworo n’ọnụ nke ndị Juu pụta, na o sitere n’ọnụ ndị Jentaịlụ ruo ndị nke fọdụrụ na mkpụrụ-afọ nke ụmụnne m.",
                "39": "Ma mgbe ọ pụtara ruo ha, a hụrụ m akwụkwọ ndị ọzọ, ndị pụtara site n’ike Nwa-atụrụ ahụ, site na ndị Jentaịlụ ruo ha, ruo n’ịtụgharị obi nke ndị Jentaịlụ na ndị nke fọdụrụ na mkpụrụ-afọ nke ụmụnne m, na kwa ndị Juu ndị gbasasịrị n’elu iru nile nke ụwa, na akụkọ-ndekọta ahụ nke ndị-amụma na nke ndị-ozi iri na abụọ nke Nwa-atụrụ ahụ bụ ezi-okwu.",
                "40": "Ma mụọ-ozi ahụ gwara m okwu, si: Akụkọ-ndekọta ikpe-azụ ndị a, nke ị hụworo n’etiti ndị Jentaịlụ, ga-ehiwe ezi-okwu nke mbụ, nke bụ nke ndị-ozi iri na abụọ nke Nwa-atụrụ ahụ, ma ọ ga-eme ka a mata ihe ndị ahụ dị mfe nghọta na oke mkpa bụ nke a napụworo ha; ma ọ ga-eme ka a mata ya n’ebo nile, asụsụ nile, na ndị mmadụ nile, na Nwa-atụrụ Chineke bụ Ọkpara nke Nna nke ebighi-ebi, na Onye-nzọpụta nke ụwa; ma na mmadụ nile garịrị abịakwute ya, ma-ọbụ agaghị azọpụta ha.",
                "41": "Ma ha ga-abịarịrị dịka okwu nile nke ga-esị n’ọnụ nke Nwa-atụrụ ahụ pụta; ma okwu nke Nwa-atụrụ ahụ ka a ga-eme ka a mata n’ime akụkọ-ndekọta ahụ nke mkpụrụ-afọ gị, na kwa n’ime akụkọ-ndekọta ahụ nke ndị-ozi iri na abụọ nke Nwa-atụrụ ahụ; ya mere, ha abụọ ka a ga-ehiwe n’otu; n’ihi na e nwere otu Chineke na otu Onye-ọzụzụ atụrụ gburu-gburu ụwa nile.",
                "42": "Ma oge na-abịa mgbe ọ ga-egosị onwe ya nye mba nile, ma nye ndị Juu na kwa nye ndị Jentaịlụ; ma mgbe o gosịworo onwe ya nye ndị Juu na kwa nye ndị Jentaịlụ, mgbe ahụ ọ ga-egosịkwa onwe ya nye ndị Jentaịlụ na kwa nye ndị Juu, ma ndị ikpe-azụ ga-abụ ndị mbụ, ma ndị mbụ ga-abụ ndị-ikpe-azụ."
            },
            "14": {
                "1": "Ma ọ ga-eru mgbe, na ọ bụrụ na ndị Jentaịlụ ga-an̄a ntị nye Nwa-atụrụ nke Chineke n’ụbọchị ahụ ọ ga-egosịpụta onwe ya nye ha n’okwu, na kwa n’ike, na omume kwa, ruo n’iwepụrụ ha okwute mkpọbe-ụkwụ ha nile—",
                "2": "Ma ghara imesi obi ha ike megide Nwa-atụrụ nke Chineke, a ga-agụnye ha n’etiti mkpụrụ-afọ nke nna gị; e, a ga agụnye ha n’ime ụlọ nke Israel; ma ha ga-abụ ndị a gọziri agọzi n’elu ala e kwere na nkwa ruo mgbe nile; a gaghị akpọdata kwa ha ọzọ n’ime ndọkpụ n’agha; ma ụlọ nke Israel agaghị enwe kwa mgbagwọju-anya ọzọ.",
                "3": "Ma nnukwu olulu ahụ, nke e gwuworo maka ha site n’aka nnukwu nzukọ ahụ rụrụ arụ, nke e hiwere site n’aka ekwensu na ụmụ ya, ka o wee nwe ike dupụ mkpụrụ-obi ụmụ nke mmadụ gbada n’ala mụọ—e, nnukwu olulu ahụ nke egwuworo maka mbibi ụmụ nke mmadụ ga ejupụta na ndị gwuru ya, ruo na mbibi ha nile kpam kpam, ka Nwa-atụrụ nke Chineke kwuru; ọ bụghị mbibi nke mkpụrụ-obi, ma ọ bụghị ilufu ya n’ime ala mụọ ahụ na-enweghị ọgwụgwụ.",
                "4": "N’ihi na lee, nke a bụ dịka ndọkpụ n’agha nke ekwensu siri dị, na kwa dịka ikpe ziri ezi nke Chineke siri dị, ga-emeso ndị nile ga-alụ ọlụ ajọọ-omume na ihe arụ n’iru ya.",
                "5": "Ma o wee ruo na mụọ-ozi ahụ gwara mụ, Nifaị okwu, na-asị: I hụworị na ọbụrụ na ndị Jentaịlụ echegharịa ọ ga-adịrị ha mma; ma ị matakwara gbasara ọgbụgba-ndụ nile nke Onye-nwe nye ụlọ nke Israel; ma ị nụwokwa na onye ọbụla na-echegharịghị ga-alarịrị n’iyi.",
                "6": "Ya mere, ahụhụ na-adịrị ndị Jentaịlụ ma ọbụrụ na ha ga-emesi obi ha ike megide Nwa-atụrụ nke Chineke ahụ.",
                "7": "N’ihi na oge na-abịa, ka Nwa-atụrụ nke Chineke kwuru, mgbe m ga-arụ nnukwu na oke ọrụ dị ịtụ-n’anya n’etiti ụmụ nke mmadụ; ọrụ nke ga-adị ruo mgbe nile na-adigide, n’otu aka ma-ọbụ nke ọzọ—na ime ka ha tụgharịa-obi nye udo na ndụ ebighi-ebi, ma-ọbụ nye nnapụta nke ha ruo n’imesi-obi ha ike na ikpu-isi nke echiche ha nile ruo mgbe a ga-ewedata ha n’ime ndọkpụ n’agha, na kwa baa na mbibi, ma na nke arụ ma na nke mụọ, dịka ndọkpụ n’agha nke ekwensu siri dị, nke m kwuworo maka ya.",
                "8": "Ma o wee ruo na mgbe mụọ-ozi ahụ kwusịrị okwu ndị a, o wee sị m: I chetara ọgbụgba-ndụ nile nke Nna nye ụlọ nke Israel? A sịrị m ya, E.",
                "9": "Ma o wee ruo na ọ sịrị m: Lee, ma hụ nnukwu nzukọ ahụ rụrụ arụ, nke bụ nne nke ihe arụ nile, nke onye-nchọpụta ya bụ ekwensu.",
                "10": "Ma ọ sịrị m: Lee e nwere nanị nzukọ abụọ; nke mbụ bụ nzukọ-nsọ nke Nwa-atụrụ nke Chineke, ma nke ọzọ bụ nzukọ nke ekwensu; ya mere, onye ọbụla na-esonyeghị nzukọ nke Nwa-atụrụ nke Chineke sonyere nnukwu nzukọ ahụ, nke bụ nne nke ihe arụ nile; ma-ọbụ onye akwụnakwụna nke ụwa nile.",
                "11": "Ma o wee ruo na e lere m ma hụ onye akwụnakwụna nke ụwa nile, ma ọ nọdụrụ n’elu ọtụtụ miri; ma o nweere ike ọchịchị n’elu ụwa nile, n’etiti mba nile, ebo nile, asụsụ nile, na mmadụ nile.",
                "12": "Ma o wee ruo na a hụrụ m nzukọ-nsọ nke Nwa-atụrụ nke Chineke, na ọnụ-ọgụgụ ya dị ole na ole, n’ihi ajọọ-omume na ihe arụ nile nke akwụnakwụna ahụ onye nọdụrụ n’elu ọtụtụ mmiri; otu o sila dị, a hụrụ m na nzukọ-nsọ nke Nwa-atụrụ ahụ, bụ ndị nsọ nke Chineke, nọ kwa n’elu iru nile nke ụwa; ma ọnọdụ ha nwere n’elu ụwa dị ntakịrị, n’ihi ajọọ-omume nke nnukwu akwụnakwụna ahụ bụ onye m hụrụ.",
                "13": "Ma o wee ruo na a hụrụ m na nnukwu nne nke ihe arụ nile ahụ kpọkọtara igwe mmadụ n’elu iru nke ụwa nile, n’etiti mba nile nke ndị Jentaịlụ, ịlụso Nwa-atụrụ nke Chineke ọgụ.",
                "14": "Ma o wee ruo na mụ, Nifaị, hụrụ ike nke Nwa-atụrụ nke Chineke, na ọ dakwasịrị n’elu ndị nsọ nke nzukọ-nsọ nke Nwa-atụrụ ahụ, na n’elu ndị ọgbụgba-ndụ nke Onye-nwe, ndị gbasasịrị n’elu iru nile nke ụwa; ma ngwa-ọgụ ha ji bụ ezi-omume na ike nke Chineke n’ime nnukwu otuto.",
                "15": "Ma o wee ruo na a hụrụ m na oke iwe Chineke ka ọ wụkwasịrị n’elu nnukwu nzukọ ahụ rụrụ arụ, nke mere na e nwere agha nile na asịrị agha nile n’etiti mba nile na ebo nile nke ụwa.",
                "16": "Ma ka a malitere inwe agha nile na asịrị agha nile n’etiti mba nile nke nne ihe arụ nile ahụ nwere, mụọ-ozi ahụ gwara m okwu, si: Lee oke iwe nke Chineke abịakwasịwo nne nke ndị akwụnakwụna; ma Lee, ị n’ahụ ihe ndị a nile—",
                "17": "Ma mgbe ụbọchị ahụ ruru na oke iwe ọkụ Chineke ga-awụkwasị n’elu nne nke ndị akwụnakwụna, nke bụ nnukwu nzukọ nke ihe arụ nke ụwa nile, nke onye-nchọpụta ya bụ ekwensu ahụ, e mesịa, n’ụbọchị ahụ, ọrụ nke Nna ga-amalite, n’idozi ụzọ maka imezu ọgbụgba-ndụ ya nile, nke o meworo nye ndị ya bụ ndị nke ụlọ nke Israel.",
                "18": "Ma o wee ruo na mụọ-ozi ahụ gwara m okwu sị: Lee!",
                "19": "Ma e lere m ma hụ otu nwoke, ma o yi uwe mwụda ọcha.",
                "20": "Ma mụọ-ozi ahụ sịrị m: Lee otu n’ime ndị-ozi iri na abụọ nke Nwa-atụrụ ahụ.",
                "21": "Lee, ọ ga-ahụ ma dee ihe nile ndị nke fọdụrụ; e, na kwa ọtụtụ ihe ndị meworo.",
                "22": "Ma ọ ga kwa ede gbasara ọgwụgwụ nke ụwa.",
                "23": "Ya mere, ihe ndị ọ ga-ede zịrị-ezi bụrụ ezi-okwu; ma lee, e dere ha n’ime akwụkwọ ahụ nke ị hụrụ si n’ọnụ nke ndị Juu na-apụta; ma-ọbụ n’oge akwụkwọ ahụ siri n’ọnụ ndị Juu pụta, ihe ndị e dere dị mfe nghọta na e nweghị ntụpọ, na oke mkpa na ịdị mfe nghọta nye mmadụ nile.",
                "24": "Ma lee, ihe nile onye-ozi nke Nwa-atụrụ ahụ ga-ede bụ ọtụtụ ihe ndị nke ị hụworo; ma lee, ndị nke fọdụrụ ka ị ga-ahụ.",
                "25": "Ma na ihe ndị ị ga-ahụ site ugbua ị gaghị ede ha; n’ihi na Onye-nwe Chineke echiwo onye-ozi nke Nwa-atụrụ nke Chineke ahụ echichi ka o wee dee ha.",
                "26": "Na kwa ndị ọzọ ndị biworọrịi, ha ka o gosịworo ihe nile, ma ha edewo ha; ma arachịrị ha ka ha pụta n’ịdị ọcha, dịka ezi-okwu ahụ nke dị n’ime Nwa-atụrụ ahụ, mgbe oge dị Onye-nwe mma zuru, nye ụlọ nke Israel.",
                "27": "Ma mụ, Nifaị, nụrụ ma gbaa aka-ebe, na aha nke onye-ozi nke Nwa-atụrụ ahụ bụ Jọn, dịka okwu nke mụọ-ozi ahụ siri dị.",
                "28": "Ma lee, mụ, Nifaị, e gbọchịrị m na m ga-ede ihe ndị nke fọdụrụ n’ihe ndị m hụrụ ma nụ; ya mere, ihe ndị m deworo e zuworo m; ma e dewo m nanị akụkụ ntakịrị n’ihe ndị m hụrụ.",
                "29": "Ma a gbara m ama na a hụrụ m ihe ndị nna m hụrụ, na mụọ-ozi nke Onye-nwe mere ka m mata ha.",
                "30": "Ma ugbua, a na m eweta okwu m n’isi njedebe gbasara ihe ndị m hụrụ mgbe a kpọpụrụ m n’ime mụọ; ma ọbụrụ na edeghị m ihe nile nke m hụrụ, ihe ndị m deworo bụ ezi-okwu. Ma otu a ka ọ dị. Amen."
            },
            "15": {
                "1": "Ma o wee ruo na mgbe mụ, Nifaị a kpọpụworo m n’ime mụọ, ma hụ ihe nile ndị a, a laghachịrị m n’ụlọ-ikwuu nke nna m.",
                "2": "Ma o wee ruo na a hụrụ m ụmụnne m, ma ha na-arụrịta ụka otu na ibe ya gbasara ihe ndị nke nna m gwaworo ha.",
                "3": "N’ihi na n’ezi-okwu ọ gwara ha ọtụtụ nnukwu ihe, ndị siri ike nghọta, ma ọbụghị ma mmadụ jụrụ Onye-nwe; ma e be ha bụ ndị obi ike, ya mere ha atụkwasịghị Onye-nwe obi ka o si kwesi.",
                "4": "Ma ugbua mụ, Nifaị, nwere mwuta n’ihi ịdị-ike nke obi ha, na kwa, n’ihi ihe ndị m hụworo, ma mata na ha ga-emezurịrị n’enweghị mgbochị n’ihi ajọọ-omume nke ụmụ nke mmadụ.",
                "5": "Ma o wee ruo na ume gwụrụ m n’ihi mkpagbu m nile, n’ihi na e chere m na mkpagbu m dị ukwuu karịa ihe nile, n’ihi mbibi nke ndị m, n’ihi na a hụwo m ọdịda ha.",
                "6": "Ma o wee ruo na mgbe m nwetaworo ume, a gwara m ụmụnne m okwu, chọọ ka m mata ihe kpatara ịrụrịta ụka ha.",
                "7": "Ma ha sịrị: Lee, anyị enweghị ike ịghọta okwu ndị nke nna anyị kwuworo gbasara ngalaba e jiri pụta ụwa nke osisi olive ahụ, na kwa gbasara ndị Jentaịlụ.",
                "8": "Ma a siri m ha: Unu ajụwo Onye-nwe?",
                "9": "Ma ha sịrị m: Anyị aka-emeghị otu ahụ; n’ihi na Onye-nwe anaghị eme ka anyị mata ihe dị otu a.",
                "10": "Lee, a sịrị m ha: Olee otu o siri bụrụ na unu anaghị edebe iwu-nsọ nile nke Onye-nwe? Olee otu o siri bụrụ na unu ga-ala-n’iyi, n’ihi isi-ike nke obi unu?",
                "11": "Unu anaghị echeta ihe ndị ahụ Onye-nwe kwuworo?—Ọbụrụ na unu ghara imesi obi ike, ma jụọ m n’okwukwe, kwere na unu ga-enweta, jisie ike n’idebe iwu-nsọ m nile, n’ezie ihe ndị a nile ka a ga-eme ka unu mata.",
                "12": "Lee, a sị m unu na ụlọ Israel ka e jiri tunyere osisi-olive, site n’ọnụ Mụọ nke Onye-nwe nke dị n’ime nna anyị; ma lee, anyị ewezugabeghị onwe anyị site n’ụlọ nke Israel, ma-ọbụ na anyị abụghị ngalaba nke ụlọ nke Israel?",
                "13": "Ma ugbua, ihe nke nna anyị na-egosị gbasara nnyakọta nke ngalaba e jiri pụta ụwa site n’uju nke ndị Jentaịlụ, bụ, na n’oge ikpeazụ, mgbe mkpụrụ-afọ anyị ga-alawọrịị azụ n’ekweghị ekwe, e, mgbe ọtụtụ afọ gasịworo, ma ọtụtụ ọgbọ oge Mesaịa ahụ ga-egosịpụta n’ụdị mmadụ n’anya ụmụ nke mmadụ, mgbe ahụ ka uju nke ozi-ọma nke Mesaịa ahụ ga-abịa n’aka ndị Jentaịlụ, ma site n’aka ndị Jentaịlụ wee ruo mkpụrụ-afọ anyị ndị nke fọdụrụ—",
                "14": "Ma n’ụbọchị ahụ ka mkpụrụ-afọ anyị ndị nke fọdụrụ ga-amata na ha bụ nke ụlọ nke Israel, ma na ha bụ ndị ọgbụgba-ndụ nke Onye-nwe; ma mgbe ahụ ka ha ga-amata ma bịa n’ọmụma nke nna-nna ha, na kwa na ọmụma nke ozi-ọma nke Onye-mgbapụta ha, nke a kụziri ndị nna ha site n’aka ya; ya mere, ha ga-abịa n’ọmụma nke Onye-mgbapụta ha na isi-okwu ihe nile nke ozizi ya, na ha ga-amata otu ha ga-esị bịakwute ya ma bụrụ ndị azọpụtara.",
                "15": "Ma mgbe ahụ n’ụbọchị ahụ ha-agaghị an̄ụrị ọn̄ụ ma were otuto nye Chineke ha nke mgbe nile na-adigide, nkume ha na nzọpụta ha? E, n’ụbọchị ahụ, ọ bụ na ha agaghị enweta ike na ọzụzụ ahụ site n’ezi osisi vine? E, ọ bụ na ha agaghị abịa n’ime ezi ogige nke Chineke?",
                "16": "Lee, a sị m unu, E, a ga-echetakwa ha ọzọ n’etiti ụlọ nke Israel; a ga-anyakọta ha, ebe ha bụ ngalaba e jiri pụta ụwa nke osisi olive ahụ, n’ime ezi osisi olive ahụ.",
                "17": "Ma nke a bụ ihe nna anyị na-egosị; ma ọ na-egosị na ọ gaghị emezu ruo mgbe e kposasịrị ha site n’aka ndị Jentaịlụ; ma o gosịrị na ọ ga esị n’aka ndị Jentaịlụ bịa, na Onye-nwe ga-egosị ike ya n’ebe ndị Jentaịlụ nọ, n’ihi otu ihe mere na a ga-ajụ ịnabata ya na ndị Juu; ma-ọbụ n’ụlọ nke Israel.",
                "18": "Ya mere, nna anyị ekwughị okwu gbasara mkpụrụ-afọ anyị nanị, ma kwa nke ụlọ nke Israel nile, na-arụtụ aka na ọgbụgba-ndụ nke a ga-emezu n’ụbọchị ikpeazụ: bụ ọgbụgba-ndụ Onye-nwe meworo nye nna anyị Abraham, na-asị: N’ime mkpụrụ-afọ gị ka ebo nile nke ụwa ga-enwe ngọzi.",
                "19": "Ma o wee ruo na mụ, Nifaị, gwara ha ọtụtụ okwu gbasara ihe ndị a; e, a gwara m ha okwu gbasara mkpọghachị nke ndị Juu n’oge ikpeazụ.",
                "20": "Ma a gụgharịrị m nye ha okwu nke Aịsaịa, onye kwuru okwu gbasara mkpọghachị nke ndị Juu, ma-ọbụ nke ụlọ nke Israel; ma mgbe a kpọghachịsịrị ha, ha a gaghị enwekwa mgbagwọ-ju-anya ọzọ, ma ha agaghị-agbasasị ọzọ. Ma o wee ruo na e kwuru m ọtụtụ okwu nye ụmụnne m, nke mere na ha dajụrụ, ma mee onwe ha umeala n’iru Onye-nwe.",
                "21": "Ma o wee ruo na ha gwara m okwu ọzọ, sị: Gịnị ka ihe a gosịrị nke nna anyị hụrụ na nrọ? Gịnị ka osisi ahụ gosịrị bụ nke ọ hụrụ?",
                "22": "Ma a siri m ha: Ọ bụ ihe nọchịtere anya osisi nke ndụ ahụ.",
                "23": "Ma ha siri m: Gịnị ka okporo igwe ahụ pụtara bụ nke nna anyị hụrụ, nke dugara n’osisi ahụ.",
                "24": "Ma a siri m ha na ọ bụ okwu Chineke; na ndị ọbụla ga an̄a ntị n’okwu Chineke, ma jisie ya ike, ha agaghị ala n’iyi; ọbụghị ma ọnwụnwa na akụ nile na-enwu ọkụ nke onye iro ahụ ọ ga-enwe ike karịa ha nke na ha ga ekpu isi, ka e wee dupụ ha ruo mbibi.",
                "25": "Ya mere, mụ, Nifaị, kwalitere mụọ ha ka ha n̄aa ntị n’okwu nke Onye-nwe; e, a kwalitere m mụọ ha site n’ume nile nke mkpụrụ-obi m, ma jiri ọgụgụ-isi nile nke m nwere, ka ha nwe ike gee ntị n’okwu Chineke ma cheta idebe iwu-nsọ ya nile oge nile n’ihe nile.",
                "26": "Ma ha siri m: Gịnị ka osimiri nke mmiri ahụ gosịrị nke nna anyị hụrụ?",
                "27": "Ma a siri m ha na mmiri nke nna m hụrụ bụ iru inyi; ma ebe ọ bụ na uche obi ya ka e lomiri n’ihe ndị ọzọ nkea mere na ọ hụghị iru inyi nke mmiri ahụ.",
                "28": "Ma a siri m ha na ọ bụ olulu dị egwụ, nke kewara ndị ajọọ-omume site n’osisi nke ndụ ahụ, na kwa site na ndị-nsọ nke Chineke.",
                "29": "Ma a siri m ha na ọ bụ ihe nnọchịte anya nke ala mụọ ahụ dị egwụ, nke mụọ-ozi ahụ gwara m na akwadoworo maka ndị ajọọ-omume.",
                "30": "Ma a siri m ha na nna anyị kwa hụrụ na ikpe zịrị ezi nke Chineke kewakwara ndị ajọọ mmadụ site na ndị ezi-omume; na ìhè ahụ dịka ìhè nke ọkụ na-enwu enwu, nke narịgo elu rue Chineke ruo mgbe nile na mgbe nile ma onweghị ọgwụgwụ.",
                "31": "Ma ha siri m: Ihe a ọ pụtara ahụhụ nke arụ n’ụbọchị nile nke mnwale, ma-ọbụ ọ pụtara ọnọdụ ikpeazụ nke mkpụrụ-obi mgbe arụ na-anwụ anwụ nwụsịrị, ma-ọbụ ọ na-ekwu maka ihe nile nke na-anwụ anwụ?",
                "32": "Ma o wee ruo na a siri m ha na ọ bụ ihe nnọchịte anya nke ihe nile nke arụ ma nke mụọ; n’ihi na ụbọchị ga-abịa na a ga-ekpe ha ikpe n’ọrụ ha nile, e, ọbụna ọrụ nile ndị a rụrụ na arụ na-anwụ anwụ n’ụbọchị mnwale ha nile.",
                "33": "Ya mere, ọbụrụ na ha ga-anwụ n’ime ajọọ-omume ha, ha ga-abụ ndị a ga ekewapụ kwa, maka ihe nile ndị bụ nke mụọ, bụ nke gbasara ezi-omume; ya mere, a ga-eweta ha ka ha gụzoro n’iru Chineke, ka ekpe ha ikpe maka ọrụ ha nile; ma ọbụrụ na ọrụ ha na-abụrị iru inyi, ha ga-abụ ndị ruru inyi; ma ọbụrụ na ha bụ ndị ruru inyi ọ ga-abụ na ha agaghị ebi n’ime ala-eze nke Chineke; ọ bụrụ na ọ dị otu a, ala-eze nke Chineke ga abụrịrị kwa ebe ruru inyi.",
                "34": "Ma lee, a sị m gị, ala-eze nke Chineke erughị inyi, ma onweghị ihe ọbụla ruru inyi ga-aba n’ime ala eze Chineke; ya mere a ga-enwerirị ebe ruru inyi e doziri nye ihe nke ruru inyi.",
                "35": "Ma e nwere ebe e doziri, e, ọbụna ebe dị egwụ nke ala mụọ ahụ nke m kwuworo, ma ekwensu bụ onye-nkwadobe ya; ya mere ọnọdụ ikpeazụ nke mkpụrụ-obi nke ndị mmadụ ga-ebi n’ala-eze Chineke, ma-ọbụ ekewapụ ha n’ihi ikpe zịrị ezi ahụ nke m kwuworo.",
                "36": "Ya mere, ndị ajọọ-omume ka achụpụworo site na ndị ezi-omume, na kwa site n’osisi nke ndụ, nke mkpụrụ ya dịkarịrị oke mkpa na-adị kwa mmasị karịa mkpụrụ-osisi ndị ọzọ nile; e, ọ bụ ihe kachasị onyinye nile nke Chineke. Ma otu a ka m gwara ụmụnne m okwu. Amen."
            },
            "16": {
                "1": "Ma ugbua o wee ruo na mgbe mụ, Nifaị, gwasịworo ụmụnne m okwu, lee ha sịrị m: I gwawo anyị ihe siri ike, karịa ka anyị nwere ike ịnagide.",
                "2": "Ma o wee ruo na a sịrị m ha na a ma m na-ekwuwo m ihe siri ike megide ndị ajọọ mmadụ, dịka ezi-okwu ahụ siri dị; ma ndị ezi-omume ka m kpeworo ikpe ziri-ezi, ma gbaa kwa ama, na a ga-ebuli ha elu n’ụbọchị ikpeazụ; ya mere, ndị-ikpe mara na-ewere ezi-okwu ahụ ka ihe siri ike, n’ihi na o gbutawo ha ruo n’etiti.",
                "3": "Ma ugbua ụmụnne m, ọbụrụ na unu bụ ndị ezi-omume ma jikere Ị n̄a ntị n’ezi okwu ahụ, ma tinye uchu n’ime ya, ka unu wee na a ga n’ịkwụ-ọtọ n’iru Chineke, mgbe ahụ unu agaghị atamu n’ihi ezi-okwu ahụ, na-asị: I na-ekwu ihe siri ike megide anyị.",
                "4": "Ma o wee ruo na mụ, Nifaị, gbara ụmụnne m ume, site n’ume m nile, ka ha na-edebe iwu-nsọ nile nke Onye-nwe.",
                "5": "Ma o wee ruo na ha mere onwe ha umeala n’iru Onye-nwe, nke mere na e nwere m ọn̄ụ na nnukwu olile-anya n’ebe ha nọ, na ha ga-aga n’ụzọ nile nke ezi-omume.",
                "6": "Ugbua, ihe nile ndị a ka e kwuru ma mee n’oge nna m biri n’ụlọ ikwuu dị na ndagwụrụgwụ nke ọ kpọrọ Lemuel.",
                "7": "Ma o wee ruo na mụ, Nifaị, kpọọrọ otu nwa-ada nke Ịshmel ka ọ bụrụ nwunye m; na kwa, ụmụnne m ndị nwoke kpọọrọ site na ụmụada Ịshmel ka ha bụrụ ndinwunye ha; na kwa Zorọm kpọọrọ isi nwa-ada Ịshmel ka ọ bụrụ nwunye ya.",
                "8": "Ma site otu a nna m emezuwọrị iwu-nsọ nile nke Onye-nwe ndị nke enyeworo ya. Na kwa, mụ, Nifaị, ka Onye-nwe gọziworo karịsịa.",
                "9": "Ma o wee ruo na olu nke Onye-nwe gwara nna m okwu n’abalị, ma nye ya iwu na n’echi ya ọ ga-amalite njem ya n’ime ọzara ahụ.",
                "10": "Ma o wee ruo na dịka nna m na-ebili n’ụtụtụ, ma ga n’iru n’ụzọ ụlọ ikwuu ahụ, na nnukwu ịtụ n’anya nye ya, o wee hụ n’elu ala bọl dị gburu-gburu nke aka ọlụ ya dị ịtụ n’anya; ma-ọbụ kwa ezigbo bras. Ma n’ime bọl ahụ e nwere mkpịsị ikuku oghọ abụọ; ma otu na-atụ aka n’ebe anyị ga-esị gaa n’ime ọzara ahụ.",
                "11": "Ma o wee ruo na anyị chịkọtara ihe nile ọbụla anyị kwesịrị ibu baa n’ime ọzara ahụ, na ihe oriri fọdụrụ ndị nke Onye-nwe nyeworo anyị; ma anyị werekwara mkpụrụ-osisi n’ụdị ọbụla anyị nwere ike ibute baa n’ime ọzara ahụ.",
                "12": "Ma o wee ruo na anyị werekwara ụlọ-ikwuu anyị ma bilie ije n’ime ọzara ahụ, gafee osimiri Leman ahụ.",
                "13": "Ma o wee ruo na anyị gara njem ogologo ụbọchị anọ, ọ fọdụrụ ntakịrị ka ọbụrụ ofe ndịda-ndịda ọwụwa anyanwụ, ma anyị rụnyere ụlọ ikwuu anyị ọzọ; ma anyị kpọrọ aha ebe ahụ Sheza.",
                "14": "Ma o wee ruo na anyị weere ụta anyị nile na akụ anyị nile, ma banye n’ime ọzara ahụ igbutere ezi na ụlọ anyị ihe oriri, ma mgbe anyị gbutechara ihe oriri maka ezi na ụlọ anyị nile, anyị wee laghachị ọzọ n’ebe ezi na ụlọ anyị nọ n’ime ọzara, ruo n’ebe ahụ bụ Sheza. Ma anyị gabakwara ọzọ n’ime ọzara ahụ, sorokwa otu ụzọ ahụ, na-aga n’akụkụ kacha mma ịmị mkpụrụ nke ọzara ahụ, nke dị n’oke-ala nile dị nso Oke Osimiri Uhie.",
                "15": "Ma o wee ruo na anyị gara njem ogologo ọtụtụ ụbọchị, na-egbuta ihe oriri n’ụzọ, jiri ụta anyị nile na akụ anyị nile na okwute anyị nile na eriri-ébè anyị nile.",
                "16": "Ma anyị soro ntụzi-aka ụzọ nke bọl ahụ, nke duru anyị na-aga n’ebe kachasị mma ịmị mkpụrụ nke ọzara ahụ.",
                "17": "Ma mgbe anyị gaworo njem ogologo ọtụtụ ụbọchị, anyị rụnyere ụlọ ikwuu anyị na nwa ogologo oge, ka anyị zuo ike ọzọ ma nweta ihe oriri nye ezi na ụlọ anyị.",
                "18": "Ma o wee ruo na dịka mụ, Nifaị, gara igbute ihe oriri, lee, a gbajịrị m ụta m, nke e jiri ezigbo igwe mee; ma mgbe m gbajiworo ụta m, lee, ụmụnne m were iwe n’ebe m nọ maka mmebi nke ụta m, n’ihi na anyị enwetaghị ihe oriri.",
                "19": "Ma o wee ruo na anyị laghachịkwutere ezi na ụlọ anyị na-ejighi ihe oriri, ma ebe ọbụ na ike gwụrụ ha nke ukwuu, site na njem ha, ha tara nnukwu ahụhụ maka e nweghị ihe oriri.",
                "20": "Ma o wee ruo na Leman na Lemuel na ụmụ Ịshmel ndị nwoke malitere ịtamu karịa, n’ihi ahụhụ nile na mkpagbu nile ha n’ime ọzara ahụ; na kwa nna m malitere ịtamu megide Onye-nwe bụ Chineke ya; e, ma ha nile nọ na mwute karịa, nke mere na ha tamuru megide Onye-nwe.",
                "21": "Ugbua o wee ruo na mụ, Nifaị, ebe ọbụ na m nọ na nsogbu mụ na ụmụnne m n’ihi nmebi nke ụta m mebiri, na kwa ụta ha tufuworo eriri-ọdụdọ ha, ihe wee malite isi ike karịa, e, nke mere na anyị enweghị ike inweta ihe oriri.",
                "22": "Ma o wee ruo na mụ, Nifaị, gwara ụmụnne m nwoke okwu ọtụtụ okwu, n’ihi na ha emesiwokwa obi ha nile ike ọzọ, nke mere na ha kpesara mkpesa megide Onye-nwe bụ Chineke ha.",
                "23": "Ma o wee ruo na mụ, Nifaị, mepụtara ụta site n’osisi, ma site na mkpịsị osisi guzoro kwem, akụ; ya mere, e jikere m onwe m n’ijide ụta na akụ, n’ijide eriri-ébè na ijide ọtụtụ okwute. Ma a siri m nna m: O lee ebe m ga-eje inweta ihe oriri?",
                "24": "Ma o wee ruo na ọ jụtara n’aka Onye-nwe, n’ihi na ha ewedatawọrị onwe ha n’ihi okwu m nile; n’ihi na e kwuuru m ha ọtụtụ ihe site n’ike nile nke mkpụrụ-obi m.",
                "25": "Ma o wee ruo na olu nke Onye-nwe bịaruru nna m, ma a tara ya ahụhụ n’ezie n’ihi ntamu ya megide Onye-nwe, nke mere na e wedatara ya n’ime omimi nile nke mwute.",
                "26": "Ma o wee ruo na olu nke Onye-nwe sịrị ya: Lekwasị anya na bọl ahụ, ma lee ihe ndị e dere.",
                "27": "Ma o wee ruo na mgbe nna m hụrụ ihe ndị e dere n’elu bọl ahụ, ọ tụrụ egwụ ma maakwa jijiji karịa, na kwa ụmụnne m ndị nwoke na ụmụ Ịshmel ndị nwoke na ndị nwunye anyị.",
                "28": "Ma o wee ruo na mụ, Nifaị, hụrụ ntụ-aka nile dị n’ime bọl ahụ, na ha na-arụ ọrụ dịka okwukwe na ume na ịn̄a ntị nke anyị nyere ha.",
                "29": "Ma e dekwara n’elu ha ihe odide ọhụrụ nke dị mfe ọgụgụ, nke nyere anyị nghọta gbasara ụzọ nile nke Onye-nwe; ma e dere ya ma na-agbanwe ya site n’oge ruo n’oge, dịka otu okwukwe na ume nke anyị nyere ya ha. Ma otu a ka anyị siri hụ na site na ihe ntakịrị ka Onye-nwe na-esị ewepụta nnukwu ihe nile.",
                "30": "Ma o wee ruo na mụ, Nifaị, gara rigo n’elu ugwu, dịka ntụzi-aka nke e nyere site na bọl ahụ siri dị.",
                "31": "Ma o wee ruo na e gburu m anụ ọhịa, nke mere na enwetara m ihe oriri maka ezi na ụlọ anyị nile.",
                "32": "Ma o wee ruo na a laghachịrị m n’ụlọ ikwuu anyị, buru anụ ndị ahụ m gbuworo; ma ugbua, mgbe ha hụrụ na m e wetawo ihe oriri, lee nnukwu ọn̄ụ ha nwere! Ma o wee ruo na ha mere onwe ha umeala n’iru Onye-nwe, ma nye ya ekele.",
                "33": "Ma o wee ruo na anyị malitere njem anyị ọzọ, na-aga ọfọdụrụ ntakịrị ka ọ bụrụ otu ụzọ dịka na mmalite; ma mgbe anyị gaworo njem ọtụtụ ụbọchị anyị rụnyere ụlọ ikwuu anyị ọzọ, ka anyị wee nọrọ nwa oge na adịghị anya.",
                "34": "Ma o wee ruo na Ịshmel nwụrụ, ma e liri ya n’ebe a na-akpọ Nahọm.",
                "35": "Ma o wee ruo na ụmụ-ada nile nke Ịshmel ruru uju karịa, n’ihi ọnwụ nke nna ha, na n’ihi mkpagbu ha nile n’ime ọzara ahụ; ma ha tamuru megide nna m, n’ihi na ọ bụ ya kpọpụtara ha site n’ala Jerusalem, na asị: Nna anyị anwụwo, e, ma anyị awagharịwo hienne n’ime ọzara, ma anyị atawo ahụhụ oke mkpagbu, agụụ, akpịrị-ịkpọ-nkụ, na ike ọgwụgwụ, ma mgbe ahụhụ ndị a nile gasịrị, anyị ga-anwụrịrị n’ime ọzara a site na agụụ.",
                "36": "Ma otu a ka ha tamuru megide nna m, na kwa megide m; ma ha chọsịrị ike ịlaghachị Jerusalem ọzọ.",
                "37": "Ma Leman sịrị Lemuel na kwa ụmụ nwoke nke Ịshmel: Lee, ka anyị gbuo nna anyị, na kwa nwanne anyị nwoke, Nifaị, onye meworo onwe ya onye ọchịchị na onye-nkuzi anyị, bụ ụmụnne ya nwoke ndị tọrọ ya.",
                "38": "Ugbua, ọ na-ekwu na Onye-nwe agwawo ya okwu, na kwa na ndị mụọ-ozi abịakwutewo ma kuziere ya ihe. Mana lee, anyị ma na ọ bụ okwu ụgha ka ọ gwara anyị; ma ọ na-agwa anyị ihe ndị a, ma ọ na-arụ ọtụtụ ihe site na nka nke aghụghọ ya, ka o wee megharịa anyị anya, na-eche, mgbe ụfọdụ, na ya nwere ike idufu anyị n’ime ọzara nke na-amaghị anyị arụ; ma mgbe o dufuworo anyị, o chewo ime onwe ya eze na onye-ọchịchị nke anyị, na ọ ga-emeso anyị dịka ọchịchọ na mmasị ya siri dị. Ma n’ụdị dị otu a ka nwanne m nwoke Leman siri kpasuo ha iwe n’obi.",
                "39": "Ma o wee ruo na Onye-nwe nọnyere anyị, e, ọbụna olu nke Onye-nwe bịara gwa ha ọtụtụ okwu, ma ọ tara ha ahụhụ karịa; ma mgbe a tasịrị ha ahụhụ site n’olu nke Onye-nwe ha chifuru iwe ha, ma ha chegharịrị site na mmehie ha nile, nke mere na Onye-nwe gọzikwara anyị ọzọ site n’ihe oriri, nke mere na anyị alaghị n’iyi."
            },
            "17": {
                "1": "Ma o wee ruo na anyị malitekwara njem anyị ọzọ n’ime ọzara; ma anyị gara njem ihe dịka akụkụ ọwụwa-anyanwụ site n’oge ahụ gaa n’iru. Ma anyị gara njem ma gafee oke ntara m ahụhụ n’ime ọzara ahụ, ma ndịnyom anyị mụrụ ụmụ n’ime ọzara ahụ.",
                "2": "Ma nnukwu ngọzi nke Onye-nwe nọ n’arụ anyị, nke mere na mgbe anyị na-adị ndụ site n’iri anụ ndụ n’ime ọzara ahụ, ndịnyom anyị na-enye ụmụaka ha ara nke ukwuu, ma gbasie ike, e, ọbụna dị kwa ka ndị nwoke; ma ha malitere na-edi njem ha nile na-enweghị ntamu.",
                "3": "Ma otu a anyị hụrụ na iwu-nsọ nile nke Chineke ka a ga-edebezurịrị. Ma ọ bụrụ na ụmụ nke mmadụ edebe iwu-nsọ nile nke Chineke ọ na-enyeju ha afọ, ma nye ha ike, ma họpụta ụzọ ha ga-eji mezuo ihe nke o nyeworo ha n’iwu; ya mere, o họpụtara anyị ụzọ mgbe anyị na-ebi n’ime ọzara.",
                "4": "Ma anyị biri ogologo ọtụtụ afọ, e, ọbụna afọ asatọ n’ime ọzara ahụ.",
                "5": "Ma anyị bịaruru n’ala nke anyị kpọrọ Uju, n’ihi nnukwu mkpụrụ-osisi jupụtara na ya na kwa mmanụ an̄ụ ọhịa; ma ihe ndị a nile ka Onye-nwe jiri aka ya dozie ka anyị ghara ịla nʼiyi. Ma anyị hụrụ oke osimiri ahụ, nke anyị kpọrọ Ịriantọm, nke bụ ma a sụgharia ya, ọtụtụ mmiri.",
                "6": "Ma o wee ruo na anyị rụnyere ụlọ-ikwuu anyị n’akụkụ oke osimiri ahụ; ma na-agbanyeghị na anyị atawo ahụhụ ọtụtụ mkpagbu na ihe-isi-ike, e, ọbụna nke mere na anyị enweghị ike ide ha nile, anyị jupụtara n’obi ụtọ oge anyị bịaruru n’akụkụ oke-osimiri ahụ; ma anyị kpọrọ ebe ahụ Uju, n’ihi mkpụrụ-osisi jupụtara ya.",
                "7": "Ma o wee ruo na mgbe mụ, Nifaị, nọworo n’ala Uju ahụ ruo ogologo ọtụtụ ụbọchị, olu nke Onye-nwe bịakwutere m, na-asị: Bilie, ma gbago n’elu ugwu ahụ. Ma o wee ruo na e biliri m ma rigoro n’ụgwụ ahụ, ma bekuo Onye-nwe.",
                "8": "Ma o wee ruo na Onye-nwe gwara m okwu, na-asị: I ga-arụ ụgbọ mmiri, n’ụdị m ga-egosị gị, nke ga-eme na m ga-eburu ndị gị bufee ha mmiri ndịa nile.",
                "9": "Ma a siri m: Onye-nwe, olee ebe m ga-eje ka m wee nweta ntụ-igwe m ga-agbaze, nke m ga-eji mee ngwa-ọrụ m ji arụ ụgbọ mmiri ahụ n’ụdị nke i gosịworo m?",
                "10": "Ma o wee ruo na Onye-nwe gwara m ebe m ga-eje ịchọta ntụ-igwe, nke m ga-eji mee ngwa-ọrụ.",
                "11": "Ma o wee ruo na mụ, Nifaị, kwara ọtụtụ mfụ-ọkụ nke m ga-eji fee ọkụ, site na akpụkpọ anụ; ma mgbe m mepụtaworo otu mfụ-ọkụ, nke ga-eme ka m nwe ihe m ga-eji fee ọkụ, a kụkọtara m okwute abụọ ka m jiri menwuo ọkụ.",
                "12": "N’ihi na Onye-nwe adịbeghị mgbe o nyere anyị ike imenwu oke ọkụ, n’oge nile anyị na-aga njem n’ime ọzara ahụ; n’ihi ọ siri: M ga-eme ka ihe oriri gị na-atọ ụtọ, ka unu ghara isi ya esị;",
                "13": "Ma a ga m abụkwa ìhè gị n’ime ọzara ahụ; ma a ga m edozi ụzọ n’iru gị, ma ọ bụrụ na unu ga-edebe iwu-nsọ m nile; ya mere, ọ bụrụ na unu ga-edebe iwu-nsọ m nile a ga-edu unu chee iru n’ala e kwere na nkwa; ma unu ga-ama na mụ, bụ onye na-edu unu.",
                "14": "E, ma Onye-nwe sị kwara na: Mgbe unu ruteworo n’ala nke e kwere na nkwa, unu ga-amata na Mụ, Onye-nwe, a bụ mụ Chineke; ma na mụ, Onye-nwe, napụtara gị n’aka mbibi; e, na mụ dupụtara gị site n’ala Jerusalem.",
                "15": "Ya mere, mụ, Nifaị, gbalịrị ike m idebe iwu-nsọ nile nke Onye-nwe, ma a gbara m ụmụnne m ume baa na ntụkwasị-obi na irụsi ọrụ ike.",
                "16": "Ma o wee ruo na m mepụtara ngwa-ọrụ site na ntụ-igwe nke m gbazere site na nkume.",
                "17": "Ma mgbe ụmụnne m hụrụ na m chọrọ iwu ụgbọ-mmiri, ha malitere ịtamu megide m, sị: Nwanne anyị nwoke bụ onye nzuzu, n’ihi na ọ na-eche na ọ ga-ewuli ụgbọ mmiri; e, ma o chekwara na o nwere ike ịgafe-nnukwu mmiri nile ndị a.",
                "18": "Ma otu a ka ụmụnne m kpesara mkpesa megide m, ma ha chọsiri ike ka ha ghara ịrụ ọrụ, n’ihi na ha ekweghị na m ga-enwe ike iwu ụgbọ mmiri; ọbụghị na ha ga-ekweta na m natara ntụzi-aka nke Onye-nwe.",
                "19": "Ma ugbua o wee ruo na mụ, Nifaị, nwere mwuta karịa n’ihi isi-ike nke obi ha nile; ma ugbua mgbe ha hụrụ na m nwere mwuta ha nwere an̄ụrị n’obi ha; nke mere na ha n̄ụrịrị ọn̄ụ n’ihi m na asị: Anyị maara na ị gaghị enwe ike iwu ụgbọ mmiri, n’ihi anyị maara na inweghị ike ime mkpebi; ya mere, ị gaghị enwe ike ịrụchapụ nnukwu ọrụ a.",
                "20": "Ma ị dị ka nna anyị, onye duhiere onwe ya site n’echiche nzuzu nke obi ya; e, o dupụtara anyị site n’ala Jerusalem, ma anyị awagharịwo n’ime ọzara ọtụtụ afọ; ma ndịnyom anyị arụwo oke ọrụ, ebe ha buru íbù nke ibu nwa n’afọ; ma ha amụwo ụmụ n’ime ọzara ma taa ahụhụ n’ụzọ nile, ma e wezuga ọnwụ; ma ọ gaara aka mma ma asị na ha nwụrụ tutu ha esị na Jerusalem pụta karịa na ha tara ahụhụ na mkpagbu nile a.",
                "21": "Lee, ọtụtụ afọ ndị a anyị atawo ahụhụ n’ime ọzara, bụ oge anyị nwere i ji nwe ọn̄ụ n’ihe onwunwe anyị na ala nke nketa anyị; e, anyị gaara enwe obi ụtọ.",
                "22": "Ma anyị ma na ndị ahụ bi n’obodo Jerusalem bụ ndị ezi-omume; n’ihi na ha na edebe iwu nile na ikpe nile nke Onye-nwe, na iwu-nsọ ya nile, dịka iwu Moses siri dị; ya mere, anyị ma na ha bụ ndị ezi-omume; ma nna anyị ekpewo ha ikpe, ma o duhiere anyị n’ihi na anyị n̄ara ntị n’okwu ya nile; e, ma nwanne anyị nwoke dị kwa ka ya. Ma n’ụdi asụsụ a ka ụmụnne m tamuru ma kpesa mkpesa megide anyị.",
                "23": "Ma o wee ruo na mụ, Nifaị, gwara ha okwu, sị: Unu kwere na nna anyị ha, bụ ụmụ Israel, gaara abụ ndị edupụtara site n’aka ndị Ijipt ma ọ bụrụ na ha an̄aghị ntị n’okwu nile nke Onye-nwe?",
                "24": "E, unu chere na a gaara edupụta ha site n’ịbụ-oru, ọbụrụ na Onye-nwe enyeghị Moses iwu na ọ ga edupụta ha site n’ịbụ-oru?",
                "25": "Ugbua unu matara na ụmụ Israel nọọrọ n’ịbụ-oru, ma unu matara na e mere ka ha na-arụ otutụ oke ọrụ, nke bụ ibu-àrị̀rị̀ siri-ike ibu; ya mere, unu matara na ọ bụ ihe dịrị ha mma n’ezie, na a ga-akpọpụta ha site n’ịbụ-oru.",
                "26": "Ugbua unu ma na Moses ka Onye-nwe nyere iwu ịrụ nnukwu ọrụ ahụ, ma unu matara na site n’okwu ya mmiri nile nke Oke Osimiri Uhie kewara ebe a na ebe ọzọ, ma ha gafere n’ala akọrọ.",
                "27": "Ma unu ma na ndị Ijipt rugburu n’ime Oke Osimiri Uhie ahụ, bụ ndị-agha Fero.",
                "28": "Ma unu ma kwa na e jiri manna zụọ ha n’ime ọzara.",
                "29": "E, unu ma kwa na Moses, site n’okwu ya dịka ike nke Chineke nke dị n’ime ya, tiri okporo na nkume, mmiri wee pụta site n’ime ya, ka ụmụ Israel wee tajụọ akpịrị kpọrọ ha nkụ.",
                "30": "Ma na-agbanyeghị na e duru ha, Onye-nwe Chineke ha, Onye-mgbapụta ha, na-aga n’iru ha, na-edu ha n’ehihie ma na-enye ha ìhè n’abalị, ma na-emere ha ihe nile bụ ihe ndị kwesịrị na mmadụ ga-enweta, ha mesịrị obi ha ike ma kpuo isi n’uche ha, ma mee mkwutọ megide Moses na megide Chineke nke ezi-okwu ahụ dị ndụ.",
                "31": "Ma o wee ruo na dịka okwu ya siri dị o bibiri ha; ma dịka okwu ya si dị o duru ha; ma dịka okwu ya siri dị o meere ha ihe nile; ma ọ dịghị ihe ọbụla e mere ma ọbụghị site n’okwu ya.",
                "32": "Ma mgbe ha gafere osimiri Jọdan ahụ o mere ka ha sie ike ịchụpụ ụmụ nwe ala, e, ruo n’ịgbasasị ha baa na mbibi.",
                "33": "Ma ugbua, unu chere na ụmụ nwe ala, bụ ndị nọ n’ala e kwere na nkwa, bụ ndị nna anyị ha chụpụworo, unu chere na ha bụ ndị ezi-omume? Lee, a si m unu, E-e.",
                "34": "Unu chere na nna anyị ha gaara abụ ndị ahọtara karịa ha ma ọ bụrụ na ha bụ ndị ezi-omume? A sị m unu, E-e.",
                "35": "Lee, Onye-nwe weere anụ arụ nile dịka otu; onye ọbụla bụ onye ezi-omume ka Chineke na-emere omume afọ ọma. Ma lee, ndị a ajụwo okwu nile nke Chineke, ma ha achawo n’ime ajọọ-omume; ma uju nke oke iwe nke Chineke abịakwasịwo ha; ma Onye-nwe abụwo ala ahụ ọnụ megide ha, ma gọzie ya nye nna anyị ha; e, ọ bụrụ ya ọnụ megide ha maka mbibi ha, ma ọ gọziri ya nye nna anyị ha ruo ha inweta ike inweta ya.",
                "36": "Lee, Onye-nwe ekewo ụwa ka ọ bụrụ ebe obibi; ma o kewo ụmụ ya ka ha wee nwere ya.",
                "37": "Ma o welitawo mba ndị ezi-omume elu, ma bibie mba nile nke ndị ajọọ-omume.",
                "38": "Ma ọ na-edụba ndị ezi-omume baa n’ime ala dị oke-ọnụ-ahịa, ma ndị ajọọ-omume ka ọ na-ebibi, ma bụọkwara ha ala ọnụ n’ihi ha.",
                "39": "O na-achị n’ebe dị elu n’elu-igwe, n’ihi o bụ oche-eze ya, ma elu ụwa nke a bụ ebe mgbakwasa ụkwụ ya.",
                "40": "Ma ọ na-ahụ n’anya ndị ga-ewe ya ka Ọ bụrụ Chineke ha. Lee, Ọ hụrụ nna anyị ha n’anya, ma ya na ha gbara-ndụ, e, ọbụna Abraham, Aịsak, na Jekọb; ma o chetara ọgbụgba-ndụ ahụ nke o meworo; ya mere, o kpọpụtara ha site n’ala Ijipt.",
                "41": "Ma o jiri mkpa-n’aka mee ka ihe siere ha ike n’ime ọzara ahụ; n’ihi na ha nwere obi ike, ọbụna dịka unu siri nwee; ma Onye-nwe mere ka ihe siere ha ike n’ihi ajọọ-omume ha. O zigara agwọ ji ọkụ na-efe efe n’etiti ha; ma mgbe ọ tasịrị ha arụ o doziri ụzọ aga esị gwọọ ha; ma ọrụ nke ha lụrụ bụ ile anya; ma n’ihi esighị-ike nke ụzọ ahụ, ma-ọbụ n’ihi ịdị mfe ya, e nwere ọtụtụ n’ime ha lara n’iyi.",
                "42": "Ma ha mesịrị obi ha ike site n’oge ruo n’oge, ma ha mere mkwutọ megide Moses, na kwa megide Chineke; otu o sila dị, unu ma na e duru ha site n’ike ya na-enweghị atụ ruo n’ime ala e kwere na nkwa.",
                "43": "Ma ugbua, mgbe ihe ndị a nile gasịrị, oge ahụ e ruwo na ha abụrụwo ndị ajọọ-omume, e, fọdụ ntakiri ka ha chazuo; ma amaghị m ma n’ụbọchị taa a chọrọ imebi ha; nʼihi na ama m na ụbọchị ahụ ga-abịa nʼezi-okwu mgbe a ga-ebibi ha ma ọ bụghị nanị ole na ole, ndị a ga-adọkpụrụ n’agha.",
                "44": "Ya mere, Onye-nwe nyere nna m iwu ka ọ pụọ baa n’ime ọzara ahụ, ma ndị Juu chọkwara iwepụ ndụ ya; e, ma unu chọkwara iwepụ ndụ ya; ya mere, unu bụ ndị ogbu-mmadụ n’ime obi unu ma unu dịkwa ka ha.",
                "45": "Unu na-agba ọsọ ime ajọọ-omume ma na-eji nwayọ echeta Onye-nwe Chineke unu. Unu ahụwo mụọ-ozi, ma ọ gwara unu okwu; e, unu anụwo olu ya site n’oge ruo n’oge; ma ọ gwawo unu okwu n’olu nwayọ dị ntakịrị, ma unu karịrị ihe imetụ n’obi, na okwu ya nile emetụghị unu n’obi; ya mere, o gwawo unu okwu dịka olu nke egbe-elu igwe, nke mere ka ụwa maa jijiji dịka ọ ga ekewasị.",
                "46": "Ma unu ma kwa na site n’ike nke okwu ya ọ pụrụ ime ihe nile o nwere ike ime ka ụwa gabiga; e, ma unu matara na site n’okwu Ya o nwere ike ime ka ebe nile etịkpọro etịkpọ ghọ ebe di larịị, ma ebe dị larịị ka a ga etịkpọsị. O, mgbe ahụ, gịnị mere, na unu ga-enwe obi siri ike otu a?",
                "47": "Lee, mkpụrụ-obi m etiwawo site na mwute n’ihi unu, ma obi m nwere mgbu; Egwụ na-atụ m ka aghara ikewapụ unu ruo mgbe nile. Lee, Mụọ nke Chineke jupụtara m arụ, nke mere na arụ m enwekwaghị ume.",
                "48": "Ma ugbua o wee ruo na mgbe m kwuworo okwu ndị a, ha weere m iwe, ma chọsie ike ịtụba m n’ime omimi nile nke oke osimiri ahụ; ma mgbe ha na-abịarụ ijide m a gwara m ha okwu, sị: n’Aha nke Chineke Pụrụ Ime Ihe nile, e nyewo m unu iwu ka unu ghara imetụ m aka, n’ihi e jupụtara m n’ike nke Chineke, ọbụna ruo na nke irepịa anụ arụ m; ma onye ọbụla nke ga-ebịtụ m aka ga-akpọnwụ ọbụna dịka akwụkwọ kpọrọ nkụ, ma ọ ga-adị ka ihe efu n’iru nke ike Chineke, n’ihi na Chineke ga-eti ya ihe.",
                "49": "Ma o wee ruo na mụ, Nifaị, sịrị ha na ha kwesịrị ịkwụsị ntamu megide nna ha; ọ bụghị na ha kwesịrị ijichi ọrụ ha site n’ebe m nọ, n’ihi na Chineke enyewo m iwu ka m wuo ụgbọ mmiri.",
                "50": "Ma a sịrị m ha: Ọ bụrụ na Chineke enyewo m iwu ime ihe nile ndị a a ga m eme ha. Ọbụrụ na o ga-enye m iwu ka m sị mmiri a, bụrụ ala akọrọ, ọ ga-abụ ala akọrọ; ma ọbụrụ na m ga-ekwu ya, ọ ga-eme.",
                "51": "Ma ugbua, ọbụrụ na Onye-nwe nwere nnukwu ike ha otu a, ma ọ rụwo ọtụtụ ọrụ ebube n’etiti ụmụ nke mmadụ, olee otu ọ ga-esị ghara ịkụziri m, ka m ga-esị wuo ụgbọ mmiri?",
                "52": "Ma o wee ruo na mụ, Nifaị, gwara ụmụnne m ọtụtụ ihe, nke mere na ha nwere mgbagwọ-ju-anya ma ha enweghị kwa ike ịdọ ndọrọ-ndọrọ megide m; ọbụghị na ha jidere m aka ma-ọbụ bịtụ m mkpịsị aka ha, ọbụna ruo ogologo ọtụtụ ụbọchị. Ugbua ha anaghị eme nke a ka ha ghara ịkpọnwụ n’iru m, Mụọ nke Chineke siri oke ike, nke mere na o nwewo ike n’arụ ha.",
                "53": "Ma o wee ruo na Onye-nwe sịrị m: Setịpụ aka gị ọzọ n’ebe ụmụnne gị nọ, ma ha agaghị akpọnwụ n’iru gị, kama m ga-eme ka ha kụja, otu a ka Onye-nwe kwuru, ma nke a ka m ga-eme, ka ha wee mata na A bụ m Onye-nwe Chineke ha.",
                "54": "Ma o wee ruo na m setịpụrụ aka m n’ebe ụmụ nne m nọ, ma ha akpọnwụghị n’iru m; kama Onye-nwe mere ka ha maa jijiji, ọbụna dịka okwu nke o kwuworo.",
                "55": "Ma ugbua, ha sịrị: Anyị amatawo n’ezie na Onye-nwe nọnyeere gị, n’ihi na anyị matara na ọ bụ ike nke Onye-nwe mere ka anyị maa jijiji. Ma ha dara n’ala n’iru m, ma chọọ ife m ofufe, ma e nyeghị m ha ohere, na-asị: A bụ m nwanne unu nwoke, e, ọbụna nwanne unu nwoke nke nta; ya mere, fee nụ Onye-nwe Chineke unu, ma sọpụrụ nna unu na nne unu, ka ụbọchị unu wee dị anya n’elu ala ahụ nke Onye-nwe bụ Chineke ga-enye unu."
            },
            "18": {
                "1": "Ma o wee ruo na ha fere Onye-nwe ofufe, ma soro m gaa n’iru; ma anyị rụpụtara ọrụ dị ịtụ-na-anya site n’iji osisi a kpọwara akpọwa rụọ ọrụ. Ma Onye-nwe gosiri m site n’oge ruo n’oge ụdị m ga-esị rụọ ọrụ osisi ndị ahụ maka ụgbọ mmiri ahụ.",
                "2": "Ugbua mụ, Nifaị, arụghị ọrụ osisi nile ahụ site nʼụdị ọmụmụ ihe nke mmadụ; ma-ọbụghị na ewuru m ya dịka ndị mmadụ siri mụta, kama e wuru m ụgbọ mmiri ahụ dịka Onye-nwe gosịworo m; ya mere, ọ dịghị n’ụdị ahụ dịka ndị mmadụ mataworo.",
                "3": "Ma mụ, Nifaị, na-agbago n’elu-ugwu ahụ ọtụtụ mgbe, ma m na-ekpe kwa ekpere ọtụtụ mgbe nye Onye-nwe; ya mere, Onye-nwe gosirị m ọtụtụ nnukwu ihe.",
                "4": "Ma o wee ruo na mgbe m wusịworo ụgbọ mmiri ahụ, dịka okwu nke Onye-nwe siri dị, ụmụnne m hụrụ na ọ dị mma, ma na ọrụ aka etinyere na ya dị mma karịa; ya mere, ha mere onwe ha umeala ọzọ n’iru Onye-nwe.",
                "5": "Ma o wee ruo na olu nke Onye-nwe bịakwutere nna m, na anyị ga-ebili ma gbada n’ime ụgbọ mmiri ahụ.",
                "6": "Ma o wee ruo na echi ya, mgbe anyị jikereworo ihe nile, nnukwu mkpụrụ-osisi na anụ si n’ọzara ahụ, na mmanụ an̄ụ n’uju, na ihe nile ewetara dịka Onye-nwe nyere anyị n’iwu, anyị gbadara n’ime ụgbọ mmiri, buru ibu anyị na mkpụrụ-akụkụ nile, na ihe nile bụ ndị nke anyị wetaworo, onye ọbụla dịka afọ ole ọ gbara; ya mere, anyị nile gbadara n’ime ụgbọ mmiri ahụ, anyị na ndị nwunye anyị na ụmụ anyị.",
                "7": "Ma ugbua, nna m amụtawo ụmụ nwoke abụọ n’ime ọzara ahụ; nke okenye ka a kpọrọ Jekob ma nke nwata, Josef.",
                "8": "Ma o wee ruo na mgbe anyị gbadasịworo n’ime ụgbọ mmiri ahụ, ma werekwarị ihe nile anyị wetara na ihe ndị e nyere anyị n’iwu, anyị malitere njem n’ime mmiri ahụ ma ikụkụ buuru anyị chee iru n’ala nke e kwere na nkwa.",
                "9": "Ma mgbe ikụkụ buruworo anyị ruo ogologo ọtụtụ ụbọchị, lee, ụmụnne m, ndị nwoke na ụmụ nwoke Ịshmel na kwa ndị nwunye ha malitere ime onwe ha obi ụtọ, nke mere na ha malitere na-ete egwụ, na-abụ abụ, na ekwu okwu n’enweghị nrube isi, e, ọbụna na ha chefuru ebe esị nweta ike e jiri kpọruta ha n’ebe a; e, ha bulitere onwe ha elu ruo n’enweghị nrube isi karịa.",
                "10": "Ma mụ, Nifaị, malitere ịtụ egwụ karịa ka Onye-nwe ghara iwe iwe megide anyị, tie anyị otiti ihe nke Chineke n’ihi ajọọ-omume anyị, nke ga-eme e loda anyị n’ime omimi nile nke oke osimiri ahụ, ya mere, mụ, Nifaị, malitere ịgwa ha okwu n’olu dị ezigbo anya-udo; ma lee ha were iwe megide m, na asị: Anyị agaghị ekwe na nwanne anyị nwoke nke nta ga-abụ onye ọchịchị nye anyị.",
                "11": "Ma o wee ruo na Leman na Lemuel kpọrọ m wee kee m agbụ, ma ha mesoro m na nnukwu mmesike; otu o sila dị, Onye-nwe kwere ka ha mee ya ka o wee gosịpụta ike ya, ka ihe o kwuru wee mezuo gbasara ndị ajọọ-omume.",
                "12": "Ma o wee ruo na mgbe ha keworo m agbụ nke mere na m enweghị ike imegharị arụ, ihe ozi-ụzọ ahụ, nke Onye-nwe doziworo, kwusịrị ịrụ ọrụ.",
                "13": "Ya mere, ha amaghị ebe ha ga-anyala ụgbọ mmiri ahụ, nke mere na nnukwu ebili mmiri malitere, e, nnukwu ebili mmiri dị egwụ, ma e bughachịrị anyị azụ n’elu mmiri ahụ ruo ogologo ụbọchị atọ; ma ha tụrụ egwụ karịa ka ha ghara irugbu n’ime osimiri ahụ; otu o sila dị, ha atọpụghị m.",
                "14": "Ma nʼụbọchị nke anọ, nke e bughachịworo anyị azụ, ebili mmiri ahụ wee malite sie ike karịa.",
                "15": "Ma o wee ruo na ọ fọdụrụ ntakịrị ka e loda anyị n’ime omimi nile nke osimisi ahụ. Ma mgbe e bughachịworo anyị n’elu mmiri ahụ ruo ogologo ụbọchị anọ, ụmụnne m ndị nwoke malitere ịhụ na ikpe nile nke Chineke dị n’arụ ha, ma na ha ga-anwụrịrị ma ọ bụghị na ha chegharịrị site n’ajọọ-omume ha; ya mere, ha bịakwutere m, ma tọpụ agbụ nke dị na nkwo-nkwo aka m abụọ, ma lee ha azawọrịị karịa; ma nkwo-nkwo ukwu m zakwara hienne, ma nnukwu ka ọnya dị na ya dị.",
                "16": "Otu o sila dị, elekwasịrị m Chineke m anya, ma a na m enye ya otuto n’ogologo ụbọchị nile; ma a tamughị m megide Onye-nwe n’ihi mkpagbu m nile.",
                "17": "Ugbua nna m, bụ Lihaị, agwawo ha rịị ọtụtụ okwu; na kwa ụmụ nwoke nke Ịshmel; ma, lee, ha kupụtara ume mmaja dị ukwuu megide onye ọbụla nke ga-ekwu okwu ịkwado m, ma nne na nna m ebe ha kaworo nka, ma ebe ha taworo ahụhụ nnukwu arịrị n’ihi ụmụ ha, a kpọdatara ha, e, ọbụna n’elu akwa-ọrịa ha.",
                "18": "N’ihi arịrị ha na mwuta dị ukwu, na ajọọ-omume nke ụmụnne m, ndị nwoke, a kpọtara ha nso ọbụna nke ibupu ha n’oge ndụ ha ịgakwuru Chineke ha, e, isi awọ ha nile ka ọ fọdụrụ ka e wedata ha idịna n’ala ala n’ime uzuzu; e, ọ fọdụrụ ọbụna ka akpọba ha na mwuta n’ime ala ili bụ mmiri-mmiri.",
                "19": "Ma Jekọb na Josef kwa, ebe ha ka bụ ụmụ-ntakịrị, ebe ha ka chọrọ nri mmezi arụ, nwere mwuta n’ihi mkpagbu nke nne ha; na kwa nwunye m ya na anya mmiri nile na ekpere nile, na kwa ụmụ m, emeghị ka obi ụmụnne m nwoke dị nro ka ha tọpụ m.",
                "20": "Ma ọdịghị ihe ọbụla ọzọ ma ọbụghị ike nke Chineke, nke majara ha maka mbibi, nwere ike ime ka obi ha dị nro; ya mere, mgbe ha hụrụ na o fọdụrụ ntakịrị ka e loda ha n’omimi nile nke osimiri ahụ, ha chegharịrị n’ihe ha meworo, nke mere na ha tọpụrụ m.",
                "21": "Ma o wee ruo na mgbe ha tọpụworo m, lee m wee were ihe izi-ụzọ ahụ, ma ọrụrụ ọrụ dịka m siri chọọ ya. Ma o wee ruo na e kpere m ekpere nye Onye-nwe; ma mgbe m kpesịrị ekpere, oke ikụkụ ahụ kwụsịrị, ma ebili mmiri ahụ kwusịrị, ma ebe nile dara nnukwu jii.",
                "22": "Ma o wee ruo na mụ, Nifaị, duru ụgbọ mmiri ahụ, nke mere na anyị nyara ụgbọ ọzọ chee iru n’ala nke e kwere na nkwa.",
                "23": "Ma o wee ruo na mgbe anyị nyaworo ụgbọ ruo ogologo ọtụtụ ụbọchị anyị rutere n’ala nke e kwere na nkwa; ma gagharịa nʼelu ala ahụ ma rụnye ụlọ ikwuu anyị nile; ma anyị wee kpọọ ya ala e kwere na nkwa.",
                "24": "Ma o wee ruo na anyị malitere ịkọ elu ala, ma anyị malitere ịkụ mkpụrụ-akụkụ nile; e, anyị tinyere mkpụrụ-akụkụ anyị nile n’ala, nke anyị wetaworo site n’ala Jerusalem. Ma o wee ruo na ha toro karịa; ya mere, anyị nwetara ngọzi n’uju.",
                "25": "Ma o wee ruo na anyị chọtara n’ala e kwere na nkwa, dịka anyị na-aga njem n’ime ọzara, na e nwere ụmụ anụ ọhịa n’ime oke ọhịa n’ụdị ọbụla, ma ehi, ma oke ehi, ma anụ dịka ịnyịnya, ma ịnyịnya ma ewu, ma ewu ọhịa, na ụdị anụ ọhịa ọbụla di iche iche, ndị nke mmadụ ga-eri. Ma anyị chọtara ụdị ntụ-igwe di iche iche, ma nke ọla-edo, ma nke ọla-ọcha, ma nke ọla-kọpa."
            },
            "19": {
                "1": "Ma o wee ruo na Onye-nwe nyere m iwu, ya mere e mere m epekele nile nke ntụ igwe ka m wee kanye n’elu ha akụkọ-ndekọta nke ndị m. Ma n’elu epekele nile ahụ m mere a kanyere m akụkọ-ndekọta nke nna m, na kwa njem anyị nile n’ime ọzara, na amụma nile nke nna m; na kwa ọtụtụ ibu-amụma ndị nke m ka m kanyeworo n’elu ha.",
                "2": "Ma a mataghị m n’oge m mere ha na Onye-nwe ga-enye m iwu ka m mee epekele ndị a; ya mere, akụkọ-ndekọta nke nna m, na akụkọ-agbụrụ nke nna ya ha, ma ọtụtụ ihe mere mgbe anyị nọ n’ime ọzara ka a kanyere n’elu epekele ndị nke mbụ bụ ndị m kwuworo maka ha; ya mere, ihe ndị mere tutu mụ emee epekele ndị a bụ, n’ezi okwu, e kwuru ihe gbasara ya n’uju n’elu epekele ndị nke mbụ.",
                "3": "Ma mgbe m mesịworo epekele ndị ahụ dịka e si nye m n’iwu, mụ, Nifaị, natara iwu-nsọ nʼije-ozi na ibu-amụma nile, akụkụ ndị dị mfe nghọta na oke mkpa n’ime ha, ka a ga-ede n’elu epekele ndị a; ma na ihe ndị e dere kwesịrị idebe ka e were kuziere ndị m, onye ga-enwe ala ahụ, na kwa maka ebum-n’obi ndị ọzọ bara uru, bụ ebum-n’obi ndị Onye-nwe ma nke ọma.",
                "4": "Ya mere, mụ, Nifaị, dere akụkọ-ndekọta n’elu epekele ndị ọzọ, nke na-enye nkọwasị, ma-ọbụ nke na-enye nnukwu nkọwasị maka agha nile na ndọrọ-ndọrọ nile na mbibi nile nke ndị m. Ma nke a ka m meworo, ma nye ndị m iwu ihe ha ga-eme mgbe m gafeworo; na kwa na epekele ndị a ka a ga na-enyefe site n’otu ọgbọ ruo n’ọzọ, ma-ọbụ site n’aka otu onye-amụma ruo n’ọzọ, ruo mgbe a ga-anata iwu-nsọ ọzọ site n’aka Onye-nwe.",
                "5": "Ma nkọwasị maka ime epekele ndị a ka a ga-enye ma emesịa; ma mgbe ahụ, lee, a na m a ga n’iru dịka ihe m kwuworo siri dị; ma nke a ka m mere ka ọtụtụ ihe ndị dị nsọ ga-abụ ihe e debere maka mmata nke ndị m.",
                "6": "Otu o sila dị, a naghị m ede ihe ọbụla n’elu epekele ma ọbụghị nke m chere na ọ dị nsọ. Ma ugbua, ọbụrụ na m dehie, ọbụna ndị ochie dehiekwara; ọ bụghị na m ga-agbanarị ụta n’ihi ndị ọzọ, ma n’ihi adịghị ike nke dị n’ime m, dịka n’anụ arụ, a ga m ewezuga onwe m n’ụta.",
                "7": "Maka ihe ndị nke ụfọdụ mmadụ chere na ha bụ nnukwu ihe, ma na arụ ma na mkpụrụ-obi, ndị ọzọ kpọrọ ya ihe efu na-azọgide ha n’okpuru ụkwụ ha. E, ọbụna Chineke nke Israel ahụ ka ndị mmadụ na-azọgide n’okpuru ụkwụ ha; A sị m, zọgide n’okpuru ụkwụ ha; ma a ga m ekwu n’ụzọ ọzọ—ha kpọrọ ya ihe efụ, ma ha anaghị an̄a ntị n’olu nke ntụzi-aka ya nile.",
                "8": "Ma lee ọ na-abịa, dịka okwu nke mụọ-ozi, n’ime narị afọ isii site na mgbe nna m hapụrụ Jerusalem.",
                "9": "Ma ndị ụwa, n’ihi ajọọ-omume ha, ga-ekpe ya ikpe ka ọ bụrụ ihe efu; ya mere ha ga-apịa ya ụtarị, ma ọ ga-ekwe ka ọ dị otu a, ma ha ga-akụ ya ihe, ma ọ ga-ekwe ka ọ dị otu a. E, ha ga-abụkwasa ya asụ n’arụ, ma ọ ga-ekwe ka ọ dị otu a, n’ihi ịhụ-n’anya na obi ebere ya na ogologo ntachi-obi ya n’ebe ụmụ nke mmadụ nọ.",
                "10": "Ma Chineke nke nna anyị ha, ndị edupụtara site n’Ijipt, site n’ịbụ-oru, na kwa chekwa ha n’ime ọzara, e, Chineke nke Abraham, na nke Aịsak, na Chineke nke Jekọb, raara onwe ya nye, dịka okwu nile nke mụọ-ozi ahụ siri dị, dịka mmadụ, n’ime aka ndị ajọọ mmadụ, ka e bulie ya elu, dịka okwu nile nke Zinọk, na ka a kpọgide ya n’obe, dịka okwu nile nke Niụm, ma ka e lie ya n’ili, dịka okwu nile nke Zinọs, nke o kwuru gbasara ụbọchị atọ nke ọchịchịrị, nke ga-abụ ihe ịrịba ama e nyere maka ọnwụ ya nye ndị ga-ebi na ala ndị bi n’etiti oke osimiri nile, nke ka nke, nye ndị bụ nke ụlọ nke Israel.",
                "11": "N’ihi otu a ka onye-amụma ahụ kwuru: Onye-nwe Chineke n’ezie ga-eleta ụlọ nke Israel nile n’ụbọchị ahụ, ụfọdụ n’olu ya, n’ihi ezi-omume ha, ruo na nnukwu ọn̄ụ na nzọpụta ha, ma ndị ọzọ o ji egbe-elu igwe nile na amụma nile nke ike ya, site n’ebili mmiri, site n’ọkụ, na site n’anwụrụ ọkụ, na igirigi nke ọchịchịrị, na site mmeghe nke ala, na site n’ugwu ukwu nile nke a ga-ebuli elu.",
                "12": "Ma ihe nile ndị a n’ezie ga-emezurịrị, ka onye-amụma Zinọs kwuru. Ma okwute nile nke ala ga-agbawasịrịrị; ma n’ihi isu ude nke ala, ọtụtụ ndị eze nke ala ndị di n’etiti oke osimiri nile ka a ga-akwalite site na Mụọ nke Chineke ka ha tie mkpu sị; Chineke nke okike na-ata ahụhụ.",
                "13": "Ma ọbụrụ ma ndị bi na Jerusalem, ka onye-amụma ahụ kwuru, mmadụ nile ga-esogbu ha, n’ihi na ha na-akpọgide Chineke nke Israel n’obe, ma tụgharịa obi ha n’ebe ọzọ, jụ ihe iriba-ama nile na ihe-ebube nile, na ike na ebube nke Chineke Israel ahụ.",
                "14": "Ma n’ihi na ha tụgharịrị obi ha n’ebe ọzọ, ka onye-amụma ahụ kwuru, na kwa leda Onye-Nsọ nke Israel anya, ha ga na-akpagharị n’anụ arụ, ma laa n’iyi, ma ghọọ ihe ịma ọsụ na okwu gara-aga, ma bụrụ ndị a kpọrọ asị n’etiti mba nile.",
                "15": "Otu o sila dị mgbe ụbọchị ahụ ga-abịa, ka onye-amụma ahụ kwuru, nke ha na-agaghị kwa atụgharị obi ha megide Onye-Nsọ nke Israel, mgbe ahụ ka ọ ga-echeta ọgbụgba-ndụ nile ahụ nke ya na nna ha gbaworo.",
                "16": "E, mgbe ahụ ka ọ ga-echeta ala ndị di n’etiti oke osimiri; e, ma ndị nile bụ ndị nke ụlọ nke Israel, ka m ga-achịkọbata, ka Onye-nwe kwuru, dịka okwu nke onye-amụma Zinọs, site n’akụkụ anọ nile nke ụwa.",
                "17": "E, ma ndị ụwa nile ga-ahụ nzọpụta nke Onye-nwe, ka onye-amụma ahụ kwuru; mba nile, ebo, asụsụ na mmadụ nile ka a ga-agozi.",
                "18": "Ma mụ, Nifaị, edowo ihe ndị a nye ndị m, na e leghị anya e nwere m ike gbaa ha ume ka ha cheta Onye-nwe, bụ Onye-mgbapụta ha.",
                "19": "Ya mere, a na m agwa ụlọ nke Israel nile okwu, ma ọbụrụ na ha ga-enwe ike inweta ihe nile ndị a.",
                "20": "Ma lee, e nwere m ọtụtụ ọrụ n’ime mụọ, nke mere ka ike gwụ m, ọbụna na njikọ arụ m nile esighị ike, maka ndị nke nọ na Jerusalem; n’ihi na ọ bụrụ na Onye-nwe enweghị obi ebere, igosị m gbasara ha, ọbụna dịka o si nwe ndị-amụma na mgbe ochie, a gara m alakwa nʼiyi.",
                "21": "Ma n’ezie o gosịrị ndị-amụma nile nke mgbe ochie ihe nile gbasara ha; na kwa o gosịrị ọtụtụ gbasara anyị, ya mere, ọ dị mkpa na anyị ma gbasara ha n’ihi e dere ha n’elu epekele bras ahụ.",
                "22": "Ugbua o wee ruo na mụ, Nifaị, kuziri ụmụ nne m nwoke ihe ndị a nile; ma o wee ruo na a gụụrụ m ha ọtụtụ ihe, ndị a kanyere n’elu epekele nile nke bras, ka ha wee mata ihe gbasara ihe-omume nile nke Onye-nwe n’ala ndị ọzọ, n’etiti ndị mgbe ochie.",
                "23": "Ma a gụụrụ m ha ọtụtụ ihe ndị e dere n’akwụkwọ nile nke Moses; ma ka m nwe ike gbaa ha ume n’uju ka ha kwere n’Onye-nwe bụ Onye-mgbapụta ha, a gụụrụ m ha ihe ndị onye-amụma Aịsaịa dere; n’ihi na e jiri m akwụkwo-nsọ nile tụnyere anyị onwe-anyị, nke ga-eme ka anyị nweta uru na mmụta.",
                "24": "Ya mere, a gwara m ha okwu, sị: Nụrụ nụ okwu nile nke onye-amụma, unu ndị bụ ndị fọdụrụ nke ụlọ nke Israel, ngalaba nke ekewapụrụ-ekewapụ; nụrụ nụ okwu nile nke onye-amụma, nke e dere nye ụlọ nke Israel nile, ma were nụ onwe unu tụnyere ha, ka unu wee nwe olile-anya na kwa ụmụnne unu nwoke bụ ndị esịrị n’arụ ha kewapụta unu, n’ihi n’ụdị a ka onye-amụma ahụ deworo."
            },
            "20": {
                "1": "N̄aa ntị ma nụrụ ihe a, O ụlọ nke Jekọb, ndị a na-akpọ aha nke Israel, ma ha si na mmiri nile nke Juda pụta, ma-ọbụ site n’ime mmiri nile nke baptism, ndị na-an̄ụ iyi n’aha nke Onye-nwe, ma na-akpọtụ ọnụ maka Chineke nke Israel, ma na ha anaghị an̄ụ iyi n’ezi okwu ma-ọbụ n’ezi-omume.",
                "2": "Otu o sila dị, ha na-akpọ onwe ha ndị obodo-ukwu dị nsọ ahụ, ma ha anaghị adabere onwe ha n’arụ Chineke nke Israel, onye bụ Onye-nwe nke usuu nile nke ndị-agha; e, Onye-nwe nke usuu nile nke ndị-agha bụ aha ya.",
                "3": "Lee, e kwupụtawo m ihe ndị mere n’oge gara-aga site na mmalite; ma e ji m ọnụ m kwupụta ha, ma e gosịrị m ha. E gosịrị m ha na mberede.",
                "4": "Ma e mere m ya n’ihi a ma m na i bụ onye-na-adịghị erube isi, ma olu gị bụ agịrị igwe, ma iku-anya gị bụ bras.",
                "5": "Ma e sịwo m na mmalite kwupụtara gị, tutu ya e ruo, e gosịrị m gị ha; ma e gosịrị m ha na a dịghị ama ama ị ga-ekwu—Arụsị m emewo ha, na arụsị m pịrị api, na arụsị m kpụrụ akpụ nyere ha iwu.",
                "6": "I hụwo ma nụ ihe nile ndị a; ma ị gaghị ekwupụta ha? Ma na egosịwo m gị ihe ọhụrụ nile site n’oge a, ọbụna ihe e zoro ezo, ma ị mataghị ha.",
                "7": "E kere ha ugbua, ma ọbụghị site na mmalite, ọbụna tutu ụbọchị mgbe ị na-anụbeghị maka ha, e kwupụtara ha nye gị, ka ịghara ikwu—Lee, a matara m ha.",
                "8": "E, ma ị nụghị kwa; e, ị mataghị kwa; e, site na mgbe ahụ ntị gị aka-emegheghị; n’ihi a ma m na ị ga-akpa agwa onye aghụghọ, ma a kpọrọ gị onye-njehie iwu site n’ime akpa nwa.",
                "9": "Otu o sila dị, n’ihi aha m ka m ga-eji bugharịa iwe m, na n’ihi otuto m ka m ga-eji zere onwe m site n’ebe i nọ, ka m ghara igbubepụ gị.",
                "10": "N’ihi na, lee, a yọchawo m gị, a họpụtawo m gị n’ime okporo ọkụ nke mkpagbu.",
                "11": "N’ihi mụ onwe m, e, n’ihi mụ onwe m ka m ga-eme nke a, n’ihi na agaghị m ekwe ka aha m bụrụ ihe e merụrụ emerụ, ma agaghị m enye onye ọzọ otuto m.",
                "12": "N̄aa ntị n’olu m, O Jekọb, na Israel ndị m kpọpụtara, n’ihi na a bụ m ya; a bụ m onye mbụ, ma a bụ kwa m onye ikpe-azụ.",
                "13": "Aka m atọwo kwa ntọ ala nke ụwa ahụ, ma aka nri m agbasasịwo elu-igwe nile. A kpọrọ m ha ma ha guzokọtara ọtọ.",
                "14": "Unu nile, kpọkọtanụ onwe unu, ma nụrụ; onye n’ime ha kwupụtaworo ihe ndị a nye ha? Onye-nwe ahụwo ya n’anya; e, ma ọ ga emezu okwu ya nke o kwupụtaworo site na ha; ma ọ ga-eme Babịlọn ihe dị ya mma, ma aka ya ga abịakwasị ndị Kaldịa.",
                "15": "Ọzọ, otu a ka Onye-nwe kwuru, mụ, bụ Onye-nwe, e, e kwuwo m; e, a kpọwo m ya ka o kwupụta, a kpọtawo m ya, ma ọ ga-eme ka o nwee ọ ga n’iru nʼụzọ ya.",
                "16": "Bịanu m nso; E kwughị m na nzuzo; site na mmalite, site n’oge nke e kwupụtara ya ka m kwuru; ma Onye-nwe Chineke, na Mụọ ya, ezipụtawo m.",
                "17": "Ma otu a ka Onye-nwe kwuru, Onye-mgbapụta gị, Onye-Nsọ nke Israel; E zitawo m ya, Onye-nwe bụ Chineke gị Onye na-akụziri gị ka inweta uru, Onye na-edu gị n’ụzọ ịkwesịrị ịga, e mewo ya.",
                "18": "O, ọ dị m ka asị na ị n̄ara ntị n’iwu-nsọ m nile—mgbe ahụ ka udo gị gaara a dịka osimiri, ma ezi-omume gị dịka nfeghari mmiri nile nke oke osimiri.",
                "19": "Mkpụrụ-afọ gị kwa diworo ka aja; ụmụ nke afọ gị nile ka mkpụrụ okwute dị ya; aha ya agaraghị abụ ihe ebepụrụ ma-ọbụ ebibiri site n’iru m.",
                "20": "Si nụ na Babịlọn pụọ, gbapụ nụ site n’aka ndị Kaldịa, jiri olu nke ịbụ abụ kwupụta nụ ya; kwuo nke a, kwupụta ya n’ebe ụwa sọtụrụ; kwuo nụ: Onye-nwe agbapụtawo oru ya nwoke Jekọb.",
                "21": "Ma akpịrị akpọghị ha nkụ; o duru ha gabiga ọzara ahụ nile; o mere ka mmiri si na nkume gbapụtara ha; o tiwakwara nkume mmiri wee gbapụta.",
                "22": "Ma na-agbanyeghị, o mewo ihe ndị a nile, na nnukwu ihe ndị ọzọ kwa, udo agaghị adị ka Onye-nwe kwuru, nye ndị ajọọ-omume."
            },
            "21": {
                "1": "Ma ọzọ: n̄aa ntị, O unu ụlọ nke Israel, unu nile bụ ndị e kewapụrụ na kwa ndị achụpụrụ n’ihi ajọọ-omume nke ndị ọzụzụ atụrụ, nke ndị m; e, unu nile bụ ndị e kewapụrụ, bụ ndị gbasasịworo n’obodo nile, ndị bụ ndị nke m, O ụlọ nke Israel. Gee m ntị, O unu elu ala nile, ma n̄aa ntị unu ndị mmadụ si ebe dị anya; Onye-nwe akpọwo m site na-akpa nwa; site n’afọ nne m ka o kpọworo aha m.",
                "2": "Ma o mewo ọnụ m dịka mma-agha dị nkọ; n’onyinyo nke aka ya ka o zoworo m, ma mee m akụ e tere mmanụ; n’ime ọbọ ụta ya ka o zoworo m;",
                "3": "Ma wee sị m: I bụ oru m nwoke, O Israel, ndị m ga esi n’ime ha nwe otuto.",
                "4": "Mgbe ahụ a sịrị m, a dọgbuwo m onwe m n’ọlụ n’efu, alawo m ume m n’iyi na kwa na ihe na-enweghị isi; n’ezie ikpe m dị n’aka Onye-nwe, ma ọrụ m dị n’aka Chineke.",
                "5": "Ma ugbua; ka Onye-nwe kwuru—nke kpụrụ m site na akpa-nwa ka m bụrụ oru ya nwoke, ka m kpọta Jekọb ọzọ nye ya—ọbụna na achịkọtabeghị Israel, mana a ga m enwe otuto n’anya abụọ nke Onye-nwe, ma Chineke m ga-abụ ume m.",
                "6": "Ma ọ siri: Ọ bụ ihe dị mfe na ị ga-abụ oru m iwelite agbụrụ nke Jekọb elu, na iweghachi Israel ndị e chekwaworo. A ga m enye kwa gị ka Ị bụrụ ìhè nye ndị Jentaịlụ, ka ị wee buru nzọpụta m ruo na nsọtụ nile nke ụwa.",
                "7": "Otu a ka Onye-nwe kwuru, Onye-mgbapụta nke Israel, Onye-Nsọ nke ya, ya bụ onye ndị mmadụ nʼasọ asọ, ya onye mba nile kpọrọ nnukwu asị, ya oru nke ndị ọchịchị nile: Ndị eze nile ga-ahụ ma bilie, Ọkpara eze nile kwa ga-efe, n’ihi Onye-nwe nke kwesịrị ntụkwasị-obi.",
                "8": "Otu a ka Onye-nwe kwuru: N’oge kwesịrị ekwesị ka m nụrụ olu gị, O elu-ala nile nke oke osimiri, ma n’ụbọchị nke nzọpụta ka m nyewooro gị aka; ma a ga m echekwa gị, ma nye gị oru m nwoke n’ihe ọgbụgba-ndụ nke ndị mmadụ, ịhazi ala ahụ, ime ka inweta ala-nketa nile ndị a tọgbọrọ n’efu;",
                "9": "Ka i nwe ike gwa ndị mkpọrọ: Gaa nʼiru; gakwuru ndị nọ n’ọchịchịrị: Gosị onwe unu. Ha ga-eri n’ụzọ nile, ma ebe ịta ahịhịa-ndụ ha ga-adị n’ebe dum dị elu.",
                "10": "Ha agaghị enwe agụụ ma-ọbụ akpịrị ịkpọ-nkụ, ọbụghị ma okpom ọkụ ma-ọbụ anyanwụ ga-etigbu ha; n’ihi na Onye nwere obi ebere n’arụ ha ga-edu ha, ọbụna site n’ọtụtụ isi iyi nke mmiri ka ọ ga-eduzi ha.",
                "11": "Ma a ga m eme ugwu ukwu m nile ụzọ, na oke ụzọ m nile ka a ga-ebuli elu.",
                "12": "Ma mgbe ahụ, O ụlọ nke Israel, lee, ihe ndị a ga-esi ebe dị anya bịa, ma lee, ndị a si n’elu elu na ndị si na ọdịda anyanwụ; na ndị si n’ala nke Saịnịm.",
                "13": "Bụọ abụ, O elu-igwe nile; ma nwe ọn̄ụ, O elu ụwa; n’ihi na ụkwụ ndị nọ na ọwụwa-anyanwụ ka a ga-ehiwe, ma tiwapụta n’ịbụ abụ, O ugwu ukwu nile, n’ihi na a gaghị etigbu ha ọzọ; n’ihi na Onye-nwe akasịwo ndị ya obi, ma nwe obi ebere n’arụ ndị ya ana-emegbu emegbu.",
                "14": "Ma, lee, Zaịọn asịwo: Onye-nwe ahapụwo m, ma Onye-nwe echefuwo m—ma ọ ga-egosị na ya emebeghi otu a.",
                "15": "N’ihi, nwanyị o nwere ike ichefu nwa ya nke na-an̄ụ ara, nke ga-eme na-ọ gaghị enwe ọmiko n’arụ nwa nwoke nke akpa-nwa ya? E, ha nwere ike ichefu, mana a gaghị m echefu gị, O ụlọ nke Israel.",
                "16": "Lee, akanyewo m gị n’elu ọba nke aka m abụọ, mgbidi gị nile nọ n’iru m oge nile.",
                "17": "Ụmụ gị ga-eme ngwa ngwa megide ndị nile na-ebibi gị; ma ndị na-eme ka ịtọgbọrọ n’efu ga-esi n’ebe ị nọ pụọ.",
                "18": "Welite anya gị legharịa gburu-gburu ma lee; ha nile ka ha chịkọtara onwe ha n’otu ebe, ma ha ga-abịakwute gị. Ma ka m na a dị ndụ, otu a ka Onye-nwe kwuru, n’ezie ị ga-eyibe onwe gị ha nile ka uwe, dịka ihe e jiri chọ mma, ma jikọ ha n’otu ọbụna dịka nwanyị-ana-alụ-ọhụrụ.",
                "19": "N’ihi ebe nile e bibiri na ebe nile tọgbọrọ n’efu, na ala nke mbibi gị, ọbụna ugbua ga-adị mkpafa n’ihi ndị nile ga-ebi n’ime ya; ma ndị ahụ loworo gị ga-anọ n’ebe dị anya.",
                "20": "Ụmụ ndị ị ga-enwe, mgbe ndị mbụ funarịworo gị, ga-ekwu na ntị gị ọzọ: Ebe ahụ dịkarịrị m wara wara; nye m ebe ka m wee biri.",
                "21": "Mgbe ahụ ka ị ga-asị n’obi gị: Onye mụtawooro m ụmụ nile ndị a, ebe ọbụ na ụmụ m efunarịwo m, ma a nọ m nanị m, onye-adọkpụụrụ n’agha, na-agagharị site n’otu ebe ruo na nke ọzọ? Ma onye mụtaworo ndị a? Lee, a rapụrụ nanị m; ndị a, olee ebe ha nọworịị?",
                "22": "Otu a ka Onye-nwe Chineke kwuru: Lee, a ga m ewelite aka m nye ndị Jentaịlụ nile, ma dozie usoro ụzọ m gosị ndị mmadụ; ma ha ga-akpọta ụmụ ha ndị nwoke n’aka ha, ma ụmụ ha ndị nwanyị ka a ga-eku n’ubu ha nile.",
                "23": "Ma ndị eze ga-abụ ndị nna na-azụ ụmụ nye gị; ma ndị eze-nwanyị ha ndị nne na-azụ ụmụ ha; ha ga-akpọ isi-ala were iru ha kpudo n’ala, ma rachaa uzuzu nke ụkwụ gị abụọ; ma ị ga-amata na M bụ Onye-nwe; n’ihi na ihere agaghị eme ha bụ ndị na-echere m.",
                "24": "N’ihi na a ga-ewepụ anụ-ịkpa-nri site n’ebe ndị ka ha ike nọ, ma-ọbụ a ga-anapụta ndị adọkpụtara n’agha n’ụzọ zịrị ezi?",
                "25": "Ma na otu a ka Onye-nwe kwuru, ọbụna ndị adọkpụtara n’agha a ga-anapụta ha, ma anụ-ịkpa-nri nke ndị dị egwụ ka a ga-anapụta; n’ihi na a ga m adọ ndọrọ-ndọrọ mụ na onye na-adọso gị ndọrọ-ndọrọ, ma a ga m azọpụta ụmụ gị.",
                "26": "Ma a ga m enyeju ha afọ bụ ndị na-emegide gị, site n’anụ arụ ha onwe ha; ọbara ha ga-egbu ha dịka mmanya na-atọ bịrịbịrị; ma anụ-arụ nile ga amata na mụ, bu Onye-nwe, bụ Onye-nzọpụta gị na Onye-mgbapụta gị, Onye bụ Dike nke Jekọb."
            },
            "22": {
                "1": "Ma ugbua o wee ruo na mgbe mụ, Nifaị, gụworo ihe ndị a akanyere n’elu epekele nile nke bras, ụmụnne m nwoke wee bịakwute m ma sị m: Gịnị ka ihe ndị a pụtara nke ị gụworo? Lee, a ga-aghọta ha dịka ihe ndị bụ nke mụọ, nke ga-emezu dịka na mụọ, na abụghị nke anụ arụ?",
                "2": "Ma mụ, Nifaị, sịrị ha: Lee ekpughere ha nye onye-amụma site n’olu nke Mụọ ahụ; n’ihi na site na mụọ ka a na-eme ka ndị-amụma mata ihe nile, ndị ga-abịakwasị ụmụ nke mmadụ dịka n’anụ arụ.",
                "3": "Ya mere, ihe ndị a m gụworo banyere ha bụ ihe gbasara ma nke arụ ma nke mụọ; n’ihi na ọ dị ka ụlọ nke Israel, na nso nso ma-ọbụ ma e mesịa, ka a ga ekposasị n’elu iru nke ụwa dum, na kwa n’etiti mba nile.",
                "4": "Ma lee, e nwere ọtụtụ ndị chefuworọrịị ihe a matara gbasara ndị nọ na Jerusalem. E, ndị karịrị n’ime ebo nile ka edupụworo, ma ha gbasasịrị ma n’iru ma n’azụ n’elu ala nile nke oke osimiri; ma ebe ha nọ ọdịghị onye n’ime anyị matara, nanị na anyị ma na e dupụwo ha.",
                "5": "Ma ebe ọ bụ na e dupụwo ha, ihe ndị a ka ebuworo n’amụma gbasara ha, na kwa gbasara ndị nile a ga-ekposasị ma e mesịa na kwa gbagwojuo ha anya, n’ihi Onye-Nsọ nke Israel; n’ihi na imegide ya ka ha ga-emesi obi ha ike; ya mere, a ga-ekposasị ha n’etiti mba nile ma ndị mmadụ nile ga-akpọkwa ha asị.",
                "6": "Otu o sila dị, mgbe azụliteworo ha site n’aka ndị Jentaịlụ, ma Onye-nwe ewelitawo aka ya elu n’ebe ndị Jentaịlụ nọ ma bulie ha elu nʼidebe usoro dịka ihe nlere anya, ma ha e kuruwo ụmụ ha n’aka ha, ma ụmụ ha ndị nwanyị ka ha kuruworo n’ubu ha, lee ihe ndị a a na-ekwu maka ha bụ nke arụ; n’ihi na otu a ka ọgbụgba-ndụ nke Onye-nwe na nna anyị ha siri dị; ma ọ dịrị anyị n’ụbọchị ndị na-abịa, na kwa ụmụnne anyị nwoke nile bụ ndị ụlọ nke Israel.",
                "7": "Ma ọ pụtara na oge na-abịa na mgbe e kposasịworo ụlọ nke Israel nile ma bụrụ ndị a gbagwojuru anya, na Onye-nwe Chineke ga-ewelite mba n’etiti ndị Jentaịlụ, e, ọbụna n’elu iru nke ala nke a; ma site na ha ka mkpụrụ-afọ anyị ga-agbasasị.",
                "8": "Ma mgbe mkpụrụ-afọ anyị gbasasịworo Onye-nwe Chineke ga-aga n’iru ịrụ oke ọrụ dị ịtụ-n’anya n’etiti ndị Jentaịlụ, nke ga-abụ ihe oke-ọnụ-ahịa nye mkpụrụ-afọ anyị, ya mere, e jiri ya tụnyere ha ịbụ ndị azụworo site n’aka ndị Jentaịlụ ma bụrụ ndị e kuru n’aka ha na n’elu ubu ha nile.",
                "9": "Ma ọ ga-abụ kwa ihe oke-ọnụ-ahịa nye ndị Jentaịlụ; ma ọ gaghị abụ nye nanị ndị Jentaịlụ ma nye ndị ụlọ nke Israel nile, ruo n’ime ka ha mata ọgbụgba-ndụ ahụ nile nke Nna nke elu-igwe nye Abraham, na asị: N’ime mkpụrụ-afọ gị ka ebo nile nke ụwa ga-enwe ngọzi.",
                "10": "Ma ọ ga amasi m, ụmụ nne m, na unu ga amata na ebo nile nke ụwa agaghị enweta ngọzi ma-ọbụghị na ọ ga agba ọba-aka ya ọtọ n’anya mba nile.",
                "11": "Ya mere, Onye-nwe Chineke ga a ga n’iru ịgba ọba-aka ya ọtọ n’anya mba nile, n’iweta ọgbụgba-ndụ ya nile na ozi ọma ya nye ndị bụ ndị ụlọ nke Israel.",
                "12": "Ya mere, ọ ga-ewepụta ha ọzọ site na ndọkpụ n’agha, ma a ga ekpọkọta ha baa n’ala nile nke nketa ha; ma a ga-ewepụta ha site n’ebe nzuzo na site n’ọchịchịrị; ma ha ga-amata na Onye-nwe bụ Onye-nzọpụta ha na Onye-mgbapụta ha, Onye bụ Dike nke Israel.",
                "13": "Ma ọbara nke nnukwu nzukọ ahụ rụrụ arụ, nke bụ akwụnakwụna nke ụwa nile, ga-atụgharị megide onwe ha; n’ihi na ha ga-ebuso onwe ha agha, ma mma-agha nke aka ha nile ga-adakwasị n’isi nile nke ha onwe ha, ma ọbara nke ha onwe ha ga-egbu ha ka mmanya.",
                "14": "Ma mba nile nke ga-ebuso gị agha, Ọ ụlọ nke Israel, a ga-atụgharị ha otu megide ibe ya, ma ha ga-adaba n’ime olulu nke ha gwụworo iji ma ndị nke Onye-nwe n’ọnya. Ma ndị nile ga-alụ ọgụ megide Zaịọn ka a ga-ebibi, ma nnukwu akwụnakwụna, onye jehieworo ezigbo ụzọ nile nke Onye-nwe, e, nnukwu nzukọ ahụ rụrụ arụ, ga-atụgharị daa n’uzuzu ma ukwuu ka ọdịda ya ga-adị.",
                "15": "N’ihi na lee, ka onye-amụma ahụ kwuru, oge ahụ na-abịa ọsọ-ọsọ mgbe Setan na-agaghị enwekwa ike ọzọ n’obi nile nke ụmụ nke mmadụ; n’ihi na ụbọchị ahụ na-abịarụ nso mgbe ndị nile na-afuli elu na ndị ajọọ omume ga-adị ka ahihịa kpọrọ nkụ; ma ụbọchị ahụ na-abịa nke a ga-akpọrịrị ha ọkụ.",
                "16": "N’ihi na oge ahụ na-abia ọsọ-ọsọ mgbe uju nke oke iwe nke Chineke ga awụkwasị ụmụ nke mmadụ nile; n’ihi na ọ gaghị ekwe na ndị ajọọ-omume ga-ebibi ndị ezi-omume.",
                "17": "Ya mere, ọ ga-echekwa ndị ezi-omume site n’ike ya, ọbụna ma ọ bụrụ na uju nke oke iwe ya ga-abịarịrị, ma a ga-echekwa ndị ezi-omume ọbụna ruo n’iji ọkụ bibie ndị iro ha. Ya mere, ndị ezi-omume ekwesịghị ịtụ egwụ; n’ihi na otu a ka onye-amụma ahụ kwuru, ha ka a ga-azọpụta, ọbụna ma ọbụrụ na a ga e ji ọkụ.",
                "18": "Lee, ụmụnne m nwoke, a sị m unu, na ihe ndị a ga-abịa n’oge na-adịghị anya; e, ọbụna ọbara, na ọkụ, na igirigị anwụrụ ọkụ ga-abịarịrị; ma ọ ga-aburịrị n’elu iru nke ụwa nke a; ma ọ ga-abịakwute ụmụ mmadụ dịka n’anụ arụ ma ọ bụrụ na ha ga-emesi obi ha ike megide Onye-Nsọ nke Israel.",
                "19": "Ma lee, onye ezi-omume agaghị ala n’iyi; n’ihi na oge ahụ ga-abịarịrị mgbe ndị nile na-alụ ọgụ megide Zaịọn ga-abụ ndị e bepụrụ.",
                "20": "Ma Onye-nwe ga-edozi ụzọ nye ndị nke ya n’ezie, ruo n’imejupụta okwu nile nke Moses, nke o kwuru, na asị: Onye-amụma ka Onye-nwe bụ Chineke unu ga-akpọlite nye unu, dịka o siri nye m; ya ka unu ga-anụrụ olu ya n’ihe nile ọbụla ọ ga-agwa unu. Ma ọ ga-eru na ndị nile ndị na-agaghị anụrụ olu onye-amụma ahụ a ga-ebepụ ha site n’etiti ndị mmadụ.",
                "21": "Ma ugbua mu, bụ Nifaị, na-ekwupụtara unu, na onye-amụma a nke Moses kwuru maka ya bụ Onye-Nsọ nke Israel; ya mere, ọ ga-ekpe ikpe n’ụzọ ezi-omume.",
                "22": "Ma ndị ezi-omume ekwesịghị ịtụ egwụ, n’ihi na ha bụ ndị na-agaghị enwe mgbagwọjụ anya. Ma-ọbụ ala-eze nke ekwensu, nke a ga-ewulite n’etiti ụmụ nke mmadụ, bụ ala-eze e hiwere n’etiti ha bụ ndị nọ n’anụ arụ—",
                "23": "N’ihi na oge ahụ ga-abịa ọsọ-ọsọ mgbe nzukọ nile e wuru maka inweta uru, na ndị nile e wuru maka inweta ike n’ebe anụ arụ di, na ndị e wuru maka inweta aha ọma n’anya nke ndị ụwa, na ndị na-achọ iso ihe efu nile nke anụ arụ, na ihe nile nke ụwa, na ime ajọọ-omume dị iche iche; e, na nke nke; ndị nile ahụ na-eso ala-eze nke ekwensu bụ ndị kwesịrị ịtụ egwụ, na ịma jijiji, ma mee mkpọtụ, ha bụ ndị a ga-ewedatarịrị ala baa n’uzuzu; ha bụ ndị ahụ ga-erepịa dịka ahihịa kpọrọ nkụ; ma nke a bụ dịka okwu nile nke onye-amụma ahụ siri dị.",
                "24": "Ma oge ahụ na-abịa ọsọ-ọsọ mgbe a ga-edupụta ndị ezi-omume dịka ụmụ-ehi nke ọgba ahụ, ma Onye-Nsọ nke Israel ga achirịrị n’ebe nile, na ezigbo ume, na ike, na nnukwu otuto.",
                "25": "Ma ọ ga-achịkọta ụmụ ya site n’akụkụ anọ nile nke ụwa; ma ọ ga-agụ atụrụ ya ọnụ, ma ha amara ya; ma a ga-enwe otu ogige atụrụ na otu Onye-ọzụzụ atụrụ; ma ọ ga-enyeju atụrụ ya afọ, ma n’ime ya ka ha ga-achọta ebe ịta nri-nke-ahihịa ndụ.",
                "26": "Ma n’ihi ezi-omume nke ndị ya, Setan enweghị ike ọbụla; ya mere, a gaghị atọpụ ya ruo ohere ọtụtụ afọ; n’ihi na o nweghị ike n’ebe obi nke ndị mmadụ dị, n’ihi na ha na-ebi n’ezi-omume, ma Onye-Nsọ nke Israel na-achị.",
                "27": "Ma ugbua lee, mụ, Nifaị, na-asị gị na ihe nile ndị a ga-abịarịrị dịka n’anụ arụ.",
                "28": "Ma, lee, mba nile, ebo nile, asụsụ nile, na ndị mmadụ nile ga-ebi na-nchekwa n’ime Onye-Nsọ nke Israel ma ọbụrụ na ha ga-echegharị.",
                "29": "Ma ugbua mụ, Nifaị, abịawo na njedebe; n’ihi na a chọghị m ikwu gaa n’iru ugbua gbasara ihe ndị a nile.",
                "30": "Ya mere, ụmụnne m nwoke, ọ ga-adị m mma ma ọbụrụ na unu ga-atụgharị uche mata na ihe ndị e deworo n’elu epekele bras nile a bụ ezi-okwu; ma ha na-agba-ama na mmadụ ga-eruberịrị isi n’iwu-nsọ nile nke Chineke.",
                "31": "Ya mere, unu ekwesịghị iche na mụ na nna m bụ nanị ndị gbaworo ama, na kwa kuzie ha. Ya mere, ọ bụrụ na unu ga-erube isi n’iwu-nsọ nile, ma nọgide ruo ọgwụgwụ, a ga-azọpụta unu n’ụbọchị ikpe-azụ. Ma otu a ka ọ dị. Amen."
            }
        }
    },
    "2-ne": {
        "meta": {
            "slug": "2-ne",
            "name": "Akwụkwọ nke Abụọ nke Nifaị",
            "chapterWord": "Isi"
        },
        "chapters": {
            "1": {
                "intro": "Nkọwasị maka ọnwụ nke Lihaị. Ụmụnne Nifaị ndị nwoke wee nupu isi megide ya. Onye-nwe dọrọ Nifaị aka na ntị ka ọ puọ baa n’ime ọzara. Njem ya nile n’ime ọzara na ihe ndị ọzọ.",
                "1": "Ma ugbua o wee ruo na mgbe mụ, Nifaị, bịaruworo n’isi ngwụcha nke ikuziri ụmụnne m, nna anyị Lihaị kwukwaara ha ọtụtụ ihe, ma kwụgharịara ha, ụdi nnukwu ihe Onye-nwe mewooro ha n’ịkpọpụta ha site n’ala Jerusalem.",
                "2": "Ma ọ gwara ha okwu gbasara nnupụ isi ha n’elu mmiri ahụ, na ebere nile nke Chineke site n’ihapụrụ ha ndụ ha, nke mere na elodaghị ha n’ime osimiri ahụ.",
                "3": "Ma ọ gwakwara ha okwu gbasara ala e kwere na nkwa, nke ha nwetaworo—ụdị obi ebere Onye-nwe nwere n’ịdọ anyị aka na ntị ka anyị gbapụ site n’ala Jerusalem.",
                "4": "N’ihi na, lee, o kwuru, a hụwo m ọ́hụ̀, nke m si n’ime ya mata na e bibiwo Jerusalem; ma ọ bụrụ na anyị gaara nọrọ n’ime Jerusalem, anyị gaara abụ ndị lara n’iyi.",
                "5": "Ma na, o kwuru, na-agbanyeghị mkpagbu anyị nile, anyị enwetawo ala e kwere na nkwa, ala a họọrọ karịa ala ndị ọzọ; ala nke Onye-nwe Chineke jiworo mee ihe ọgbụgba-ndụ mụ na ya, kwesịrị ịbụ ala nke nketa mkpụrụ-afọ m. E, Onye-nwe ejiwo ala a mee ihe ọgbụgba-ndụ nye m, ma nye ụmụ m ruo mgbe nile, na kwa ndị nile a ga-edupụta site na mba ọzọ nile site n’aka nke Onye-nwe.",
                "6": "Ya mere, mụ, Lihaị, na-ebu amụma dịka ọrụ nile nke Mụọ nke di n’ime m siri dị, na ọdịghị onye ọbụla ga-abịa n’ime ala a ma ọbụghị na a kpọtara ndị ahụ site n’aka nke Onye-nwe.",
                "7": "Ya mere, ala a ka e doworo nsọ nye ya bụ onye ọ ga-kpọta. Ma ọbụrụ na ha ga-ejere ya ozi site n’idebe iwu-nsọ nile ahụ nke o nyeworo, ọ ga-abụ ala nke ntọhapụ nye ha; ya mere, ọdịghị mgbe a ga-ewedata ha ala na ndọkpụ n’agha; ọbụrụ otu a, ọ ga-abụ n’ihi mmebi iwu, n’ihi na ọbụrụ na mmebi iwu ga-aba ụba, a ga-abụ ala ahụ ọnụ n’ihi ha, ma na nye ndị ezi-omume, a ga-agọzi ya ruo mgbe nile.",
                "8": "Ma lee, Ọ bụ amamihe ka ezobegodi ala a, ka ndị mba ọzọ ghara ịmata maka ya; n’ihi na lee, ọtụtụ mba ga-emeri ala ahụ na agha, nke ga-eme ka a ghara kwa inwe ebe maka nketa.",
                "9": "Ya mere, mụ, Lihaị, enwetawo nkwa, na ọbụrụraa na ndị nile Onye-nwe Chineke ga-akpọpụta site n’ala Jerusalem ga-edebe iwu-nsọ ya nile, ha ga-enwe ọga n’iru n’elu iru nke ala nke a; ma a ga-edebe ha iche n’ebe mba ndị ọzọ nọ, ka ha wee-nwere ala a n’onwe ha. Ma ọbụrụ na ha ga-edebe iwu-nsọ ya nile, a ga-agọzi ha n’elu iru ala a, ma ọdịghị onye ga-emegide ha, ma-ọbụ napụ ha ala ahụ bụ nke nketa ha, ma ha ga-ebi na-enweghị nsogbu ruo mgbe nile.",
                "10": "Ma lee, mgbe oge ruru na ha ga-ala azụ site n’ekweghị ekwe, mgbe ha nwetasịworo nnukwu ngọzi ndị a nile site n’aka nke Onye-nwe—ebe ha matara ihe gbasara okike nke ụwa, na mmadụ nile, matakwa nnukwu na oke ọrụ ịtụ n’anya nile nke Onye-nwe site n’okike ụwa; ebe e nwere ike e nyere ha ime ihe nile site n’okwukwe, nwere iwu-nsọ nile site na mmalite; na ebe a kpọtara ha site n’ịdị mma ya na-enweghị òkè n’ime ala nke a dị oke-ọnụ-ahịa e kwere na nkwa—lee, A sị m, ọbụrụ na ụbọchị ga-abịa na ha ga-ajụ Onye-Nsọ nke Israel, ezi Mesaịa, Onye-mgbapụta ha na Chineke ha, lee, ikpe nile nke ya zịrị ezi ga-abịakwasị ha.",
                "11": "E, Ọ ga-eweta mba ndị ọzọ tinyere ha, ma ọ ga-enye ha ike, ọ ga-anakwara ha ala nile nke onwunwe ha, ma ọ ga-eme ha ka ha gbasasịa ma e tie ha ihe otiti.",
                "12": "E, dịka otu ọgbọ na-agafe ruo n’ọzọ, a ga-enwe nkwafu ọbara, na ọtụtụ nnukwu nleta n’etiti ha; ya mere, ụmụ m, ọ ga-adị m mma ma ọbụrụ na unu ga-echeta; e, ọ ga-adị m mma ma ọ bụrụ na unu ga-an̄a ntị n’okwu m nile.",
                "13": "O ọ dị m ka a sị na unu ga eteta n’ụra; teta n’ụra dị omimi, e, ọbụna site n’ụra nke ala mụọ, ma hụchapụ agbụ nke di egwu nke e jiri kee unu, nke bụ agbụ kere ụmụ nke mmadụ, nke bụ na a dọkpụrụ ha n’agha gbada ruo olulu ịhụju-anya na ahụhụ ebighi-ebi.",
                "14": "Tetanụ! ma bilienụ site n’uzuzu, ma nụrụnụ okwu nile nke onye mụrụ unu onye na-ama jijiji, onye nke unu ga-atọgbọ anụ arụ ya n’ala na nso nso a n’oyi ọtụtụ na ịda jụụ nke ili, site n’ebe ọdịghị onye ije nwere ike ịlọta; mkpụrụ ụbọchị ole na ole fọdụrụ ka m gaa ụzọ nke ụwa nile.",
                "15": "Ma lee, Onye-nwe agbapụtawo mkpụrụ-obi m site n’ala mụọ; A hụwo m otuto ya, ma aka nke ịhụnanya ya gbara m gburu-gburu ruo mgbe ebighi-ebi.",
                "16": "Ma a na m achọsike na unu ga-echeta idebe iwu nile e dere ede na ikpe nile nke Onye-nwe; lee, nke a abụrụwọrị ihe mkpụrụ-obi m na-echekasị onwe ya site na mmalite.",
                "17": "Mkpụrụ-obi m ka iru uju nyịdaworọrị site n’oge ruo n’oge, n’ihi egwu atụwo m, na eleghị anya n’ihi imesike nke obi unu nile ka Onye-nwe Chineke unu ga-apụta n’uju nke oke iwe ya, bịakwasị unu, na a ga-ebepụ ma bibie unu ruo mgbe nile.",
                "18": "Ma ọbụ, na ịbụ-ọnụ ga-abịakwasị unu mgbe ọtụtụ ọgbọ gasịworo, ma a ga-eji mma-agha leta unu, na ụnwụ, ma a ga-akpọ unu asị, ma a ga-eduru unu dịka uche na ndọkpụ n’agha nke ekwensu siri dị.",
                "19": "O ụmụ m ndịkom, ka ihe ndị a nile ghara ịbịakwasị unu, ma ka unu bụrụ ndị ahọpụtara na ndị Onye-nwe gosiri iru ọma. Ma lee, ka uche ya mee; n’ihi na ụzọ ya nile bụ ụzọ ezi-omume ruo mgbe nile.",
                "20": "Ma O kwuwo na: Ọbụrụraa na unu ga-edebe iwu-nsọ m nile unu ga-enwe ọgan’iru n’ala ahụ; ma ọbụrụraa na unu agaghị edebe iwu-nsọ m nile a ga-ebepụ unu site n’ebe m nọ.",
                "21": "Ma ugbua ka obi m wee nweta ọn̄ụ n’ime unu, na kwa ka mkpụrụ-obi m wee hapụ ụwa nke a n’obi ụtọ n’ihi unu, ka aghara iwedata m na mwuta na iru uju n’ala ili, bilie site n’uzuzu, ụmụ m, ma bụrụnụ ndịkom ndị nwoke, ma nweenụ mkpebi n’otu uche na n’otu obi, dị n’otu n’ihe nile, ka unu ghara ịgbadata n’ime ndọkpụ n’agha.",
                "22": "Ka a ghara iji ọbụbụ-ọnụ nke oke iwe bụọ unu ọnụ; na kwa, ka unu ghara ịdaba n’ime ịkpasu Chineke nke na-ekpe ikpe zịrị ezi obi ọjọọ n’aru unu, ruo na mbibi, e, mbibi nke mgbe ebighi-ebi nke mkpụrụ-obi na arụ.",
                "23": "Teta, ụmụ m ndị nwoke; yikwasịnụ ngwa-ọgụ nke ezi-omume. Hụchapụ agbụ nile ahụ nke e jiri kee unu, ma si nụ n’ọchịchịrị pụta, ma bilie site n’uzuzu.",
                "24": "Unu e nupukwala isi ọzọ megide nwanne unu nwoke, onye nke echiche ya diworo otuto, na onye debeworo iwu-nsọ nile site n’oge anyị hapụrụ Jerusalem; na onye nke buworọrị ngwa-ọrụ n’aka nile nke Chineke, site n’ịkpọpụta anyị rute n’ala e kwere na nkwa; n’ihi na a sị na ọbụghị ya, anyị gaara alaworịị n’iyi site n’agụụ n’ime ọzara; otu o sila dị, unu chọrọ iwepụ ndụ ya, e, ma ọ hụsiwo anya nke mwute n’ihi unu.",
                "25": "Ma a na m atụ nnukwu egwụ na-ama jijiji n’ihi unu, ka ọ ghara ịhụsianya ọzọ; n’ihi na lee, unu ebowo ya ebubo na ọ chọrọ ike na ikike iwu iji chịwa unu; mana a ma m na ọ chọghịrịị ike ma-ọbụ ikike iwu iji chịwa unu, kama ọ chọwororịị otuto nke Chineke, na ọdịmma nke mgbe ebighi-ebi unu.",
                "26": "Ma unu atamuwo n’ihi na ọ na-ekwupụtara unu ezi-okwu. Unu sị na o jiwo imesi-ike; unu sị na o wesowo unu iwe; ma lee, imesi-ike ya bụ imesị-ike nke ike nke okwu Chineke, nke dịịrị n’ime ya; ma ihe ahụ unu na-akpọ iwe bụụrụ ezi-okwu, dịka ihe ahụ dị n’ime Chineke siri dị, nke ọ na-enweghị ike igbochị, na-igosịpụta nke ọma gbasara ajọọ-omume unu nile.",
                "27": "Ma ọ ga abụrịrị na ike nke Chineke dịnyere ya, ọbụna ruo na inye unu iwu na unu ga-eruberịrị-isi na olu ya. Ma lee, ọbụghị ya, ma-ọbụ Mụọ nke Onye-nwe nke di n’ime ya, nke meghere ọnụ ya n’ikwu okwu nke mere na onweghịkwa ike ikpuchi ya.",
                "28": "Ma ugbua nwa m nwoke, Leman, na kwa Lemuel na Sam, na kwa ụmụ m ndị nwoke bụ ụmụ Ịshmel, lee, ọbụrụ na unu ga an̄a ntị n’ọlụ nke Nifaị, unu agaghị ala-n’iyi. Ma ọbụrụ na unu ga an̄a ntị n’olu ya, a na m arapụrụ unu ngọzi, e, ọbụna ngọzi nke mbụ m.",
                "29": "Ma o bụrụ na unu agaghị an̄a ntị n’olu ya, a ga m ewepụ ngọzi nke mbụ m, e, ọbụna ngọzi m, ma ọ ga-adakwasị ya.",
                "30": "Ma ugbua, Zoram, a na m agwa gị: lee, ị bụ nwa oru nke Leban; otu o sila dị, a kpọpụtawo gị site n’ala Jerusalem, ma a ma m na ị bụ ezigbo enyi nwa m nwoke, Nifaị, ruo mgbe nile.",
                "31": "Ya mere, n’ihi na i kwesịrị ntụkwasị-obi, mkpụrụ-afọ gị ka a ga-agọzi ha na mkpụrụ-afọ nke ya, ka ha nwe ike bie n’ọgan’iru ogologo oge n’elu ala nke a; ma ọdighị ihe ọbụla ma ọbụghị ajọọ-omume n’etiti ha ga-emerụ ha arụ ma-ọbụ nye nsogbu n’ebe ọgan’iru ha dị n’elu iru nke ala nke a ruo mgbe nile.",
                "32": "Ya mere, ọbụrụ na unu ga-edebe iwu-nsọ nile nke Onye-nwe, Onye-nwe edowo ala nke a nsọ maka nchekwa nke mkpụrụ-afọ gị ya na mkpụrụ-afo nwa m nwoke."
            },
            "2": {
                "1": "Ma ugbua, Jekọb, a na m agwa gị: Ị bụ nwa mbụ m n’ụbọchị mkpagbu m n’ọzara. Ma lee, mgbe ị dị na nwata i hụworọrịị ahụhụ nke mkpagbu na nnukwu ihe mwute, n’ihi okwu na-enweghị nrube-isi nke ụmụnne gị ndị nwoke.",
                "2": "Otu o sila dị, Jekọb, nwa mbụ m n’ime ọzara, ị matara ịdị ukwuu nke Chineke; ma ọ ga-agọzi mkpagbu gị nile ka ha bụrụ uru gị.",
                "3": "Ya mere, mkpụrụ-obi gị ka aga-agọzi, ma ị ga-ebi n’udo, gị na nwanne gị nwoke, Nifaị; ma ụbọchị gị nile ka ị ga-eji jeere Chineke gị ozi. Ya mere, a ma m na a gbapụtawo gị, n’ihi ezi-omume nke Onye-mgbapụta gị; n’ihi na ị hụwo nke a na n’ozuzu oge akara aka ọ ga-abịa iweta nzọpụta nye ụmụ mmadụ.",
                "4": "Ma ị hụwọrịị na nwata gị, ebube ya; ya mere, a ga-agọzi gị ọbụna dịka ha bụ ndị ọ ga-ekwusara ozi-ọma n’anụ arụ, n’ihi na Mụọ ahụ bụ otu ihe ahụ, ụnyahụ, taa, na ruo mgbe nile. Ma emeziri ụzọ ahụ site n’ọdịda nke mmadụ, ma nzọpụta bụ n’efu.",
                "5": "Ma akụziworo mmadụ otu o zuuru ha nke ga-eme ka ha mata mma na njọ. Ma iwu ahụ ka e nyere ụmụ mmadụ. Ma site n’iwu ahụ ọdịghị anụ arụ ikpe na-amaghị; ma ọbụ, site n’iwu ahụ e bepụrụ ụmụ mmadụ. E, site n’iwu nke arụ e bepụrụ ha; na kwa, site n’iwu nke mụọ ha n’ala n’iyi site n’ihe dị mma, ma bụrụ ndị nọ na nhuju-anya ruo mgbe nile.",
                "6": "Ya mere, mgbapụta na-abịa n’ime na site na Mesaịa dị Nsọ; n’ihi na o jupụtara na amara na ezi-okwu.",
                "7": "Lee, o nyewo onwe ya dịka ihe ịchụ-aja nke mmehie, ịza ajụjụ nke nsọtụ nile nke iwu ahụ, nye ndị nile nwere obi tiwara etiwa na mụọ nke nchegharị; ma ọdịghị onye ọzọ ọbụla a ga azara nsọtụ nile nke iwu ahụ.",
                "8": "Ya mere, lee otu o si dị nnukwu mkpa ime ka ndị bi n’ụwa mata ihe ndị a, ka ha mata na onweghị anụ arụ ọbụla nwere ike ibi n’iru Chineke, ma ọbụghị site n’ikwesi ekwesi, na obi ebere, na amara nke Mesaịa ahụ dị Nsọ, onye tọgbọworo ndụ ya dịka n’anụ arụ, ma were kwa ya ọzọ site n’ike nke Mụọ ka o nwe ike iweta na mmezu mbilite n’ọnwụ nke ndị nwụrụ anwụ, ebe ọbụ onye mbụ ga-ebilite.",
                "9": "Ya mere, ọ bụ mkpụrụ mbụ nye Chineke, ebe ọbụ na ọ ga-arịọrọ ụmụ nke mmadụ nile arịrịọ; ma ndị kwere na ya ka a ga-azọpụta.",
                "10": "Ma n’ihi arịrịọ maka mmadụ nile, mmadụ nile na-abịakwute Chineke; ya mere, ha na-egụzọ n’iru ya ka o kpee ha ikpe dịka ezi-okwu na ịdị nsọ nke dị n’ime ya. Ya mere, nsọtụ nile nke iwu nke Onye Nsọ ahụ nyeworo, ruo na inye ntaram-ahụhụ nke na-eso ya, ntaram-ahụhụ ahụ nke na-eso ya megidere nke an̄ụrị ahụ na-eso ya, iji zaa nsọtụ nile nke aja mgbaghara mmehie ahụ—",
                "11": "N’ihi na ọ dịrịrị mkpa, na a ga-enwe mmegide n’ihe nile. A sị na ọdịghị otu a, nwa mbụ m n’ime ọzara, agaraghị eweta na mmezu ezi-omume, ọbụghị ma ajọọ omume, ọbụghị ma ịdị nsọ ma-ọbụ nhuju-anya, ọbụghị mma ma-ọbụ njọ. Ya mere, ihe nile kwesịrịri ka achịkọta ha ọnụ n’otu; ya mere, ọ bụrụ na a ga-enwe otu arụ, ọ ga adirịrị ka ihe nwụrụ anwụ, na-enweghị ndụ, ọbụghị ma ọnwụ, ma-ọbụ ire-ure ma-ọbụ ereghị-ure, an̄ụrị ma-ọbụ nhuju-anya, ọbụghị ma uche ma-ọbụ enweghị uche.",
                "12": "Ya mere, ọ ga-akarịrị mma na ekere ya n’ihe efu; ya mere, a garaghị enwe ebum-n’obi na ngwụcha nke okike ya. Ya mere, ihe nke a ga-achọrịrị ibibi amamihe nke Chineke na ebum-n’obi ebighị-ebi ya nile, na kwa ike, na obi ebere, na ikpe zịrị-ezi nke Chineke.",
                "13": "Ma ọbụrụ na unu ga-asị na iwu adịghị, unu ga-asị kwa na mmehie adịghị. Ọ bụrụ na unu ga-asị na mmehie adịghị, unu ga-asị kwa na ezi-omume adịghị. Ma ọ bụrụ na ezi-omume adịghị, an̄ụrị adịghị. Ma ọbụrụ na ezi-omume adịghị ma-ọbụ an̄ụrị, o nweghị ntaram-ahụhụ ma-ọbụ nhuju-anya dị. Ma ọ bụrụ na ihe ndị a adịghị, ọdịghị Chineke dị. Ma ọbụrụ na Chineke adịghị, anyị adịghị, ọbụghị ma ụwa n’ihi na agaraghị enwe okike nke ihe nile, ọbụghị ma o nwere ihe ga-eme ma-ọbụ ihe a ga-eme; ya-mere, ihe nile gaararịị apụ n’anya.",
                "14": "Ma ugbua, ụmụ m ndị nwoke, a na m agwa unu ihe ndị a maka nrite uru na ọmụmụ ihe unu; n’ihi na Chineke dị, ma o kewo ihe nile, ma elu-igwe nile ma ụwa, na ihe nile dị n’ime ha, ma ihe ndị ga-eme eme ma ndị a ga-eme eme.",
                "15": "Ma iji mezuo ebum-n’obi ebighi-ebi ya nile n’ime ngwụcha nke mmadụ, mgbe o kesịworo nne na nna anyị mbụ, na anụ ọhịa na anụ ufe nke ikụkụ, ma na nke-nke, ihe nile e kere-eke, ọ ga-adịrịrị mkpa na e nwere otu ihe ga-eguzo megide; ọbụna mkpụrụ-osisi a sị erila na mmegide nke osisi nke ndụ; otu bụrụ nke dị ụtọ ma nke ọzọ dị ilụ.",
                "16": "Ya mere, Onye-nwe Chineke nyere mmadụ ka o jiri aka ya mee ihe ọ ga-eme. Ya mere, mmadụ enweghị ike iji aka ya mee ihe ọ chọrọ, ma ọbụghị na otu ihe toro ya akpịrị ma-ọbụ nke ọzọ.",
                "17": "Ma mụ, Lihaị, dịka ihe nile ndị m gụpụtaworo, kwesịrị iwere ya dịka na mụọ-ozi Chineke, dịka ihe e deworo ede, esịwo n’elu-igwe daa; ya mere, ọ ghọwo ekwensu, ebe ọ chọworo ime ihe dị njọ n’anya Chineke.",
                "18": "Ma n’ihi na o siwo n’elu-igwe dapụ, ma buruzie onye nọ na nhuju-anya ruo mgbe nile, ọ chọkwara nhuju-anya nke ndị mmadụ nile. Ya mere, ọ siri Iv, e, ọbụna agwọ ochie ahụ, nke bụ ekwensu ahụ, nke bụ nna nke okwu ụgha nile, ya mere, ọ sịrị: Rie mkpụrụ-osisi a sị erile, ma ị gaghị anwụ, kama ị ga-adị ka Chineke, mata mma na njọ.",
                "19": "Ma mgbe Adam na Iv riworo mkpụrụ-osisi a sị erila, a chụpụrụ ha site na ogige Iden, ka ha na-akọ ala.",
                "20": "Ma ha akpọpụtawo ụmụaka, e, ọbụna ezi na ụlọ nke ụwa nile.",
                "21": "Ma ụbọchị nile nke ụmụ nke mmadụ ka e mere ka ọ dị ogologo, dịka ọchịchọ Chineke siri dị, ka ha nwe ike chegharịa mgbe ha nọ n’anụ aru; ya mere, ọnọdụ ha wee bụrụ ọnọdụ nke mnwale, ma oge ha ka e mere ka otowanye ogologo, dịka iwu-nsọ nile ndị ahụ nke Onye-nwe Chineke nyere ụmụ nke mmadụ. N’ihi na o nyere iwu-nsọ na mmadụ nile ga-echegharịrị; n’ihi na o gosịrị mmadụ nile na ha efuwo, n’ihi njehie nke ndị mụrụ ha.",
                "22": "Ma ugbua, lee, ọbụrụ na Adam ejehieghị, ọ garaghị ada, kama ọ gaara anọgide n’ime ogige Iden. Ma ihe nile ndị e kere eke gaara anọgide n’otu ọnọdụ ahụ nke ha nọ mgbe e kesịrị ha; ma ha gaara anọgiderịrị ruo mgbe nile, ma ghara inwe nsọtụ.",
                "23": "Ma ha agaraghị enwe ụmụ; ya mere, ha gaara anọgide n’ọnọdụ enweghị ụta, enweghị ọn̄ụ, n’ihi na ha amaghị ahụhụ ọbụla, emeghị ihe ọma, n’ihi na ha amaghị mmehie ọbụla.",
                "24": "Ma lee, ihe nile ka e meworo site na amamihe nke ya bụ Onye-maara ihe nile.",
                "25": "Adam dara ka mmadụ wee dịrị; ma mmadụ dị, ka ha wee nwee ọn̄ụ.",
                "26": "Ma Mesaịa ahụ ga-abịa n’ozuzu oge akara aka, ka o nwee ike gbapụta ụmụ nke mmadụ site n’ọdịda ahụ. Ma n’ihi na a gbapụtara ha site n’ọdịda ahụ ha abụrụwo ndị nwere onwe ha ruo mgbe nile, mara mma na njọ; ka ha mee ihe ha chọrọ ime na-abụghị ihe e mere ka ha mee, ma ọbụghị site na ntaram-ahụhụ nke iwu na nnukwu na ụbọchị ikpeazụ, dịka iwu-nsọ nile nke Chineke nyeworo siri dị.",
                "27": "Ya mere, mmadụ nile nwe onwe ha dịka n’anụ arụ; ma ihe nile nke e nyere ha bụ ihe ndị dị mmadụ mkpa. Ma ha ka ọ dịịrị ịhọrọ ntọhapụ na ndụ ebighi-ebi, site na nnukwu Onye-ogbugbo nke mmadụ nile, ma-ọbụ ịhọrọ ndọkpụ n’agha na ọnwụ, dịka ndọkpụ n’agha na ike nke ekwensu siri dị; n’ihi na ọ na-achọ ka mmadụ nile nọdụ n’ọnọdụ nhuju-anya dịka ya n’onwe ya.",
                "28": "Ma ugbua, ụmụ m ndị nwoke, ọ ga-adị m mma ma asị na unu ga-elekwasị nnukwu Onye-ogbugbo ahụ anya, ma n̄aa ntị na nnukwu iwu-nsọ ya nile; ma nwe okwukwe n’okwu ya nile ma họrọ ndụ ebighi-ebi, dịka ọchịchọ nke Mụọ Nsọ ya siri dị;",
                "29": "Ma ghara ịhọrọ ọnwụ ebighi-ebi, dịka ọchịchọ nke anụ arụ na ihe ọjọọ nke dị n’ime ya siri dị, nke na-enye mụọ nke ekwensu ike ime ka ọ dọkpụrụ unu, iwedata unu ruo n’ala mụọ, ka o wee chịwa unu n’ala-eze nke ya.",
                "30": "Ekwuwo m okwu ole na ole ndị a nye unu nile, ụmụ m ndị nwoke, n’ụbọchị ikpe-azụ nke mnwale m; ma a họrọwo m akụkụ nke ka mma, dịka okwu nile nke onye-amụma ahụ siri dị. Ma enweghị m mkpa ọzọ karịa ọdịmma mgbe nile na-adigide nke mkpụrụ-obi unu. Amen."
            },
            "3": {
                "1": "Ma ugbua a na m agwa gị Josef, nwa-ikpeazụ m. A mụtara gị n’ime ọzara n’ime mkpagbu m nile; e, n’ụbọchị nile nke nnukwu iru-uju m karịsịrị ka nne gị mụrụ gị.",
                "2": "Ma, ka Onye-nwe doo ala nke a nsọ nye gị, nke bụ ala kachasị oke-ọnụ-ahịa, maka nketa gị na nketa nke mkpụrụ-afọ gị na ụmụnne gị, ndị nwoke maka nchekwa gị ruo mgbe nile, ma ọ bụrụ na unu ga-edebe iwu-nsọ nile nke Onye-Nsọ nke Israel.",
                "3": "Ma ugbua, Josef, nwa ikpe-azụ m, onye m kpọpụtaworo site n’ime ọzara n’ime mkpagbu m nile, ka Onye-nwe gọzie gị ruo mgbe nile, n’ihi na agaghị ebibi mkpụrụ-afọ gị kpam-kpam.",
                "4": "N’ihi na lee, ị bụ mkpụrụ nke ukwu m nile; ma a bụ m agbụrụ nke Josef onye adọkpụrụ ga n’Ijipt. Ma nnukwu ka ọgbụgba-ndụ Onye-nwe ahụ nile dịịrị nke o mere nye Josef.",
                "5": "Ya mere, Josef n’ezie hụrụ ụbọchị nke anyị. Ma o nwetara nkwa nke Onye-nwe, na site na mkpụrụ nke ukwu ya ka Onye-nwe Chineke ga-ewelite ngalaba ezi-omume nye ụlọ nke Israel; ọ bụghị Mesaịa ahụ, kama ngalaba nke a gaara agbajipụ, otu o sila dị, ka e nwe ike icheta ya n’ọgbụgba-ndụ nile nke Onye-nwe ka e mee ka Mesaịa ahụ pụta ìhè n’iru ha n’oge ikpe-azụ, na mụọ nke ike, ruo n’iwepụta ha site n’ọchịchịrị baa n’ìhè—e, site na nzuzo nke ọchịchịrị na site na ndọkpụ n’agha ruo n’inwere onwe.",
                "6": "N’ihi na Josef n’ezie kwupụtara, na-asị: Onye ọhụ-ụzọ ka Onye-nwe Chineke m ga-ekulite elu, onye ga-abụ onye-ọhụ-ụzọ nke a họpụtara ahọpụta nye mkpụrụ nke ukwu m nile.",
                "7": "E, Josef n’ezie sịrị: Otu a ka Onye-nwe kwuru gwa m: Ọhụ-ụzọ nke a họpụtara ahọpụta ka m ga-ekulite elu site na mkpụrụ nke ukwu gị nile; ma a ga-ebuli ya n’etiti mkpụrụ nke ukwu gị nile. Ma ọ bụ ya ka m ga-enye iwu-nsọ na ọ ga-arụrụ mkpụrụ nke ukwu gị nile ọrụ, ụmụ nne ya, ndị nwoke, ndị ga-abụ nnukwu oke ọnụ ahịa nye ha, ọbụna ruo n’iweta ha ka ha mata maka ọgbụgba-ndụ nile nke m meworo mụ na ndị nna unu.",
                "8": "Ma a ga m enye ya iwu-nsọ na ọ gaghị arụ ọrụ ọzọ, ma ọbụghị ọrụ nke m ga- enye ya iwu ịrụ. Ma a ga m eme ya ka ọ dị ukwuu n’anya m; n’ihi na ọ ga-arụ ọrụ m.",
                "9": "Ma ọ ga-adị ukwuu dịka Moses, onye nke m sịworo na m ga-ebulite elu nye unu, ka ọ napụta ndị m, O ụlọ nke Israel.",
                "10": "Ma Moses ka m ga-ebulite elu, ka ọ napụta ndị gị site n’ala Ijipt.",
                "11": "Ma na Onye-ọhụ-ụzọ ka m ga-ewelite elu site na mkpụrụ nke ukwu gị nile; ma-ọbụ ya ka m ga-enye ike iwepụta okwu m nye mkpụrụ nke ukwu gị nile—ma ọbụghị n’iwepụta okwu m nanị, ka Onye-nwe kwuru, kama ma nke ime ka ha kwenye n’okwu m, nke ga-apụtawọrị n’etiti ha.",
                "12": "Ya mere, mkpụrụ nke ukwu gị nile ga-ede; ma mkpụrụ nke ukwu nile nke Juda ga-ede; ma nke ahụ a ga-ede site na mkpụrụ nke ukwu gị nile, na kwa nke ahụ a ga-ede site na mkpụrụ nke ukwu Juda, ga-etokọta, ruo n’igbagwoju-anya nke ozizi ụgha nile na mbuda-ala nke ndọrọ-ndọrọ nile, na ihiwe udo n’etiti mkpụrụ nke ukwu gị nile, na iweta ha na ọmụma nke ndị nna ha nile, n’ụbọchị ikpe-azụ nile, na kwa ọmụma nke ọgbụgba-ndụ m nile, ka Onye-nwe kwuru.",
                "13": "Ma site na-adịghị-ike a ga-eme ka o sie ike, n’ụbọchị ahụ mgbe ọrụ m ga-amalite n’etiti ndị m nile, ruo n’iweghachi gị, O ụlọ nke Israel, ka Onye-nwe kwuru.",
                "14": "Ma otu a ka Josef buru n’amụma na-asị: Lee, ọhụ-ụzo ahụ ka Onye-nwe ga- agozi; ma ndị ga-achọ ibibi ya ga-enwe mgbagwọju-anya; n’ihi nkwa nke a, nke m nwetaworo site n’aka Onye-nwe, site na mkpụrụ nke ukwu m, ga-emezu. Lee, a ma m nke ọma maka mmejupụta nke nkwa a.",
                "15": "Ma aha ya ka a ga-akpọ otu ihe dịka nke m; ma ọ ga-abụ dịka aha nna ya. Ma ọ ga-adị ka m; n’ihi na ihe ahụ, nke Onye-nwe ga-ewepụta n’aka ya, site n’ike nke Onye-nwe ga-eweruta ndị m ruo na nzọpụta.",
                "16": "E, otu a ka Josef buru ya n’amụma: A ma m ihe a nke ọma, ọbụna dịka m si mara nke ọma maka nkwa nke Moses; n’ihi na Onye-nwe asịwo m, A ga m edokwa mkpụrụ-afọ gị ruo mgbe nile.",
                "17": "Ma Onye-nwe asịwo: A ga m ewelite otu Moses; ma a ga m enye ya ike n’ime okporo; ma a ga m enye ya ikpe e dere ede. Ma na a gaghị m atọpụ ire ya, ka o kwuo ọtụtụ okwu, n’ihi na a gaghị m eme ya dike n’ikwu okwu. Ma a ga m e dere ya iwu m, na mkpịsị aka nke aka m, ma a ga m emere ya onye-nkwupụta.",
                "18": "Ma Onye-nwe sịkwara m: A ga m ewelitere mkpụrụ nke ukwu gị nile; ma a ga m emere ya onye-nkwupụta okwu. Ma mụ, lee, a ga m enye ya ka o dee ihe odide nke mkpụrụ nke ukwu gị nile, nye mkpụrụ nke ukwu gị nile; ma onye-nkwupụta okwu nke ukwu gị ga-eme ka a mata ya.",
                "19": "Ma okwu ndị ahụ ọ ga-ede ga-abụ okwu ndị dị mkpa na amamihe nke m na ha ga-agaru ruo mkpụrụ nke ukwu gị nile. Ma ọ ga-adị ka a ga-asị na mkpụrụ nke ukwu gị ebesaworo ha rị akwa site n’uzuzu; n’ihi na A ma m okwukwe ha.",
                "20": "Ma ha ga-ebe akwa site n’uzuzu; e, ọbụna nchegharị nye ụmụnne ha, ndị nwoke ọbụna mgbe ọtụtụ ọgbọ gafeworo ha. Ma ọ ga-eru na akwa ha ga-aga, ọbụna dịka ịdị mfe nke okwu ha nile siri dị.",
                "21": "N’ihi okwukwe ha, okwu ha nile ga-aga n’iru site n’ọnụ m ruo ụmụnne ha ndị nwoke nile ndị nke bụ mkpụrụ nke ukwu gị, ma adịghị-ike nke okwu ọnụ ha nile ka m ga-eme ka o sie ike site n’okwukwe ha, ruo n’icheta ọgbụgba-ndụ m nke m mere nye ndị nna gị.",
                "22": "Ma ugbua, lee, nwa m Josef, n’ụdị dị otu a ka nna m na mgbe ochie jiri buo amụma.",
                "23": "Ya mere, n’ihi ọgbụgba-ndụ nke a ị bụ onye-agọziri-agọzi; n’ihi na mkpụrụ-afọ gị ka a na-agaghị ebibi, n’ihi na ha ga an̄a ntị n’okwu nile nke akwụkwọ ahụ.",
                "24": "Ma otu dike ga-ebilite n’etiti ha, onye ga-eme nnukwu ihe ọma, ma n’okwu ọnụ ma n’omume, ebe ọ bụ ngwa-ọrụ n’aka nile nke Chineke, nwere okwukwe karịrị akarị, ịrụ nnukwu ọrụ ịtụ-n’anya, ma mee ihe ahụ nke bụ nnukwu ihe n’anya nke Chineke, ruo n’ime ka eweta na mmezu nnukwu mwetaghachi nye ụlọ nke Israel na nye mkpụrụ-afọ nke ụmụnne gị ndị nwoke.",
                "25": "Ma ugbua, ngọzi na-adịrị gị, Josef. Lee, i dị ntakịrị; ya mere, n̄aa ntị n’okwu nile nke nwanne gị, nwoke, Nifaị, ma a ga-emere gị ọbụna dịka okwu nile nke m kwuworo siri dị. Cheta okwu nile nke nna gị mgbe ọ na-anwụ. Amen."
            },
            "4": {
                "1": "Ma ugbua, mụ, Nifaị, na-ekwu gbasara amụma nile nke nna m kwuworo maka ha, gbasara Josef, onye e bugara n’Ijipt.",
                "2": "Ma lee, o buru amụma n’ezie gbasara mkpụrụ-afọ ya nile. Ma amụma nile o dere, ọ dịghị ọtụtụ ndị ka ha dị nnukwu. Ma o buru amụma gbasara anyị, na ọgbọ ndị na-abịa n’ọdịn’iru; ma e dere ha n’elu epekele bras ahụ.",
                "3": "Ya mere, mgbe nna m bịaworo na ngwụcha nke okwu gbasara amụma nke Josef, ọ kpọrọ ụmụ Leman, ụmụ ya ndịkom, na ụmụ ya ndịnyom, ma sị ha: Lee, ụmụ ndị nwoke, na ụmụ m ndị nwanyị, ndị bụ ụmụ nwoke na ụmụ nwanyị nke nwa mbụ m, Ọ ga-adị m mma ma asị na unu ga-enye nti unu n’okwu m nile.",
                "4": "N’ihi na Onye-nwe Chineke ekwuwo na: Ọbụrụraa na unu ga-edebe iwu-nsọ m nile unu ga-enwe ọgan’iru n’ala ahụ; ma ọbụrụraa na unu agaghị edebe iwu-nsọ m nile a ga-ebepụ unu site n’ebe m nọ.",
                "5": "Ma lee, ụmụ m ndị nwoke na ụmụ m ndị nwanyị, enweghị m ike ịgbada n’ime ili m ma ọbụghị na m hapụrụ ngọzi m n’arụ unu; n’ihi na lee, a ma m na ọbụrụ na azulite unu n’ụzọ unu kwesịrị ịga, unu agaghị ewezuga onwe unu site n’ime ya.",
                "6": "Ya mere, ọbụrụ na a bụrụ unu ọnụ, lee, a hapụrụ m ngọzi m n’arụ unu, na ọbụbụ-ọnụ ahụ ka a ga-ewepụrụ unu ma bụrụ ihe a ga aza n’isi ndị mụrụ unu.",
                "7": "Ya mere, n’ihi ngọzi m, Onye-nwe Chineke agaghị ekwe ka unu laa n’iyi; ya mere, ọ ga-enwe obi ebere n’arụ unu na mkpụrụ-afọ nke unu ruo mgbe nile.",
                "8": "Ma o wee ruo na mgbe nna m bịaworo na ngwụcha nke okwu o na-agwa ụmụ ndị nwoke na ụmụ ndị nwanyi nke Leman, o mere ka ụmụ ndị nwoke nile na ndị nwanyị nile nke Lemuel bụrụ ndị akpọtara n’iru ya.",
                "9": "Ma ọ gwara ha okwu, na-asị: Lee, ụmụ m ndị nwoke na ndị nwanyị, ndị bụ ụmụ nwoke na ụmụ nwanyị nke nwa m nwoke nke abụọ; lee, a hapụrụ m unu otu ngọzi ahụ nke m hapụrụ ụmụ nwoke na ụmụ nwanyị Leman; ya mere, a gaghị ebibicha unu kpam kpam; ma n’ikpeazụ mkpụrụ-afọ unu ka a ga-agọzi.",
                "10": "Ma o wee ruo na mgbe nna m bịaworo na ngwụcha nke okwu ọ na-agwa ha, lee, ọ gwara ụmụ nwoke Ịshmel okwu, e, ma ọbụna ezi na ụlọ ya nile.",
                "11": "Ma mgbe ọ bịaworo na ngwụcha nke okwu ọ na-agwa ha, ọ gwara Sam okwu, na-asị: Ngọzi na-adịrị gị, na mkpụrụ-afọ gị n’ihi na ị ga-eketa ala ahụ dịka nwanne gị nwoke, Nifaị. Ma mkpụrụ-afọ gị ka a ga-agụnye na mkpụrụ-afọ ya; ma ị ga-adị ọbụna dịka nwanne gị nwoke, ma mkpụrụ-afo gị dịka mkpụrụ-afọ ya; ma a ga-agọzi gị n’ụbọchị gị nile.",
                "12": "Ma o wee ruo mgbe nna m, Lihaị gwaworo ezi na ụlọ ya nile okwu, dịka o siri metụ ya n’obi na Mụọ nke Onye-nwe nke dịịrị n’ime ya, o wee bụwanye okenye. Ma o wee ruo na ọ nwụrụ, ma e liri ya.",
                "13": "Ma o wee ruo na o meghị ọtụtụ ụbọchị mgbe ọ nwụworo, Leman na Lemuel na ụmụ nwoke Ịshmel wesoro m iwe n’ihi mba nile nke Onye-nwe bara.",
                "14": "N’ihi na mụ, Nifaị, ka a kwagidere ịgwa ha okwu, dịka okwu ya siri dị; n’ihi na e kwuworo m ha ọtụtụ ihe, na kwa nna m, tutu ọnwụ ya; ọtụtụ n’ime okwu nile ndị ahụ ka e dere n’elu epekele m ndị ọzọ; maka akụkụ akụkọ ndị ọzọ ka mkpa ka e dere n’elu epekele m ndị ọzọ.",
                "15": "Ma n’elu ndị a ka m dere ihe nile nke mkpụrụ-obi m, na ọtụtụ n’ime akwụkwọ-nsọ ndị a kanyere n’elu epekele bras ahụ. N’ihi na mkpụrụ-obi m nwere mmasị n’ime akwụkwọ-nsọ nile, ma obi m na-eche maka ha, ma dee ha maka mmụta na nrite uru nke ụmụ m.",
                "16": "Lee, mkpụrụ-obi m nwere mmasị n’ihe nile nke Onye-nwe; ma obi m na-aga n’iru na-eche maka ihe nile ndị m hụworo na ndị m nụworo.",
                "17": "Otu o sila dị, na-agbanyeghị nnukwu ịdị mma nke Onye-nwe, n’igosi m nnukwu ọrụ ịtụ-n’anya ya nile, obi m tiri mkpu: O ogbenye-ọnụ-ntụ ka m bụ! E, obi m na-eru uju n’ihi anụ arụ m; mkpụrụ-obi m nwere mwute n’ihi ajọọ-omume m nile.",
                "18": "A gbawo m gburu-gburu, n’ihi ọnwụnwa nile na mmehie nile nke ọ dịịrị mfe ibuso m agha.",
                "19": "Ma mgbe m chọrọ inwe an̄ụrị, obi m na asụ ude n’ihi mmehie m nile; otu o sịla dị, a ma m onye m tụkwasịworo obi.",
                "20": "Chineke m abụrụwọrị ebe ndabere nke m; o duwo m gafee mkpagbu m nile n’ime ọzara; ma o chekwawo m n’elu mmiri nile nke nnukwu ebe omimi.",
                "21": "O mejupụtawo m n’ịhụnanya ya, ọbụna ruo n’iwerecha anụ arụ m.",
                "22": "O mewo ka ndị iro m nwe mgbagwọjụ-anya, ruo na-ime ka ha ma jijiji n’ebe m nọ.",
                "23": "Lee, o nụwo akwa m n’ehihie, ma o nyewo m amamihe site n’ọhụ n’oge abalị.",
                "24": "Ma n’ehihie ka m bawanyere n’enweghị egwụ n’ime oke ekpere n’iru ya, e, olu m ka m zipụliteworo elu; ma ndị mụọ-ozi nile gbadatara kuziere m.",
                "25": "Ma n’elu nku nke Mụọ ya ka e bupụworo arụ m n’elu ugwu nile dị elu karịa. Ma anya m ahụwo nnukwu ihe nile, e, ọbụna nnukwu karịa n’anya mmadụ; ya mere, a gwara m ka m ghara ide ha.",
                "26": "O mgbe ahụ, ọ bụrụ na a hụwo m nnukwu ihe nile di otu a, ọ bụrụ na Onye-nwe n’iwedata onwe ya nye ụmụ nke mmadụ eletawo ndị mmadụ n’obi ebere dị otu a, gịnị mere obi m ga-eji bee akwa, na mkpụrụ-obi’m nọgide n’ime ndagwụrụgwụ nke iru uju, na anụ arụ m bụrụ ihe lara n’iyi, na ume m daa mba, n’ihi mkpagbu m nile?",
                "27": "Ma gịnị ga-eme ka m kwenye ime mmehie, n’ihi anụ arụ m? E, gịnị ga-eme ka m nye ọnwụnwa nile efe, ka ajọọ-onye ahụ nweta ebe n’ime obi m ibibi udo m na ịkpagbụ mkpụrụ-obi m? Gịnị mere iwe ji na-ewe m n’ihi onye-iro m?",
                "28": "Teta, mkpụrụ-obi m! a gala n’iru n’iruda n’ala n’ime mmehie, N̄ụrịa ọn̄ụ, O obi m, ma enyekwala ebe obibi ọzọ maka onye-iro nke mkpụrụ-obi m.",
                "29": "E wela iwe ọzọ n’ihi ndị-iro m. A lakwala azụ ume m n’ihi mkpagbu m nile.",
                "30": "N̄ụrịa, O obi m, ma bekuo Onye-nwe, ma sị: O Onye-nwe, a ga m eto Gị ruo mgbe nile; e, mkpụrụ-obi m ga-an̄ụrị n’ime gị, Chineke m, na nkume nke nzọpụta m.",
                "31": "O Onye-nwe, ị ga-anapụta mkpụrụ-obi m? Ị ga-azọpụta m n’aka ndị iro m? Ị ga-eme m ka m ma jijiji na mpụta-ìhè nke mmehie?",
                "32": "Ka emechigide ọnụ ụzọ nke ala-mụọ mgbe nile n’iru m, n’ihi na obi m tiwara etiwa ma mụọ m nwere nchegharị! O Onye-nwe ị gaghị emechi ọnụ ụzọ nke ezi-omume n’iru m, ka m wee gaa ije n’ụzọ nke ndagwurugwu dị ala, ka m wee nọgidesieike n’ụzọ ahụ dị larịị!",
                "33": "O Onye-nwe, ị ga-agba m gburu-gburu n’ime uwe mwụda nke ezi-omume! O Onye-nwe, ị ga-eme ka m nwee ebe m ga-esi gbapụ n’iru ndị iro m! Ị ga-eme ka ụzọ m guzoro kwem n’iru m! Ị gaghị edebere m okwute-mkpọbi-ụkwụ n’ụzọ m—ma na Ị ga-ekpochapụrụ m ụzọ m n’iru m, ma e wubichila ogige ahịhịa n’ụzọ m, kama ụzọ nile nke onye-iro m.",
                "34": "O Onye-nwe, a tụkwasịwo m gị obi, ma a ga m atụkwasị gị obi ruo mgbe nile. A gaghị m etinye ntụkwasị-obi m n’aka nke anụ arụ; n’ihi na a ma m na ọbụbụ-onụ dịrị ya bụ onye na-etinye ntụkwasị-obi ya n’aka nke anụ arụ. E, ọbụbụ-ọnụ dịrị ya bụ onye tinyere ntụkwasị-obi ya na mmadụ ma-ọbụ jiri anụ arụ mere ike ogwe aka ya.",
                "35": "E, a ma m na Chineke ga-emepụ-aka n’inye onye ọbụla nke rịọrọ ya. E, Chineke m ga-enye m, ma-ọbụrụ na m arịọ ma ọbụrụ na m arịọhieghị; ya mere a ga m eweli olu m nye Gị; e, a ga m ebeku Gị akwa, Chineke m, nkume nke ezi-omume m. Lee, olu m ruo mgbe nile ga-adalite elu ruo Gị, nkume m na Chineke m nke mgbe nile na-adigide. Amen."
            },
            "5": {
                "1": "Lee, o wee ruo na mụ, Nifaị, bere nnukwu akwa nye Onye-nwe Chineke m, n’ihi iwe nke ụmụnne m ndị nwoke.",
                "2": "Ma na lee, iwe ha bawanyere megide m, nke mere na ha chọrọ iwepụ ndụ m.",
                "3": "E, ha tamuru megide m, na-asị: Nwanne anyị nwoke nke nta chere na ọ ga-achị anyị; ma anyị enwewo nnukwu mnwale n’ihi ya; ya mere, ugbua ka anyị gbuo ya, ka anyị ghara inwekwa mkpagbu ọzọ n’ihi okwu ya nile. N’ihi na lee, anyị agaghị enwe ya ka ọ bụrụ onye ọchịchị anyị, nke a bụ ihe dịrị anyị bụ ndị tọrọ ya, ịchị ndị a.",
                "4": "Ugbua, a naghị m ede n’elu epekele ndị a okwu nile nke ha tamuru megide m. Mana o zuworo m ị sị, na ha chọrọ iwepụ ndụ m.",
                "5": "Ma o wee ruo na Onye-nwe dọrọ m aka na ntị, na mụ, Nifaị, ga-esị n’ebe ha nọ pụọ ma gbaga n’ime ọzara, na ndị nile chọrọ iso m gaa.",
                "6": "Ya mere, o wee ruo na mụ, Nifaị, kpọọrọ ezi na ụlọ m, na kwa Zoram na ezi na ụlọ ya, na Sam, nwanne m nwoke nke tọrọ m na ezi na ụlọ ya, na Jekọb na Josef, ụmụnne m ndị nwoke ndị m tọrọ, na kwa ụmụnne m ndị nwanyị na ndị nile chọrọ iso m gaa ma ndị nile chọrọ iso m bụ ndị kwere n’ịdọ aka na ntị na mkpughe nile nke Chineke; ya mere, ha n̄ara ntị n’okwu m nile.",
                "7": "Ma anyị weere ụlọ ikwuu anyị nile na ihe ọbụla nile ndị kwere anyị, ma gaa njem n’ime ọzara ruo ogologo ọtụtụ ụbọchị. Ma mgbe anyị gaworo njem ruo ogologo ọtụtụ ụbọchị anyị rụnyere ụlọ ikwuu anyị nile.",
                "8": "Ma ndị m chọrọ ka anyị kpọọ aha ebe ahụ Nifaị; ya mere anyị kpọrọ ya Nifaị.",
                "9": "Ma ndị ahụ nile mụ na ha so jiri aka ha kpọọ onwe ha ndị nke Nifaị.",
                "10": "Ma anyị chetara idebe ikpe nile, na iwu nile e dere ede, na iwu-nsọ nile nke Onye-nwe n’ihe nile, dịka iwu nke Moses siri dị.",
                "11": "Ma Onye-nwe nọnyeere anyị; ma anyị mere nke ọma karịa, n’ihi na anyị kụrụ mkpụrụ-akụkụ, ma anyị wetara ihe ụbị ọzọ nke dị ukwuu. Ma anyị malitere ịzụlite igwe anụ ụlọ nile, na igwe ehi nile, na anụ nile n’ụdị nile dị iche iche.",
                "12": "Ma mụ, Nifaị, ewetawo kwa akụkọ-ndekọta ahụ e dekọrọ bụ ndị a kanyere n’elu epekele bras; na kwa bọl ma-ọbụ ihe izi-ụzọ, nke a kwadoworo nye nna m site n’aka nke Onye-nwe, dịka ihe ahụ e dere ede.",
                "13": "Ma o wee ruo na anyị malitere ime nke ọma karịa, na ịmụba n’ala ahụ.",
                "14": "Ma mụ Nifaị, weereri mma-agha nke Leban, ma n’ụdi ya m wee mee ọtụtụ mma-agha, adịghị ama-ama site n’ụzọ ọbụla enwe ka ndị a ana-akpọ ndị Leman ugbua si bịakwasị anyị ma bibie anyị; n’ihi na a ma m ịkpọ-asị ha n’ebe m nọ na ụmụ m na ndị ahụ a kpọrọ ndị m.",
                "15": "Ma a kụziiri m ndị m iwu ụlọ n’ụdị nile, na ịrụ n’ụdị osisi nile, na nke igwe, na nke kọpa, na nke bras, na nke igwe anụrụ-anụ, na nke ọla edo, na nke ọla ọcha, na nke ntụ igwe di oke ọnụ ahịa, ndị karịrị akarị.",
                "16": "Ma mụ, Nifaị, wuru temple, ma e wuru m ya dịka temple nke Solomon ma ewezuga na e jighị ọtụtụ ihe oke ọnụ ahịa nile wuo ya; n’ihi na apụghị inweta ha n’elu ala ahụ, ya mere, e nweghị ike iwu ya dịka temple nke Solomon, ma ụdị owuwu ya dịka temple nke Solomon; ma aka ọrụ ya mara mma karịa.",
                "17": "Ma o wee ruo na mụ, Nifaị, mere ka ndị m bụrụ ndị na-agba mbọ, ma na-eji aka ha na-arụ ọrụ.",
                "18": "Ma o wee ruo na ha chọrọ ka m bụrụ eze ha. Ma mụ, Nifaị chọsịrị ike ka ha ghara inwe eze, otu o sịla dị, e meere m ha dịka ike m ha.",
                "19": "Ma lee, okwu nile nke Onye-nwe emezuwọrị nye ụmụnne m ndị nwoke, bụ nke o kwuru gbasara ha, na mụ ga-abụ onye-ọchịchị nke ha, na onye-nkuzi nke ha. Ya mere, a bụrụwo m rịị onye-ọchịchị ha na onye-nkuzi ha, dịka iwu-nsọ nile nke Onye-nwe siri dị, wee ruo mgbe ha chọrọ iwepụ ndụ m.",
                "20": "Ya mere, okwu nke Chineke ka e mejupụtara bụ nke o gwara m sị na: Ọbụrụraa na ha agaghị an̄a ntị n’okwu gị nile, a ga-ebepụ ha site n’ebe Onye-nwe nọ. Ma lee, e bepụrụ ha site n’ebe Ọ nọ.",
                "21": "Ma o meworị ka ọbụbụ-ọnụ ahụ bịakwasị ha, e, ọbụna ọbụbụ-ọnụ dị ilu, n’ihi ajọọ-omume ha. N’ihi na lee, ha emesịwo obi ha ike megide ya, nke bụ na ha aghọworiị okwute; ya mere, ebe ha dị ọcha, ma dị mma ile anya nke ukwuu, na ụtọ ile anya, ka ha ghara ito ndị m akpịrị, Onye-nwe Chineke mere ka akpụkpọ-arụ ojii bịakwasị ha.",
                "22": "Ma otu a ka Onye-nwe Chineke kwuru: A ga m eme ka ha bụrụ ndị na-enweghị ihe mmasị n’ebe ndị gị nọ, ma ọbụghị na ha chegharịrị site na ajọọ-omume ha nile.",
                "23": "Ma a ga-abụ mkpụrụ-afọ nke onye ọbụla ga-agwakọta ha na mkpụrụ-afọ ha ọnụ; n’ihi na a ga-abụ ha ọnụ ọbụna otu ụdị ọbụbụ-ọnụ. Ma Onye-nwe kwuru ya, ma e wee mee ya.",
                "24": "Ma n’ihi ọbụbụ-ọnụ ha nke bịakwasịrị ha, ha ghọrọ ndị na-enweghị aka ọrụ, jupụta na mkpasu-iwe na aghụghọ, ma na-achọ n’ime ọzara anụ ọhịa ndị ha ga-egbu.",
                "25": "Ma Onye-nwe Chineke siri m: Ha ga-abụ ihe ịpịa ụtarị nye mkpuru-afọ gị, ime ka ha na-echeta m, ma ọbụrụraa na ha agaghị echeta m, ma n̄aa ntị n’okwu m nile, ha ga-abụ ọpịpịa ụtarị nye ha ruo na mbibi.",
                "26": "Ma o wee ruo na mụ, Nifaị, doro Jekọb na Josef nsọ, ka ha bụrụ ndị nchụ-aja na ndị nkuzi n’ala nke ndị m.",
                "27": "Ma o wee ruo na anyị biri ndụ n’ụdị nke an̄ụrị.",
                "28": "Ma iri afọ atọ agafewọrịị site n’oge anyị, hapụrụ Jerusalem.",
                "29": "Ma mụ, Nifaị, edebewọrịị akụkọ-ndekọta ahụ e dere n’elu epekele nke m nile, nke m meworo, nke ndị m rute n’oge ahụ.",
                "30": "Ma o wee ruo na Onye-nwe Chineke siri m: Mee epekele ndị ọzọ; ma ị ga akanye ọtụtụ ihe n’elu ha ndị dị mma n’anya m, maka nrite uru nke ndị gị.",
                "31": "Ya mere, mụ, Nifaị, n’irube isi n’iwu-nsọ nile nke Onye-nwe, gara mee epekele ndị a n’elu ndị nke m kanyeworo ihe ndị a nile.",
                "32": "Ma akanyere m ihe ahụ na-amasị Chineke. Ma o bụrụ na ndị m enwee mmasị n’ihe ndị nke Chineke, ha ga-enwe mmasị n’ihe nkanye m nile ndị dị n’elu epekele ndị a.",
                "33": "Ma ọbụrụ na ndị m achọọ ịmata akụkụ ka mkpa na akụkọ ndị m ha ga-agụrịrị epekele m ndị ọzọ.",
                "34": "Ma o zuworo m ị sị na iri afọ anọ nile a gafewọrịị, ma anyị enweworịị agha nile na ndọrọ-ndọrọ nile anyị na ụmụnne anyị ndị nwoke."
            },
            "6": {
                "1": "Okwu nile nke Jekọb, nwanne Nifaị nke nwoke, nke ọ gwara ndị nke Nifaị:",
                "2": "Lee, ụmụnne m ndị m hụrụ n’anya, mụ, Jekọb, ebe Chineke kpọworo m, ma chie m echichi n’ụdị usoro ya dị nsọ, ma ebe e doworo m nsọ site n’aka nwanne m nwoke, Nifaị, onye nke unu na-elekwasị anya dịka eze ma-ọbụ onye-nchekwa; na onye unu na-adabere maka izere mmekpa arụ, lee unu ma na mụ agwawo unu okwu karịa maka ọtụtụ ihe.",
                "3": "Otu o sịla dị, a na m agwa unu okwu ọzọ; n’ihi na a na m achọsike maka ọdịmma nke mkpụrụ-obi unu. E, nchekasị arụ m dị ukwuu maka unu, ma unu onwe unu ma na otu a ka ọ dịrịị site n’oge gara aga. N’ihi na a gbawo m unu ume site na mgbalị m nile, ma akụziworo m unu okwu nile nke nna m; ma a gwawo m unu okwu gbasara ihe nile e dere ede, site n’okike ụwa.",
                "4": "Ma ugbua, lee, a ga m agwa unu okwu gbasara ihe nile ndị dị adị, na ndị ga-abịa abịa; ya mere, a ga m agụrụ unu okwu nile nke Aịsaịa. Ma ha bụ okwu nile nke nwanne m nwoke chọsịworo ike ka m gwa unu. Ma a na m agwa unu maka unu onwe unu, na ka unu wee mụta ma nye aha Chineke unu otuto.",
                "5": "Ma ugbua, okwu nile nke m ga-agụpụta bụ ndị nke Aịsaịa kwuru gbasara ụlọ nke Israel nile; ya mere, a ga-eji ha tụnyere unu, n’ihi na unu bụ ụlọ nke Israel. Ma e nwere ọtụtụ ihe ndị nke Aịsaịa kwuworo bụ ndị a ga-eji tụnyere unu, n’ihi na unu bụ ndị ụlọ nke Israel ahụ.",
                "6": "Ma ugbua, ndị a bụ okwu nile ahụ: Otu a ka Onye-nwe Chineke kwuru: Lee, a ga m ewelite aka m nye ndị Jentaịlụ nile, ma dozie usoro ụzọ m gosị ndị mmadụ; ma ha ga-akpọta ụmụ ha ndị nwoke n’aka ha, ma ụmụ ha ndị nwanyị ka a ga-eku n’ubu ha nile.",
                "7": "Ma ndị eze ga-abụ ndị nna na-azụ ụmụ nye gị; ma ndị eze-nwanyị ha ndị nne na-azụ ụmụ gị; ha ga-akpọ isi-ala were iru ha kpudo n’ala, ma rachaa uzuzu nke ụkwụ gị abụọ; ma ị ga-amata na M bụ Onye-nwe; n’ihi na ihere agaghị eme ha bụ ndị na-echere m.",
                "8": "Ma ugbua mụ, Jekọb, ga-ekwutu ihe ole na ole gbasara okwu ndị a nile. N’ihi na lee, Onye-nwe egosịwo m na ndị ahụ nọdụrụ na Jerusalem, bụ ebe anyị siri bịa, ka e gbuworo ma bupụ ha na ndọkpụ nke agha.",
                "9": "Otu o sila dị, Onye-nwe egosịwo m na ha ga-alaghachi ọzọ. Ma o gosịwo m na Onye-nwe Chineke, Onye-Nsọ nke Israel, kwesịrị igosipụta onwe ya nye ha n’anụ arụ; ma mgbe o gosịpụtaworo onwe ya ha ga-apịa ya ụtarị ma kpọgide ya n’obe, dịka okwu nile nke mụọ-ozi ahụ bụ onye gwara m ya siri dị.",
                "10": "Ma mgbe ha mesịworo obi ha ike ma kpọọ ekwe ha nkụ megide Onye-Nsọ nke Israel, lee, ikpe nile nke Onye-Nsọ nke Israel ga-abịakwasị ha. Ma ụbọchị ahụ na-abịa mgbe a ga-eti ha otiti ihe ma nye ha mkpagbu.",
                "11": "Ya mere, mgbe a chụlaworo ha n’iru ma n’azụ, n’ihi na otu a ka mụọ-ozi ahụ kwuru, ọtụtụ ka a ga-akpagbu n’anụ arụ, ma a gaghị ekwe ka ha laa n’iyi, n’ihi ekpere nke ndị nwere okwukwe; a ga-ekposasị ha ma a ga-apịa ha ụtarị, ma kpọọ ha asị; otu o sila dị, Onye-nwe ga-emere ha ebere, na mgbe ha ga-abịa n’ọmụma nke Onye-mgbapụta, a ga-ekpọkọbata ha ọzọ gaa n’ala nile nke nketa ha.",
                "12": "Ma ngọzi na-adịrị ndị Jentaịlụ nile, ha bụ ndị onye-amụma deworo maka ha, n’ihi na lee, ọbụrụ na ha ga-echegharị ma ghara ịlụ ọgụ megide Zaịọn, ma ghara ijikọta onwe ha nye nnukwu nzukọ nke ahụ rụrụ arụ, a ga-azọpụta ha, n’ihi na Onye-nwe Chineke ga-emezu ọgbụgba-ndụ ya nile nke o meworo nye ụmụ ya; ma n’ihi nke a, onye-amụma ahụ edewo ihe ndị a nile.",
                "13": "Ya mere, ndị na-alụ ọgụ megide Zaịọn na ndị ọgbụgba-ndụ nke Onye-nwe ga aracha uzuzu nke ụkwụ ha; ma ndị nke Onye-nwe ihere agaghị eme ha. N’ihi na ndị nke Onye-nwe bụ ndị nke na-eche ya; n’ihi na ha ka nọkwa na-eche ọbịbịa nke Mesaịa ahụ.",
                "14": "Ma lee, dịka okwu nile nke onye-amụma ahụ siri dị, Mesaịa ahụ ga-ejikere onwe ya ọzọ nke ugbọrọ abụọ ka o wee kpọghachị ha; ya mere, ọ ga-egosịpụta onwe ya nye ha n’ike na nnukwu otuto, ruo na mbibi nke ndị iro ha nile, mgbe ụbọchị ahụ ga-abịa mgbe ha ga-ekwere na ya; ma ọdịghị onye ọbụla ọ ga-ebibi nke kwere na ya.",
                "15": "Ma ndị na-ekweghị na ya ka a ga-ebibi, site n’ọkụ, na site n’ebili mmiri, na site n’ala ọma-jijiji, na site n’ịkwafu ọbara, na site n’ajọọ ọrịa, na site n’ọnwụ. Ma ha ga-amata na Onye-nwe bụ Chineke, Onye-Nsọ nke Israel.",
                "16": "N’ihi na a ga-ewepụ anụ-ịkpa-nri n’ebe ndị ka ha ike nọ, ma-ọbụ a ga-anapụta ndị adọkpụtara n’agha n’ụzọ zịrị ezi?",
                "17": "Ma otu a ka Onye-nwe kwuru: Ọbụna ndị adọkpụtara n’agha a ga-anapụta ha, ma anụ-ịkpa-nri nke ndị dị egwu ka a ga-anapụta; n’ihi na Chineke bụ Dike ga-anapụta ndị ọgbụgba-ndụ nke ya. N’ihi na otu a ka Onye-nwe kwuru: a ga m adọ ndọrọ-ndọrọ mụ na ndị na-adọso gị ndọrọ-ndọrọ—",
                "18": "Ma a ga m enyeju ha afọ bụ ndị na-emegide gị, site n’anụ arụ ha onwe ha; ọbara ha ga-egbu ha dịka mmanya na-atọ bịrịbịrị; ma anụ arụ nile ga-amata na mụ, bụ Onye-nwe, bụ Onye-nzọpụta gị na Onye-mgbapụta gị, Onye bụ Dike nke Jekọb."
            },
            "7": {
                "1": "E, n’ihi na otu a ka Onye-nwe kwuru: E wezugawo m unu, ma-ọbụ chụpụ unu ruo mgbe nile? N’ihi na otu a ka Onye-nwe kwuru: Olee ebe ọnụ ahịa edepụtara maka alụkwaghị m nke nne unu dị? Onye ka m wezugaworo unu nye, ma-ọbụ onye n’ime ndị m ji ụgwọ ka m resịworo unu? E, onye ka m resịworo unu? Lee, n’ihi ajọọ-omume nile unu ka unu reworo onwe unu, ma n’ihi njehie nile unu ka e wezugaworo nne unu.",
                "2": "Ya mere, mgbe m bịara, ọdịghị nwoke nọ; mgbe m kpọrọ oku, e, ọdịghị onye nọ ịza ya. O ụlọ nke Israel, aka m ọdịwo mkpụmkpụ ma olị nke mere na ọ gaghị enwe ịke ịgbapụta, ma-ọbụ enweghị m ịke ịnapụta? Lee, n’ịbasi mba ike m, a na m eme ka oke osimiri taa, a na m eme ka iyi ha nile ghọ ọzara na azụ ha ka ha na-esi isi n’ihi mmiri ahụ nile atasịwo, ma ha na-anwụ n’ihi akpịrị ịkpọ-nkụ.",
                "3": "A na m eyikwasị elu-igwe nile uwe di ojii, ma a na m eme akwa uwe igba-mkpe ihe mkpuchi arụ ha.",
                "4": "Onye-nwe Chineke enyewo m ire nke ndị nwere mmụta, ka m nwe ike mata otu m ga-esi kwuo okwu n’oge ya nye gị O ụlọ nke Israel. Mgbe ike gwụrụ unu ọ na-eteta ụtụtụ kwa ụtụtụ. Ọ na-akpọte ntị m ịnụ ihe, dịka ndị nwere mmụta.",
                "5": "Onye-nwe Chineke emeghewo ntị m, ma enupụghị m isi, ọbụghị ma m leghachiri anya n’azụ site n’ebe ọ nọ.",
                "6": "E nyere m azụ m onye-otiti-ihe, ma nti m nile ka m nyere ha bụ ndị na-efopu ntụtụ-isi. E zopughị m iru m site n’ihere na ọbụbụ asụ.",
                "7": "N’ihi na Onye-nwe Chineke ga-enyere m aka, ya mere agaghị m enwe mgbagwọ-ju-anya, Ya mere, edoziwo m iru m dịka okwute, ma a ma m na ihere agaghị eme m.",
                "8": "Ma Onye-nwe nọ nso, ma Ọ gụnyewo m n’onye ezi-omume. Onye ga-adọso m ndọrọ-ndọrọ? Ka anyị gụzokọta. Onye bụ onye-iro m? Ka ọ bịa m nso, ma a ga m akụtu ya site n’ike nke ọnụ m.",
                "9": "N’ihi na Onye-nwe Chineke ga-enyere m aka. Ma ndị nile ga-ekwutọ m, lee, ha nile ga-aka nka dịka uwe, ma akịka ga-erichapụ ha.",
                "10": "Onye nọ n’etiti unu na-atụ egwụ Onye-nwe, nke na-erube isi n’olu oru ya, nke na-aga ije n’ọchịchịrị ma o nweghị ìhè?",
                "11": "Lee, unu nile ndị na-amụnye ọkụ, ndị na-eji icheku ọkụ gbaa onwe unu gburu-gburu, gaa nụ ije n’ime ìhè nke ọkụ na nke icheku ọkụ nke unu mụnyeworo. Nke a ka unu ga-enweta n’aka m—unu ga-edịna ala na mwute."
            },
            "8": {
                "1": "N̄aa m ntị, unu ndị na-eso ụzọ ezi-omume. Lekwasị anya na nkume ahụ e siri wapụta unu, na n’oghere nke olulu e siri gwupụta unu.",
                "2": "Lekwasị Abraham anya, bụ nna unu, na n’ebe Sera nọ, ya bụ onye-mụtara unu; n’ihi na a kpọrọ m nanị ya, ma gọzie ya.",
                "3": "N’ihi na Onye-nwe ga-akasi Zaịọn obi, ọ ga-akasi mkpomkpo ebe ya nile obi; ma ọ ga-eme ka ọzara ya dị ka Iden, ma ọzara ya dị ka ubi nke Onye-nwe. Ọn̄ụ na obi ụtọ ka a ga-ahụ n’ime ya, inye-ekele na olu nke ụda abụ.",
                "4": "N̄aanụ m ntị, ndị m; ma gee m ntị, O mba nke m; n’ihi na iwu ga-esi n’ebe m nọ pụta, ma a ga m eme ikpe m ka ọ na-anọdụ dịka ìhè nye ndị mmadụ.",
                "5": "Ezi-omume m dị nso; nzọpụta m na-aga n’iru, ma ogwe-aka m ga-ekpe ndị mmadụ ikpe. Elu ala-mmiri nile ga-echere m, ma n’elu ogwe-aka m ka ha ga-atụkwasị obi.",
                "6": "Welitenu anya unu lee elu-igwe nile, ma lekwasị nụ ụwa dị n’okpuru; n’ihi na elu-igwe ga-apụ n’anya dịka anwụrụ ọkụ, ma ụwa ga-aka nka dịka uwe, ma ndị bi n’ime ya ga-anwụ n’otu ụdị ahụ. Ma na nzọpụta m ga-adịgide ruo mgbe nile, ma agaghị akwụsị ezi-omume m.",
                "7": "N̄aanụ m ntị, unu ndị matara ezi-omume, unu ndị n’ime obi unu ka m deworo iwu m, unu atụla egwụ n’iba mba nke mmadụ, ọbụghị ma unu ga-atụ egwụ mkparị ha nile.",
                "8": "N’ihi na akịka ga-erichapụ ha dịka uwe, ma okpo ga-eri ha dịka ajị anụ. Ma na ezi-omume m ga-adị ruo mgbe nile, ma nzọpụta m site n’ọgbọ ruo n’ọgbọ.",
                "9": "Teta, teta! Yikwasị ume, O ogwe-aka nke Onye-nwe; teta dịka n’ụbọchị ndị mgbe ochie. Ọ bụ na ọ bụghị gị bụ onye gburu Rehab mma, ma merụọ nnukwu anụ ahụ kpụ ọkụ n’ọnụ arụ?",
                "10": "Ọ bụ na ọ bụghị gị bụ onye mịtara osimiri, bụ mmiri nile nke nnukwu omimi nke meworo ebe omimi nile nke osimiri ka ọ ghọọ ụzọ nke ndị agbapụtaworo ga-esi gabiga?",
                "11": "Ya mere, ndị agbapụtaworo nke Onye-nwe ga-alọta, ma jiri ịbụ-abụ bịaruo Zaịọn; ma ọn̄ụ mgbe nile na-adigide na ịdị nsọ ga-adị n’isi ha nile; ma ha ga-enweta obi ụtọ na ọn̄ụ, mwute na iru uju ga-agbalaga.",
                "12": "A bụ m ya; e, a bụ m ya bụ onye na-akasi unu obi. Lee, onye ka i bụ, na ị ga na-atụ egwụ mmadụ, onye ga-anwụ-anwụ, na nke nwa nke mmadụ, onye a ga-eme ka ọ dị ka ahihịa?",
                "13": "Ma i chefuwo Onye-nwe onye meworo gị, onye setịpuworo elu-igwe nile, ma tụọ ntọ-ala nile nke ụwa, ma ị gawo n’iru na-atụ egwụ ụbọchị nile, n’ihi ọnụma nke onye mkpagbu ahụ, dịka aga-asị na ojikerewo ibibi? Ma olee ebe oke iwe nke onye-mkpagbu ahụ dị?",
                "14": "Onye-adọkpụrụ n’agha site n’obodo ya na-eme ngwa-ngwa, ka a tọpụ ya, na ka ọ ghara ịnwụ n’ime olulu ahụ, ma-ọbụ na achịcha ya agaghị ezu-ezu.",
                "15": "Ma na A bụ m Onye-nwe Chineke gị, onye mfegharị mmiri ya na-ebigbọ; Onye-nwe nke usuu nile nke ndị-agha bụ aha m.",
                "16": "Ma etinyewo m okwu m nile n’ọnụ gị, ma ekpuchiwo m gị na ndo nke aka m, ka m nwe ike kụọ elu-igwe nile ma tụọ ntọ-ala nile nke ụwa, ma gwa Zaịọn: Lee, unu bụ ndị m.",
                "17": "Teta, teta, guzoro ọtọ, O Jerusalem, i n̄ụwo n’aka nke Onye-nwe iko nke oke iwe Ya—I n̄ụwo ike-mmanya nke iko nke ịma jijiji a pịchapụtara.",
                "18": "Ma ọdịghị onye na-edu ya n’etiti ụmụ nwoke nile o kpọpụtaworo; ọbụghị ma o nwere nke ga-ejide ya n’aka, n’ime ụmụ nwoke nile ọ zụliteworo.",
                "19": "Ụmụ nwoke abụọ ndị a abịakwutewo gị, ndị ga-enwe mwute maka ọnọdụ gị—ịtọgbọrọ n’efu gị na mbibi, na ụnwụ ahụ na mma agha ahụ—ma site n’aka onye ka m ga-akasi gị obi?",
                "20": "Ụmụ nwoke gị, adawo mba, ma ewezuga abụọ ndị a; ha na-edịna n’isi ụzọ nile; dịka oke ehi a na-azughị-azụ nọ n’ime ụgbụ, ha jupụtara n’oke iwe nke Onye-nwe, ịba mba nke Chineke gị.",
                "21": "Ya mere, nụrụ ugbua nke a, gị onye nwere mkpagbu, na nn̄ụrụ-mmanya, ma ọbụghị nke mmanya:",
                "22": "Otu a ka Onye-nwe kwuru, Onye-nwe na Chineke gị na-arịọtara ndị nke ya; lee, anapụtawo m site n’aka gị iko nke ịma jijiji, ike mmanya nke iko oke-iwe m; ị gaghị an̄ụkwa ya ọzọ.",
                "23": "Mana a ga m etinye ya n’aka ndị na-akpagbu gị; ndị sịworo mkpụrụ-obi gị: Rudata isi ala, ka anyị gafee—ma ị tọgbọwo arụ gị dịka ala na dịka okporo-ụzọ nye ha bụ ndị gafewororịị.",
                "24": "Teta, teta, yịkwasị ume gị, O Zaịọn; yịkwasị ọmarịcha uwe nile gị, O Jerusalem, obodo-ukwu dị nsọ; n’ihi na site ugbua ọdịghị ndị ana-ebịghị-ụgwụ na ndị na-adịghị ọcha ga-abata n’ime gị ọzọ.",
                "25": "Hụchapụ onwe gị site n’uzuzu; bilie, nọdụ ala, O Jerusalem; tọpụ onwe gị site n’agbụ nile nke olu gị, O ada-a-dọkpụrụ-n’agha nke Zaịọn."
            },
            "9": {
                "1": "Ma ugbua, ụmụnne m ndị m hụrụ n’anya, a gụwo m ihe nile ndị a ka unu wee mata ihe gbasara ọgbụgba-ndụ nile nke Onye-nwe nke o gbaworo ya na ụlọ nile nke Israel—",
                "2": "Na ọ gwawo ndị Juu okwu, site n’ọnụ nke ndị-amụma ya nile dị nsọ, ọbụna site na mmalite gbada, site n’ọgbọ ruo n’ọgbọ, wee ruo mgbe oge ruru na a ga eweghachi ha nye nzukọ-nsọ nke ezi-okwu ahụ na otu nke Chineke; Mgbe a ga-achịkọta ha baa n’ụlọ n’ala nile nke nketa ha, ma a ga-ehiwe ha n’ala ha nile e kwere na nkwa.",
                "3": "Lee, ụmụnne m nwoke ndị m hụrụ n’anya, a na m agwa unu ihe ndị a ka unu wee n̄ụrịa ọn̄ụ, ma welie isi unu ruo mgbe nile, n’ihi na ngọzi nile nke Onye-nwe Chineke ka a ga-awụkwasị ụmụ unu.",
                "4": "N’ihi na a ma m na unu achọwo nnukwu, ọtụtụ n’ime unu, ịmata maka ihe ndị ga-abịa abia; ya mere a ma m na unu matara na anụ arụ anyị ga-ala-n’iyi ma nwụọ; otu o sila dị, n’arụ anyị nile, anyị ga-ahụ Chineke.",
                "5": "E, a ma m na unu matara na n’arụ ọ ga-egosị onwe ya nye ndị nọ na Jerusalem, bụ ebe anyị siri bịa; n’ihi na ọ dị mkpa na ọ ga-abụ otu n’ime ha; n’ihi na ọ baara nnukwu Onye-okike uru na o kwenyere n’onwe ya ka ọ ghọọ onye mmadụ ga-edu n’anụ arụ, ma nwụọ n’ihi nmadụ nile, ka mmadụ nile wee nọrọ n’okpuru ya.",
                "6": "N’ihi na dịka ọnwụ gafetaworo mmadụ nile, i ji mejupụta atụmatụ obi ebere nke nnukwu Onye-okike ahụ, o kwesịrị na a ga-enwe ikike nke mbilite n’ọnwụ, ma mbilite n’ọnwụ kwesịrị ịbịakwasị mmadụ n’ihi ọdịda ahụ; ma ọdịda ahụ bịara n’ihi njehie; ma n’ihi na mmadụ aghọwo onye dara ada, ebepụrụ ha site n’ebe Onye-nwe nọ.",
                "7": "Ya mere, o kwesịrị ka ọ bụrụ aja mgbaghara mmehie na-enweghị oke—-ma ọbụghị na ọ ga-abụ aja mgbaghara mmehie enweghị oke ire ure a enweghị ike iyịkwasị ereghị-ure. Ya mere, ikpe mbụ nke bịakwasịrị mmadụ kwesịrị ka ọ dịgide ruo oge agwụgh-agwụ. Ma o bụrụ otu a, anụ arụ a kwesịrị idebe n’ala ka o ree ure na ka ọ tụrịsịa n’ime nne ya bụ ala, ka ọ ghara ibilite ọzọ.",
                "8": "O amamihe nke Chineke, obi ebere na amara ya! N’ihi na lee, ọbụrụ na anụ arụ agaghị ebilite ọzọ, mụọ anyị ga-anọzi n’okpuru mụọ-ozi ahụ onye si n’ebe Chineke ebighi-ebi ahụ nọ dapụ, ma ghọọ ekwensu, nke na-agaghị ebilite ọzọ.",
                "9": "Ma mụọ anyị nile ga-adịworịị ka ya, ma anyị aghọọ ekwensu nile, ndị mụọ-ozi nke ekwensu, ndị a ga-emechibido ụzọ site n’ebe Chineke anyị nọ, na ịnọgide ha na nna nke okwu ụgha nile, n’ọnọdụ nhujụ anya, dịka ya na onwe ya, e, onye ahụ nke ghọgburu nne na nna anyị mbụ, nke megharịworo onwe ya ruo ịbụ mụọ-ozi nke ìhè, ma na-akpasu ụmụ nke mmadụ n’ime ntụgwa nzuzo nile nke igbu mmadụ na ụdị ọrụ nzuzo nile nke ọchịchịrị.",
                "10": "O lee otu nnukwu ịdị mma nke Chineke anyị dị, onye-na-akwadoro anyị ụzọ maka mgbalaga site na njidesi ike nke ajọọ anụ ahụ di egwụ; e, ajọọ anụ ahụ, ọnwụ na ala mụọ, nke m na-akpọ ọnwụ nke arụ, na kwa ọnwụ nke mụọ.",
                "11": "Ma n’ihi ụzọ-nnapụta nke Chineke anyị, Onye-Nsọ nke Israel, ọnwụ a nke m kwuworo maka ya, bụ nke arụ, ga-ewepụta ndị ya nwụrụ anwụ; ọnwụ nke ahụ bụ ili.",
                "12": "Ma ọnwụ a nke m kwuworo maka ya, nke bụ ọnwụ nke mụọ, ga-ewepụta ndị ya nwụrụ anwụ; nke ọnwụ nke mụọ ya bụ ala mụọ; ya mere, ọnwụ na ala mụọ ga-ewepụtarịrị ndị ha nwụrụ anwụ, ma ala mụọ ga-ewepụtarịrị mụọ ndị ọ dọkpụụrụ n’agha, ma ili ga-ewepụtarịrị arụ ndị ọ dọkpụụrụ n’agha, ma arụ ndị a na mụọ ndị a nke ụmụ mmadụ ka a ga eweghachi otu na ibe ya; ma ọ bụ site n’ike nke mbilite n’ọnwụ nke Onye-Nsọ nke Israel.",
                "13": "O lee ka nnukwu atụmatụ ya ha, nke Chineke anyị! N’ihi na n’aka nke ọzọ, paradaịs nke Chineke ga-ewepụtarịrị mụọ nile nke ndị ezi-omume, ma ili ahụ ewepụta arụ nke ndị ezi-omume; ma mụọ ahụ na arụ ahụ ka a ga-eweghachi kwara onwe ya ọzọ, ma mmadụ nile ga-aghọ ndị na-agaghị ere ure, na agaghị-anwụ anwụ, ma ha bụ mkpụrụ-obi dị ndụ, nwere ọmụma-ihe zuru oke dịka anyị n’ime anụ arụ, ma ọbụghị na amamihe anyị ga-ezu oke.",
                "14": "Ya mere, anyị ga-enwe amamihe zuru oke maka ikpe-ọmụma nke anyị, na adịghị ọcha anyị, na ịgba-ọtọ anyị, ma ndị ezi-omume ga-enwe amamihe zuru oke maka inwe ọn̄ụ ha, na ezi-omume ha, ebe eyịkwasịrị ha enweghị ntụpọ dịka uwe, e, ọbụna i ji uwe-mwụda nke ezi-omume.",
                "15": "Ma ọ ga-eru na mgbe mmadụ nile ga-agafeworiị ọnwụ nke mbụ a baa na ndụ, ebe ọ bụ na ha a ghọwo ndị na-anaghị anwụ-anwụ, ha ga-apụta n’iru oche-ikpe nke Onye-Nsọ nke Israel; ma mgbe ahụ ka ikpe ga-abịa, ma mgbe ahụ ka a ga-ekperịrị ha ikpe dịka usoro nke ikpe dị nsọ nke Chineke siri dị.",
                "16": "Ma dịka o siri bụrụ ezi-okwu, na Onye-nwe na-adị ndụ, n’ihi na Onye-nwe Chineke ekwuwo ya, ma ọ bụ okwu ebighi-ebi ya, nke na-agaghị agabiga, na ndị nile bụ ndị ezi-omume ga-abụ kwa ndị ezi-omume, ma ndị ruru inyi ga-abụ kwa ndị ruru inyi; ya mere, ndị ahụ ruru inyi bụ ekwensu na ndị mụọ-ozi ya; ma ha ga-apụ baa n’ime ọkụ mgbe nile na-adigide; a kwadobere ha; na ahụhụ ha ga-adị ka ọdọ ọkụ na nkume ọkụ, nke ire ọkụ ya na-arigoro n’elu ruo mgbe nile na mgbe nile na-enweghị ọgwụgwụ.",
                "17": "O ịdị ukwuu na ikpe-zịrị-ezi nke Chineke anyị! N’ihi na o na-emezu okwu ya nile, ma ha apụtawo site n’ọnụ ya, ma iwu ya ka a ga-emezurịrị.",
                "18": "Ma, lee, ndị ezi-omume, ndị-nsọ nke Onye-Nsọ nke Israel, ndị kwenyeworo n’Onye-Nsọ nke Israel, ndị nagideworo obe nile nke ụwa, ma lelịa ihere dị ya, ha ga eketa ala-eze nke Chineke, nke a kwadobere maka ha site na ntọ-ala nke ụwa, ma ọn̄ụ ha ga eju eju ruo mgbe nile.",
                "19": "O ịdị ukwuu nke obi ebere nke Chineke, Onye-Nsọ nke Israel! N’ihi na O na-anapụta ndị nsọ ya site n’aka ajọọ anụ ahụ dị egwụ bụ ekwensu, na ọnwụ, na ala mụọ, na ọdọ ọkụ ahụ na nkume ọkụ, nke bụ ahụhụ agwụgh-agwụ.",
                "20": "O lee ka nnukwu ịdị nsọ nke Chineke anyị ha! N’ihi na ọ mazuru ihe nile, ma ọdịghị ihe ọbụla ma ọbụghị na ọ matara ya.",
                "21": "Ma ọ bịaworo n’ime ụwa ka o wee zọpụta mmadụ nile ma ọbụrụ na ha ga an̄a nti n’olu ya; n’ihi na lee, o na-ata ahụhụ mgbu nke mmadụ nile, e, mgbu nke ihe nile ekere eke dị ndụ, ma ndị nwoke, ndị nwanyị, na ụmụ-ntakịrị, bụ ndị ezi na ụlọ Adam.",
                "22": "Ma ọ na-ata ahụhụ a ka mbilite n’ọnwụ ruo mmadụ nile, ka ha nile wee guzoro n’iru ya na nnukwu ụbọchị ikpe ahụ.",
                "23": "Ma o nyere mmadụ nile iwu na ha garịrị echegharị, ma mee baptism n’aha ya, nwere okwukwe zuru-oke n’Onye-Nsọ nke Israel, ma-ọbụ agaghị azọpụta ha n’ala-eze Chineke.",
                "24": "Ma ọbụrụ na ha agaghị echegharị ma kwere n’aha ya, ma mee baptism n’aha ya, ma nọgide ruo ọgwụgwụ, a ga ama ha ikpe; n’ihi na Onye-nwe Chineke, Onye-Nsọ nke Israel, ekwuwo ya.",
                "25": "Ya mere, o nyewo iwu; ma ebe ana-enweghị iwu e nyere, e nweghị ntaram-ahụhụ, ma ebe ana-enweghị ntaram-ahụhụ e nweghị amam-ikpe; ma ebe ana-enweghị amam-ikpe, ebere nile nke Onye-Nsọ nke Israel na-agbapụta ha, n’ihi aja mgbaghara mmehie ahụ; n’ihi na a na-anapụta ha site n’ike nke ya.",
                "26": "N’ihi na aja mgbaghara mmehie ahụ kwụzuru ụgwọ nke ikpe ya ziri-ezi n’arụ ndị nile na-enweghị iwu enyere ha, na a na-anapụta ha n’aka ajọọ anụ ahụ dị egwụ, ọnwụ na ala mụọ na ekwensu na ọdọ ọkụ na nkume ọkụ, nke bụ ahụhụ agwụgh-agwụ; ma akpọghachị ha nye Chineke ahụ onye nyere ha ume-okuku, nke bụ Onye-Nsọ nke Israel.",
                "27": "Ma ahụhụ na-adịrị ya bụ onye nwere iwu e nyere, e, nke nwere iwu-nsọ nile nke Chineke, dịka anyị, ma bụrụ onye na-ejehie ha, na onye na-ala ụbọchị nile nke mnwale ya n’iyi, n’ihi na egwu ka ọnọdụ ya dị!",
                "28": "O atụmatụ aghụghọ nke ajọọ-onye ahụ! O abaghị uru, na esịghị-ike nile, na nzuzu nile nke ụmụ mmadụ! Mgbe ha mụtaworo akwụkwọ ha na-eche na ha ma ihe, ma ha anaghị an̄a ntị na ndụmọdụ nke Chineke, n’ihi na ha na ewezuga ya n’akụkụ, na-eche na ha ma nke onwe ha, ya mere, amamihe ha bụ nzuzu ma ọ gaghị abara ha uru. Ma ha ga-ala-n’iyi.",
                "29": "Mana ịmụta akwụkwọ dị mma ma ọbụrụ na ha n̄aa ntị na ndụmọdụ nile nke Chineke.",
                "30": "Mana ahụhụ na-adịrị ọgaranya, ndị bara ụba n’ihe nile nke ụwa. N’ihi na maka na ha bụ ọgaranya ha na-eleda ndị ogbenye anya, ma ha na-esogbu ndị dị umeala n’obi, ma obi ha nile dị n’ebe akụ ha dị; ya mere, akụ ha bụ chi ha. Ma lee, akụ ha ga-esokwa ha laa n’iyi.",
                "31": "Ma ahụhụ na-adịrị ndị ntị-ike ndị na-agaghị anụ ihe; n’ihi na ha ga-ala-n’iyi.",
                "32": "Ahụhụ na-adịrị ndị-ìsì na-agaghị ahụ ụzọ; n’ihi na ha ga-ala kwa n’iyi.",
                "33": "Ahụhụ na-adịrị ndị na-ebịghị ụgwụ n’obi, n’ihi na mmata nke ajọọ-omume ha ga-emekpa ha arụ n’ụbọchị ikpe-azụ ahụ.",
                "34": "Ahụhụ na-adịrị onye okwu ụgha, n’ihi na a ga-atụba ya n’ala mụọ.",
                "35": "Ahụhụ na-adịrị onye ogbu-mmadụ nke na-akpachapụ anya na-egbu, n’ihi na ọ ga-anwụ.",
                "36": "Ahụhụ na-adịrị ndị na-agba akwụna, n’ihi na a ga-atụba ha n’ala mụọ.",
                "37": "E, ahụhụ na-adịrị ndị na-efe arụsị apịrị-apị, n’ihi na ekwensu nke ekwensu nile nwere mmasị n’ebe ha nọ.",
                "38": "Ma, na nke-nke, ahụhụ na-adịrị ndị nile na-anwụ n’ime mmehie ha; n’ihi na ha ga-alaghachịkwute Chineke, ma lee iru ya, ma nọgide n’ime mmehie ha nile.",
                "39": "O, ụmụnne m nwoke ndị m hụrụ n’anya, cheta ịdị egwụ dị n’ime ijehie megide Chineke ahụ dị nsọ, na kwa ịdị egwụ nke ikwenye na ndufu nile nke onye-aghụghọ ahụ. Cheta, na itinye-uche n’ihe nke ụwa bụ ọnwụ, ma itinye-uche n’ihe nke mụọ bụ ndụ ebighi-ebi.",
                "40": "O, ụmụnne m nwoke m hụrụ n’anya, nye ntị n’okwu m nile. Cheta ịdị ukwuu nke Onye-Nsọ nke Israel. Unu asịkwala na mụ ekwuwo ihe siri ike megide unu; n’ihi na ọbụrụ na unu emee nke a, unu ga-emegide ezi-okwu; n’ihi na ekwuwo m okwu nke Onye meworo unu. A ma m na ezi-okwu na-esi ike megide adịghị-ọcha nile: ma na ndị ezi-omume anaghị atụ ha egwu, n’ihi na ha hụrụ ezi-okwu n’anya ma ọ naghị atụgharị ha.",
                "41": "O mgbe ahụ, ụmụnne m nwoke ndị m hụrụ n’anya, bịakwute nụ Onye-nwe, Onye-Nsọ ahụ. Cheta na ụzọ ya nile bụ ezi-omume. Lee, ụzọ nke mmadụ dị mkpafa, ma na ọ tọgbọrọ n’okporo ụzọ guzoro kwe m n’iru ya, ma onye nche nke ọnụ-ụzọ ama ahụ bụ Onye-Nsọ nke Israel; ma ọ naghị enye oru ọbụla ọrụ n’ebe ahụ; ma ọdịghị ụzọ ọzọ ma ọbụghị site n’ọnụ ụzọ ahụ; n’ihi na e nweghị ike ịghọgbu ya, n’ihi na Onye-nwe Chineke bụ aha Ya.",
                "42": "Ma onye-ọbụla kụrụ-aka, ọ bụ ya ka ọ ga-emeghere; ma onye amamihe, na onye nwere mmụta, na ndị bara ọgaranya, ndị na-afuli-elu n’ihi ọmụmụ ihe ha, na amamihe ha, na akụ na ụba ha—e, ha bụ ndị ọ na-akpọ asị; ma, ma ọbụghị na ha ga atufu ihe ndị a, ma were onwe ha ka ndị nzuzu n’iru Chineke, ma wedata onwe ha n’ime omimi nile nke obi umeala, ọ gaghị emeghere ha ụzọ.",
                "43": "Ma na ihe nile nke ndị amamihe na ndị na-akpachapụ anya ka a ga-ezonarị ha ruo mgbe nile—e, an̄ụrị ahụ nke akwadobere ndị nsọ nile.",
                "44": "O, ụmụnne m nwoke m hụrụ n’anya, cheta okwu m nile. Lee, eyipụwo m uwe m nile, ma ahụchasịwo m ha n’iru unu; A na m ekpe ka Chineke nke nzọpụta m na ọ ga-eji anya ịchọta ihe nile ya lee m; ya mere, unu ga amata n’ụbọchị ikpe-azụ, mgbe a ga-ekpe mmadụ nile ikpe site n’ọrụ ha nile, na Chineke nke Israel gbara aka-ebe na m hụchapụrụ ajọọ-omume unu site na mkpụrụ-obi m, ma na m guzoro n’ịdị ọcha n’iru ya, na ewezugawo m n’ọbara unu.",
                "45": "O, ụmụnne m nwoke ndị m hụrụ n’anya, tụgharịanụ site na mmehie unu nile; hụchapụ ụdọ-igwe nke onye ahụ ga-eke unu agbụ ọsọ-ọsọ; bịakwute Chineke ahụ nke bụ nkume nke nzọpụta unu.",
                "46": "Kwadobe mkpụrụ-obi unu maka ụbọchị otuto ahụ mgbe a ga-ekpe ndị ezi-omume ikpe zịrị ezi, ọbụna ụbọchị ikpe, ka unu ghara ịmịpụ site n’ụjọ dị egwụ; ka unu ghara icheta ikpe-ọmụma ahụ dị egwụ n’izu-oke ya, ma bụrụ ndị a ga-akwagide iti-mkpu: Nsọ, nsọ ka ikpe gị nile dị, O Onye-nwe Chineke Pụrụ Ime Ihe nile—ma na a ma m ikpe-ọmụma m; E jehiere m iwu gị, ma njehie m nile bụ nke m; ma ekwensu enwetawo m, nke na a bụ m anụ ịkpa-nri nye nhuju anya dị egwụ nke ya.",
                "47": "Ma lee, ụmụnne m nwoke, ọ dị mkpa na m ga-emete unu ka unu hụ ezi-okwu dị egwu si n’ihe ndị a nile? A ga m ata mkpụrụ-obi unu ahụhụ ma ọbụrụ na obi unu dị ọcha? A ga m ekwupụtara unu ezi-okwu dịka nkwupụta ezi-okwu ma ọbụrụ na agbapụtara unu na mmehie?",
                "48": "Lee, ọbụrụ na unu dị nsọ a ga m agwa unu okwu maka ịdị nsọ; mana ebe ọbụ na unu a dịghị nsọ, ma unu na-elekwasị m anya dịka onye-nkuzi, ọ ga-adịrịrị mkpa na m ga-akụziri unu ihe mmehie na-eweta.",
                "49": "Lee, mkpụrụ-obi m na-akpọ mmehie asị, ma obi m na-enwe an̄ụrị n’ime ezi-omume; ma a ga m eto aha nsọ nke Chineke m.",
                "50": "Bịanụ, ụmụnne m nwoke, onye ọbụla nke akpịrị kpọrọ nkụ, bịanụ na mmiri nile ahụ; ma onye nke na-enweghị ego, bịa zụrụ ma rie; e, bịa zụrụ mmanya na mmiri-ara na-ejighi ego na na-enweghị ọnụ ahịa.",
                "51": "Ya mere, akwụla ego n’ihe nke na-enweghị ọnụ ahịa, ma-ọbụ ọrụ aka unu maka ihe na-enweghị ike inye afọ-ojuju. N̄aa m ntị nke ọma, ma cheta okwu nile nke m kwuworo; ma bịakwute Onye-Nsọ nke Israel, ma rie oriri n’elu ihe na-anaghị ala-n’iyi, na-abụghị ma ọ ga ere ure, ma ka mkpụrụ-obi unu nwe an̄ụrị n’ibu ibu.",
                "52": "Lee, ụmụnne m nwoke ndị m hụrụ n’anya, cheta okwu nile nke Chineke unu; na-ekpere ya mgbe nile n’ehihie, ma nye aha nsọ ya ekele n’abalị. Ka obi unu n̄ụrịa ọnụ.",
                "53": "Ma lee, ka ịdị ukwuu ọgbụgba-ndụ nile nke Onye-nwe ha, ma lee ka ịdị ukwuu mwedata-onwe-ala ya nile ha n’ebe ụmụ nke mmadụ nọ; ma n’ihi ịdị ukwuu ya, ma amara na obi ebere ya, o kwewo anyị nkwa na mkpụrụ-afọ anyị agaghị abụ ihe ebibiri kpam kpam, dịka n’anụ arụ, mana, ya ga-edokwa ha; ma n’ọgbọ dị n’iru ha ga-aghọ ngalaba ezi-omume nye ụlọ nke Israel.",
                "54": "Ma ugbua, ụmụnne m nwoke, a ga m agwa unu okwu karịa; mana echi a ga m ekwupụtara unu okwu m nile fọdụrụ. Amen."
            },
            "10": {
                "1": "Ma ugbua mụ, Jekọb, na-agwa unu ọzọ, ụmụnne m nwoke ndị m hụrụ n’anya, gbasara ngalaba ezi-omume a nke m kwuworo okwu maka ya.",
                "2": "N’ihi na lee, nkwa nile ndị anyị nwetaworo bụ nkwa e kwere anyị dịka n’anụ arụ; ya mere, dịka e gosịworo m ya na ọtụtụ ụmụ anyị ga-ala-n’iyi n’anụ arụ n’ihi ekweghị ekwe, otu o sila dị, Chineke ga-emere ọtụtụ ebere; ma a ga-ewetaghachi ụmụ anyị, nke ga-eme ka ha nweta ihe ahụ nke ga-enye ha ezi ọmụma nke Onye-mgbapụta ha.",
                "3": "Ya mere, dịka m gwara unu, ọ ga-adịrịrị mkpa na Kraịst—n’ihi na n’abalị nke ikpe-azụ mụọ-ozi ahụ gwara m okwu na nke a ga-abụ aha ya—ga-abịa n’etiti ndị Juu, n’etiti akụkụ ụwa ndị kara bụrụ ndị ọjọọ; ma ha ga-akpọgide ya n’obe—n’ihi na otu a ka ọ masịworo Chineke anyị na ọ ga-adị, ma ọdịghị mba ọzọ n’ụwa ga-akpọgide Chineke ha n’obe.",
                "4": "N’ihi na ọbụrụ na oke ọrụ-ebube nile ahụ ga-eme n’etiti mba ndị ọzọ ha ga-echegharị, ma mata na ọ bụ Chineke ha.",
                "5": "Ma na n’ihi nchụ-aja aghụghọ nile na ajọọ-omume nile, ha bụ ndị nọ na Jerusalem ga-akpọ ekwe ha nkụ megide ya, ka a kpọgide ya n’obe.",
                "6": "Ya mere, n’ihi ajọọ-omume ha nile, mbibi nile, ụnwụ nile, ajọọ ọrịa nile, na nkwafu-ọbara ga-abịakwasị ha; ma ndị nke a na-agaghị ebibi ka a ga-ekposasị n’etiti mba nile.",
                "7": "Mana lee, otu a ka Onye-nwe Chineke kwuru: Mgbe ụbọchị ruru na ha ga-ekwere na m, na m bụ Kraịst, mgbe ahụ ka mụ na nna ha gbaworo-ndụ na aga-akpọtaghachi ha n’anụ arụ, n’elu ụwa, laghachị n’ala nile nke nketa ha.",
                "8": "Ma ọ ga-eru na-aga achịkọbata ha site n’ogologo mkposasị ha, site na ala nile mmiri gbara gburu-gburu nke osimiri, ma site n’akụkụ anọ nke ụwa, ma mba nile nke ndị Jentaịlụ ga-adị ukwuu n’anya nke m, otu a ka Chineke kwuru, n’ibụga ha ruo n’ala nile nke nketa ha.",
                "9": "E, ndị eze ndị Jentaịlụ nile ga-abụ ndị nna-na-azụ ụmụ nye ha, ma ndị eze-nwanyị ha nile ga-abụ ndị nne na-azụ ụmụ; ya mere, nkwa nile nke Onye-nwe dị ukwuu n’ebe ndị Jentaịlụ nọ, n’ihi na o kwuwo ya, ma onye ga arụ ụka?",
                "10": "Mana lee, ala nke a, otu a ka Chineke kwuru, ga-abụ ala nketa unu, ma ndị Jentaịlụ ka a ga-agọzi n’elu ala ahụ.",
                "11": "Ma ala nke a ga-abụ ala nke ntọhapụ nye ndị Jentaịlụ, ma a gaghị enwe ndị eze n’elu ala ahụ, ndị ga-ewelite elu nye ndị Jentaịlụ.",
                "12": "Ma a ga m ewusi ala a ike megide mba nile ndị ọzọ.",
                "13": "Ma onye ọbụla na-alụ ọgụ megide Zaịọn ga ala-n’iyi, otu a ka Chineke kwuru.",
                "14": "N’ihi na onye ọbụla welitere eze megide m ga-ala-n’iyi, n’ihi na mụ, bụ Onye-nwe, eze nke elu-igwe, ga-abụ eze ha, ma aga m abụ ìhè nye ha ruo mgbe nile, bụ ndị na-anụ okwu m nile.",
                "15": "Ya mere, n’ihi nke a, na a ga-emezu ọgbụgba-ndụ m nile nke M meworo nye ụmụ nke mmadụ, na m ga-emere ha mgbe ha nọ n’anụ arụ, ọ dịrịrị mkpa na m ga-ebibi ọrụ nzuzo nile nke ọchịchịrị, na nke igbu mmadụ nile, na nke ihe arụ nile.",
                "16": "Ya mere, onye ọbụla n’alụ ọgụ megide Zaịọn, ma Juu ma Jentaịlụ, ma ndị bụ oru ma ndị nwe onwe ha, ma ndị nwoke ma ndị nwanyị, ga-ala-n’iyi; n’ihi na ha bụ ndị bụ akwụnakwụna nke ụwa nile; n’ihi na ndị na-anọnyereghị m na-emegide m, ka Chineke anyị kwuru.",
                "17": "N’ihi na a ga m emezu nkwa m nile nke m kweworo ụmụ nke mmadụ, na a ga m emere ha mgbe ha nọ n’anụ arụ—",
                "18": "Ya mere, ụmụnne m nwoke ndị m hụrụ n’anya, otu a ka Chineke anyị kwuru: A ga m akpagbu mkpụrụ-afọ gị site n’aka nke ndị Jentaịlụ, otu o sila dị, a ga m eme ka obi ndị Jentaịlụ dị nro, ka ha wee dịka nna nye ha; ya mere, ndị Jentaịlụ ga-abụ ndị agọziri agọzi ma gụnye n’etiti ụlọ nke Israel.",
                "19": "Ya mere, a ga m edo ala a nsọ nye mkpụrụ-afọ unu, na ndị ahụ a ga-agụnye n’etiti mkpụrụ-afọ unu, ruo mgbe nile, n’ihi ala nke nketa ha; n’ihi na ọ bụ ala nhọrọ karịa ala ndị ọzọ, otu a ka Chineke gwara m, karịa ala nile ndị ọzọ, ya mere, a ga m achọ ka mmadụ nile na-ebi n’ala ahụ ka ha na-efe m, otu a ka Chineke kwuru.",
                "20": "Ma ugbua, ụmụnne m nwoke ndị m hụrụ n’anya, ebe anyị hụworo na Chineke nke ebere anyị enyewo anyị nnukwu mmata ihe ha otu a gbasara ihe ndị a, ka anyị na-echeta ya, ma wezuga mmehie anyị nile, ma ghara ịkwụdata isi anyị, n’ihi na a tụfughị anyị atụfu; otu o sila dị, a chụpụwo anyị site n’ala nke nketa anyị; mana e dugawo anyị n’ala nke ka mma, n’ihi na Onye-nwe emewo osimiri okporo ụzọ anyị, ma anyị nọ n’ala nile mmiri gbara gburu-gburu nke osimiri.",
                "21": "Ma nnukwu ka nkwa nile nke Onye-nwe di nye ha bụ ndị nọ n’elu ala ahụ mmiri gbara gburu-gburu nke osimiri; ya mere dịka o kwuru, ala mmiri gbara gburu-gburu, ọ ga-enweriri ihe ka nke a, ma ndị bi kwa na ha bụ ụmụnne anyị.",
                "22": "N’ihi na lee, Onye-nwe Chineke akpọpụwo site n’oge ruo n’oge site n’ụlọ nke Israel, dịka ọchịchọ na mmasị ya siri dị. Ma ugbua lee, Onye-nwe na-echeta ndị nile ekewapụworo, ya mere ọ na-echeta kwa anyị.",
                "23": "Ya mere, nweenụ an̄ụrị n’obi unu, ma cheta na unu nwere onwe unu ime ihe unu chọrọ ime—ịhọrọ ụzọ nke ọnwụ mgbe nile na-adigide ma-ọbụ ụzọ nke ndụ ebighi-ebi.",
                "24": "Ya mere, ụmụnne m nwoke ndị m hụrụ n’anya, mee nụ udo na ọchịchọ nke Chineke, ma ọbụghị nye ọchịchọ nke ekwensu na anụ arụ; ma cheta, mgbe unu meworo udo unu na Chineke, na ọ bụ n’ime na site n’amara nke Chineke ka a ga azọpụta unu.",
                "25": "Ya mere, ka Chineke kulite unu site n’ọnwụ site n’ike nke mbilite n’ọnwụ, na kwa site n’ọnwụ mgbe nile na-adigide site n’ike nke aja mgbaghara mmehie, ka e wee nabata unu n’ime ala-eze ebighi-ebi nke Chineke, ka unu wee too ya site n’amara nsọ. Amen."
            },
            "11": {
                "1": "Ma ugbua, Jekọb kwuru ọtụtụ ihe ndị ọzọ nye ndị m n’oge ahụ; otu o sila dị nanị ihe ndị a ka m meworo ka e depụta, n’ihi na ihe ndị m depụtaworo ezuworo m.",
                "2": "Ma ugbua mụ, Nifaị, na-edekarị okwu nile nke Aịsaịa, n’ihi na mkpụrụ-obi m na-enwe mmasị n’okwu ya nile. N’ihi na a ga m e ji okwu ya nile tụnyere ndị m, ma a ga m ezipụgara ha ụmụ m nile, n’ihi na n’ezie ọ hụrụ Onye-mgbapụta m, dịka m hụworo ya.",
                "3": "Ma nwanne m nwoke, Jekọb, ahụwo kwa ya dịka m hụworo ya; ya mere, a ga m ezigara ụmụ m okwu ha iji gosị ha na okwu m nile bụ ezi-okwu. Ya mere, site n’okwu mmadụ atọ, Chineke ekwuwo, a ga m ehiwe okwu m. Otu o sila dị Chineke na-ezita ndị aka-ebe karịa ndị a, ma ọ na-egosipụta okwu ya nile.",
                "4": "Lee, mkpụrụ-obi m na-enwe mmasị n’igosi ndị m ezi-okwu nke ọbịbịa Kraịst; n’ihi na, n’ihi nke a ka e nyeworo iwu Moses; na ihe nile nke Chineke nyeworo site na mmalite ụwa, nye mmadụ, bụ igosị ezigbo ụdị ya.",
                "5": "Ma mkpụrụ-obi m na-enwe kwa mmasị n’ọgbụgba-ndụ nile nke Onye-nwe nke ọ gbaworo ya na nna anyị ha; e, mkpụrụ-obi m na-enwe mmasị n’amara ya, na n’ikpe zịrị-ezi ya, na ike, na obi ebere na nnukwu atụmatụ ebighi-ebi nke nnapụta site n’ọnwụ.",
                "6": "Ma mkpụrụ-obi m na-enwe mmasị n’igosipụta nye ndị m na, ma ọbụghị na Kraịst ga-abịa, mmadụ nile ga-alarịrị n’iyi.",
                "7": "N’ihi na a sị na ọdịghị Kraịst dị, ọdighị Chineke dị; ma ọbụrụ na ọdighị Chineke di, anyị adịghị, n’ihi na okike agaraghị adị. Ma na o nwere otu Chineke dị, ma ọ bụ ya bụ Kraịst, ma ọ ga-abịa n’ozuzu oge a kara aka nke ya.",
                "8": "Ma ugbua a na m ede ụfọdụ okwu nke Aịsaịa, na onye ọbụla n’ime ndị m ga-ahụ okwu ndị a ga-ewelite obi ha ma n̄ụrịa n’ihi mmadụ nile. Ugbua ndị a bụ okwu nile ndị ahụ, ma unu ga-atụnyere ha nye onwe unu na nye mmadụ nile."
            },
            "12": {
                "1": "Okwu nke Aịsaịa, nwa nwoke nke Amọz, hụrụ gbasara Juda na Jerusalem:",
                "2": "Ma ọ ga-eru n’ụbọchị ikpe-azụ nile, mgbe a ga ewulite ugwu nke ụlọ Onye-nwe n’elu ugwu nile, ma a ga-ebulite ya elu karịa ụgwụ-nta nile, ma mba nile ga-ekwobakwute ya.",
                "3": "Ma ọtụtụ mmadụ ga-eje na-asị, Bịanụ, ka anyị gbagoro n’ugwu nke Onye-nwe, n’ụlọ nke Chineke nke Jekọb; ma ọ ga akụziri anyị maka ụzọ ya nile, ma anyị ga-aga n’ụzọ ya nile; n’ihi na site na Zaịọn ka iwu ahụ ga-esi pụta, ma okwu nke Onye-nwe site na Jerusalem.",
                "4": "Ma ọ ga-ekpe ikpe n’etiti mba nile, ma ọ ga-abara ọtụtụ mmadụ mba: ma ha ga akụ mma-agha ha nile n’ime igwe-eji amari ala, ma igwe-eji amari ala ha n’ime mma ntakịrị rọrọ arọ eji ebecha ngalaba osisi—mba agaghị ebulite mma-agha megide mba, ọbụghị ma ha ga amụta ịlụ ọgụ ọzọ.",
                "5": "O ụlọ nke Jekọb, bịanụ ka anyị gaa ije n’ìhè nke Onye-nwe; e, bịa, n’ihi na unu nile akpafusịwo, onye ọbụla n’ụzọ ajọọ-omume ya nile.",
                "6": "Ya mere, O Onye-nwe ịrapụwo ndị nke gị, ụlọ nke Jekọb, n’ihi na ha emejupụtawo mkpa ha ọzọ site na ọwụwa-anyanwụ, ma n̄aa ntị n’olu ndị ọkọwa-akara aka dịka ndị Filistịa, ma ha na-eme onwe ha obi ụtọ n’arụ ụmụ ndị mba ọzọ.",
                "7": "Ala ha kwa jupụtara na ọla-ọcha na ọla-edo, ọbụghị ma enwere ọgwụgwụ n’ebe akụ ha nile dị; ala ha jupụtakwara na ịnyịnya-ibu, ọbụghị ma enwere ọgwụgwụ dịrị ụgbọ ala ha nile.",
                "8": "Ala ha jupụtakwara n’arụsị apịrị-apị; ha na-efe ọrụ nke aka ha, ihe nke mkpịsị-aka ha nile meworo.",
                "9": "Ma onye-na-abụghị ezigbo mmadụ anaghị erudata ala, ma nnukwu mmadụ anaghị-enwe ume-ala, ya mere, agbaghakwarala ya.",
                "10": "O unu ndị ajọọ-omume, baa nụ n’ime nkume, ma zoo onwe unu n’ime uzuzu, n’ihi na ịtụ egwu nke Onye-nwe na ebube nke ịbụ-eze ya ga akụtu unu.",
                "11": "Ma ọ ga-eru na olile-anya mpako nke mmadụ ka a ga-eweda ala, ma mbụli-elu nke mmadụ ka a ga-ekpu iru n’ala, ma nanị Onye-nwe ka a ga-ebuli-elu n’ime ụbọchị ahụ.",
                "12": "N’ihi na ụbọchị nke Onye-nwe nke usuu nile nke ndị-agha na-abịa ọsọ-ọsọ n’elu mba nile, e, n’elu onye ọbụla; e, n’elu ndị mpako na ndị na-ebuli onwe ha elu, na n’elu onye ọbụla nke e buliri elu, ma a ga-ewedata ya.",
                "13": "E, ma ụbọchị nke Onye-nwe ga-abịakwasị osisi sida nile nke Lebanon, n’ihi na ha dị elu bụrụ ihe ndị ebuliri elu; na n’elu osisi oak nile nke Bashan.",
                "14": "Ma n’elu ugwu-ukwu nile, na n’elu ugwu-nta nile, ma n’elu mba nile ndị ebuliworo elu, ma n’elu ndị mmadụ nile;",
                "15": "Ma n’elu ụlọ-elu tọwa nile dị elu, ma n’elu mgbidi nile ewuru ewu;",
                "16": "Ma n’elu ụgbọ-mmiri nile nke osimiri, ma n’elu ụgbọ-mmiri nile nke Tashish, ma n’elu ihe-ile-anya nile e sere-ese na-enye mmasị.",
                "17": "Ma mbụli-elu nke mmadụ ka a ga-erudata ala, ma ịkpa nganga nile nke mmadụ ka a ga-eme ka ọ dị ala; ma Onye-nwe nanị ya ka a ga-ebuli elu n’ụbọchị ahụ.",
                "18": "Ma arụsị-apịrị-apị nile ahụ ka ọ ga-akwụsị kpam kpam.",
                "19": "Ma ha ga-aga n’ime ọnụ nke nkume nile ahụ, ma n’ime ọgba nile dị n’ime ala, n’ihi na egwu nke Onye-nwe ga-abịakwasị ha, na ebube nke ịchị-eze ya ga-akụtu ha, mgbe ọ ga-ebili ịhụsi ụwa ike di-egwụ.",
                "20": "N’ụbọchị ahụ mmadụ ga-atụfu arụsị nile nke ọla-ọcha na arụsị nile nke ọla-edo, ndị nke o meworo onwe ya ka ọ na-efe, nye ụmụ oke na ụmụ ụsụ.",
                "21": "Ka ha ga n’ime oghere nile nke oke nkume nile, na n’ime elu nile nke mgbawa nkume, n’ihi na egwu nke Onye-nwe ga-abịakwasị ha ma ichi-eze nke otuto ya ga-akụtu ha, mgbe o ga-ebili ịhụsi ụwa ike dị-egwụ.",
                "22": "Si na mmadụ wezuga onwe gị, onye iku ume ya dị n’oghere imi ya; n’ihi na n’ime gịnị ka a ga-agụnye ya?"
            },
            "13": {
                "1": "N’ihi na lee, Onye-nwe, Onye-nwe nke usuu nile nke ndị-agha, na-esi na Jerusalem, si kwa na Juda, wepu ihe-ndabere na mkpa-n’aka, ihe-mkpa-n’aka nile nke nri, na ihe-ndabere nile nke mmiri—",
                "2": "Nwoke ahụ bụ dike, na nwoke nke agha, onye-ikpe, na onye-amụma, na onye na-akpachapụ anya, na onye ichie;",
                "3": "Ọchị-agha nye-isi nke iri-ndị-agha-ise, na nwoke a na enye-nsọpụrụ, na onye-ndụmọdụ, na onye-nka-aghụghọ, na onye okwu-okwu ire nkọ.",
                "4": "Ma a ga m enye ha ụmụ ka ha bụrụ ụmụ-eze hạ, ma ụmụaka ga-achị ha.",
                "5": "Ma a ga-achị ndị ahụ ọchịchị aka ike, onye ọbụla megide ibe ya na onye ọbụla megide agbata obi ya; nwata ga-ebuli onwe ya elu na mpako megide ichie, ma onye-eledara anya megide onye a na-asọpụrụ.",
                "6": "Mgbe otu onye ga-ejide nwanne ya nke ụlọ nna ya, ma wee sị: I nwere uwe, bụrụ onye-ọchịchị anyị, ma e kwela ka mbibi a bịa n’okpuru aka gị—",
                "7": "N’ime ụbọchị ahụ ka ọ ga-an̄ụ iyi, sị: A gaghị m abụ onye-ọgwọ-ọrịa; n’ihi na n’ime ụlọ m ọdịghị ihe oriri ma-ọbụ ihe oyiyi dị ya; emela m onye-ọchịchị nke ndị ahụ.",
                "8": "N’ihi na e bibiwo Jerusalem, ma Juda adawo, n’ihi na ire ha na omume ha nile na-emegide Onye-nwe, ịkpasu anya abụọ nke otuto ya.",
                "9": "Ngosi mbara iru ha na-agba aka-ebe megide ha, ma na-egosipụta mmehie ha ka ọ dị, ọbụna dịka Sọdọm, ma ha agaghị enwe ike izo ya. Ahụhụ na-adịrị mkpụrụ-obi ha nile, n’ihi na ha ejiwo ihe ọjọọ kwụọ onwe ha ụgwọ!",
                "10": "Gwa ndị ezi-omume na ọ ga-adịrị ha mma; n’ihi na ha ga-eri mkpụrụ nke sitere n’omume ha.",
                "11": "Ahụhụ na-adịrị ndị ajọọ-omume, n’ihi na ha ga-ala-n’iyi; n’ihi na ụgwọ ọrụ nke aka ha nile ga-adịkwasị ha!",
                "12": "Ma ndị m, ụmụ-ntakịrị bụ ndị na-achị ha ọchịchị aka ike, ma ndịnyom na-achị ha. O ndị m, ndị na-achị unu na-eme ka unu mee mmehie ma bibie ụzọ nke okporo-ụzọ unu nile.",
                "13": "Onye-nwe na-eguzọro ọtọ na-rịọ arịrịọ, ma na-eguzọro ikpe ndị nile ikpe.",
                "14": "Onye-nwe ga-aba n’ikpe, ya na ndị ichie nile nke ndị ya na ụmụ ndị eze nile nọ n’ime ha; n’ihi na unu erichapụwo ubi vine na ngwo-ngwo nke ndị ogbenye nọ n’ime ụlọ unu.",
                "15": "Gịnị ka unu zubere? Unu pịarisịrị ndị m, ma gwepiasịa iru nile nke ndị ogbenye, ka Onye-nwe Chineke nke usuu nile nke ndị-agha kwuru.",
                "16": "Nke ka nke, Onye-nwe sịrị: N’ihi na ụmụ-ada nke Zaịọn bụ ndị mpako, na-aga ije site n’iseti olu esite na anya nrafu, na-eje na-arọ-mma ka ha na-aga, na-eme ka ụkwụ ha na-ada ụda—",
                "17": "Ya mere, Onye-nwe ga-eme ka ọkọ isi bịakwasị ụmụ-ada nile nke Zaịọn, ma Onye-nwe ga achọpụta ebe nzuzo ha nile.",
                "18": "N’ime ụbọchị ahụ Onye-nwe ga-ewepụ ịkpa-ike nke ọla ha nile na-ada ụda, na ihe-ịchọ mma isi nile na ihe-isi gburu gburu dịka ọnwa:",
                "19": "Ihe nkwụnye nile na ọla-aka nile, na akwa mkpuchi olu nile;",
                "20": "Okpu nile a chọrọ mma, na ọla-ụkwụ nile, na eriri-isi nile, na mkpọ ihe isi-ọma nile, na ihe-ntị nile;",
                "21": "Ọla-aka nile, na ọla mkwụ-n’imi nile;",
                "22": "Uwe mgbanwe nke emume nile, na uwe mwụda nile, na akwa mgbokwasị nile, na ntakịrị ihe ijide isi;",
                "23": "Enyo nile, na ọmarịcha akwa-linen nile, na ihe mkpuchi-isi na olu nile, na akwa mgbochi nile.",
                "24": "Ma ọ ga-eru, n’ọnọdụ isi ụtọ a ga-enwe isi ihe ire ure; ma n’ọnọdụ ịhenjisi ukwu ike, ndọwa; ma n’ọnọdụ agịrị-isi edoziri-edozi, nkwọchasị-isi; n’ọnọdụ akwa ọma akpara-akpa, ihe-okike nke akwa-mkpe; ire ọkụ n’ọnọdụ ịma mma.",
                "25": "Ndịkom gị ga-ada site na mma-agha, ma ndị bụ dike, n’ime agha.",
                "26": "Ma ọnụ-ụzọ ama ya nile ga-akwa akwa arịrị ma ruo uju ma ọ ga atọgbọrọ n’efu, ma ọ ga-anọdụ n’elu ala ahụ."
            },
            "14": {
                "1": "Ma n’ụbọchị ahụ, ndịnyom asaa ga-ejide otu nwoke, sị: Anyị ga-eri nri nke aka anyị, ma yiri uwe nke aka anyị; nanị kwe ka akpọkwasị anyị aha gị ka ewepụ ịta-ụta anyị.",
                "2": "N’ụbọchị ahụ ka ngalaba nke Onye-nwe ga-ama mma nwee otuto; mkpụrụ nke ụwa ga-adị ezi mma ma kwesị ekwesị nye ha bụ ndị si n’Israel gbapụ.",
                "3": "Ma ọ ga-eru, ndị nile fọdụrụ na Zaịọn ma nọgide na Jerusalem a ga-akpọ ha ndị dị nsọ, onye ọbụla edebara n’etiti ndị dị ndụ na Jerusalem—",
                "4": "Mgbe Onye-nwe ga-asachapuwọrịị unyi nke ụmụada Zaịọn, ma ga-emechapụwọrịị ọbara nke Jerusalem site n’etiti ya site na mụọ nke ikpe-ikpe na site na mụọ nke nrechapụ.",
                "5": "Ma Onye-nwe ga-ekepụta n’elu ebe obibi nile nke ugwu Zaịọn, na n’elu ọgbakọ ya nile, igwe ojii na anwụrụ ọkụ n’ehihie na mmụke nke ọkụ na-ere ere n’abalị; n’ihi na n’elu ebube nile nke Zaịọn ka nchebe ga-adị.",
                "6": "Ma a ga-enwe ebe obibi ga-abụ ndo n’ehihie maka okpom ọkụ, ma maka ebe mgbaba, na ebe nchebe maka ebili mmiri na maka mmiri ozuzo."
            },
            "15": {
                "1": "Ma mgbe ahụ ka m ga-abụrụ onye m hụrụ n’anya ezi abụ nke onye m hụrụ n’anya, metụta ubi-vine ya. Onye m hụrụ n’anya ezie nwere ubi-vine n’ime ugwu na-amị ezi mkpụrụ.",
                "2": "Ma ọ gbara ya ogige, ma chịkọpụtachaa okwute nile dị ya, ma kụọ osisi vine ndị dị ya mma, ma wuo ụlọ-elu tọwa n’etiti ya, ma mee kwa ebe ịpịpụta mmanya n’ime ya; ma o lee anya na ọ ga-amịta mkpụrụ-vine, ma ọ mịtara mkpụrụ-vine ọhịa.",
                "3": "Ma ugbua, O unu ndị bi na Jerusalem, na ndị nke Juda, kpee nụ ikpe, arịọ m unu, n’etiti mụ na ubi-vine m.",
                "4": "Gịnị ka e kwesịkwara ime ọzọ n’ubi-vine m nke m na-emebeghi n’ime ya? Ya mere, mgbe m tụworo anya na ọ ga-ewepụta mkpụrụ-vine, o wepụtara mkpụrụ-vine ọhịa.",
                "5": "Ma ugbua, gaanụ, a ga m agwa unu ihe m ga-eme ubi-vine m—a ga m ewepụ ogige ya, ma a ga-erichapụ ya; ma a ga m etịkpọ mgbidi ya, ma ọ ga-abụ ebe azọdara ala;",
                "6": "Ma a ga m ebibi ya; a gaghị akwacha ma-ọbụ gwuo ya, ma ogwu na uke ga-epupụta; a ga kwa m enye igwe ojii nile iwu ka ha ghara izokwasị ya mmiri.",
                "7": "N’ihi na ubi vine nke Onye-nwe nke usuu nile nke ndị-agha bụ ụlọ nke Israel, ndịkom nke Juda bụ ihe ọkụkụ nke na-atọ ya ụtọ nke ukwuu; ma o lere anya ikpe-zịrị-ezi, ma lee, ọchịchị-aka-ike; n’ọnọdụ ezi-omume, ma lee, iti mkpu akwa.",
                "8": "Ahụhụ na-adịrị ha bụ ndị na ejikọta ụlọ na ụlọ, ruo mgbe n’onwekwaghị ebe ga-adị, na a ga-etinye nanị ha n’etiti ala ahụ!",
                "9": "Na ntị nke m, otu a ka Onye-nwe nke usuu nile nke ndị-agha kwuru, n’ezie ọtụtụ ụlọ ga atọgbọrọ n’efu, ma ọtụtụ nnukwu obodo-ukwu agaghị enwe ndị bi n’ime ha.",
                "10": "E, oke ala eka iri nke ubi-vine ga amịpụta otu abọ, ma mkpụrụ-osisi nke họma ga amịpụta otu efa.",
                "11": "Ahụhụ na-adịrị ha bụ ndị na-ebili ọtọ n’isi ụtụtụ, ka ha wee gbaso ihe ọn̄ụn̄ụ siri ike, ndị na-aga n’iru ruo abalị, ma mmanya wee nwuo ha ọkụ n’arụ!",
                "12": "Ma ụbọ akwara, na une, na egwụ otiti na ọja na mmanya dị n’ihe ọgbakọ-oriri ha nile; mana ha anaghị echeta ọrụ nke Onye-nwe, ọbụghị ma ha na atule ọrụ nke aka Ya abụọ.",
                "13": "Ya mere, ndị m agawo n’ime ndọkpụ n’agha, n’ihi na ha enweghị mmụta; ma ndị-ana-enye-nsọpụrụ n’ime ha, akpịrị akpọwo ha nkụ, ma igwe mmadụ ha akpọwo nkụ na-enweghị ihe ọn̄ụn̄ụ.",
                "14": "Ya mere, ala-mụọ asawo mbara, ma meghee ọnụ ya otu na-enweghị atụ; ma otuto ha, na igwe ha, na ihe ngosi ha, ma onye nke na-an̄ụrị ọn̄ụ, ga arịda n’ime ya.",
                "15": "Ma nwoke na-abụghị ezigbo mmadụ ka a ga-eweda ala, ma onye bụ dike ka a ga-ewedata, ma anya nke ndị na-eweli onwe ha elu ka a ga-ewedata ala.",
                "16": "Mana Onye-nwe nke usuu nile nke ndị-agha ka a ga-ebuli elu n’ikpe, ma Chineke nke dị nsọ ka a ga-asacha n’ezi-omume.",
                "17": "Mgbe ahụ ka ụmụ atụrụ ga-eri ihe n’ụdị nke ha, ma ebe bibiworo ebibi nke ndị buru ibu ka ndị ọbịa ga-eri.",
                "18": "Ahụhụ na-adịri ha bụ ndị na-adọkpụrụ ajọọ-omume n’eriri nke ihe-efu, ma na-emehie dịka eriri e ji adọkpụ ụgbọ-ala;",
                "19": "Ndị na-asị: Ka, o mee ngwa ngwa, rụọ ọrụ ya ọsọ-ọsọ, ka anyị hụ ya; ma ka ndụmọdụ nke Onye-Nsọ nke Israel rute nso ma bịa, ka anyị mata ya.",
                "20": "Ahụhụ na-adịrị ha bụ ndị na-akpọ ihe ọjọọ ihe ọma, na ihe ọma ihe ọjọọ, ndị na-etinye ọchịchịrị n’ọnọdụ ìhè, na ìhè n’ọnọdụ ọchịchịrị, ndị n’etinye ihe ilu n’ọnọdụ ihe ụtọ, na ihe ụtọ n’ọnọdụ ihe ilu!",
                "21": "Ahụhụ na-adịrị ndị maara ihe n’anya nke onwe ha na ndị na-akpachapụ-anya n’olile-anya nke onwe ha!",
                "22": "Ahụhụ na-adịrị ndị dị ike n’ịn̄ụ mmanya, na ndịkom nwere ume n’ịgwakọta mmanya ndị siri ike.",
                "23": "Ndị na-agụ ndị ajọọ-omume ka ndị ziri-ezi maka nketa uru, ma wezuga-agwa ezi-omume nke onye ezi-omume site n’arụ ya!",
                "24": "Ya mere, dịka ọkụ sị erechapụ ahihịa-kpọrọ-nkụ, na ire ọkụ na-erichapụ afụrụ, mgbọrọgwụ ha ga-abụ ire ure, ma ifuru ha ga-alali elu dịka uzuzu; n’ihi na ha atụfuwo iwu nke Onye-nwe nke usuu nile nke ndị-agha, ma lelịa okwu nke Onye-Nsọ nke Israel.",
                "25": "Ya mere, iwe nke Onye-nwe wee dị ọkụ megide ndị ya, ma o setịpụwo aka Ya megide ha, ma tiwo ha ihe; ma ugwu nile mara jijiji, ma ozu ha nile ka adọkasịrị n’etiti ụzọ nile. N’ihi ihe nile ndị a iwe ya atụgharịghị, kama aka ya ka ọ ka setịpụtara.",
                "26": "Ma ọ ga-ewelite ọkọlọtọ Ya elu nye mba nile site n’ebe dị anya, ma ọ ga-eji opi-ọnụ kpọkọta ha site n’ebe ụwa sọtụrụ; ma lee, ha ga-eji ike bịa ọsọ-ọsọ; ọdịghị onye ike ga-agwụ ma-ọbụ kpọbie-ụkwụ n’etiti ha.",
                "27": "Ọdịghị onye ga-ero ụra ma-ọbụ rahụ ụra; ọbụghị ma ihe njisi-ukwu ha ike ọ ga-atọpụ, ma-ọbụ eriri akpụkpọ-ụkwụ ha ọ ga-adọbi;",
                "28": "Ndị akụ ha nile ga-adị nkọ, ma ụta ha nile ga-arọzi, ma ụkwụ ịnyịnya ibu ha nile ka a ga-agụnye dịka okwute, ma ụkwụ igwe ugbọ-ala ha nile ga-efegharị n’ike n’ike dịka oke ifufe, mbigbọ ha ga-adị ka nke ọdụm.",
                "29": "Ha ga-ebigbọ dịka ụmụ ọdụm; e, ha ga-ebigbọ, ma jide anụ-ịkpa-nri ha, ma ha ga-eburu ha laa n’enweghị nsogbu, ma ọdịghị onye ga-anapụta.",
                "30": "Ma n’ụbọchị ahụ ha ga-ebigbọ megide ha dịka mbigbọ nke oke osimiri; ma ọbụrụ na ha lee anya n’ala, lee, ọchịchịrị na iru uju, ma ìhè ahụ ga-agba ojii n’elu-igwe nile ebe ahụ."
            },
            "16": {
                "1": "N’afọ nke eze Uzaịa nwụrụ, a hụkwara m Onye-nwe ka ọ nọ-ọdụ n’oche-eze, dị elu nke ewelitere elu, ma uwe-mwụda ya jupụtara temple ahụ.",
                "2": "N’elu ya ka ndị serafịm guzoro; nke ọbụla nwere nku isii; abụọ ka o jiri kpuchie iru ya, ma abụọ ka o jiri kpuchie ụkwụ ya, ma abụọ ka o ji na-efe efe.",
                "3": "Ma otu wee tikuo ibe ya, ma si: Nsọ, nsọ, nsọ, ka Onye-nwe nke usuu nile nke ndị-agha dị; elu ụwa nile jupụtara n’ebube ya.",
                "4": "Ma okporo nile nke ọnụ-ụzọ mere mkpọtụ mgbe ha nụrụ ọlụ onye ahụ na-akpọ oku, ma ime ụlọ ahụ jupụtara n’anwụrụ ọkụ.",
                "5": "Mgbe ahụ a sịrị m: Ahụhụ na-adịri m! n’ihi na alawo m n’iyi; n’ihi na a bụ m onye egbụgbere-ọnụ ya nile na-adịghị ọcha; ma a na m ebinyekwara ndị egbụgbere-ọnụ ha nile na-adịghị ọcha; n’ihi na anya m abụọ ahụwo Eze ahụ, bụ Onye-nwe nke usuu nile nke ndị-agha.",
                "6": "Mgbe ahụ otu n’ime ndị serafịm ahụ wee fekwute m, jide icheku na-enwu ọkụ n’aka ya, nke o ji mkpa wepụta site n’ebe nchụ-aja;",
                "7": "Ma ọ tụkwasị ya n’elu ọnụ m, ma sị: Lee, nke a emetụwo egbụgbere ọnụ gị nile; ma ajọọ omume gị ka ebupụworo, ma mmehie gị ka asachaworo.",
                "8": "Ọzọ a nụrụ m olu nke Onye-nwe, ka ọ na-asị: Onye ka m ga-eziga, ma onye ga-ejere anyị? Mgbe ahụ asịrị m: N’ebe a ka m nọ; ziga m.",
                "9": "Ma o wee sị: Gaa ma gwa ndị a—Nụrụ nụ n’ezie, mana ha aghọtaghị; ma hụnụ n’ezie, ma ha ahụghị.",
                "10": "Mee ka obi ndị a buo ibu, ma mee ka ntị ha nile dị arụ, ma mechie anya ha nile—ka ha ghara iji anya ha hụ ụzọ, ma jịrị ntị ha nile nụ ihe, ma jịrị obi ha ghọta ihe, ma bụrụ ndị agbanwere ma mee ka a gwọọ ha.",
                "11": "Mgbe ahụ asịrị m: Onye-nwe, ruo ole mgbe? Ma o wee si: Ruo mgbe obodo-ukwu nile ga-abụ ihe e bibiri na-enweghị onye bi n’ime ha, ma ụlọ nile na-enweghị mmadụ, ma ala ahụ wee bụrụ ihe tọgbọrọ n’efu;",
                "12": "Ma Onye-nwe ewepụsịwo onye ọbụla ebe dị anya, n’ihi na a ga-enwe nnukwu ebe ahapụrụ ahapụ n’etiti ala ahụ.",
                "13": "Ma na a ga-enwe otu ụzọ n’ụzọ iri, ma ha ga-alaghachị, ma a ga-eri ha, dịka osisi teil na osisi oak, ndị nke ndụ na-adị n’ime ha mgbe ha gbụsịrị akwụkwọ ha; ya mere mkpụrụ-osisi nsọ ga-abụ ihe dị n’ime ya."
            },
            "17": {
                "1": "Ma o wee ruo na n’ụbọchị nile nke Ahaz nwa nke Jotam, nwa nke Uzaịa, eze ndị Juda, ka Rizịn, eze ndị Siria, na Pika nwa nke Remalaịa, eze ndị Israel, galitere chee iru na Jerusalem ibuso ya agha, ma onweghị ike imeri ya.",
                "2": "Ma a gwara ya ụlọ nke Devid, na-asị: Siria ejikọtawo ndị-agha ya na Ifrem. Ma o metụrụ ya n’obi, ma obi nke ndị ya, dịka oke ifufe siri na-emetu osisi nile nke oke ọhịa.",
                "3": "Mgbe ahụ ka Onye-nwe gwara Aịsaịa: Gaa ugbua izute Ahaz, gị na Sheajashub nwa gị, na nsọtụ nke olulu-mmiri nke elu-elu ọdọ-mmiri di n’okporo ụzọ nke ama onye-mmezi akwa,",
                "4": "Ma sị ya: Lezie anya, ma nọrọ jụu; atụla egwụ, ọbụghị ma obi gị ọ ga-ada mba n’ihi ọdụdụ abụọ ndị a nke ọlọkọ ọkụ na-akwụ anwụrụ ọkụ nile, n’ihi iwe dị ọkụ nke Rizịn na Sịria, na nke nwa Remalaịa.",
                "5": "N’ihi na Sịria, Ifrem, na nwa nke Remalaịa, anatawo ndụmọdụ ọjọọ imegide gị, na-asị:",
                "6": "Ka anyị rigo megide Juda ma kpasuo ya iwe, ma ka anyị kewaara ya onwe anyị ma debe eze n’etiti ya, e, nwa nke Tabeel.",
                "7": "Otu a ka Onye-nwe Chineke kwuru: Ọ gaghị eguzo, ọbụghị ma ọ ga-eru.",
                "8": "N’ihi na isi Sịria bụ Damaskọs, ma isi Damaskọs, Rizịn; ma n’ime iri afọ isii na ise ka a ga ekewa Ifrem ka ọ ghara ịbụ ndị ọbụla.",
                "9": "Ma isi nke Ifrem bụ Sameria, ma isi nke Sameria bụ nwa Remalaịa. Ọbụrụ na unu agaghị ekwe n’ezie agaghị eme ka unu kwụsie ike.",
                "10": "Nke ka nke, Onye-nwe gwakwara Ahaz ọkwụ ọzọ na-asị:",
                "11": "Rịọnụ ihe-ịrịba ama n’aka Onye-nwe Chineke unu; rịọ ya ma-ọbụ n’ime omimi nile, ma-ọbụ n’ebe dị elu n’elu.",
                "12": "Ma na Ahaz wee sị: A gaghị m arịọ, ọbụghị ma m ga-anwa Onye-nwe.",
                "13": "Ma o wee si: Nụrụnụ ugbua, O ụlọ David; ọ bụ ihe ntakịrị na unu na-abụrụ mmadụ ike ọgwụgwụ, ma na unu ga-abukwara Chineke m ike ọgwụgwụ?",
                "14": "Ya mere, Onye-nwe n’onwe ya ga-enye unu ihe iriba-ama—Lee, nwa-agbọghọ na-amaghị-nwoke ga-atụrụ ime, ma ọ ga amụta nwa nwoke, ma ọ ga-akpọ aha ya Immanuel.",
                "15": "Bọta na mmanụ-an̄ụ ka ọ ga-eri, ka o wee mata i jụ ihe ọjọọ na ka ọ họrọ ihe ọma.",
                "16": "N’ihi na tutu nwata ahụ amata ịjụ ihe ọjọọ na ịhọrọ ihe ọma, ala nke a Ị kpọrọ-asị ga-abụ ihe ndị eze ya abụọ hapụworo.",
                "17": "Onye-nwe ga-ewetakwasịrị gị, na wetakwasị ndị gị, na wetakwasị ụlọ nna gị, ụbọchị ndị na-abịabeghị site n’ụbọchị nke Ifrem hapụrụ Juda, eze nke Asịria.",
                "18": "Ma ọ ga-eru n’ụbọchị ahụ na Onye-nwe ga-eji opi-ọnụ kpọkọta ijiji site n’ebe ala Ijipt sọtụrụ, ma an̄ụ site n’ala nke Asịria.",
                "19": "Ma ha ga-abịa, ma ọ ga-eme ka ha nile bekwasịrị na ndagwurugwu nile tọgbọrọ n’efu, na n’ime oghere nke okwute nile, na n’elu ogwu nile, na n’elu ahihịa nile.",
                "20": "N’ime otu ụbọchị ahụ ka Onye-nwe ga-eji mma agụba egotara egota, site n’aka ndị ofe osimiri, site n’aka eze nke Asịria, kpuchaa isi, na ajị-ụkwụ; ma ọ ga-erichapụ kwa àhụ̀-ọnụ ahụ.",
                "21": "Ma ọ ga-eru n’ụbọchị ahụ, na otu onye ga azụ otu ehi na atụrụ abụọ.",
                "22": "Ma ọ ga-eru, n’ọnọdụ uju mmiri-ara-ehi ha ga-enye, o ga-eri bọta; n’ihi na bọta na mmanụ-an̄ụ ka mmadụ nile ga-eri bụ ndị fọdụrụ n’ala ahụ.",
                "23": "Ma ọ ga-eru n’ụbọchị ahụ, ebe nile ga abụ, ebe e nwere otu puku osisi-vine, ọnụ ahịa ya ruru otu puku ọla-ọcha, bụ ndị ga-adịrị uke nile na ogwu nile.",
                "24": "Akụ na ụta ka ndị mmadụ ga-eji bịaruo n’ebe ahụ, n’ihi na ala nile ahụ ga-aghọ uke nile na ogwu nile.",
                "25": "Ma ugwu nile nke a ga-eji igwe gwuo, ọ dịghị egwu ọbụla ga-adị nso n’ebe ahụ n’ihi uke na ogwu; mana ọ ga-abụ maka iziga oke ehi, na maka ịzọ ụkwụ nke ehị-nta ndị ọzọ."
            },
            "18": {
                "1": "Nke ka nke, okwu nke Onye-nwe sịrị m: Were nnukwu mbadamba akwụkwọ, ma jiri mkpịsị nwoke ji ede ihe dee n’ime ya, gbasara Maha-shalal-hash-baz.",
                "2": "Ma a kpọrọ m ndị-aka-ebe kwesịrị-ntụkwasị-obi ka ha dekọọ, Ụraịa bụ onye nchụ-aja na Zekaraịa nwa Jeberekaịa.",
                "3": "Ma e jekwuru m onye-amụma-nwanyị ahụ; ma o tụrụ ime ma mụta nwa nwoke. Mgbe ahụ Onye-nwe sịrị m: Kpọọ aha ya, Maha-shalal-hash-baz.",
                "4": "N’ihi na lee, nwa ahụ agaghị ama ihe ibeakwa, Nna m, na nne m, tutu akụ na ụba Damaskọs na ibu Sameria akwatara n’agha ga-abụ ihe ewepụru n’ịrụ eze Asịria.",
                "5": "Onye-nwe gwara m okwu ọzọ na-asị:",
                "6": "Ebe ọbụ na ndị a na-ajụ mmiri nile nke Shiloah na-aga nwayọ, ma n̄ụrịa ọn̄ụ n’ime Rizịn na nwa nwoke Remalaịa;",
                "7": "Ugbua ya mere, Lee, Onye-nwe na-ewelite mmiri nile nke osimiri ahụ ka ọ bịakwasị ha, nke siri ike dị kwa ọtụtụ, ọbụna eze nke Asịria na ebube ya nile; ma ọ ga-arịgota n’elu ebe mmiri ahụ nile si eru, ma gafee nsọtụ ya nile.",
                "8": "Ma ọ ga agafe site na Juda; ọ ga-ejubiga oke ma gafee, ọ ga-eru ọbụna ruo n’olu: ma ịgbasapụ nku ya ga ejupụta mbara ala gị, O Immanuel.",
                "9": "Jikọọ nụ onwe unu ọnụ, O unu ndị mmadụ, ma a ga-agbaji unu na mpekere mpekere; ma gee ntị unu nile ndị mba dị anya; kekọta nụ onwe unu, ma a ga-agbajisị unu na mpekere mpekere; kekọta nu onwe unu, ma a ga-agbajisị unu na mpekere-mpekere.",
                "10": "Dụrịtanụ onwe unu ọdụ, ma ọ ga-abịa n’ihe efu, kwuo okwu ahụ, ma ọ gaghị egụzọ; n’ihi na Chineke nọnyere anyị.",
                "11": "N’ihi na Onye-nwe gwara m otu a n’aka dị ike, ma kuziere m ka m ghara ịga n’ụzọ ndị nke a, na-asị:",
                "12": "Unu asịla, Nchịkọta ọnụ, nye ndị nile nke ndị a ga-asị, Nchịkọta ọnụ, ọbụghị ma unu ga-atụ egwụ ihe ha na-atụ egwụ, ma-ọbụ tụọ egwụ.",
                "13": "Doo nụ Onye-nwe nke usuu nile nke ndị-agha nsọ n’onwe ya, ka ọ bụrụ onye unu ga atụ egwụ, ka ọ bụrụ onye unu na-atụ oke egwụ.",
                "14": "Ma ọ ga-abụ ebe mgbaba dị nsọ; ma na ka ọ bụrụ okwute mkpọbe ụkwụ na oke nkume nke mkpasu-iwe nye ụlọ Israel ahụ nile, ọ ga-abụ igbudu na ọnya nye ndị bi na Jerusalem.",
                "15": "Ma ọtụtụ n’etiti ha ga-akpobe ụkwụ daa n’ala, ma gbajisịa, ma ma n’ọnya, e wee jide ha.",
                "16": "Kechie ihe ịgba-ama ahụ, rachie iwu ahụ n’etiti ndị na-eso ụzọ m nile.",
                "17": "Ma a ga m echere Onye-nwe, nke na-ezonarị ụlọ nke Jekọb iru ya, ma a ga m ele anya ya.",
                "18": "Lee, mụ na ụmụ nile ndị Onye-nwe nyeworo m bụ maka ihe iriba-ama nile na maka ihe-ebube nile n’Israel sitere n’Onye-nwe nke usuu nile nke ndị-agha, Onye na-ebi n’ụgwụ Zaịọn.",
                "19": "Ma mgbe ha ga-asị unu: Jụọ nụ ha bụ ndị na-akpọpụta ndị mụọ a dị mbụ mara amara, na ndị amụsu nile na-enyo na atamụ—ọ bụ na ndị mmadụ ha ekwesịghị ịjụta Chineke ha ka ndị dị ndụ wee nụrụ n’ọnụ ndị nwụrụ anwụ?",
                "20": "N’iwu ahụ na ịgba-ama ahụ; ma ọbụrụ na ha ekwughị dịka okwua si dị, ọ bụ n’ihi na ìhè adịghị n’ime ha.",
                "21": "Ma ha ga-agabiga ya n’oke mkpa na agụụ, ma ọ ga-eru na mgbe agụụ ga-agụ ha, ha ga-akpasu onwe ha iwe, ma kọcha eze ha na Chineke ha, ma lelie anya n’elu.",
                "22": "Ma ha ga-ele anya n’ala ma hụ nsogbu, na ọchịchịrị, mgbachu nke nnukwu arụ mgbu, ma a ga-achụba ha n’ọchịchịrị."
            },
            "19": {
                "1": "Otu o sila dị, mgbachu ya agaghị abụ ụdị ọ dịrị n’oge mkpasu iwe ya, mgbe mbụ ọ kpagburu ala Zebulọn ntakịrị ya na ala nke Naftalaị, ma mesịa kwa nye mkpagbu karịrị n’ụzọ Oke Osimiri Uhie n’ofe Jọdan dị na Galilee nke mba nile.",
                "2": "Ndị ahụ jegharịworo n’ọchịchịrị ahụwo nnukwu ìhè, ndị ahụ na-ebi n’ala nke onyinyo ọnwụ, ha ka ìhè mụkwasịworo.",
                "3": "I mewo ka mba ahụ baa ụba, ma mee ka ọn̄ụ ha bawanye ụba—ha na-an̄ụ ọn̄ụ n’iru Gị dịka ọn̄ụ oge owuwe ihe ubi, na dịka ndị mmadụ na-an̄ụ ọn̄ụ mgbe ha na-eke ihe akwatara n’agha.",
                "4": "N’ihi na I gbajisịwo nkekọta ahụ nke ibu-arụ ya, na mkpa-n’aka nke ubu ya, okporo nke onye-na-achị ya ọchịchị aka ike.",
                "5": "N’ihi na ọgụ ọbụla nke onye-agha mkpọtu mmegharị-anya na-eso ya, na uwe atụrụrụ n’ọbara; mana nke a ga-abụ nke nsure ọkụ na mmanu ọkụ nke ọkụ.",
                "6": "N’ihi na amụworo anyị otu nwa, enyewo anyị otu nwa-nwoke; ma ọchịchị ga-adị n’elu ubu ya; ma a ga-akpọ aha ya, Onye-ebube, Onye-ndụmọdụ, Chineke bụ Dike, Nna nke Mgbe nile na-adigide, Ọkpara-Eze nke Udo.",
                "7": "Maka mbawanye nke ọchịchị na udo ya onweghị njedebe, n’elu oche-eze Devid, na n’elu ala-eze ya, ime ka o guzozie, na iwube ya n’ikpe na n’ikpe zịrị-ezi site ugbua ga n’iru, ọbụna ruo mgbe nile. Ọnụnụ ọkụ-n’obi nke Onye-nwe nke usuu nile nke ndị-agha ga-emezu nke a.",
                "8": "Onye-nwe zigara okwu ya nye Jekọb ma o wee dakwasị Israel.",
                "9": "Ma ndị nile ga-amata, ọbụna Ifrem na ndị bi na Sameria, ndị na-ekwu site na mpako na obi ukwu sị:",
                "10": "Aja-ụlọ adasịwo, ma anyị ga-eji okwute atụrụ atụ wuo; osisi sicamọ nile ka egbutusịworo, ma na anyị ga-agbanwe ha ka ha bụrụ osisi sịda.",
                "11": "Ya mere, Onye-nwe ga-akpọta ndị-iro nile nke Rizịn megide ya, ma jikọta ndị-iro ya ọnụ;",
                "12": "Ndị Sirịa n’iru na ndị Filistịa n’azụ; ma ha ga-eghebe ọnụ ha oghe richapụ Israel. N’ihe ndị a nile iwe ọkụ ya alaghachịghị azụ, ma aka ya ka setịpụtara.",
                "13": "N’ihi na ndị ahụ anaghị atụgharịkwute ya bụ onye na-eti ha otiti ihe, ọbụghị ma ha na-achọ Onye-nwe nke usuu nile nke ndị-agha.",
                "14": "Ya mere Onye-nwe ga-ebepụ site n’Israel isi na ọdụdụ, ngalaba na igu nkwụ n’ime otu ụbọchị.",
                "15": "Ochịe ahụ, ọbụ ya bụ isi; ma onye-amụma ahụ nke na-akụzi nkuzi ụgha nile, ọ bụ ya bụ ọdụdụ ahụ.",
                "16": "N’ihi na ndị ndu nile nke ndị a na-akpatara ha mmehie; ma ndị ahụ ha na-edu ka ebibiri.",
                "17": "Ya mere Onye-nwe agaghị enwe ọn̄ụ n’ebe ụmụ-okorọbịa ha nọ, ọbụghị ma ọ ga-enwe obi ebere n’ebe ndị-na-enweghị nna na ndịnyom isi-mkpe nọ; n’ihi na onye ọbụla n’ime ha bụ onye-iru-abụọ na onye ajọọ-omume, ma ọnụ nile na-ekwu okwu nzuzu. N’ihi ihe ndị a nile, iwe ọkụ ya adịghị atụgharị, ma na aka ya ka setịpụtara.",
                "18": "N’ihi ajọọ-omume na-ere dịka ọkụ; ọ ga-erechapụ uke na ogwu nile, ma ọ ga-enwu ọkụ n’ime osisi nile dị agbidigbi na oke ọhịa nile, ma ha ga-akwụli elu dịka nkwụli-elu nke anwụrụ ọkụ.",
                "19": "Site n’oke iwe nke Onye-nwe nke usuu nile nke ndị-agha ka ala gbajiri ojii, ma ndị mmadụ ahụ ga-adị ka mmanụ ọkụ nke ọkụ ahụ; ọdịghị onye ga-edobe nwanne ya.",
                "20": "Ma ọ ga-apụnara n’aka nri ma agụụ ga-agụ ya; ma ọ ga-eri ihe n’aka ekpe ma ha agaghị enwe afọ ojuju; ha ga-eri onye ọbụla anụ-arụ nke ogwe-aka onwe ya—",
                "21": "Manase, Ifrem, na Ifrem, Manase; ha ga-ejikọta megide Juda. N’ime ihe nile ndị a iwe ya atụgharịghị azụ, ma na aka ya ka setịpụtara."
            },
            "20": {
                "1": "Ahụhụ na-adịrị ha bụ ndị na-eme iwu, iwu ajọọ-omume nile, na ndị na-ede ihe arịrị nile nke ha jiri aka ha depụta:",
                "2": "Ị chụghachị ndị mkpa na-akpa site n’ikpe, na ịnapụ ha ihe ruru ha, ịnapụ ọnọdụ ndị ogbenye n’etiti ndị m, ka ndịnyom isi mkpe wee bụrụ anụ ikpa-nri ha, na ka ha wee zuo ndị na-enweghị nna ori!",
                "3": "Ma gịnị ka unu ga-eme n’ụbọchị nleta, na n’ịtọgbọrọ n’efu nke ga-esi n’ebe dị anya bịa? Onye ka unu ga-agbakwuru maka enye m-aka? Ma ole ebe ka unu ga-ahapụ otuto unu?",
                "4": "Ewezuga m ha ga-erudata-isi ala n’okpuru ndị-mkpọrọ nile, ma ha ga-ada n’okpuru ndị egburu-egbu. N’ihi ihe nile ndị a iwe ya alaghachịghị azụ, kama aka ya ka setịpụtara.",
                "5": "O onye-Asirịa, okporo nke iwe ọkụ m, ma mkpa-n’aka dị n’aka ha bụ oke iwe ha.",
                "6": "A ga m eziga ya megide mba iru-abụọ, ma megide ndị m na-ewere iwe ọkụ ka m ga-enye ya ike iwere ihe-nkwata nke agha, na iwere anụ ikpa-nri ha, na ịzọda ha ala dịka apịtị nke ụzọ nile.",
                "7": "Otu ọbụla o si dị ọbụghị ebum-n’obi ya, ọbụghị ma obi ya ọ na-eche otu ahụ; mana n’ime obi ya ọ bụ ibibi na ibepụ ọtụtụ mba ọbụghị ole na ole.",
                "8": "N’ihi na ọ na-asị: Ọ bụ na ụmụ ndịkom ndị eze m nile ha abụghị ndị eze?",
                "9": "Kalno ọ dighị ka Kakemịsh? Hemat ọ dighị ka Apad? Samerịa ọ dịghị ka Damaskọs?",
                "10": "Dịka aka m rụpụtaworo ala-eze nile nke arụsị nile, ma olee onye arụsị ya nile apịrị-apị karịrị ha bụ ndị nke Jerusalem na nke Sameria;",
                "11": "A gaghị m eme, dịka m meworo Sameria na arụsị ya nile, otu aka ahụ mee Jerusalem na arụsị ya?",
                "12": "Ya mere ọ ga-eru na mgbe Onye-nwe lụsịworo ọlụ ọ na-alụ n’elu ugwu Zaịọn na n’ime Jerusalem, a ga m ata mkpụrụ-afọ nke ndị obi ukwu ahụhụ bụ nke eze ndị Asịria, na inya-isi nke ileli-anya n’elu ya nile.",
                "13": "N’ihi na ọ na-asị: Site n’ike aka m na site na amamihe m ka m meworo ihe ndị a nile, n’ihi na a bụ m onye na-akpachapụ anya; ma ewepụwo m oke-ala nile nke ndị mmadụ, ma a pụnarịrị m ha ihe nile ha chekwaworo, ma e wedawo m ndị nile bi n’ime ya dịka dike;",
                "14": "Ma aka m achọpụtawo na akụ ndị mmadụ nile dịka akwụ-nnunu; ma dịka mmadụ na-achịkọta akwa nile bụ ndị fọdụrụ ka m chịkọtaworo ala ahụ nile; ma ọdịghị onye n’ime ha megharịrị nku ya, ma-ọbụ meghee ọnụ ya, ma-ọbụ nyoo enyoo.",
                "15": "Anyịke ọ ga aja onwe ya megide onye ji ya na-egbu ihe? Mma nkwọ ọ ga-ebuli onwe ya elu megide onye na-emegharị ya? Dịka aga-asị na okporo ga-efegharị onwe ya megide ha bụ ndị na-ewelite ya elu, ma-ọbụ dịka a ga-asị na mkpa-n’aka ahụ ga-ewelite onwe ya elu dịka aga-asị na ọ bụghị osisi!",
                "16": "Ya mere Onye-nwe, bụ Onye-nwe nke usuu nile nke ndị-agha, ga-ezita n’etiti ndị ya gbara abụba, ịdị gịrị-gịrị; ma n’okpuru otuto ya ka ọ ga amụnye onwunwu nke dịka onwunwu nke ọkụ.",
                "17": "Ma ìhè nke Israel ga-aghọ ọkụ, ma Onye-Nsọ ya ga-abụ ire ọkụ, ma ọ ga-ere ma ọ ga-erechapụ ogwu ya nile na uke ya nile n’otu ụbọchị;",
                "18": "Ma ọ ga-erepịa inya-isi nke oke ọhịa ya, na nke ubi ya na-amị mkpụrụ, ma mkpụrụ-obi ma arụ; ma ha ga-adị ka mgbe onye-na-ebu ọkọlọtọ dara mba.",
                "19": "Ma osisi nke fọdụrụ n’ime ọhịa ya ga-adị ole na ole, nke nwata ga-enwe ike idepụta.",
                "20": "Ma ọ ga-eru n’ụbọchị ahụ, na ndị Israel fọdụrụ, bụ ndị nke gbapụrụ site n’ụlọ nke Jekọb, agaghị kwa adabere ọzọ n’arụ onye na-etigbu ha, mana ha ga-adabere n’arụ Onye-nwe, bụ Onye-Nsọ nke Israel, n’ezi-okwu.",
                "21": "Ndị fọdụrụ ga-alaghachị, e, ọbụna ndị nke Jekọb fọdụrụ, lakwuru Chineke ahụ di ike.",
                "22": "N’ihi na ọbụna na ndị gị Israel ga-adị ka aja nke osimiri, mana ndị nke fọdụrụ n’ime ha ga-alaghachị; mkpochapụ nke akaworo aka ga-ejubiga oke n’ezi-omume:",
                "23": "N’ihi na Onye-nwe Chineke nke usuu nile nke ndị-agha ga-eme mkpochapụ, ọbụna o kpebiwo ime ya n’elu ala nile.",
                "24": "Ya mere, otu a ka Onye-nwe Chineke nke usuu nile nke ndị-agha kwuru: O ndị m bi na Zaịọn, unu atụla egwu maka ndị Asirịa; ọ ga-eji okporo tie gị, ma ọ ga-ewelite mkpa-n’aka ya megide gị, dịka ndị Ijipt mere.",
                "25": "N’ihi na ọfọdụrụ nwantịntị oge, ma oke iwe ga-akwusị, ma iwe m n’ime mbibi nke ha.",
                "26": "Ma Onye-nwe nke usuu nile nke ndị agha ga-apalite, ihe otiti maka ya dịka esị tigbuo Midian na nkume nke Oreb; ma dịka okporo ya siri dị n’elu osimiri otu a ka ọ ga-ewelite ya elu dịka ndị Ijipt mere.",
                "27": "Ma ọ ga-eru n’ụbọchị ahụ na ibu-arọ ya ka a ga-ewezuga site n’elu ubu gị, na ihe nkedo ya site n’olu gị, ma ihe nkedo ahụ ka a ga-ebibi n’ihi mmanụ etere gị.",
                "28": "Ọ bịakwasịwo Aịat, ọ gabigawo jee Maịgrọn; na Mịkmash ka akwasara ibu ya nile.",
                "29": "Ha agabigawo ụzọ-nta ahụ; ha ewerewo ebe ino ọnọdụ-abalị ha na Giba; Remọt na-atụ egwụ; Gibea nke Sọl agbalagawo.",
                "30": "Welite olu, O ada nke Galịm; mee ka anụ ya na Laịsh, O Anatot ewedara ala.",
                "31": "Madmena ka ewepụworo; Ndị bi na Gibịm na-achịkọta onwe ha ka ha gbapụ.",
                "32": "Ugbua ọ ga-anọ na Nob n’ụbọchị ahụ; ọ ga-emegharị aka ya megide ugwu nke ada Zaịọn, ugwu-nta nke Jerusalem.",
                "33": "Lee, Onye-nwe, Onye-nwe nke usuu nile nke ndị-agha ga-ebechapụ ngalaba nile nke na-akpata oke egwụ, ma ndị nile di elu nke ogo ka a ga-egbuda; ma ndị mpako ka a ga-eweda ala.",
                "34": "Ma ọ ga-eji igwe gbutusịa ahịhịa nile nke oke ọhịa, ma Lebanọn ga-ada site n’aka onye dị ike."
            },
            "21": {
                "1": "Ma okporo ga-esi n’ogwe-osisi nke Jesi pụta, ma ngalaba-osisi ga-eto site na mgbọrọgwụ ya nile.",
                "2": "Ma Mụọ nke Onye-nwe ga-abịakwasị ya, bụ Mụọ nke amamihe na nghọta, Mụọ nke ndụmọdụ na ịdị-ike, Mụọ nke ọmụma ihe na nke ịtụ-egwụ Onye-nwe;",
                "3": "Ma ọ ga-eme ya ịdị uchu na ịghọta ọsọ-ọsọ n’egwụ nke Onye-nwe; ma ọ gaghị ekpe ikpe dịka anya ya siri hụ, ọbụghị ma ọ ga-aba mba dịka ọnụnụ nke ntị ya abụọ siri dị.",
                "4": "Kama ọ ga-eji ezi-omume kpee ndị ogbenye ikpe, ma baa mba zịrị-ezi banyere ndị dị umeala n’obi n’ụwa nke a; ma ọ ga-eti ụwa ihe otiti site na okporo nke ọnụ ya, na iku-ume nke egbụgbere-ọnụ ya ka ọ ga-eji gbuo ndị ajọọ-omume.",
                "5": "Ma ezi-omume ga-abụ ihe-okike n’ukwu ya, ma ikwesị-ntụkwasị-obi ga-abụ ihe-okike nke ụkwụ ya.",
                "6": "Nkịta-ọhịa kwa ga-ebi ya na nwa-atụrụ, ma agụ ga-edịna ala ya na nwa-ewu, ma nwa ehi na nwa ọdụm na anụ gbara-abụba ga-anọkọta; ma nwatakịrị ga-edu ha.",
                "7": "Ma ehi na nnukwu anụ na-eri ibe ya ga-atakọta nri; ụmụ ha nile ga-edịnakọta; ma ọdụm ga-ata ahịhịa dịka oke ehi.",
                "8": "Ma nwa-na-an̄ụ-ara ga-egwụ egwụ n’elu ọnụ ajụ-ala, ma nwa ahụ a napụrụ ara ga-etinye aka ya n’elu ọnụ ebe obibi nke ajọọ-agwọ.",
                "9": "Ha agaghị emerụ arụ ma-ọbụ bibie ihe n’ime ugwu nsọ m nile, n’ihi na ụwa ga-ejupụta na ọmụma nke Onye-nwe, dịka mmịri si kpuchie osimiri.",
                "10": "Ma n’ime ụbọchị ahụ a ga-enwe mgbọrọgwụ nke Jesi, nke ga-eguzo dịka ọkọlọtọ nke ndị mmadụ; Ọ bụ ya ka ndị Jentaịlụ ga-achọ; ma izu-ike ya ga-adị ebube.",
                "11": "Ma ọ ga-eru n’ụbọchị ahụ na Onye-nwe ga-esetịpụ aka ya ọzọ nke ugboro abụọ inwetaghachị ụfọdụ ndị ya ndị nke ga-afọdụ, site na Asịria na site n’Ijipt, na site na Petros, na site Kush, na site na Ilam, na site na Shaịna, na site na Hemat, na site n’ala nile mmiri gbara gburu-gburu nke oke osimiri ahụ.",
                "12": "Ma ọ ga-ewelite ọkọlọtọ nye mba nile, ma ọ ga-akpọkọta ndị nile ajụrụ ajụ nke Israel, ma chịkọta ndị ekposasịrị nke Juda site n’akụkụ anọ nke ụwa.",
                "13": "Ekworo nke Ifrem kwa ga-arapụ ya, ma ndị iro nile nke Juda ka a ga-ebepụ; Ifrem agaghị ekwoso Juda ekworo, ma Juda agaghị akpasu Ifrem iwe.",
                "14": "Mana ha ga-efekwasị n’ubu nile nke ndị Filistịa n’akụkụ ọdịda anyanwụ; ha ga-ebibi ndị ọwụwa-anyanwụ n’otu ebe; ha ga-atụkwasị aka ha n’elu Idọm na Moab; ma ụmụ nke Amọn ga-erube isi nye ha.",
                "15": "Ma Onye-nwe ga-ebibi ire nke oke osimiri Ijipt kpam kpam; ma site na oke ifufe ya dị ike ka ọ ga-emegharị aka ya n’elu osimiri ahụ, ma ọ ga-eti ya ihe otiti n’ime iyi asaa nile ahụ, ma mee ka ndị mmadụ gafee n’ala-akọrọ.",
                "16": "Ma a ga-enwe okporo-ụzọ dịrị ụfọdụ ndị nke ya bụ ndị ga-afọdụ, site na Asịria, dịka o si dị n’Israel n’ụbọchị nke ọ rigopụtara site n’ala Ijipt."
            },
            "22": {
                "1": "Ma n’ụbọchị ahụ ị ga-asị: O Onye-nwe, a ga m eto gị; ọbụnadị na iwe were gị n’ebe m nọ, ewezugawo iwe gị, ma ị na-akasi m obi.",
                "2": "Lee, Chineke bụ nzọpụta m, A ga m atụkwasị-obi, ma ghara ịtụ-egwụ; n’ihi na Onye-nwe, Jehova bụ ume m na abụ m; ọ ghọwokwa nzọpụta m.",
                "3": "Ya mere, n’ọn̄ụ ka unu ga-esepụta mmiri site n’omimi mmiri nile nke nzọpụta.",
                "4": "Ma n’ụbọchị ahụ ka unu ga-asị: Too Onye-nwe, kpọkụo aha ya, kwupụta ihe nile o mere n’etiti ndị mmadụ, kwute na aha ya ka ebuliri elu.",
                "5": "Bụkuo Onye-nwe abụ; n’ihi na o mewo ọtụtụ ihe dị ezi mma; nke a ka amataworo n’ụwa nile.",
                "6": "Bepụta akwa ma tie mkpu, unu ndị bi na Zaịọn; n’ihi na ukwuu ka Onye-Nsọ nke Israel dị n’etiti unu."
            },
            "23": {
                "1": "Ibu-arọ nke Babịlọn, nke Aịsaịa nwa Amoz hụrụ.",
                "2": "Welite nụ ọkọlọtọ n’elu ugwu ukwu dị elu, welitere nụ ha olu elu feenụ aka, ka ha wee baa n’ọnụ ụzọ ama nke ndị a ma ama.",
                "3": "E nyewo m ndị m edoworo nsọ iwu, A kpọwo kwa m ndị nke m dị ike, n’ihi na iwe m abịakwasịghị ha bụ ndị na-an̄ụrị-ọn̄ụ n’idi elu nke m.",
                "4": "Mkpọtụ nke igwe mmadụ n’ime ugwu ukwu nile dịka nke ọtụtụ mmadụ, mkpọtụ nke nnukwu ọgba-aghara nke ala-eze mba nile achịkọtara ọnụ, Onye-nwe nke usuu nile nke ndị-agha na-akpọkọta igwe nile nke agha ahụ.",
                "5": "Ha si mba dị anya bịa, site n’ebe elu-igwe sọtụrụ, e, Onye-nwe, na ngwa-ọgụ nke iwe ọkụ ya, ibibi ala nile ahụ.",
                "6": "Tisie nụ mkpu ike, n’ihi na ụbọchị nke Onye-nwe abiarutewo; ọ ga-abịa dịka mbibi sitere n’aka Onye ahụ Pụrụ Ime Ihe nile.",
                "7": "Ya mere aka nile ga-ada mba, obi mmadụ nile ga-agbaze;",
                "8": "Ma ha ga-atụ egwu; arụ ụfụ na mwute ga-ejide ha; ọ ga-atụ ha n’anya otu onye n’ebe ibe ya nọ; iru ha nile ga-adị ka ire ọkụ.",
                "9": "Lee, ụbọchị nke Onye-nwe na-abịa, obi ọjọọ na iwe ọkụ na iwe dị egwụ, iji mee ka ala ahụ tọgbọrọ n’efu; ma ọ ga-ebibi ndị mmehie bi n’ime ya.",
                "10": "N’ihi na kpakpando nile nke elu-igwe na mmụkasị nile nke ha n’elu agaghị enye ìhè ha; anyanwụ ga-agbaji oji n’ije ya, ma ọnwa agaghị eme ka ìhè ya nwuo.",
                "11": "Ma a ga m ata ụwa ahụhụ n’ihi ihe ọjọọ, ma ndị ajọọ-omume n’ihi ajọọ-omume; A ga m eme ka mfuli-elu nke ndị mpako kwụsị, ma aga m ebuda nganga nke ndị dị egwu.",
                "12": "Aga m eme mmadụ ka ọ dị oke ọnụ ahịa karịa ọmarịcha ọla-edo; ọbụna mmadụ karịa ọla-edo ọma nke Ophir.",
                "13": "Ya mere, aga m eme ka elu-igwe nile megharịa arụ, ma ụwa ga-apụ site n’ebe ọ nọ, n’iwe ọkụ nke Onye-nwe nke usuu nile nke ndị-agha; ma n’ụbọchị nke oke iwe ya dị egwụ.",
                "14": "Ma ọ ga-adị ka anụ-ọhịa a na-achụ ọsọ, ma dịka atụrụ na-enweghị onye welitere ya; ma ha mmadụ ọbụla ga-laghachịkwuru ndị nke ya, ma gbalaga onye ọbụla n’ime ala nke ya.",
                "15": "Onye ọbụla nke na-afuli-elu ka a ga-arụfe mma; e, ma onye ọbụla nke a na-ejikọta ya na ndị ajọọ-omume ga-ada site na mma agha.",
                "16": "Ụmụ ha, ka a ga-akụpịa irighiri-irighiri n’iru ha; ụlọ ha ka a ga-ebibi ma ndị nwunye ha ka a ga-ebupu.",
                "17": "Lee, A ga m apalite ndị Medes imegide ha, ndị na-agaghị ele ọla-ọcha ma-ọbụ ọla-edo anya, ọbụghị ma ha ga-enwe mmasị n’ebe ha dị.",
                "18": "Ụta ha ga-atụpịa kwa ụmụ okorọbịa ahụ irighiri irighiri; ma ha a gaghị enwe obi ọmiko n’ebe mkpụrụ nke afọ dị; anya ha agaghị emere ụmụaka ebere.",
                "19": "Ma Babịlọn, ebube nke ala-eze nile, ịma mma nke ndị Kaldịa, ga-adị ka mgbe Chineke kwaturu Sọdọm na Gọmora.",
                "20": "Ọ dịghị onye ga-ebi kwa n’ime ya ọzọ, ọbụghị ma a ga-ebi n’ime ya site n’ọgbọ ruo n’ọgbọ: ọbụghị ma ndị Arebịa ga-amanye ụlọ ikwuu ha n’ebe ahụ; ọbụghị ma ndị ọzụzụ-atụrụ ha ga-eme ka atụrụ ha makpuo n’ebe ahụ.",
                "21": "Ma oke anụ ọhịa nile nke ọzara ahụ ga-edịna n’ebe ahụ; ma ụlọ ha nile ga-ejupụta n’anụ ndị na-eti ajọọ mkpu; ma ikwikwi nile ga-ebi n’ebe ahụ, ma ewu ọhịa ga-agba egwu n’ebe ahụ.",
                "22": "Ma oke anụ ọhịa nile nke ala nile mmiri gbara gburu-gburu ga-ebe akwa n’ụlọ ha ndị ahụ tọgbọrọ n’efu, ma nkịta ọhịa nile n’obi-eze ha nile mara-mma; ma oge ya na-abịa nso, ma ụbọchị ya agaghị etowanye ogologo. N’ihi na aga m ebibi ya ọsọ-ọsọ; e, n’ihi na aga m enwe obi-ebere n’ebe ndị m nọ, mana ndị ajọọ-omume ga-ala-n’iyi."
            },
            "24": {
                "1": "N’ihi na Onye-nwe ga-enwe obi ebere n’arụ Jekọb, ma rọpụtakwa Israel, ma debe ha n’ala nke aka ha; ma ndị mba ọzọ ka a ga-etịkọtara ha, ma ha ga-arapara n’ụlọ nke Jekọb.",
                "2": "Ma ndị ahụ ga-akpọrọ ha ma kpọta ha n’ebe ha nọ; e, site n’ebe dị anya wee ruo na nsọtụ nile nke ụwa; ma ha ga-alaghachị n’ala nile e kwere ha na nkwa. Ma ụlọ nke Israel ga-enwe ha, ma ala nke Onye-nwe ga-abụ maka ụmụ-oru nile na ụmụ-nwanyị na-eje ozi; ma ha ga-adọkpụrụ ha n’agha nye kwa ndị dọkpụụrụ ha n’agha; ma ha ga achị ndị nile chịrị ha ọchịchị aka ike.",
                "3": "Ma ọ ga-eru n’ụbọchị ahụ na Onye-nwe ga-enye gị ezumike, site na mwute gị, na site n’ịtụ egwụ gị, na site n’ịbụ oru-ike nke akwanyere gị n’ime ya ka ị jee ozi.",
                "4": "Ma o ga-eru n’ụbọchị ahụ, na ị ga-ewelite ilu a megide eze nke Babịlọn, ma sị: Lee otu onye-ọchịchị-aka ike siri kwụsị, obodo-ukwu nke ọla-edo akwụsị!",
                "5": "Onye-nwe agbajiwo mkpa-n’aka nke ndị-ajọọ-omume, okporo nile nke ndị ọchịchị nile.",
                "6": "Ya bụ onye merụrụ ha arụ n’iwe ọkụ site n’iti ha ihe na-esepụghị aka, ya bụ onye chịrị mba nile n’iwe, a na-esogbu ya, ma ọdịghị onye ga-egbochị.",
                "7": "Ụwa nile ezuwo ike, ma daa jụụ; ha etipụwo mkpu abụ.",
                "8": "E, osisi fir nile na-an̄ụrị n’ihi gị, na kwa osisi cedar nile nke Lebanọn, na-asị: Site n’oge atọgbọworo gị n’ala ọ dịghị onye-ogbu-osisi biliteworo imegide anyị.",
                "9": "Ala-mụọ site n’okpuru ka e meworo ka ọ pụọrọ gị ịbịakwute gị n’ọbịbịa gị; ọ na-akpọlite ndị nwụrụ-anwụ n’ihi gị; ọbụna ndị nile bụ ndị a ma-ama nke ụwa; o kulitewo site n’oche-eze ha ndị eze nile nke mba nile.",
                "10": "Ihe nile ha ga-ekwu na-asị gị: Ị bụrụwo onye-na-adịghị ike dịka anyị? Ị dịwokwa ka anyị?",
                "11": "Oke ịma mma gị ka e ewedatara ala ruo n’ili; adịghị anụ kwa mkpọtụ nke une gị ọzọ; ikpuru ka agbasaworo n’okpuru gị, ma ịkpuru ndị a kpuchiri gị:",
                "12": "Lee otu i si daa site n’elu-igwe, O Lusịfa, nwa nwoke nke ụtụtụ! E gbudawo gị n’ala, gị onye mere ka ike gwụ mba nile!",
                "13": "N’ihi na i sịwo n’obi gị: Aga m arịgoro n’ime elu-igwe, aga m ebuli oche-eze m elu karịa kpakpando nile nke Chineke; aga m anọdu kwa n’elu ugwu nke igwe ndị ọgbakọ, n’akụkụ nile nke elu elu.",
                "14": "Aga m arịgoro n’ebe di elu karịa igwe ojii nile; aga m adị ka onye-kachasị ihe nile elu.",
                "15": "Mana, a ga-eweda gị n’ala mụọ, n’akụkụ nile nke olulu ahụ.",
                "16": "Ndị na-ahụ gị ga-elekwasị gị anya nke-nke, ma ha ga-atule gị, ma ha ga-asị: Nke a ọ bụ nwoke ahụ nke mere ka ụwa maa jijiji, nke kwagharịrị ọtụtụ ala-eze?",
                "17": "Ma mee ụwa ka ọ dịka ọzara, ma bibie obodo-ukwu nile dị n’ime ya, ma o megheghị ụlọ nke ndị mkpọrọ ya?",
                "18": "Ndị eze nile nke mba nile, e, ha nile, dina n’otuto, onye ọbụla n’ime ha n’ụlọ nke aka ya.",
                "19": "Mana a tụpụrụ gị site n’ili gị dịka ngalaba ihe-arụ, na ndị nke fọdụrụ egbuworo, ndị e ji mma agha dupuo, ndị na-agbada ru n’okwute nile nke olulu ahụ; dịka ozu a na azọgide ụkwụ.",
                "20": "A gaghị ejikọta gị na ha n’olili, n’ihi na ibibiwo ala gị ma gbuo ndị gị; mkpụrụ nke ndị ajọọ-omume ka anagaghị enye ugwu.",
                "21": "Dozie ebe ogbugbu maka ụmụ ya n’ihi ajọọ-omume nile nke ndị nna ha, ka ha ghara ibilite, ma-ọbụ nwere ala ahụ, ma-ọbụ jiri obodo ukwu nile wujuo iru elu ụwa.",
                "22": "N’ihi na aga m ebili megide ha, ka Onye-nwe nke usuu nile nke ndị-agha kwuru, ma bepụ site na Babịlọn aha ahụ, na ndị fọdụrụ, na nwa nwoke, na nwa nwoke nke nwanne, ka Onye-nwe kwuru.",
                "23": "Aga kwa m eme ya ihe onwunwe nke ụmụ nnụnụ, na ọdọ nile nke mmiri; ma a ga m eji azịza nke mbibi zachapụ ya, ka Onye-nwe nke usuu nile nke ndị-agha kwuru.",
                "24": "Onye-nwe nke usuu nile nke ndị-agha an̄ụwo iyi, na-asị: N’ezie dịka m cheworo otu a ka ọ ga-esi mezuo; ma dịka m zubeworo, otu a ka ọ ga-eguzo.",
                "25": "Na m ga-akpọta ndị Asirịa n’ime ala m, na n’elu ugwu m nile zọpịa ya n’okpuru ụkwụ m; mgbe ahụ ka ihe nkedo ya ga-esi n’ebe ha nọ pụọ, ma ibu-arọ ya si n’elu ubu ha nile pụọ.",
                "26": "Nke a bụ nzube ahụ nke ezubere n’elu ụwa nile; ma nke a bụ aka ahụ nke esetịpụrụ n’elu mba nile.",
                "27": "N’ihi na Onye-nwe nke usuu nile nke ndị-agha ezubewo, ma onye ga-agbanwe ya? Ma aka ya esetịpụwo, ma onye ga-achụghachị ya azụ?",
                "28": "N’ime afọ nke eze Ahaz nwụrụ ka ibu-arụ a dị.",
                "29": "An̄ụrịla ọn̄ụ, gị Palestaịna dum, n’ihi na okporo nke onye a tiri gị ihe a gbajiwo; n’ihi na site na mgbọrọgwụ agwọ ka agwọ ọjọọ ga-esi pụta, ma mkpụrụ ya ga-abụ agwọ-ofufe dị ọkụ.",
                "30": "Ma nwa-mbụ nke onye-ogbenye ga-eri ihe, ma ndị mkpa na-akpa ga-edịna ala na nchekwa; ma aga m eji oke ụnwụ gbuo mgbọrọgwụ gị, ma ọ ga-egbu ndị gị fọdụrụ.",
                "31": "Tisie ike, O ọnụ-ụzọ-ama; bee akwa, O obodo-ukwu; gị Palestaịna dum, a gbariwo gị; n’ihi na anwụrụ ọkụ ga-esi n’elu-elu bịa, ma ọdịghị onye ọbụla ga-anọ nanị ya n’oge nile nke ya a kara aka.",
                "32": "Mgbe ahụ gịnị ka ndị-ozi nile nke mba nile ga-aza? Na Onye-nwe ewusịwo Zaịọn ike, ma ndị ogbenye nke ndị ya ga-atụkwasị ya obi."
            },
            "25": {
                "1": "Ugbua mụ, Nifaị, na-ekwu okwu ole na ole gbasara okwu nile ndị m deworo, bụ ndị e deworo site n’ọnụ Aịsaịa. N’ihi na lee, Aịsaịa kwuru ọtụtụ ihe ndị nke siiri ọtụtụ ndị m ike nghọta; n’ihi na ha amataghị ihe gbasara ụdị ibu-amụma dị n’etiti ndị Juu.",
                "2": "N’ihi na mụ, Nifaị, ezibeghị ha ọtụtụ ihe gbasara agwa ndị Juu; n’ihi na ọrụ ha nile bụ ọrụ nke ọchịchịrị, ma omume ha nile bụ omume rụrụ arụ.",
                "3": "Ya mere, ana m e dere ndị m, degara ndị nile ga-enweta ma emesịa ihe ndị a nke m na-ede, ka ha wee mata ikpe nile nke Chineke, na ha ga-abịakwasị mba nile, dịka okwu nke o kwuworo siri dị.",
                "4": "Ya mere, n̄aa ntị, O ndị m, bụ ndị nke ụlọ nke Israel, ma gee ntị n’okwu m nile; ọ bụ n’ihi na okwu nile nke Asaịa edoghị unu anya, otu o sila dị ha doro ndị nile bụ ndị jupụtara na mụọ nke ibu-amụma anya. Mana ana m enye unu amụma, dịka mụọ ahụ nke dị n’ime m; ya mere, aga m ebu-amụma dịka ido-anya ahụ siri dị nke nọworo n’ime m site n’oge ahụ m si Jerusalem pụta mụ na nna m; n’ihi na lee, mkpụrụ-obi m na-enwe mmasị n’ikwu okwu di mfe nghọta nye ndị m, ka ha wee mụta.",
                "5": "E, ma mkpụrụ-obi m na-enwe mmasị n’okwu nile nke Aịsaịa, n’ihi na esị m na Jerusalem pụta, ma anya m abụọ ahụwo ihe nile nke ndị Juu, ma ama m na ndị Juu nile na-aghọta ihe nile nke ndị-amụma, ma ọdịghị ndị ọzọ na-aghọta ihe nile ndị a gwara ndị Juu dịka ha n’onwe ha, ma ọbụghị na akụziri ha n’ụdị nke ihe ndị Juu nile.",
                "6": "Mana lee, mụ, Nifaị, ezibeghị ụmụ m ihe n’ụdị nke ndị Juu; mana lee, mụ, n’onwe m, ebiwo na Jerusalem, ya mere ama m ihe gbasara mpaghara nile gbara ebe ahụ gburu-gburu; ma ekwuteworo m ụmụ m ihe gbasara ikpe nile nke Chineke, bụ ndị mezuworo n’etiti ndị Juu, kwutekwara ụmụ m, dịka ihe nile nke Aịsaịa kwuworo, ma anaghị m ede ha.",
                "7": "Mana lee, ana m aga n’iru n’ibu-amụma nke m, dịka o siri doo m anya; nke mere na ama m na ọdịghị onye ga-ejehie; otu o sila dị, n’ụbọchị nile nke amụma nile nke Aịsaịa ga-emezu, ndị mmadụ ga-amata n’ezie, n’oge nile mgbe ha ga-emezu.",
                "8": "Ya mere, ha bara uru ihe nye ụmụ nke mmadụ, ma onye ọbụla nke na-eche na ha adịghị, ọbụ ha ka m ga-agwa n’onwe ha, ma debere ndị nke m okwu ndị a; n’ihi na a ma m na ha ga-abara ha nnukwu uru n’ụbọchị ikpe-azụ; n’ihi na n’ụbọchị ahụ ka ha ga-aghọta ha; ya mere, n’ihi ọdịmma nke ha ka m deworo ha.",
                "9": "Ma dịka ebibiworo otu ọgbọ n’etiti ndị Juu n’ihi ajọọ-omume, ọbụna otu a ka ebibiworo ha site n’ọgbọ ruo n’ọgbọ dịka ajọọ-omume ha nile siri di; ma ọdịghị mgbe ebibiworo onye ọbụla n’ime ha ma ọbụghị na e buru-ụzọ gwa ha site n’ọnụ ndị-amụma nile nke Onye-nwe.",
                "10": "Ya mere, a gwawo ha rịị gbasara mbibi nke ga-abịakwasị ha, ozigbo ahụ nna m hapụrụ Jerusalem; otu o sila dị, ha mesịrị obi ha ike; ma dịka ibu amụma m ebibiwo ha, ma ọbụghị ndị ahụ adọkpụụrụ n’agha baa na Babịlọn.",
                "11": "Ma ugbua nke a ka m na-ekwu n’ihi mụọ ahụ nke dị n’ime m. Ma na-agbanyeghị na akpọpụwo ha, ha ga-alaghachị ọzọ, ma nwere ala Jerusalem; ya mere, aga akpọtaghachị ha ọzọ n’ala nke nketa ha.",
                "12": "Mana, lee, ha ga-enwe ọtụtụ agha nile, na asịrị agha nile, ma mgbe ụbọchị ahụ ga-abịa na Onye Nna Mụtara Nanị ya, e, ọbụna Nna nke elu-igwe na ụwa, ga-egosịpụtara ha onwe ya n’anụ arụ, lee, ha ga ajụ ya, n’ihi ajọọ-omume ha, na isi-ike nke obi ha nile, na ịkpọ-nkụ nke ekwe ha nile.",
                "13": "Lee, ha ga-akpọgide ya n’obe; ma mgbe e tinyeworo ya n’ili mkpụrụ ụbọchị atọ, ọ ga-esi na ndị nwụrụ anwụ bilie, jiri ọgwụgwọ na nku ya nile; ma ndị nile kwere n’aha ya ka a ga-azọpụta n’ala-eze nke Chineke. Ya mere, mkpụrụ-obi m nwere mmasị n’ibu amụma gbasara ya, n’ihi na a hụwo m ụbọchị ya, ma obi m na-ebuli aha nsọ ya elu.",
                "14": "Ma lee ọ ga-eru na mgbe Mesaịa ahụ siworo n’ọnwụ bilie, ma gosipụtara ndị ya onwe ya, nye ndị nile ga-ekwere n’aha ya, lee, Jerusalem ka a ga-ebibi ọzọ; n’ihi na ahụhụ na-adịrị ha bụ ndị na-alụso Chineke ọgụ na ndị nke nzukọ-nsọ ya.",
                "15": "Ya mere, ndị Juu ka a ga-ekposasị n’etiti mba nile; e, na kwa Babịlọn ka a ga-ebibi: ya mere, ndị Juu ka ndị mba ọzọ ga-ekposasị.",
                "16": "Ma mgbe ekposasịworo ha, ma Onye-nwe Chineke tichaworo ha ihe otiti site n’aka mba ndị ọzọ n’ọtụtụ ọgbọ, e, ọbụna site n’ọgbọ ruo n’ọgbọ ruo mgbe a ga-eme ka ha kwere na Kraịst, Ọkpara nke Chineke, na aja mgbaghara mmehie ahụ, nke n’enweghị oke n’ihi mmadụ nile—ma mgbe ụbọchị ahụ ga-abịa mgbe ha ga-ekwere na Kraịst, ma fee Nna n’aha ya, n’obi n’enweghị ntụpọ na aka dị ọcha, ma ghara ilekwa anya n’iru ọzọ maka Mesaịa ọzọ, mgbe ahụ, n’oge ahụ, ụbọchị ga-abịa mgbe ọ ga-adịrịrị mkpa na ha ga-ekwere ihe ndị a nile.",
                "17": "Ma Onye-nwe ga-edozi aka ya ọzọ nke ugbọrọ abụọ iji kpọghachị ndị ya site n’ọnọdụ ofufu na ọdịda nke ha. Ya mere, ọ ga-aga n’iru ịrụ ọrụ dị ịtụ-n’anya na ihe iju anya n’etiti ụmụ nke mmadụ.",
                "18": "Ya mere, ọ ga-ewepụta okwu ya nile nye ha, bụ okwu ndị nke ga-ekpe ha ikpe n’ụbọchị ikpe-azụ, n’ihi na a ga-enye ha okwu ndị a maka ime ka ha kwenye na Mesaịa ahụ bụ ezi-okwu, onye ha jụrụ ajụ; ma ruo n’ime ka ha kwenye na ha ekwesịghị ile anya ọzọ maka Mesaịa ga-abịa, n’ihi na ọdịghị ọzọ ga-abịa, ma ọbụghị ma-ọbụ Mesaịa ụgha nke ga-aghọgbu ndị mmadụ; n’ihi na enwere nanị otu Mesaịa e kwuru maka ya site n’ọnụ ndị-amụma nile, ma Mesaịa ahụ bụ nke ahụ ndị Juu ga-ajụ ajụ.",
                "19": "N’ihi na dịka okwu nile nke ndị-amụma siri dị, Mesaịa ahụ na-abịa n’ime narị afọ isii site n’oge ahụ nna m hapụrụ Jerusalem; ma dịka okwu nile nke ndị-amụma siri dị, na kwa okwu nke mụọ-ozi nke Chineke, aha ya ga-abụ Jisus Kraịst, Ọkpara nke Chineke.",
                "20": "Ma ugbua, ụmụnne m, ekwuwo m okwu otu unu ga-aghọta ka unu ghara imehie. Ma dịka Onye-nwe Chineke na-adị ndụ nke kpọpụtara ụmụ Israel site n’ala Ijipt, ma nye Moses ike na o kwesịrị ịgwọ mba ndị ahụ nile mgbe agwọ ọjọọ ahụ nile taworo ha, ma ọbụrụ na ha ga-elekwasị anya ha n’agwọ ahụ nke o weliteworo elu n’iru ha, ma o nyekwara ya ike ka o tie nkume ma mmiri ga-agbapụta, e, lee asị m unu, na dịka ihe ndị a bụ ezi-okwu, na dịka Onye-nwe Chineke na-adị ndụ, ọdịghị aha ọzọ e nyere n’okpuru elu-igwe ma ọbụghị Jisus Kraịst a, nke m kwuworo okwu maka ya, ebe a ga-esite nwe-ike ịzọpụta mmadụ.",
                "21": "Ya mere, n’ihi nke a ka Onye-nwe Chineke kweworo m nkwa na ihe ndị a nile m na-ede ka a ga-edebe ma chekwaa, ma nyefee ya mkpụrụ-afọ m, site n’ọgbọ ruo n’ọgbọ, ka enwe ike mezuo nkwa ahụ nye Josef, ka mkpụrụ-afọ ya ghara ịla n’iyi dịka ogologo oge ụwa ga-adịgide.",
                "22": "Ya mere, ihe ndị a ga-aga site n’ọgbọ ruo n’ọgbọ dịka ụwa ga-adịgide ma ha ga-aga dịka ọchịchọ na mmasị nke Chineke siri dị; ma mba nile ndị ga-enwe ha ka a ga-eji ha kpee ha ikpe dịka okwu nile nke e dere ede siri dị.",
                "23": "N’ihi na anyị na-arụsi ọrụ ike idepụta, ikuziri ụmụ anyị, na kwa ụmụnne anyị, ka ha kwere na Kraịst, na ime udo n’ebe Chineke nọ; n’ihi na anyị ma na ọ bụ site n’amara ka a ga-azọpụta anyị, mgbe anyị mesịworo ihe nile anyị nwere ike ime.",
                "24": "Ma, ọbụnadị na anyị kwere na Kraịst, anyị na-edebe iwu Moses, ma na-elegide anya n’ikwusike n’ebe Kraịst nọ, wee ruo mgbe a ga-emezu iwu ahụ.",
                "25": "N’ihi na, ọ bụ n’ihi maka nke a ka e jiri nye iwu ahụ; ya mere iwu ahụ aghọwo ihe nwụrụ anwụ n’ebe anyị nọ, ma e mere ka anyị dị ndụ n’ime Kraịst n’ihi okwukwe anyị; mana anyị na-edebe iwu ahụ n’ihi iwu-nsọ nile.",
                "26": "Ma anyị na-ekwu maka Kraịst, anyị na-an̄ụrị-ọn̄ụ n’ime Kraịst, anyị na-ekwusa maka Kraịst, anyị na-ebu amụma maka Kraịst, ma anyị na-ede dịka ibu amụma anyị nile siri dị, ka ụmụ anyị wee mata ebe ha ga-esi wee lee anya maka nsachapụ nke mmehie ha nile.",
                "27": "Ya mere, anyị na-ekwu gbasara iwu ka ụmụ anyị wee mata ịnwụ-anwụ nke iwu ahụ; ma ha, site n’ịmata ịnwụ-anwụ nke iwu ahụ, ga-elekwasị anya na ndụ ahụ nke dị n’ime Kraịst, ma mata ihe e jiri nye iwu ahụ. Ma mgbe iwu ahụ mezuworo n’ime Kraịst, ka ha ghara imesi obi ha ike megide ya mgbe oge zuru a ga-ewezuga iwu ahụ.",
                "28": "Ma ugbua lee, ndị m, unu bụ ndị na-akpọ-ekwe-nkụ; ya mere, a gwawo m unu okwu otu unu ga-aghọta, na unu enweghị ike ịghọtahịe. Ma okwu nile ndị m kwuworo ga-eguzoro dịka ihe ịgba-ama megide unu; n’ihi na ha zuru iji kuziere onye ọbụla ezi ụzọ; n’ihi na ezi ụzọ ahụ bụ ikwere na Kraịst ma ghara ịgọnarị ya; n’ihi na site na ịgọnarị ya unu na-agọnarị kwa ndị-amụma nile na iwu.",
                "29": "Ma ugbua lee, a na m agwa gị na ezi ụzọ ahụ bụ ikwere na Kraịst, ma ghara ịgọnarị ya; ma Kraịst bụ Onye-Nsọ nke Israel; ya mere unu ga-akpọ isi-ala n’iru ya, ma na-efe ya site n’ike, uche, na ume unu nile, na mkpụrụ-obi unu nile; ma ọbụrụ na unu ga-eme nke a onweghị ihe ga-eme ka achụpụ unu.",
                "30": "Ma, ọbụrụraa na ọ ga-adị mkpa, unu ga-edebezu ihe nile asị unu mee na emume-nso nile nke Chineke ruo mgbe iwu ahụ ga-abụ ihe emezuru emezu bụ nke e nyere Moses."
            },
            "26": {
                "1": "Ma mgbe Kraịst ga-ebilitewọrịị n’ọnwụ ọ ga-egosị unu onwe ya, ụmụ m, na ụmụnne m nwoke ndị m hụrụ n’anya; ma okwu ndị ahụ ọ ga-agwa unu ga-abụ iwu nke unu ga-eme.",
                "2": "N’ihi na lee, asị m unu na ahụwo m na ọtụtụ ọgbọ ga-agafe, na a ga-alụ ọtụtụ nnukwu agha nile na ndọrọ-ndọrọ nile n’etiti ndị m.",
                "3": "Ma mgbe Mesaịa ahụ ga-abịawọrịị, a ga-enwe ọtụtụ ihe iriba-ama a ga-enye ndị m maka ọmụmụ ya, na kwa maka ọnwụ ya na mbilite-n’ọnwụ ya, ma ọ ga-abụ nnukwu na ụbọchị dị egwụ nye ndị ajọọ-omume, n’ihi na ha ga-ala-n’iyi, ma ha na-ala n’iyi n’ihi na ha chụpụrụ ndị-amụma nile na ndị-nsọ nile, ma tụọ ha okwute, ma gbuo ha; ya mere akwa nke ọbara ndị nsọ nile ga-agbagoru Chineke site n’ala megide ha.",
                "4": "Ya mere, ndị mpako nile, na ndị na-eme ajọ-omume, ụbọchị nke na-abịa ga-akpọ ha ọkụ, otu a ka Onye-nwe nke usuu nile nke ndị-agha kwuru, n’ihi na ha ga-adị ka mkpirisi-osisi refọrọ-erefọ.",
                "5": "Ma ndị ahụ na-egbu ndị-amụma, na ndị nsọ nile, omimi nile nke ụwa ga-elo ha, otu a ka Onye-nwe nke usuu nile nke ndị-agha kwuru; ma ugwu ukwu nile ga-ekpuchi ha, ma ufufe gburu-gburu nile ga-ebupu ha, ma ụlọ ga-adagide ha ma kurisie ha irighiri irighiri ma gwerie ha ka ha ghọọ ntụ.",
                "6": "Ma a ga-eji egbe-elu-igwe leta ha, na amụma nile, na ala-ọma-jijiji nile, na ụdị mbibi nile dị iche iche, n’ihi na ọkụ nke iwe nke Onye-nwe ka a ga-emenwu megide ha, ma ha ga-adị ka mkpirisi-osisi refọrọ erefọ, ma ụbọchị nke na-abịa ga-erechapụ ha, otu a ka Onye-nwe nke usuu nile nke ndị-agha kwuru.",
                "7": "O mgbu ahụ, na nnukwu mgbu nke mkpụrụ-obi m n’ihi ntufu nke ogbugbu nke ndị m! N’ihi na mụ, Nifaị, ahụwo ya, ma ọ fọdụrụ ntakịrị ka oregbuo m n’iru nke Onye-nwe; mana a ga m ebeku Chineke m: Ụzọ Gị nile zịrị-ezi.",
                "8": "Ma lee, ndị ezi-omume ndị na-an̄a-ntị n’okwu nile nke ndị-amụma, ma ghara ibibi ha, ma lekwasị anya na Kraịst na nkwụsi ike n’ihi ihe ịrịba-ama nile bụ ndị e nyeworo, na -agbanyeghị nsogbu nile—lee, ha bụ ndị na-agaghị ala-n’iyi.",
                "9": "Mana Ọkpara nke Ezi-omume ga-apụtakwute ha; ma ọ ga-agwọ ha, ma ha ga-enwe udo ha na ya, wee ruo mgbe ọgbọ atọ gafesịworo, ma ọtụtụ n’ime ọgbọ nke anọ ga-agafewo n’ezi-omume.",
                "10": "Ma mgbe ihe ndị a nile ga-agafewọrịị, mbibi dị ọsọ ọsọ ga-abịakwasị ndị m; n’ihi na na-agbanyeghị ihe mgbu nile nke obi m, a hụwo m ya; ya mere, a ma m na ọ ga-emezu; ma ha na-ere onwe ha n’ihe efu; n’ihi na, maka ọkwụkwụ-ụgwọ nke nganga ha na nzuzu ha, ha ga-aghọta mbibi; n’ihi na maka ha na-ekwenyere ekwensu ahụ ma na-ahọrọ ọrụ nile nke ọchịchịrị karịa ìhè, ya mere, ha ga-agbadarịrị n’ala mụọ.",
                "11": "N’ihi na Mụọ nke Onye-nwe agaghị anọgide ya na mmadụ oge nile. Ma mgbe Mụọ ahụ kwụsịrị inọnyere mmadụ, mgbe ahụ ka mbibi ọsọ ọsọ ga-abịa, ma nke a na-ewute mkpụrụ-obi m.",
                "12": "Ma dịka m kwuru gbasara ime ka ndị Juu kwenye, na Jisus bụ Kraịst ahụ, ọ ga-adịkwa mkpa na ndị Jentaịlụ ga-ekwenye kwa na Jisus bụ Kraịst ahụ, bụ Chineke nke mgbe Ebighi-ebi;",
                "13": "Ma na ọ na-egosipụta onwe ya nye ndị nile kwere na ya, site n’ike nke Mụọ Nsọ; e, nye mba nile, ebo, asụsụ na mmadụ nile, na-arụ ọrụ-ebube nile siri ike, ihe iriba-ama nile, na ihe-ebube nile, n’etiti ụmụ nke mmadụ dịka okwukwe ha siri dị.",
                "14": "Ma lee, a na m eburu gị amụma gbasara ụbọchị ikpe-azụ nile; gbasara ụbọchị ndị ahụ mgbe Onye-nwe Chineke ga-ewepụta ihe ndị a nile nye ụmụ nke mmadụ.",
                "15": "Mgbe mkpụrụ-afọ m na mkpụrụ-afọ nke ụmụnne m ga-adaghachị-azụ n’ekweghị ekwe, ma bụrụ ndị etigburu site n’aka ndị Jentaịlụ; e, mgbe Onye-nwe Chineke ka binyeworo onwe ya gburu-gburu imegide ha, ma were ugwu bịakwasị ha ma welite ebe arụsịrị-ike elu megide ha; ma mgbe a ka budataworo ha daruo ala n’ime uzuzu, ọbụna ruo na ha-anọghịkwa, ma na okwu nile nke ndị ezi-omume ka a ga-ede, ma ekpere nke ndị nwere okwukwe ka a ga-anụ, ma ndị nile na-adaghachị laa azụ n’ekweghị ekwe agaghị echefu ha.",
                "16": "N’ihi na ndị a ga-ebibi ga-agwa ha okwu site n’ime ala, ma olu-okwu ha ga-adị ala site n’ime uzuzu, ma olu ha ga-adị ka nke onye nwere mụọ adị mbụ mara amara; n’ihi na Onye-nwe Chineke ga-enye ya ike, ka o wee gbaa-izu gbasara ha, ọbụna dịka o si n’ime ala; ma olu okwu ha ga-agba-izu site n’uzuzu.",
                "17": "N’ihi na otu a ka Onye-nwe Chineke kwuru: Ha ga-ede ihe nile ndị a ga-eme n’etiti ha, ma a ga-ede ma rachie ha n’ime akwụkwọ, ma ndị ahụ na-alaghachị azụ n’ekweghị ekwe a gaghị enweta ha, n’ihi na ha na-achọ ibibi ihe nke Chineke nile.",
                "18": "Ya mere, dịka ndị ebibiworo, ebibiworiị ha ọsọ-ọsọ; ma igwe ndị ha ndị dị oke egwu ga-adị ka afụrụ na-agafe agafe—e, otu a ka Onye-nwe Chineke kwuru: Ọ ga-abụ n’otu ntabi-anya, na mberede—",
                "19": "Ma ọ ga-eru, na ndị ahụ na-ala azụ n’ekweghị ekwe ka a ga-eme ka ha taa ahụhụ site n’aka ndị Jentaịlụ.",
                "20": "Ma ndị Jentaịlụ na-ebuli onwe ha elu na mpako nke anya ha, ma ha akpọbiwo ụkwụ, n’ihi ịdị ukwuu nke osisi mkpọbi-ụkwụ ha, ka ha wuliteworo otutụ nzụkọ; otu o sila dị, ha na-eweda ike na ọrụ ebube nke Chineke, ma na-ekwusalite nye onwe ha, amamihe nke onwe ha na mmụta nke onwe ha, ka ha wee nweta uru ma gwerie n’elu iru ndị ogbenye.",
                "21": "Ma e nwere ọtụtụ ụlọ-nzukọ e wuru, ndị na-akpata ntaji-anya, na esem-okwu, na echiche-ọjọọ.",
                "22": "Ma e nwekwara ntụgwa-nzuzo nile, ọbụna dịka n’oge ochie, dịka ntụgwa nile nke ekwensu, n’ihi na ọ bụ onye chọpụtara ihe ndị a nile; e, onye-nchọpụta nke igbu-mmadụ, na ọrụ nile nke ọchịchịrị; e, ma o ji eriri dị nro na-edu ha n’olu, ruo mgbe ọ ga-eji eriri siri ike kee ha ruo mgbe nile.",
                "23": "N’ihi na lee, ụmụnne m nwoke ndị m hụrụ n’anya, a na m agwa unu na Onye-nwe Chineke anaghị arụ ọrụ n’ọchịchịrị.",
                "24": "Ọ naghị eme ihe ọbụla ma ọbụghị na ọ ga-abara ụwa uru; n’ihi na ọ hụrụ ụwa n’anya, ọbụna na ọ tọgbọrọ ndụ nke ya ka o wee kpọta mmadụ nile n’ebe ọ nọ. Ya mere, onweghị onye ọbụla o nyere iwu ka ọ ghara iketa oke na nzọpụta ya.",
                "25": "Lee, ọ na-etiku onye ọbụla, na-asị: Si n’ebe m nọ pụọ? Lee, a sị m unu, E-e; mana ọ na-asị: Bịakwutenu m unu nsọtụ nile nke ụwa, zụrụ mmiri-ara ehi na mmanụ-an̄ụ, na-ejighi ego, na na-enweghị ọnụ ahịa.",
                "26": "Lee, o nyewo onye-ọbụla iwu ka ha si n’ụlọ-nzukọ nile pụọ, ma-ọbụ site n’ụlọ nile nke ekpere? Lee, a sị m unu, E-e.",
                "27": "O nyewo onye-ọbụla iwu na ha agaghị eketa oke na nzọpụta ya? Lee, a sị m unu, E-e; mana o nyewo ya n’efu maka mmadụ nile; ma o nyewo ndị Ya iwu ka ha gbaa mmadụ nile ume ka ha chegharịa.",
                "28": "Lee, Onye-nwe o nyewo onye-ọbụla iwu ka ha ghara iketa oke n’idi mma ya? Lee, a sị m unu, E-e; kama mmadụ nile nwere ohere otu onye dịka ibe ya, ma ọdịghị ndị ọ na-egbochi.",
                "29": "O nyere iwu na a gaghị enwe nchụ-aja aghụghọ; n’ihi na lee, nchụ-aja aghụghọ nile bụ na ndị mmadụ na-ekwusa ma debe onwe ha ka ha bụrụ ìhè nye ụwa, ka ha wee nweta uru na otuto nke ụwa; mana ha adịghị achọ ọdịmma nke Zaịọn.",
                "30": "Lee, Onye-nwe egbochiwo ihe nke a; ya mere, Onye-nwe Chineke enyewo iwu-nsọ na mmadụ nile ga-enwe afọ-ọma, afọ-ọma nke bụ ịhụnanya, ma ewezuga na ha ga-enwe afọ-ọma ọdịghị ihe ha bụ. Ya mere, ọ bụrụ na ha ga-enwe afọ-ọma ha agaghị ekwe ka onye-na-arụ ọrụ na Zaịọn laa n’iyi.",
                "31": "Ma na onye-na-arụ ọrụ na Zaịọn ga arụrụ Zaịọn ọrụ; n’ihi na ọbụrụ na ha na-arụ maka inweta ego ha ga-ala-n’iyi.",
                "32": "Ma ọzọ, Onye-nwe Chineke enyewo iwu na ndị mmadụ agaghị egbu mmadụ; na ha agaghị ekwu okwu ụgha; na ha agaghị ezu ori; na ha agaghị eji aha Onye-nwe bụ Chineke ha eme ihe efu; na ha agaghị ekwo ekworo; na ha agaghị enwe echiche-ọjọọ; na ha agaghị adọ ndọrọ-ndọrọ onye na ibe ya; na ha agaghị agba akwụnakwụna, na ha agaghị eme nke ọbụla n’ime ihe ndị a nile; n’ihi na onye ọbụla mere ha ga-ala-n’iyi.",
                "33": "N’ihi na ọdịghị nke ọbụla n’ime ajọọ-omume ndị a si n’ebe Onye-nwe nọ bịa; n’ihi na ọ na-eme nke dị mma n’etiti ụmụ nke mmadụ; ma ọdịghị ihe ọ na-eme ma ọbụghị na ụmụ nke mmadụ ghọtara ya; ma ọ na-akpọ ha nile ka ha bịakwute ya ma keta oke n’ịdị mma ya; ma ọdịghị onye ọ na-ajụ bụ onye na-abịakwute ya, ndị ojii na ndị ọcha, ndị oru na ndị nwe onwe ha, nwoke na nwanyị; ma ọ na-echeta ndị na-ekweghị ekwe; ma ha nile dị otu ụdị n’anya Chineke, ma ndị Juu ma ndị Jentaịlụ."
            },
            "27": {
                "1": "Mana, lee, n’ụbọchị ịkpe-azụ nile, ma-ọbụ n’ụbọchị nile nke ndị Jentaịlụ—e, lee mba nile nke ndị Jentaịlụ na kwa nke ndị Juu, ma ndị ga-abịa n’elu ala nke a, na ndị ga-anọ n’elu ala ndị ọzọ, e, ọbụna n’elu ala nile nke ụwa, lee, ha ga-an̄ụbiga ajọọ-omume na ihe arụ nile dị iche iche oke—",
                "2": "Ma mgbe ụbọchị ahụ ga-abịa, ha ga-enwe nleta nke Onye-nwe nke usuu nile nke ndị-agha, site na egbe-elu-igwe na site na ala ọma-jijiji, na site na nnukwu oke mkpọtụ, na site na ebili-mmiri, na site na oke ebili mmiri, na site na ire nke ọkụ nrepịa.",
                "3": "Ma mba nile ndị na-alụ ọgụ megide Zaịọn, na ndị na-enye ya nnukwu nsogbu, ga-adị ka nrọ nke ọ́hụ̀ abalị; e, ọ ga-adịrị ha, ọbụna dịka onye agụụ na-agụ nke rọrọ nrọ ma lee, ọ ga-eri nri ma teta ma ọdịghị ihe dị na ime mkpuru obi ya; ma-ọbụ dịka onye akpịrị na-akpọ-nkụ nke rọrọ nrọ, ma lee ọ n̄ụrụ mmiri ma teta ma lee, ọ dara mba, ma agụụ na-agụ mkpụrụ-obi ya; e, ọbụna otu a ka igwe mmadụ ndị mba nile ga-adị bụ ndị na-alụ ọgụ megide ugwu Zaịọn.",
                "4": "N’ihi na lee, unu nile ndị na-eme ihe ọjọọ, nọdunu ebe unu nọ ma chee echiche, n’ihi na unu ga-eti mkpu akwa, ma kwaa akwa; e, unu ga-an̄ụra-anya ma ọbụghị site na mmanya, unu ga-abụ ndị na-azọjọgharị ụkwụ ma na ọbụghị n’ihi ihe ọn̄ụn̄ụ siri ike.",
                "5": "N’ihi na lee, Onye-nwe awụpụtaworo unu mụọ nke ụra dị omimi. N’ihi na lee, unu emechiwo anya unu nile, ma unu ajụwo ndị-amụma nile; na ndị ọchịchị unu nile, ma ndị ọhụ-ụzọ nile ka o kpuchiworo n’ihi ajọọ-omume unu.",
                "6": "Ma ọ ga-eru na Onye-nwe Chineke ga-ewepụtara unu okwu nile nke si n’otu akwụkwọ, ma ha ga-abụ okwu nke ndị rahụwororịị ụra.",
                "7": "Ma lee a ga-arachị akwụkwọ ahụ arachi; ma n’ime akwụkwọ ahụ ka a ga-enwe mkpughe si n’ebe Chineke nọ bịa, site na mmalite nke ụwa ruo n’ọgwugwu ya.",
                "8": "Ya mere, n’ihi ihe nile ndị arachịrị arachi, ihe nile ndị arachịrị arachị ka na-agaghị enye n’ụbọchị nke ajọọ-omume na ihe arụ nile nke ndị mmadụ. Ya mere akwụkwọ ahụ ka a ga-ezonarị ha.",
                "9": "Mana akwụkwọ ahụ ka a ga-enye otu nwoke, ma ọ ga-enye okwu nile nke si n’akwụkwọ ahụ, nke bụ ọkwụ nile nke ndị rarụworọrịị ụra n’ime uzuzu, ma ọ ga-enye onye ọzọ okwu ndị a nile;",
                "10": "Mana okwu nile ndị arachịrị arachị ka ọ na-agaghị enye, ọbụghị ma ọ ga-enye akwụkwọ ahụ. N’ihi na akwụkwọ ahụ ka a ga-arachị site n’ike nke Chineke, ma mkpughe ahụ nke arachịrị arachị ka a ga-edebe n’ime akwụkwọ ahụ wee ruo mgbe oge Onye-nwe na onwe ya zuru, na ha ga-apụta; n’ihi na lee, ha na-ekpughe ihe nile site na ntọ-ala nke ụwa ruo na nsọtụ ya.",
                "11": "Ma ụbọchị na-abịa na okwu nile nke akwụkwọ ahụ nke arachiworo ga-abụ ihe a ga-agụ n’elu-ụlọ nile; ma a ga-agụ ha site n’ike nke Kraịst; ma ihe nile ka a ga-ekpughere ụmụ nke mmadụ ndị biworọrịị n’etiti ụmụ nke mmadụ oge nile, na ndị ga-ebi oge nile, ọbụna wee ruo na nsọtụ nke ụwa.",
                "12": "Ya mere, n’ụbọchị ahụ mgbe a ga-enye nwoke ahụ m kwuworo maka ya akwụkwọ ahụ, a ga-ezo akwụkwọ ahụ site n’anya nke ụwa, ka anya onye ọbụla ghara ịhụ ya ma ọbụghị na ndị-aka-ebe mmadụ atọ ga-ahụ ya, site n’ike nke Chineke, tinyere ya bụ onye a ga-enye akwụkwọ ahụ; ma ha ga-agba ama banyere ezi-okwu nke akwụkwọ ahụ na ihe ndị dị n’ime ya.",
                "13": "Ma onweghị onye ọzọ ga-ahụ ya anya, nanị ma-ọbụ ole na ole dịka ọchịchọ nke Chineke siri dị, ịgba ama banyere okwu ya nye ụmụ nke mmadụ; n’ihi na Onye-nwe Chineke ekwuwo na okwu nile nke ndị okwukwe ga-ekwu dịka o sitere na ndị nwụrụ anwụ.",
                "14": "Ya mere, Onye-nwe Chineke ga-aga n’iru iwepụta okwu nile nke akwụkwọ ahụ; na n’ọnụ ndị aka-ebe ole o chere dị ya mma ka ọ ga-ehiwe okwu ya; ma ahụhụ ga-adịrị ya bụ onye ga-ajụ okwu Chineke!",
                "15": "Mana lee, ọ ga-eru na Onye-nwe Chineke ga-agwa ya bụ onye ọ ga-enye akwụkwọ ahụ: Were okwu ndị a bụ ndị ana-arachighị-arachị ma nye ha onye ọzọ, ka o wee gosị ha onye nwere mmụta, na-asị: Gụọ nke a, a na m arịọ gị. Ma onye nwere mmụta ga-asị: Wetara m akwụkwọ ndị ahụ na aga m agụ ha.",
                "16": "Ma ugbua, n’ihi otuto nke ụwa na-inweta uru ka ha ga-ekwu nke a, ma ọbụghị maka otuto nke Chineke.",
                "17": "Ma nwoke ahụ ga-asị: Enweghị m ike iweta akwụkwọ ahụ, n’ihi na arachịrị ya arachi.",
                "18": "Mgbe ahụ ka onye-nwere mmụta ga-asi: Enweghị m ike ịgụ ya.",
                "19": "Ya mere ọ ga-eru, na Onye-nwe Chineke ga-enye kwa akwụkwọ ahụ ọzọ na okwu nile ndị dị n’ime ya n’aka onye ahụ na-enweghị mmụta; ma nwoke ahụ na-enweghị mmụta ga-asị: Enweghị m mmụta.",
                "20": "Mgbe ahụ ka Onye-nwe Chineke ga-asị ya: Ndị nwere mmụta agaghị agụ ha, n’ihi na ha ajụwo ha, ma e nwere m ike ịrụ ọrụ nke m; ya mere ị ga-enwe ike ịgụ okwu nile nke m ga-enye gị:",
                "21": "Emetụkwala aka n’ihe ndị nile arachịrị arachi, n’ihi na a ga m ewepụta ha mgbe oge nke m zuru; n’ihi na a ga m egosị ụmụ nke mmadụ na e nwere m ike ịrụ ọrụ nke m.",
                "22": "Ya mere, mgbe ị gụworo okwu nile nke m nyeworo gị n’iwu, ma nweta ndị aka-ebe nile nke m kweworo gị na nkwa, mgbe ahụ ka ị ga-arachị kwa akwụkwọ ahụ ọzọ, ma zoo kwara m ya, ka m wee dokwaa okwu ahụ nile nke ị na-aka-agụghị, ruo mgbe m ga-ahụ oge dabara adaba na amamihe nke m ikpughe ihe nile nye ụmụ nke mmadụ.",
                "23": "N’ihi na lee, a bụ m Chineke; ma a bụ m Chineke nke ọrụ ebube; ma a ga m egosị ụwa na a bụ m otu ihe ahụ ụnyahụ, taa, na ruo mgbe nile; ma anaghị m arụ ọrụ n’etiti ụmụ nke mmadụ ma ọbụghị dịka okwukwe ha siri dị.",
                "24": "Ma ọzọ ọ ga-eru na Onye-nwe ga-asị onye ahụ ga-agụ okwu nile a ga-enye ya:",
                "25": "N’ihi na ndị a na-abịakwute m nso site n’ọnụ ha, na site n’egbụgbere-ọnụ ha ka ha na asọpuru m, ma na ha ewepụwo obi ha nile ebe dị anya site n’ebe m nọ, ma egwu ha na-atụ m bụ ihe akụziri site n’ozizi nke mmadụ.",
                "26": "Ya mere, a ga m a ga n’iru ịrụ ọrụ dị ịtụ n’anya n’etiti ndị a, e, ọrụ dị ịtụ n’anya na ihe iju anya, n’ihi na amamihe nke ndị ha maara ihe na ndị nwere mmụta ga-ala-n’iyi, ma nghọta nke ndị ha na-akpachapụ anya ka a ga-ezopu.",
                "27": "Ma ahụhụ na-adịrị ha bụ ndị na-achọsike izonarị Onye-nwe ndụmọdụ ha! Ma ọrụ ha nile bụ n’ọchịchịrị; ma ha na-asị: Onye na-ahụ anyị, ma onye na amata anyị? Ma ha na-asị kwa: N’ezie, ịtụgharị ihe nile isi n’ala ka a ga-ewere dịka ụrọ onye-ọkpụ-ite. Mana lee, a ga m egosị ha, ka Onye-nwe nke usuu nile nke ndị-agha kwuru, na a ma m ọrụ ha nile; N’ihi na, ọrụ, ọ ga-ekwu maka onye mere ya, ọbụghị ya mere m? Ma-ọbụ ihe atụrụ-atụ, ọ ga-ekwu maka onye tụrụ ya, o nweghị nghọta?",
                "28": "Mana lee, ka Onye-nwe nke usuu nile nke ndị-agha kwuru: A ga m egosị ụmụ nke mmadụ na-ọfọdụrụ nwa oge nta ka Lebanọn tụgharịa ghọọ ala na-amị mkpụrụ; ma ala ahụ na-amị mkpụrụ ka a ga-ewere dịka oke ọhịa.",
                "29": "Ma n’ụbọchị ahụ ka ndị ntị chiri ga-anụ okwu nile nke akwụkwọ ahụ, ma anya nile nke ndị kpụrụ-isi ga-ahụ ụzọ site n’enweghị ìhè nke ọma na site n’ọchịchịrị.",
                "30": "Ma ndị dị nwayo ga-abawanye, ma ọn̄ụ ha ga-abụ n’ime Onye-nwe, ma ndị ogbenye n’etiti ụmụ mmadụ ga-an̄ụrị ọn̄ụ n’ime Onye-Nsọ nke Israel.",
                "31": "N’ihi dịka o siri wee anya na Onye-nwe na-adị ndụ, ha ga-ahụ na onye-ahụ dị egwụ ka ewedatara n’ihe efu, ma onye ọkwa-emu ka a ga-erechapụ, ma ndị nile na-ele anya ajọọ-omume ka a ga-ebepụ;",
                "32": "Ma ndị na-eme ka mmadụ bụrụ onye mmehie site n’otu okwu ọnụ, ma sie ọnya debere onye na-aba mba n’ọnụ ụzọ-ama, ma debe n’akụkụ onye ezi-omume n’ihi ihe efu.",
                "33": "Ya mere, otu a ka Onye-nwe kwuru, onye gbapụtara Abraham, gbasara ụlọ nke Jekọb: Jekọb agaghị abụ onye ihere ga-eme ugbua, ọbụghị ma iru ya ọ ga-abụwanye ihe na-achapụghị achapụ ugbua.",
                "34": "Ma mgbe ọ ga-ahụ ụmụ ya, ọrụ nke aka m abụọ, n’etiti ya, ha ga-edo aha m nsọ ma doo Onye-Nsọ nke Jekọb nsọ, ma ha ga-atụ egwụ Chineke nke Israel.",
                "35": "Ha kwa bụ ndị mehiere n’ime mụọ ga-abịa na nghọta, ma ndị ahụ tamuru ntamu ga amụta ozizi."
            },
            "28": {
                "1": "Ma ugbua, lee, ụmụnne m nwoke, agwawo m unu okwu dịka Mụọ ahụ siri kwalite m; ya mere, a ma m na ha ga-emezurịrị.",
                "2": "Ma ihe ndị a ga-ede site n’ime akwụkwọ ahụ ga-abụ ihe oke-ọnụ-ahịa nye ụmụ nke mmadụ, ma nke ka nke nye mkpụrụ-afọ nke anyị, nke bụ ndị fọdụrụ nke ụlọ nke Israel.",
                "3": "N’ihi na ọ ga-eru n’ụbọchị ahụ na nzukọ nile ewulitere, ma ha abụghị nke Onye-nwe, mgbe otu ga-asị ibe ya: Lee, mụ, a bụ m nke Onye-nwe; ma ndị ọzọ ga-asi: mụ, a bụ m nke Onye-nwe; ma otu a ka onye ọbụla ga-ekwu nke wuliteworo nzukọ, ma ọbụghị nke Onye-nwe—",
                "4": "Ma ha ga-adọ ndọrọ-ndọrọ otu na ibe ya; ma ndị nchụ-aja ha nile ga-adọ ndọrọ-ndọrọ otu na ibe ya, ma ha ga-akụzi site na mmụta nke ha, ma gọnarị Mụọ Nsọ, nke na-enye ọnụ okwu.",
                "5": "Ma ha ga-agọnarị ike nke Chineke, Onye-Nsọ nke Israel; ma ha ga-agwa ndị mmadụ: N̄aa anyị ntị, ma nụrụ ozizi anyị; n’ihi na lee ọdịghị Chineke nọ taa, n’ihi na Onye-nwe na Onye-mgbapụta arụwo ọrụ ya, ma o werewo ike ya nye mmadụ;",
                "6": "Lee, n̄aanụ ntị n’ozizi m; ọbụrụ na ha ga-asị na o nwere ọrụ ebube arụrụ site n’aka nke Onye-nwe, ekwekwala ya; n’ihi na ụbọchị taa ọ bụghị Chineke nke ọrụ ebube ndị a; ọ rụsịwo ọrụ ya.",
                "7": "E, ma a ga-enwe ọtụtụ ndị ga-asị: Rie, n̄ụọ, ma nwee obi ụtọ, n’ihi na echi anyị anwụọ; ma ọ ga-adịrị anyị mma.",
                "8": "Ma a ga-enwe kwa ọtụtụ ndị ga-asị: Rie, n̄ụọ, ma nwe obi ụtọ; otu o sila dị, tụọ egwu Chineke—ọ ga-enye ohere imetụ mmehie ntakiri; e, kwuo ntakịrị okwu ụgha, meere onwe gị uru n’ihi okwu sitere n’ọnụ otu onye pụta; gwuoro onye-agbata-obi-gị olulu; ọdịghị ihe ọjọọ dị n’ime nke a; ma mee ihe ndị a nile, n’ihi na echi ya anyị ga-anwụ; ma ọbụna dị na ikpe mara anyị, Chineke ga apịa anyị ọnụ ụtarị ole na ole, ma emesịa a ga-azọpụta anyị n’ala-eze Chineke.",
                "9": "E, ma a ga-enwe ọtụtụ ndị ga-akụzi n’ụdị dị otu a, ozizi ụgha na abaghị-uru na ozizi iberibe nile, ma ha ga-afuli-elu n’ime obi ha nile, ma ha ga-achọ ebe dị omimi ha ga-ezonarị Onye-nwe ndụmọdụ ha nile; ma ọrụ ha nile ga-abụ n’ọchịchịrị.",
                "10": "Ma ọbara nke ndị nsọ nile ga-ebe akwa site n’ime ala megide ha.",
                "11": "E, ha nile esịwo n’ụzọ pụọ; ha abụwo ndị ruru inyi.",
                "12": "N’ihi mpako, na n’ihi ndị nkuzi ụgha nile, na ozizi okwukwe ụgha, nzukọ ha nile abụrụwo ihe ruru inyi, ma nzukọ ha nile abụrụwo ihe eweliri-elu; n’ihi mpako ha afụliwo onwe ha elu.",
                "13": "Ha na-apụnara ndị ogbenye ihe ha nwere n’ihi ọmarịcha ebe nsọ ha nile; ha na-apụnara ndị ogbenye ihe ha nwere n’ihi ọmarịcha uwe ha na-eyi; ma ha na-esogbu ndị dị nwayo na ndị dị ogbenye n’obi, n’ihi n’ime mpako ha, ha na afụli elu.",
                "14": "Ha na-eyiri ịkpọ-ekwe-nkụ na ibuli-isi-elu; e, ma n’ihi mpako, na ajọọ-omume, na ihe arụ nile, na akwụnakwụna nile, ha nile ejehiewo ma ọbụghị ole na ole, bụ ndị obi umeala na-eso ụzọ Kraịst; otu o sila dị, a na-edu ha edu, nke mere na ọtụtụ mgbe ha na-emehie n’ihi na a na-akụziri ha site n’ozizi nile nke mmadụ.",
                "15": "O ndị amamihe, na ndị nwere mmụta, na ndị bara ụba, ndị nke na-afuli onwe ha elu n’ime mpako nke obi ha nile, na ndị nile na-ekwusa ozizi ụgha nile, na ndị nile na-agba akwụnakwụna, ma na-ejehie ezigbo ụzọ nke Onye-nwe, ahụhụ, ahụhụ, ahụhụ dịrị ha, ka Onye-nwe Chineke Pụrụ Ime Ihe nile kwuru, n’ihi na a ga-enuda ha n’ala mụọ!",
                "16": "Ahụhụ na-adịrị ha bụ ndị na-edebe n’akụkụ onye-ezi-omume n’ihi ihe efu ma na-akọcha nkọcha megide ihe di mma, ma sị na ọ baghị uru! N’ihi na ụbọchị ga-abia na Onye-nwe Chineke ga-abịa ngwa-ngwa ileta ndị nile bi n’ụwa; ma n’ụbọchị ahụ mgbe ha ga-achazuwo n’ajọọ-omume ha ga-ala-n’iyi.",
                "17": "Mana lee, ọbụrụ na ndị bi n’ụwa ga-echegharị site n’ajọọ-omume ha na ihe arụ nile, agaghị ebibi ha, ka Onye-nwe nke usuu nile nke ndị-agha kwuru.",
                "18": "Mana lee, nnukwu nzukọ nke ihe arụ ahụ, nke bụ akwụnakwụna nke ụwa nile, ga-atụgharị daa n’ala, ma nnukwu ka ọdịda ya ahụ ga-adị.",
                "19": "N’ihi na ala-eze nke ekwensu ga-amarịrị jijiji, ma ndị bụ nke so na ya ọ ga-adịrịrị mkpa na a ga akpalite ha elu ruo na nchegharị, ma-ọbụ ekwensu ahụ ekedo ha n’ụdọ igwe agịrịga mgbe nile na-adigide ya, ma ha abụrụ ndị akpasuru iwe, ma laa n’iyi;",
                "20": "N’ihi na lee, n’ụbọchị ahụ ka ọ ga akpalite iwe ọkụ n’ime obi nile nke ụmụ nke mmadụ, ma palite ha n’iwe iwe ọkụ megide ihe ahụ nke dị mma.",
                "21": "Ma ndị ọzọ ka ọ ga-eme ka ha dajụọ, ma gụgụpụ ha mee ka ha nwe nchedo nke anụ arụ, na ha ga-asị: Ihe nile adịwo mma n’ime Zaịọn; e, Zaịọn na-eme nke ọma, ihe nile adịwo mma—ma otu a ka ekwensu si na-aghọgbu mkpụrụ-obi ha nile, ma jiri nwayọ na-eduga ha ịba n’ala mụọ.",
                "22": "Ma lee, ndị ọzọ ka ọ ga-ajafu, ma na-agwa ha na onweghị ala mụọ dị; ma ọ na-asị ha: a bụghị m ekwensu, n’ihi na ọ dịghị nke dị—ma otu a ka ọ na-agbanyere ha izuzu na nti ha nile, wee ruo mgbe ọ ga-ekedo ha n’udọ igwe ya ahụ dị egwụ, site n’ebe nke ha na-enweghị nnapụta ọbụla.",
                "23": "E, a na-ekedo ha n’ọnwụ, n’ala mụọ; na ọnwụ, na n’ala mụọ, ma ekwensu ahụ na ndị nile o jideworo n’ime ya ga egụzọrịrị n’iru nke oche-eze Chineke, ma a ga-ekpe ha ikpe dịka ọrụ ha nile siri dị, n’ebe a ka ha ga-esi baa n’ime ebe ahụ a kwadobeere ha, ọbụna ọdọ ọkụ na nkume ọkụ, nke bụ ịta ahụhụ agwụgh-agwụ.",
                "24": "Ya mere, ahụhụ na-adịrị onye ahụ nke na-enwe obi ruru ala na Zaịọn!",
                "25": "Ahụhụ dịrị onye na-eti mkpu na-asị: Ihe nile adịwo mma!",
                "26": "E, ahụhụ dịrị ya bụ onye ahụ na-an̄a-ntị n’ozizi nile nke ndị mmadụ, ma gọnarị ike nke Chineke, na onyinye nke Mụọ Nsọ!",
                "27": "E, ahụhụ dịrị ya bụ onye na-asị: Anyị anatawo, ma anyị achọkwaghị ọzọ!",
                "28": "Ma na mkpirisi, ahụhụ na-adịrị ndị nile n’ama jijiji, ma iwe na-ewe ha n’ihi ezi-okwu nke Chineke! N’ihi na lee, onye ọbụla nke ewuliteworo n’elu nkume ahụ na-anata ya n’obi ụtọ; ma onye ọbụla nke ewuliteworo n’elu ntọ-ala aja na-ama jijiji ka ọ ghara ịda.",
                "29": "Ahụhụ dịrị ya bụ onye ga-asị: Anyị anatawo okwu Chineke, ma anyị achọkwaghị okwu Chineke ọzọ, n’ihi na anyị enwezuwo!",
                "30": "N’ihi na lee, otu a ka Onye-nwe Chineke kwuru: A ga m enye ụmụ nke mmadụ ahịrị n’elu ahịrị, ozizi n’elu ozizi, ntakịrị n’ebe a na ntakịrị ebe ahụ; ma ngọzi na-adịrị ndị na-an̄a ntị n’ozizi m nile, ma na-ege ntị na ndụmọdụ m, n’ihi na ha ga amụta amamihe; n’ihi onye ahụ na-anabata ka m ga-enye karịa; ma site n’aka ndị na-asị, Anyị enwetazuwo, site n’aka ha ka a ga-ewepụ ọbụnadị nke ha nwere enwe.",
                "31": "Onye abụrụ ọnụ ka ọ bụ bụ onye na-etinye ntụkwasị obi ya n’ebe mmadụ nọ, ma-ọbụ na-eme anụ arụ ngwa-ọgụ ya, ma-ọbụ na-an̄a ntị n’ozizi nke ndị mmadụ, ma ọbụghị ma ozizi ha nile ga-abụ nke e nyere site n’ike nke Mụọ Nsọ.",
                "32": "Ahụhụ ga-adịrị ndị Jentaịlụ, ka Onye-nwe Chineke nke usuu nile nke ndị-agha kwuru! N’ihi na, na-agbanyeghị a ga m esetịpụ ogologo aka m n’ebe ha nọ site n’ụbọchị ruo n’ụbọchị, ha ga-agọnarị m; otu o sila dị, a ga m enwe obi ebere n’ebe ha nọ, ka Onye-nwe Chineke kwuru, ọ bụrụ na ha ga-echegharị ma bịakwute m; n’ihi na aka m esetịpụtawo ogologo ụbọchị nile, ka Onye-nwe Chineke nke usuu nile nke ndị-agha kwuru."
            },
            "29": {
                "1": "Mana lee, ha ga-adị ọtụtụ—n’ụbọchị ahụ mgbe m ga-aga n’iru ịrụ ọrụ dị ịtụ n’anya n’etiti ha, ka m wee cheta ọgbụgba-ndụ m nile nke m meworo mụ na ụmụ nke mmadụ, ka m wee setịpụkwa aka m ọzọ nke ugbọrọ abụọ inweghachi ndị m ọzọ, ndị bụ ndị nke ụlọ nke Israel;",
                "2": "Na kwa, ka m wee cheta nkwa nile m kweworo nye gị, Nifaị, na kwa nye nna gị, na a ga m echeta mkpụrụ-afọ unu; na kwa ka okwu nile nke mkpụrụ-afọ unu wee site n’ọnụ m ruo mkpụrụ-afọ unu; ma okwu m nile ga-agapụ ruo nsọtụ nile nke ụwa, dịka ihe-nlere-anya nke ndị m, ndị bụ ndị nke ụlọ nke Israel;",
                "3": "Ma n’ihi na okwu m ga-agapụ—ọtụtụ ndị Jentaịlụ ga-asị: Otu Bible! Otu Bible! Anyị enwetawo Otu Bible, ma enweghị ike inwe Bible ọbụla ọzọ.",
                "4": "Ma otu a ka Onye-nwe Chineke kwuru: O ndị nzuzu, ha ga-enwe otu Bible; ma ọ ga-esi n’aka ndị Juu pụta, ndị ọgbụgba-ndụ m mgbe ochie. Ma olee otu ha si kelee ndị Juu maka Bible nke ha natara site n’aka ha? E, gịnị ka ndị Jentaịlụ na-egosị? Ha na-echeta ụfụ nile, na ọrụ ike nile, na ihe mgbu nile nke ndị Juu, na mgbalị ha nye m, n’iweta nzọpụta nye ndị Jentaịlụ?",
                "5": "O unu ndị Jentaịlụ, unu echetawo ndị Juu, ndị ọgbụgba-ndụ m mgbe ochie? Ee; ma unu abụwo ha ọnụ, ma kpọwo ha asị, ma a chọbeghị inweghachi ha. Mana lee, a ga m eweghachi ihe ndị a nile n’isi nke onwe unu; n’ihi na mụ bụ Onye-nwe echefubeghi ndị m.",
                "6": "Unu ndị-nzuzu, nke ga-asị: Otu Bible, anyị enwetawo otu Bible, ma anyị achọkwaghị Bible ọzọ. Unu enwetawo Bible ma ọbụghị site n’aka ndị Juu?",
                "7": "Unu amataghị na e nwere ọtụtụ mba karịa otu? Unu amataghị na mụ, Onye-nwe Chineke unu, kere mmadụ nile, na kwa na m na-echeta ndị nile bi n’elu ala nile nke mmiri osimiri gbara gburu-gburu; na kwa na m na-achị n’elu-igwe nile dị n’elu na n’ala dị n’okpuru; ma a na m ewepụta okwu m nye ụmụ nke mmadụ, e, ọbụna n’elu mba nile nke ụwa?",
                "8": "Gịnị mere unu na-atamu, n’ihi na unu ga-anatawanye okwu m? Unu amataghị na ịgba-ama nke mba abụọ gbara bụ aka-ebe nye unu na m bụ Chineke, na m na-echeta otu mba dịka nke ọzọ? Ya mere, a na m ekwu otu ụdị okwu nye otu mba dịka nke ọzọ. Na mgbe mba abụọ ahụ ga-agbakọta ọsọ, ịgba-ama nke mba abụọ ahụ ga-agbakọta otu aka ahụ.",
                "9": "Na a na m eme nke a ka m wee gosipụta nye ọtụtụ na a bụ m otu ihe ụnyahụ, taa, na ruo mgbe nile; ma na a na m ekwupụta okwu m nile dịka o siri masị m. Ma n’ihi na ekwuwo m otu okwu, unu ekwesịghị iche na m enweghị ike ikwukwa ọzọ; n’ihi na ọrụ m agwụbeghị; ọbụghị ma ọ ga-agwụ ruo ọgwụgwụ nke mmadụ, ọbụghị site n’oge ahụ gawa na ruo mgbe nile.",
                "10": "Ya mere, n’ihi na unu nwere otu Bible, unu ekwesịghị iwere ya dịka na o nwetazuru okwu m nile; ọbụghị ma o kwesịrị unu iwere ya na mụ emeghị ka ede pụtawaye ndị ọzọ.",
                "11": "N’ihi na a na m enye mmadụ nile iwu, ma n’ọwụwa-anyanwụ ma n’ọdịda-anyanwụ, ma n’elu-elu, ma na ndịda-ndịda, ma n’ime ala nile mmiri gbara gburu-gburu nke oke-osimiri, na ha ga-edepụta okwu nile nke m kwuru nye ha; n’ihi na site n’ime akwụkwọ nile a ga-edepụta, a ga m ekpe ụwa ikpe, mmadụ ọbụla dịka ọrụ ha nile siri dị, dịka ihe ahụ nke e dere ede.",
                "12": "N’ihi na lee, a ga m ekwu okwu nye ndị Juu ma ha ga-edepụta ya; na a ga m ekwukwa okwu nye ndị Nifaị ma ha ga-edepụta ya; ma a ga m ekwukwa okwu nye agbụrụ ndị ọzọ nile nke ụlọ nke Israel, ndị m dupuworo, ma ha ga-edepụta ya; ma a ga m ekwukwa okwu nye mba nile nke ụwa ma ha ga-edepụta ya.",
                "13": "Ma ọ ga-eru na ndị Juu ga-enweta okwu nile nke ndị Nifaị, na ndị Nifaị ga-enweta okwu nile nke ndị Juu; na ndị Nifaị na ndị Juu ga-enweta okwu nile nke agbụrụ Israel nile furu-efu; na agbụrụ Israel nile furu-efu ga-enweta okwu nile nke ndị Nifaị na ndị Juu.",
                "14": "Ma ọ ga-eru na ndị m, ndị bụ ndị nke ụlọ nke Israel, ka a ga-achịkọta rute ụlọ, ruo n’ala nile nke onwunwe ha, ma okwu m nile kwa ka a ga-achịkọta n’otu. Ma a ga m egosị ha bụ ndị na-alụ ọgụ megide okwu m na megide ndị m, ndị bụ ndị nke ụlọ nke Israel, na a bụ m Chineke, na kwa na emere m ọgbụgba-ndụ mụ na Abraham na a ga m echeta mkpụrụ-afọ ya ruo mgbe nile."
            },
            "30": {
                "1": "Ma ugbua lee, ụmụnne m nwoke ndị m hụrụ n’anya, a ga m agwa unu okwu; n’ihi na mụ, Nifaị, agaghị ekwe ka unu na-eche na unu bụ ndị ezi-omume karịa ka ndị Jentaịlụ ga-abụ. N’ihi na lee, ma ọbụghị na unu ga-edebe iwu-nsọ nile nke Chineke unu ga-ala kwa n’iyi otu aka ahụ; ma n’ihi okwu nile nke ekwuworo unu ekwesịghị iche na ndị Jentaịlụ ga-abụ ndị ebibiri kpam kpam.",
                "2": "N’ihi na lee, a sị m unu na ka ha ra bụ ndị Jentaịlụ ga-echegharị ga-abụ ndị ọgbụgba-ndụ nke Onye-nwe. Ma ka ha ra bụ ndị Juu na-agaghị echegharị ka a ga-achụpụ; n’ihi na Onye-nwe na onye ọbụla anaghị agba-ndụ ma ọbụghị ya na ndị chegharịrị ma kwere n’Ọkpara ya, nke bụ Onye-Nsọ nke Israel.",
                "3": "Ma ugbua, a ga m ebu-amụma ole na ole gbasara ndị Juu na ndị Jentaịlụ karịa. N’ihi na mgbe akwụkwọ ahụ nke m kwuworo okwu maka ya ga-apụtawọrịị, ma buru ihe e depụtara nye ndị Jentaịlụ, ma rachie kwa ya ọzọ nye Onye-nwe, a ga-enwe ọtụtụ ndị ga-ekwere okwu nile ahụ e dere ede; ma ha ga-eburu ha gaa ruo ndị nke fọdụrụ na mkpụrụ-afọ anyị.",
                "4": "Ma mgbe ahụ ka ndị nke fọdụrụ na mkpụrụ-afọ anyị ga-amata ihe banyere anyị, otu ọbụ na anyị siri na Jerusalem pụta, ma na ha bụ ndị siri na agbụrụ nke ndị Juu.",
                "5": "Na ozi-ọma nke Jisus Kraịst ka a ga-ekwusa n’etiti ha; ya mere, a ga-eweghachi ha baa n’ime mmụta nke ndị nna ha nile, na kwa n’ime mmụta nke Jisus Kraịst, bụ nke enwetara n’etiti ndị nna ha nile.",
                "6": "Ma mgbe ahụ ka ha ga-an̄ụrị ọn̄ụ; n’ihi na ha ga-amata na ọbụ ngọzi nye ha site n’aka nke Chineke; ma mkpekere nile nke ọchịchịrị ha, ga-amalite ịdasị site n’anya ha nile; ma ọtụtụ ọgbọ agaghị agafe n’etiti ha, ruo mgbe ha ga-abụ ndị di ọcha na ndị di nma ile anya.",
                "7": "Ma ọ ga-eru na ndị Juu bụ ndị ekposasịkwara ga-amalite ikwere na Kraịst; ma ha ga-amalite ịbịakọta n’elu iru nke ala ahụ; ma ka ha ra bụ ndị ga-ekwere na Kraịst ga-aghọkwa otu aka ahụ ndị di mma ile anya.",
                "8": "Ma ọ ga-eru na Onye-nwe Chineke ga-amalite ọrụ ya n’etiti mba nile, ebo nile, asusụ nile, na ndị mmadụ, iwetazu mkpọtaghachị nke ndị ya n’elu ụwa.",
                "9": "Ma n’ezi-omume ka Onye-nwe Chineke ga-ekpe ndị ogbenye ikpe, ma baa mba jiri ahataha maka ndị dị nwayọ n’obi nke ụwa. Ma ọ ga-eti ụwa ihe otiti site n’okporo nke ọnụ ya; ma site kwa n’ume nke egbụgbere ọnụ ya ka ọ ga-eji gbuo ndị ajọọ mmadụ.",
                "10": "N’ihi na oge na-abia ọsọ-ọsọ mgbe Onye-nwe Chineke ga-eweta nnukwu nkewa n’etiti ndị mmadụ ahụ, ma ndị ajọọ mmadụ ka ọ ga-ebibi, ma ọ ga-edebe ndị ya, e, ọbụna ma ọbụrụ na ọ ga-ebibirịrị ndị ajọọ mmadụ site n’ọkụ.",
                "11": "Ma ezi-omume ga-abụ ihe njisi ukwu ike ya, ma ikwesị-ntụkwasị-obi ga-abụ ihe njisi ukwu ike ya.",
                "12": "Ma mgbe ahụ ka nkịta ọhịa ga-ebinyere nwa-atụrụ; ma agụ ga-edịnanyere nwa ewu, na nwa ehi, na nwa ọdụm, na anụ gbara abụba, ga-anọkọta; ma nwa ntakịrị ga-edu ha.",
                "13": "Ma ehi na anụ ukwu na-eri ibe ya ga-erịkọ; ụmụ ha nile ga-edịnakọta; ma ọdum ga-ata achara dịka oke ehi.",
                "14": "Ma nwa na-an̄ụ-ara ga-egwu egwu n’ọnụ agwọ ọjọọ, ma nwa anapụworo ara ga-etinye aka ya n’elu ebe obibi agwọ ọjọọ.",
                "15": "Ha agaghị emerụ arụ ma-ọbụ bibie n’ime ugwu-nsọ m; n’ihi na ụwa ga-ejupụta na ọmụma nke Onye-nwe dịka mmiri nile siri kpuchite osimiri.",
                "16": "Ya mere, ihe nile nke mba dum ka a ga-eme ka amata; e, ihe nile ka a ga-eme ka amata nye ụmụ nke mmadụ.",
                "17": "Ọ dịghị ihe ga-abụ ihe nzụzọ ma ọbụghị na a ga-ekpughe ya; ọdịghị ọrụ ọchịchịrị ọbụla ma ọbụghị na a ga-eme ka ewepụta ya n’ìhè; ma ọdịghị ihe arachịrị arachị n’elu ụwa ma ọbụghị na a ga-atọpe ya.",
                "18": "Ya mere, ihe nile ekpugheworo nye ụmụ nke mmadụ, n’ụbọchị ahụ ka a ga-ekpughepu ha; ma Setan agaghị enwekwa ike n’ebe obi nile nke ụmụ nke mmadụ dị ọzọ, wee ruo ogologo oge. Ma ugbua, ụmụnne m nwoke ndị m hụrụ n’anya, a bịawo m na ngwụcha okwu m nile."
            },
            "31": {
                "1": "Ma ugbua mụ, Nifaị, ebusịwo amụma m nye unu, ụmụnne m nwoke ndị m hụrụ n’anya. Na agaghị m ede ma ọbụghị nanị ihe ole na ole, ndị m ma na ha ga-emezurịrị; ọbụghị ma m ga-ede ma-ọbụghị okwu ole na ole nke nwanne m nwoke Jekọb.",
                "2": "Ya mere, ihe ndị m deworo ezuworo m, ma ọbụghị okwu ole na ole nke m ga-ekwurịrị gbasara ozizi nke Kraịst; ya mere, a ga m agwa unu okwu otu ọ dị mfe nghọta, dịka ịdị mfe nghọta nke ibu-amụma m siri dị.",
                "3": "N’ihi na mkpụrụ-obi m nwere mmasị n’ịdị mfe nghọta; n’ihi na n’ụdi dị otu a ka Onye-nwe Chineke si na-arụ ọrụ n’etiti ụmụ nke mmadụ. N’ihi na Onye-nwe Chineke na-enye ndị nwere nghọta ìhè; n’ihi na ọ na-agwa ndị mmadụ okwu dịka asụsụ ha siri dị, wee ruo na nghọta nke ha.",
                "4": "Ya mere, ọ dị m ka asị na unu ga-echeta na mụ agwawo unu okwu gbasara onye-amụma ahụ nke Onye-nwe gosịworo m, bu onye ga-eme Nwa-atụrụ Chineke baptism, onye ga-ebupu mmehie nile nke ụwa.",
                "5": "Ma ugbua, ọbụrụ na Nwa-atụrụ Nke Chineke ahụ, ebe ọ bụ onye dị nsọ, ga-enwe mkpa ime baptism nke mmiri, n’imezu ezi-omume nile, O mgbe ahụ, lee otu anyị siri nwe mkpa karịa, ebe anyị bụ ndị na-adịghị nsọ, ka emee anyị baptism, e, ọbụna site na mmiri!",
                "6": "Ma ugbua, a ga m ajụ unu, ụmụnne m nwoke ndị m hụrụ n’anya, ka o siri bụrụ na Nwa-atụrụ Chineke mezuru ezi-omume nile site n’ime baptism nke mmiri?",
                "7": "Unu amataghị na ọ dị nsọ? Ma na na-agbanyeghị ịdị nsọ ya, o gosịrị ụmụ nke mmadụ na, dịka n’anụ arụ ọ na-eme onwe ya umeala n’iru Nna ya, ma gbaara Nna ya aka-ebe na ọ ga-erubere ya isi n’idebe iwu-nsọ ya nile.",
                "8": "Ya mere, mgbe e mesịworo ya baptism nke mmiri, Mụọ Nsọ dakwasịrị ya n’oyiyi nke nduru.",
                "9": "Ma ọzọ ọ gosịwo ụmụ nke mmadụ wara-wara nke ụzọ ahụ, na mkpafa nke ọnụ ụzọ-ama ahụ, nke ha ga-esi baa, ebe ọ bụworo n’iru ha ihe ịma atu.",
                "10": "Ma o wee gwa ụmụ nke mmadụ: Soro nụ m. Ya mere, ụmụnne m nwoke ndị m hụrụ n’anya, anyị nwere ike iso Jisus ma ọbụghị na anyị ga-enwe mmasị idebe iwu-nsọ nile nke Nna?",
                "11": "Ma Nna sịrị: Chegharịa nụ, chegharịa nụ, ma ka emee unu baptism n’aha nke Ọkpara m m hụrụ n’anya.",
                "12": "Ma ọzọ, olu nke Ọkpara ahụ bịakwutere m, na-asị: Onye ọbụla emere baptism n’aha m; onye ahụ ka Nna ga-enye Mụọ Nsọ, dịka o nyere m; ya mere, soro m, ma mee ihe nile unu hụrụ m mere.",
                "13": "Ya mere, ụmụnne m nwoke ndị m hụrụ n’anya, a ma m na ọbụrụ na unu ga-esoro Ọkpara ahụ, jiri nzube juru-eju nke obi, na-egosịghị iru-abụọ ọbụla, na-enweghị aghụghọ n’iru Chineke, mana jiri nzube nke zịrị ezi, na-echegharị site na mmehie unu nile, na-agbara Nna aka-ebe na unu dị na njikere ibukwasị onwe unu aha nke Kraịst, site na baptism—e, site n’iso Onye-nwe unu na Onye-nzọpụta unu baa n’ime mmiri, dịka okwu ya si dị, lee, mgbe ahụ ka unu ga-enweta Mụọ Nsọ; e, mgbe ahụ ka baptism nke ọkụ na nke Mụọ Nsọ ga-abịa; na mgbe ahụ ka unu ga-enwe ike ikwu okwu n’asụsụ nke ndị mụọ-ozi, ma tie mkpu otuto nye Onye-Nsọ nke Israel.",
                "14": "Ma na, lee, ụmụnne m nwoke ndị m hụrụ n’anya, otu a ka olu nke Ọkpara ahụ si bịakwute m, na-asị: Mgbe unu cheghariworo site na mmehie unu nile, ma gbaara Nna aka-ebe na unu dị na njikere idebe iwu-nsọ m nile, site na baptism nke mmiri, ma unu enwetala baptism nke ọkụ na nke Mụọ Nsọ, na nwe ike ikwu okwu n’asụsụ ọhụrụ, e, ọbụna nke asụsụ ndị mụọ-ozi, ma emesịa nke a unu agọnarị m, ọ gaara-akara unu mma na unu amataghị m ma ọlị.",
                "15": "Ma a nụrụ m otu olu site na Nna na-asị: E, okwu nile nke onye m Hụrụ n’anya bụ ezi-okwu ma kwesị ntụkwasị-obi. Onye ọbụla nke na-anọgide ruo ọgwụgwụ, onye ahụ ka a ga-azọpụta.",
                "16": "Ma ugbua, ụmụnne m nwoke ndị m hụrụ n’anya, a ma m site na nke a na ma ọbụghị na mmadụ ga-anọgide ruo n’ọgwụgwụ, n’iso ụkpụrụ nke Ọkpara nke Chineke dị ndụ, a gaghị azọpụta ya.",
                "17": "Ya mere, na-emenụ ihe nile m gwaworo unu na m hụworo Onye-nwe unu na Onye-mgbapụta unu ga-eme; n’ihi na ọbụ maka nke a ka ejiri gosị m ha, ka unu wee mata ọnụ ụzọ-ama ahụ nke unu ga-esi baa. N’ihi na ọnụ ụzọ-ama ahụ nke unu ga-esi baa bụ nchegharị na baptism site na mmiri; ma mgbe ahụ ka nsachapụ nke mmehie unu nile site n’ọkụ na site na Mụọ Nsọ ga-abịa.",
                "18": "Na mgbe ahụ ka unu nọ n’ụzọ a nke dị wara-wara ma dị kwa mkpafa nke na-eduba na ndụ ebighi-ebi; e, unu abanyewo site n’ọnụ ụzọ-ama ahụ; unu emewo dịka iwu-nsọ nile nke Nna na Ọkpara siri dị; ma unu anatawo Mụọ Nsọ ahụ, nke na-agba aka-ebe banyere Nna na Ọkpara, wee ruo n’imezu nkwa ahụ nke o kweworo, na ọbụrụ na unu banyere site n’ụzọ ahụ unu ga-anata.",
                "19": "Ma ugbua, ụmụnne m nwoke ndị m hụrụ n’anya, mgbe unu banyeworo n’ụzọ a dị wara-wara ma dị kwa mkpafa, a ga m ajụ ma emesịwo ihe nile? Lee, a sị m unu, E-e; n’ihi na unu abịarubeghị n’ebe dị anya otu a ma ọbụghị site n’okwu nke Kraịst jiri okwukwe nke akwaa-akwụrụ n’ebe ọ nọ, na ịdabere kpam-kpam n’ịdị mma nke ya, onye bụ dike na nzọpụta.",
                "20": "Ya mere, unu ga na-aga n’iru kwudesie-ike n’ime Kraịst, na-enwe ìhè nke olile-anya na-enweghị ntụpọ, na ịhụnanya nke Chineke na nke mmadụ nile. Ya mere, ọbụrụ na unu ga na-aga n’iru, n’eri oriri n’elu okwu nke Kraịst, ma nọgide ruo n’ọgwụgwụ, lee, otu a ka Nna kwuru: Unu ga-enwe ndụ ebighi-ebi.",
                "21": "Ma ugbua, lee, ụmụnne m nwoke ndị m hụrụ n’anya, nke a bụ ụzọ; ma ọdịghị ụzọ ọzọ ma-ọbụ aha enyere n’okpuru elu-igwe nke mmadụ ga-esi nwe nzọpụta n’ala-eze nke Chineke. Ma ugbua, lee, nke a bụ ozizi nke Kraịst, ma bụrụkwa nanị ozizi nke ezi-okwu nke Nna, na nke Ọkpara, na nke Mụọ Nsọ, nke bụ otu Chineke, na enweghị nsọtụ. Amen."
            },
            "32": {
                "1": "Ma ugbua, lee, ụmụnne m nwoke ndị m hụrụ n’anya, a na m eche na unu ga-na-atụgharị uche otu ọbụla n’ime obi unu nile gbasara ihe unu ga-eme mgbe unu banyeworo site n’ụzọ ahụ. Ma na, lee, gịnị mere unu ji na-atụgharị uche maka ihe nile ndị a n’ime obi unu?",
                "2": "Unu echetaghị na a sịrị m unu na mgbe unu nwetaworo Mụọ Nsọ, unu pụrụ ikwu okwu n’asụsụ nke ndị mụọ-ozi? Ma ugbua, olee otu unu ga-esi kwuo okwu n’asụsụ nke ndị mụọ-ozi ma ọbụghị site na Mụọ Nsọ?",
                "3": "Ndị mụọ-ozi na-ekwu okwu site n’ike nke Mụọ Nsọ; ya mere, ha na-ekwu okwu nile nke Kraịst. Ya mere, a gwara m unu, n’eri nu oriri n’elu okwu nile nke Kraịst; n’ihi na lee, okwu nile nke Kraịst ga-agwa unu ihe nile unu kwesịrị ime.",
                "4": "Ya mere, ugbua mgbe m kwusịworo okwu ndị a, ọbụrụ na unu enweghị ike ịghọta ha, ọ ga-abụ n’ihi na unu ajụghị ajụjụ, ọbụghị ma unu kụrụ aka; ya mere, ewebataghị unu n’ime ìhè, mana unu ga-alarịrị-n’iyi n’ọchịchịrị.",
                "5": "N’ihi na lee, ọzọ, a sị m unu na ọbụrụ na unu ga-abata site n’ụzọ ahụ, ma nata Mụọ Nsọ ahụ, ọ ga egosị unu ihe nile unu kwesịrị ime.",
                "6": "Lee, nke a bụ ozizi nke Kraịst, ma agaghị enwe kwa ozizi ọzọ aga-enye wee ruo mgbe o gosipụtaworo onwe ya nye unu n’anụ arụ. Ma mgbe ọ ga egosịpụta onwe ya nye unu n’anụ arụ, ihe nile ọ ga-agwa unu ka unu ga na-eleru anya na-eme.",
                "7": "Ma ugbua mụ, Nifaị, agaghị ekwu karịa; Mụọ ahụ na-akwụsị m ikwu-okwu, ma a hapụrụ m ka m na-eru uju n’ihi ekweghị-ekwe, na ajọọ-omume, na amaghị ama, na ịkpọ-ekwe-nkụ nke ụmụ mmadụ; n’ihi na ha agaghị achọ mmụta, ma-ọbụ ghọta nnukwu mmụta, mgbe enyere ha ya n’ụdị dị mfe nghọta, ọbụna dịka ikwe nghọta dịka okwu nwere ike ịdị.",
                "8": "Ma ugbua, ụmụnne m nwoke ndị m hụrụ n’anya a matara m na unu ka na-atụgharị uche n’ime obi unu nile; ma ọ na-ewute m na m ga-ekwurịrị okwu gbasara ihe nke a. N’ihi na ọbụrụ na unu ga-an̄a ntị n’olu Mụọ ahụ nke na-akụziri mmadụ ikpe ekpere, unu ga-amata na unu ga-ekperiri ekpere; n’ihi na mụọ ọjọọ anaghị akụziri mmadụ ikpe ekpere, kama ọ na-akụziri ya na o kwesịghị ka o kpe ekpere.",
                "9": "Ma na lee, a sị m unu na unu ga na-ekperịrị ekpere oge nile, na adaghị mba; ka unu ghara imere Onye-nwe ihe ọbụla ma ọbụghị na unu ga-ebu ụzọ kpee ekpere nye Nna n’aha nke Kraịst, ka o doo ihe ọbụla unu na-eme nsọ nye unu, ka ihe unu ga na-eme wee bụrụ maka ọdịmma nke mkpụrụ-obi unu."
            },
            "33": {
                "1": "Ma ugbua mụ, Nifaị, agaghị enwe ike idecha ihe nile ndị akụziri n’etiti ndị m; ọbụghị ma m dị ike n’ide ihe, dịka n’ikwu okwu; n’ihi na mgbe mmadụ ji ike nke Mụọ Nsọ na-ekwu okwu, ike nke Mụọ Nsọ na-eburu ya baa ruo n’obi nile nke ụmụ nke mmadụ.",
                "2": "Mana lee, e nwere ọtụtụ ndị ga emesi obi ha ike megide Mụọ Nsọ, na ọ gaghị enwe ọnọdụ n’ime ha; ya mere, ha na-atụfu ọtụtụ ihe ndị e dere ede ma na-ewere ha dịka ihe efu.",
                "3": "Ma mụ, Nifaị, edewo ihe m deworo, ma ana m ewere ya dịka ihe oke ọnụ ahịa, ma nke ka nke nye ndị m. N’ihi na a na m ekpe ekpere esepụghị-aka maka ha n’ehihie, ma anya m abụọ na-ede ohiri-isi m mmiri n’abalị, n’ihi ha; ma a na m ebeku Chineke m n’okwukwe, ma a ma m na o ga-anụ akwa nke m.",
                "4": "Ma a ma m na Onye-nwe Chineke ga-edo ekpere m nsọ ka ọ bara ndị m uru. Ma okwu nile nke m deworo na-adịghị ike ka a ga-eme ka ha sie ike nye ha; n’ihi na ọ na-agba ha ume ime ihe ọma; ọ na-eme ka ha mata maka ndị nna ha; ma ọ na-ekwu kwa maka Jisus, ma na-agba ha ume ikwere na Ya, na nọgide ruo n’ọgwụgwụ, nke bụ ndụ ebighi-ebi.",
                "5": "Ma ọ na ekwu n’olu-ike megide mmehie, dịka ịdị mfe na nghọta nke ezi-okwu ahụ siri dị; ya mere, ọdịghị onye ga-ewe iwe n’okwu nile m deworo ma ọbụghị na ọ ga-abụ onye nwere mụọ nke ekwensu.",
                "6": "A na m enwe an̄ụrị n’ikwu okwu dị mfe nghọta; A na m enwe an̄ụrị n’ezi okwu; A na m enwe an̄ụrị na Jisus m, n’ihi na ọ gbapụtawo mkpụrụ-obi m site n’ala-mụọ.",
                "7": "E nwere m afọ-ọma maka ndị m, na nnukwu okwukwe na Kraịst na a ga m ezute ọtụtụ mkpụrụ-obi n’enweghị ntụpọ n’oche-ikpe Ya.",
                "8": "E nwere m afọ-ọma maka ndị Juu—A sị m Juu, n’ihi na a na m ekwu ndị ahụ bụ ebe m siri bịa.",
                "9": "E nwekwara m afọ-ọma maka ndị Jentaịlụ. Mana lee, n’ihi na ọdịghị onye ọbụla n’ime ndị a m nwere ike inwe olile-anya ma ọbụghị na a ga-emere ha udo nyefee Kraịst, ma baa n’ime ọnụ-ụzọ-ama ahụ dị mkpafa, ma na-aga ije n’ụzọ ahụ dị wara-wara nke na-edụba na ndụ, ma na-aga n’ụzọ ahụ ruo ọgwụgwụ nke ụbọchị mnwale ahụ.",
                "10": "Ma ugbua, ụmụnne m nwoke ndị m hụrụ n’anya, na kwa ndị Juu, na unu nile nsọtụ nile nke ụwa, n̄aa ntị n’okwu ndị a nile ma kwere na Kraịst; ma ọbụrụ na unu ekweghị n’okwu nile ndị a, kwere na Kraịst. Ma ọbụrụ na unu ga-ekwere na Kraịst unu ga-ekwere n’okwu nile ndị a, n’ihi na ha bụ okwu nke Kraịst, ma o nyewo m ha; ma ha na-akụziri mmadụ nile na ha kwesịrị ime ihe ọma.",
                "11": "Ma ọbụrụ na ha abụghị okwu nke Kraịst, kpebie nụ—n’ihi na Kraịst ga-egosị unu, jiri ike na nnukwu ebube, na ha bụ okwu ya, n’ụbọchị ikpeazụ; ma unu na mụ ga-eguzo n’iru n’iru n’oche ikpe ahụ; ma unu ga-amata na o nyewo m iwu ide ihe ndị a nile, na-agbanyeghị adịghị ike m.",
                "12": "Ma a na m ekpere Nna ahụ n’aha nke Kraịst ka ọtụtụ n’ime anyị, ma ọbụghị anyị nile, ga-abụ ndị a ga-azọpụta n’ala-eze ya na nnukwu na ụbọchị ikpeazụ ahụ.",
                "13": "Ma ugbua, ụmụnne m nwoke ndị m hụrụ n’anya, ndị nile bụ ndị nke ụlọ nke Israel, na unu nile nsọtụ nile nke ụwa, a na m agwa unu okwu dịka olu onye na-ebe akwa site n’uzuzu: Nọdunu mma ruo mgbe nnukwu ụbọchị ahụ ga-abịa.",
                "14": "Ma unu ndị na-agaghị eketa oke n’idi mma nke Chineke, ma sọpụrụ okwu nile nke ndị Juu, na kwa okwu m nile, na okwu nile ga-esi n’ọnụ nke Nwa-atụrụ Chineke pụta, lee, a na m asị unu nọdụ mma mgbe nile na-adigide, n’ihi na okwu ndị a ga-ama unu ikpe n’ụbọchị ikpeazụ.",
                "15": "N’ihi na ihe m rachiworo n’elu ụwa, ka a ga-ewepụta megide unu n’oche ikpe; n’ihi na otu a ka Onye-nwe nyeworo m iwu, ma a ga m eruberịrị isi. Amen."
            }
        }
    },
    "jacob": {
        "meta": {
            "slug": "jacob",
            "name": "Akwụkwọ nke Jekọb",
            "chapterWord": "Isi"
        },
        "chapters": {
            "1": {
                "intro": "Okwu nile nke nkwusa ozi-ọma ya nye ụmụnne ya nwoke. O tinyere nwoke onye nke chọworo ịkwada ozizi nke Kraịst na mgbagwọjụ-anya. Mkpụrụ okwu ole na ole gbasara akụkọ nke ndị Nifaị.",
                "1": "N’ihi na lee, o wee ruo mgbe iri afọ ise na afọ ise gafeworo site n’oge ahụ Lihaị hapụrụ Jerusalem; ya mere, Nifaị nyere mụ Jekọb, iwu gbasara epekele ndị ntakịrị, ndị ọbụ n’elu ha ka a kanyere ihe ndị a.",
                "2": "Ma o nyere mụ, Jekọb, iwu ka m dee n’elu epekele ndị a ihe ole na ole ndị m chere na ha kachasịrị dị mkpa; na mụ agaghị ebịtụ aka ma ọbụghị na ọbụ na nke-nke, gbasara akụkọ nke ndị a bụ ndị a na-akpọ ndị nke Nifaị.",
                "3": "N’ihi na o kwuru na akụkọ nke ndị ya ka a ga-akanye n’elu epekele ya ndị ọzọ, ma na m ga-edokwa epekele ndị a ma nyefee ha na-agbada, nye mkpụrụ-afọ m, site n’ọgbọ ruo n’ọgbọ.",
                "4": "Ma ọbụrụ na e nwere ikwusa ozi-ọma nke dị nsọ, ma-ọbụ mkpughe nke dị ukwuu, ma-ọbụ ibu-amụma, na m ga-akanye isi okwu ha nile n’elu epekele ndị a, ma rụtụ ha aka otu o si kwe omume, n’ihi Kraịst, na n’ihi ndị nke anyị.",
                "5": "N’ihi na maka okwukwe na nnukwu nchekasị, e mewo n’ezi okwu ka anyị mata gbasara ndị nke anyị, ihe ndị ga-eme ha.",
                "6": "Ma anyị nwetakwara ọtụtụ mkpughe, na mụọ nke nnukwu ibu-amụma; ya mere, anyị matara maka Kraịst na ala-eze ya, nke ga-abịa.",
                "7": "Ya mere anyị rụsịrị ọrụ ike n’etiti ndị nke anyị, ka anyị wee tụgharịa obi ha ịbịakwute Kraịst, ma keta oke n’ịdị mma nke Chineke, ka ha wee baa n’ime izu-ike ya, na eleghị anya ọ ga-an̄ụ iyi n’oke iwe ya na ha agaghị aba n’ime, dịka n’ụdị mkpasu-iwe n’ụbọchị nile nke ọnwụnwa mgbe ụmụ nke Israel nọ n’ime ọzara.",
                "8": "Ya mere, anyị ga-ekpere Chineke ka anyị wee nwe ike tụgharịa obi ndị mmadụ nile ka ha ghara inupu-isi megide Chineke, ịkpasu ya iwe, ma na ka ndị mmadụ nile wee kwere na Kraịst, ma lekwasị anya n’ọnwụ ya, ma taa ahụhụ nke obe ya ma buru ihere nke ụwa; ya mere, mụ, Jekọb, e werewo ya n’isi onwe m imezu iwu nke nwanne m nwoke Nifaị.",
                "9": "Ugbua Nifaị malitere ime okenye ma ọ hụrụ na ya ga-anwụrịrị na nso; ya mere, o tere otu nwoke mmanụ ka ọ bụrụ eze na onye-ọchịchị n’etiti ndị ya ugbua, dịka ọchịchị nile nke ndị eze siri dị.",
                "10": "Ndị mmadụ, ebe ha hụrụ Nifaị n’anya karịa, ya, ebe ọ bụworo oke onye-nchekwa nye ha, ebe o jiworo mma agha nke Leban mee ihe mgbochị nke ha, ma ebe ọrụsịworo ọrụ ike n’ụbọchị ya nile n’ihi ọdịmma nke ha—",
                "11": "Ya mere, ndị mmadụ chọsịrị ike idota aha ya na ncheta. Ma onye ọbụla nke ga-achị n’ọnọdụ ya ka ndị mmadụ kpọrọ, Nifaị nke abụọ, Nifaị nke atọ, ma otu ahụ gaa n’iru, dịka ọchịchị nile nke ndị eze siri dị; ma otu a ka ndị mmadụ siri na-akpọ ha, ha zaa aha ọbụla dị ha mma.",
                "12": "Ma o wee ruo na Nifaị nwụrụ.",
                "13": "Ugbua ndị mmadụ na-abụghị ndị Leman bụ ndị Nifaị; otu o sila dị, a na-akpọ ha ndị Nifaị, ndị Jekọb, ndị Josef, ndị Zorọm, ndị Leman, ndị Lemuel, na ndị Ịshmel.",
                "14": "Mana mụ, Jekọb, site ugbua agaghị eji aha ndị a ekewa ha, ma na aga m akpọ ha ndị Leman ndị na-achọ ibibi ndị nke Nifaị, na ndị nke ha na ndị nke Nifaị dị na mma aga m akpọ ha ndị Nifaị, ma-ọbụ ndị nke Nifaị, dịka ọchịchị nile nke ndị eze siri dị.",
                "15": "Ma ugbua o wee ruo na ndị nke Nifaị, n’okpuru ọchịchị nke eze nke abụọ, malitere ito n’imesi obi ha ike, ma tinye onwe ha n’ụdị ime ajọọ-omume dị iche iche dịka nke Devid nke mgbe ochie ịchọsi ọtụtụ ndịnyom ike na enyi ndịnyom, na kwa Solomon, nwa ya.",
                "16": "E, ma ha malitekwara ịchọ nnukwu ọla-edo na ọla-ọcha, ma malite ibuli onwe ha elu n’ụdị mpako.",
                "17": "Ya mere mụ, Jekọb, nyere ha okwu ndị a oge m na-akụziri ha ihe n’ime temple, ebe m nwetaworo ije-ozi m site n’aka Onye-nwe.",
                "18": "N’ihi na mụ, Jekọb, na nwanne m nwoke Josef bụ ndị nchụ-aja na ndị nkuzi e dowororịị nsọ nke ndị a, site n’aka nke Nifaị.",
                "19": "Ma anyị rụzuru ọkpụkpọ-oku nke anyị nye Onye-nwe, buru n’isi anyị ọrụ nile dị n’ime ya, na-aza mmehie nile nke ndị ahụ n’isi onwe anyị ma ọbụrụ na anyị akụzirighị ha okwu nke Chineke site n’ịrụsi ọrụ nile ike; ya mere, site n’iji ike anyị rụọ ọrụ anyị ọbara ha agaghị abịakwasị uwe anyị nile; ma ọbụghị otu a, ọbara ha ga-abịakwasị uwe anyị nile, ma agaghị enweta anyị na-enweghị ntụpọ n’ụbọchị ikpeazụ."
            },
            "2": {
                "1": "Okwu nile nke Jekọb, nwanne nwoke nke Nifaị, gwara ndị nke Nifaị, mgbe Nifaị nwụsirị:",
                "2": "Ugbua, ụmụnne m nwoke ndị m hụrụ n’anya, mụ, Jekọb, dịka ihe dịrị m nke m nọ n’okpuru ya nye Chineke, ibulite ọkwa-ọrụ nke m n’anya udo, ma na m ga-asachapụ uwe m nile site na mmehie unu, a bịalitere m n’ime temple n’ụbọchị nke a ka m wee kwupụtara unu okwu nke Chineke.",
                "3": "Ma unu onwe unu matara na site na mbụ a na m arụsị ọrụ ike n’ime ọkwa-ọrụ nke ọrụ nke ọkpụkpọ; mana mụ n’ụbọchị taa, ibu na-anyida m site n’inwe nnukwu ọchịchọ na nchekasị maka ọdịmma nke mkpụrụ-obi unu karịa otu ọ na-adị m na mbụ.",
                "4": "N’ihi na lee, ruo ugbua, unu na-enwe irube-isi nye okwu nke Onye-nwe, bụ nke m nyeworo unu.",
                "5": "Mana lee, n̄aanụ m ntị, ma mata na site n’enyem-aka nke Onye-okike nke elu-igwe na ụwa ahụ kachasị ike, e nwere m ike ịgwa unu gbasara echiche unu nile, otu ọ siri bụrụ na unu na-amalite ịrụ-ọrụ n’ime mmehie, bụ mmehie nke pụtara ihe arụ dị ukwuu nye m, e, na bụrụ ihe arụ nye kwa Chineke.",
                "6": "E, ọ na-ewuta mkpụrụ-obi m na-eme ka m sụlaa n’ihere n’iru Onye-meworo m, na m ga-agbarịrị ama nye unu gbasara ajọọ-ọmume nke obi unu.",
                "7": "Na kwa ọ na-ewuta m na m ga-eji nnukwu enweghị-egwụ ha otu a na-ekwu gbasara unu, n’iru ndị nwunye unu na ụmụ unu, ọtụtụ ndị mmetụta n’obi ha dịkarịrị nro na ọcha mmekorịta ma dị nro n’iru Chineke, nke bụ ihe dị mmasị nye kwa Chineke.",
                "8": "Ma e werewo m ya na ha abịalitewo nso ịnụrụ okwu dị mmasị nke Chineke; e, okwu nke na-agwọ obi nwere mmeru-arụ.",
                "9": "Ya mere, ọ na-anyịgbu mkpụrụ-obi m na a ga-akwagide m, n’ihi iwu-nsọ siri ike m nataworo, site n’aka Chineke, ịdụ unu ọdụ dịka imebi-iwu unu nile siri dị, ime ka mmeru-arụ nke ndị merụworọrịị arụ buo ibu, karịa ịkasi-obi na ịgwọ mmeru-arụ ha nile; ma ndị nke na emerụbeghị arụ, karịa inwe oriri n’elu okwu dị mmasị nke Chineke, nwere nke-nke-mma pịrị-ọnụ e debere iji dụpuo mkpụrụ-obi ha nile ma merụọ echiche ha dị nro arụ.",
                "10": "Mana, na-agbanyeghị ịdị ukwuu nke ọrụ ahụ, aga m eme dịka iwu-nsọ nile siri ike nke Chineke, ma gwa unu gbasara ajọọ-omume na ihe arụ nile unu, n’iru ndị dị ọcha n’obi, na ndị obi tiwara etiwa, na n’okpuru ndupu nke ile-anya nke Chineke nke Pụrụ Ime Ihe nile.",
                "11": "Ya mere, aga m agwarịrị unu ezi-okwu dịka ikwụ-ọtọ nke okwu Chineke siri dị. N’ihi na lee, dịka m jụtara Onye-nwe, otu a ka okwu ahụ siri bịara m, na-asị: Jekọb, galite n’ime temple echi, ma kwupụta okwu nke m ga-enye gị inyeru ndị a.",
                "12": "Ma ugbua lee, ụmụnne m nwoke, nke a bụ okwu ahụ nke m na ekwupụtara unu, na ọtụtụ n’ime unu amalitewọrịị ịchọ ọla-edo, na ọla-ọcha, na ụdị ntụ-igwe oke-ọnụ ahịa nile, nke dị n’ala nke a, nke bụ ala e kwere na nkwa nye unu na nye mkpụrụ-afọ unu, jupụtara ebe ọ dị ukwuu.",
                "13": "Ma aka ahụ na-enyezu amụkwasịwo unu amu otu kachasị ịdị mmasị, na unu enwetawo ọtụtụ akụ na ụba; ma n’ihi na ụfọdụ unu enwetawo n’uju karịa nke ụmụnne unu, unu na-afuli onwe unu elu n’ime mpako nke obi unu nile, ma yịkwasị ịkpọ-ekwe-nkụ na isi mbụli-elu nile n’ihi oke onụ ahịa nke uwe unu, ma na-esogbu ụmụnne unu n’ihi na unu na-eche na unu ka ha mma.",
                "14": "Ma ugbua ụmụnne m nwoke, unu na-eche na Chineke weere unu dịka ndị zịrị-ezi n’ime ihe nke a? Lee, asị m unu, E-e. Ma ọ na-ekwutọ unu, ma ọ bụrụ na unu nọsie-ike n’ime ihe ndị a nile, ikpe ya nile ga-abịakwasịrịrị unu ọsọ-ọsọ.",
                "15": "O ka ọbụrụ na ọ ga egosị unu na ya nwere ike dupuo unu, ma jiri otu nle-anya ya, O nwere ike ịkụda unu n’uzuzu!",
                "16": "O ka ọ zọpụta unu site na ajọọ-omume na ihe arụ nke a. Ma, O ka unu wee gee ntị n’okwu nke iwu ya nile, ma ghara ikwe ka mpako nke obi unu a bibie mkpụrụ-obi unu!",
                "17": "Na-eche nụ maka ụmụnne unu nwoke dịka onwe unu, ma nwee nụ mmetụta unu na mmadụ nile ma na-emepu nụ aka n’ihe unu nwere, ka ha wee baa ụba dịka unu.",
                "18": "Ma tutu unu achọọ akụ na ụba, chọọ nụ ala-eze nke Chineke.",
                "19": "Ma mgbe unu nwetaworo olile-anya n’ime Kraịst unu ga-enweta akụ na ụba, ma ọbụrụ na unu a chọọ ha; ma unu ga-achọ ha maka nzube nke ime ihe-ọma—iyibe ndị gbaa ọtọ uwe, na inye ndị agụụ na-agụ nri, na ịdọpụta ndị a dọkpụụrụ n’agha, na inye ndị ọrịa na ndị na-enwe mmekpa-arụ enyem-aka.",
                "20": "Ma ugbua, ụmụnne m nwoke, a gwawo m unu okwu gbasara mpako; ma ndị n’ime unu nyeworo ndị agbata-obi unu mmekpa arụ, ma nye ha nsogbu n’ihi na unu nwere mpako n’ime obi unu, n’ihi ihe nile ndị Chineke nyeworo unu, gịnị ka unu kwuru maka ya?",
                "21": "Unu echeghị na ihe ndị di otu a bụ ihe arụ nye ya bụ onye kere anụ-arụ nile? Na otu mmadụ dị mkpa n’anya ya ka nke ọzọ dị. Na anụ-arụ nile si n’uzuzu; na maka otu njedebe ahụ ka ọ keworo ha, ka ha na edebe iwu-nsọ ya nile na na-eto ya ruo mgbe nile.",
                "22": "Ma ugbua ana m eweta ịgwa unu okwu gbasara mpako a n’isi njedebe. Ma ọbụrụ na ọbụghị na m ga-agwarịrị unu okwu gbasara imebi-iwu nke ka njọ, obi m ga-an̄ụrị ọn̄ụ karịa n’ihi unu.",
                "23": "Ma na okwu Chineke na-anyịgbu m n’ihi mmebi iwu unu ndị di oke njọ. N’ihi na lee, otu a ka Onye-nwe kwuru: Ndị a na-amalite na-agbasi-ike n’ajọọ-omume; ha anaghị aghọta akwụkwọ-nsọ nile, n’ihi na ha na-achọ inye onwe ha mgbanarị-ụta nke ịgba akwụnakwụna, n’ihi ihe ndị e deworo gbasara Devid, na Solomon nwa ya nwoke.",
                "24": "Lee, Devid na Solomon n’ezie nwere ọtụtụ ndị nwunye na ndị enyị nwanyị bụ ihe nke bụ ihe arụ n’iru m, ka Onye-nwe kwuru.",
                "25": "Ya mere, otu a ka Onye-nwe kwuru, e dupụtawo m ndị a site na ala nke Jerusalem, site n’ike nke ogwe aka m, ka m wee welitere onwe m ngalaba ezi-omume site na mkpụrụ nke ukwu Josef.",
                "26": "Ya mere, mụ bụ Onye-nwe Chineke agaghị ekwe na ndị a ga-eme dịka ndị nke mgbe ochie.",
                "27": "Ya mere, ụmụnne m nwoke, nụrụ nụ olu m, ma n̄aa ntị n’okwu nke Onye-nwe: N’ihi na agaghị enwe nwoke ọbụla n’etiti unu ga-enwe ma ọbụghị otu nwunye; ma enyi nwanyị ọ dịghị nke ọ ga-enwe;",
                "28": "N’ihi na mụ, bụ Onye-nwe Chineke, na-enwe mmasị n’ịdị ọcha mmekọrịta nke ndịnyom. Ma akwụnakwụna nile bụ ihe arụ n’iru m; otu a ka Onye-nwe nke usuu nile nke ndị agha kwuru.",
                "29": "Ya mere, ndị a ga-edebe iwu-nsọ m nile, ka Onye-nwe nke usuu nile nke ndị agha kwuru, ma-ọbụ a bụọ ala ọnụ n’ihi ha.",
                "30": "N’ihi na ọbụrụ na m achọọ, ka Onye-nwe nke usuu nile nke ndị agha kwuru, iwelite mkpụrụ-afọ nye onwe m, aga m enye ndị m iwu; ma ọbụghị otu a ha ga an̄a-ntị n’ihe ndị a.",
                "31": "N’ihi na lee, mụ, Onye-nwe, ahụwo mwute, ma nụ iru-uju nke ụmụada nke ndị nke m n’ime ala Jerusalem, e, na n’ime ala nile nke ndị m, n’ihi ajọọ-omume na ihe arụ nile nke ndị di ha.",
                "32": "Ma a gaghị m ekwe, ka Onye-nwe nke usuu nile nke ndị agha kwuru, na akwa nile nke ezigbo ụmụada nke ndị a, nke m dupụtaworo site n’ala Jerusalem, ga-agbagokwute m megide ndị nwoke nke ndị m, ka Onye-nwe nke usu nile nke ndị agha kwuru.",
                "33": "N’ihi na ha agaghị edupụ na ndọkpụ n’agha ụmụada nile nke ndị m n’ihi ịdị nro ha, ma ọbụghị na m ga-eleta ha n’oke ọbụbụ-ọnụ, ọbụna ruo kwa na mbibi; n’ihi na ha agaghị agba akwụnakwụna, dịka ndị nke mgbe ochie, ka Onye-nwe nke usu nile nke ndị agha kwuru.",
                "34": "Ma ugbua lee, ụmụnne m nwoke, unu matara na iwu-nsọ nile ndị a ka e nyere nna anyị, Lihaị; ya mere, unu amatawo ha rịị mbụ; ma unu abịakwutewo nnukwu amam-ikpe; n’ihi na unu emewo ihe ndị a nile nke unu na-ekwesịghị ime.",
                "35": "Lee, unu emewo ajọọ-omume karịa nke ndị Leman, ụmụnne anyị ndị nwoke. Unu etiwaala obi nile nke ndị nwunye unu dị nro, ma tufuo ntụkwasị-obi nke ụmụ unu, n’ihi ọmụma-atụ ọjọọ unu n’iru ha; na ịsụ-ude nile nke obi ha na-arịgokwute Chineke megide unu. Ma n’ihi isi ike nke okwu Chineke, nke na-agbadata megide unu, ọtụtụ obi nwụrụ, adụpuru na mmeru-arụ dị omimi."
            },
            "3": {
                "1": "Mana lee, mụ Jekọb, ga-agwa unu okwu bụ ndị dị ọcha n’obi. Lekwasị Chineke anya n’ịkwụsike nke obi ma kpee ekpere nye ya n’okwukwe karịrị-akarị, ma ọ ga akasi unu obi na mkpagbu unu nile, ma ọ ga arịọchitere unu, ma zidata ikpe ziri-ezi n’arụ ndị na-achọ ibibi unu.",
                "2": "O unu nile ndị dị ọcha n’obi, welite nụ isi unu ma nabata okwu mmasị nke Chineke, ma rie oriri n’elu ịhụ-n’anya ya; n’ihi na unu nwere ike, ma ọbụrụ na echiche unu kwusịrị ike, ruo mgbe nile.",
                "3": "Ma ahụhụ, ahụhụ, na-adịrị unu ndị na adịghị ọcha n’obi, bụ ndị ruru inyi n’ụbọchị nke a n’iru Chineke; n’ihi na ma-ọbụghị na unu chegharịrị ala ahụ ka a bụrụ-ọnụ n’ihi unu nile; ma ndị Leman, bụ ndị na-erughị inyi dịka unu, otu o sila dị abụrụ ha ọnụ dị ike, ga akpagbụ unu ọbụna ruo mbibi.",
                "4": "Ma oge ahụ na-abịa ọsọ-ọsọ, nke bụ na ma ọbụghị na unu chegharịrị ha ga-enwere ala nke nketa unu, ma Onye-nwe Chineke ga-edupu ndị ezi-omume site n’etiti unu.",
                "5": "Lee, ndị Leman ụmụnne unu ndị nwoke, ndị unu kpọrọ asị n’ihi iru inyi ha na ọbụbụ-ọnụ nke bịakwasịrị akpụkpọ-arụ ha, bụ ndị ezi-omume karịa unu; n’ihi na ha echefubeghị iwu-nsọ nke Onye-nwe, nke e nyeworo nna anyị—na ha ga-enwe nanị otu nwunye, ma ndị enyị-nwanyị ha agaghị enwe ma ọlị, ma a gaghị enwe akwụnakwụna a ga-agba n’etiti ha.",
                "6": "Ma ugbua, iwu-nsọ nke a ha na-eleru-anya idebe ya; ya mere, n’ihi ncheta nke a, n’idebe iwu-nsọ a, Onye-nwe Chineke agaghị ebibi ha, ma na ọ ga-emere ha ebere, na otu ụbọchị ha ga-aghọ ndị agọziri agọzi.",
                "7": "Lee, ndị di ha hụrụ ndị nwunye ha n’anya ma ndị nwunye ha hụrụ ndị di ha n’anya; ma ndị di ha na ndị nwunye ha hụrụ ụmụ ha n’anya; ma ekweghị-ekwe ha na ịkpọ-asị ha n’ebe unu nọ bụ n’ihi ajọọ-omume nke ndị nna ha; ya mere olee otu unu siri kara ha mma, n’anya nnukwu Onye-okike unu?",
                "8": "O ụmụnne m nwoke, ana m atụ-egwu na, ma ọbụghị na unu ga-echegharị site na mmehie unu nile, na akpụkpọ-arụ ha ga-adị ọcha karịa nke unu, mgbe a ga-akpọta unu na ha n’iru oche-eze nke Chineke.",
                "9": "Ya mere, iwu-nsọ ka m na enye unu, nke bụ okwu Chineke, ka unu ghara ịkwu okwu ọjọọ ọzọ megide ha n’ihi nji nke akpụkpọ-arụ ha; ọbụghị ma unu ga-ekwu okwu ọjọọ megide ha n’ihi iru inyi ha; ma na unu ga-echeta iru inyi nke onwe unu, ma cheta na iru inyi ha sitere n’ebe ndị nna ha nọ bịa.",
                "10": "Ya mere unu ga-echeta ụmụ unu, otu o siri bụrụ na unu akpasuwo obi ha iwe n’ihi ịma-atụ nke unu tọworo n’iru ha; na kwa, cheta na unu nwere ike, n’ihi iru inyi unu, wetara ụmụ unu ịla n’ịyi, ma wụkwasa mmehie ha nile n’elu isi unu n’ụbọchị ikpeazụ.",
                "11": "O ụmụnne m nwoke, n̄aa nụ ntị n’okwu m nile; kpọte nụ ike nile nke mkpuru-obi unu; megharịa ahụ unu ka unu wee teta n’oke ụra nke ọnwụ; ma tọpụ onwe unu site na ihe mgbu nile nke ala-mụọ ka unu ghara ịghọ ndị mụọ-ozi nye ekwensu, a ga-atụba n’ime ọdọ ọkụ na nkume ọkụ ahụ nke bụ ọnwụ nke ugboro abụọ.",
                "12": "Ma ugbua mụ, Jekọb, kwuru ọtụtụ ihe ndị karịrị nye ndị nke Nifaị, na-adọ ha aka na ntị megide ịkwa iko na agụụ ịkwa iko, na ụdị mmehie nile, na-agwa ha ihe nile jọrọ njọ na-eso ha.",
                "13": "Ma otu ụzọ n’ime otu narị ihe gbasara ndị a, ndị maliteworo ugbua ịdị ọtụtụ, a gaghị enwe ike ide ya n’elu epekele ndị a; ma na ọtụtụ n’ime ihe gbasara ha ka e dere n’elu epekele ndị ka ukwuu, ma agha ha nile, na ndọrọ-ndọrọ ha nile, na ọchịchị nile nke ndị eze ha nile.",
                "14": "Epekele ndị a ka a na akpọ epekele nke Jekọb, ma e mere ha site n’aka nke Nifaị. Ma m na-eme nkwụsị nke okwu ndị a nile."
            },
            "4": {
                "1": "Ugbua lee, o wee ruo na mụ, Jekọb, ebe m kwusaworo ozi-ọma nnukwu nye ndị m n’okwu, (ma enweghị m ike ide ma-ọbụghị nke ntakịrị nke okwu m nile, n’ihi isi-ike nke ịkanye okwu anyị n’elu epekele) ma anyị matara na ihe nile anyị na-ede n’elu epekele ga-adịgiderịrị;",
                "2": "Mana ihe ọbụla anyị dere n’elu ihe ọbụla ma ọbụghị n’elu epekele ga-alarịrị n’iyi ma pụọ n’anya; ma na anyị nwere ike ide okwu ole na ole n’elu epekele, nke ga-enye ụmụ anyị, na kwa ụmụnne anyị nwoke anyị hụrụ n’anya, nwantịntị ọmụma ihe gbasara anyị, ma-ọbụ gbasara ndị nna ha—",
                "3": "Ugbua n’ime ihe nke a anyị na-an̄ụrị ọn̄ụ; ma anyị na-arụsi ọrụ ike ịkanye okwu ndị a n’elu epekele, na-enwe olile-anya na ụmụnne anyị nwoke anyị hụrụ n’anya na ụmụ anyị ga-anata ha n’obi nke ekele, ma lekwasị ha anya ka ha wee mụta ihe n’obi ọn̄ụ na abụghị na mwute, ọbụghị ma-ọbụ na nlelị, gbasara nne na nna mbụ ha.",
                "4": "N’ihi na ọ bụ maka nzube ndị a ka anyị deworo ihe ndị a, ka ha wee mata na anyị matara maka Kraịst, na anyị nwere olile-anya nke otuto ya ọtụtụ narị afọ tutu ọbịbịa ya; ma ọbụghị nanị anyị n’onwe anyị nwere olile-anya nke otuto ya, ma kwa ndị-amụma dị nsọ nile ndị nọ tutu anyị.",
                "5": "Lee, ha kwere na Kraịst ma na-efe Nna ahụ ofufe n’aha ya, na anyị kwa na-efe Nna ahụ ofufe n’aha ya. Ma n’ihi nzube nke a anyị na-edebe iwu nke Moses, ebe ọ na arụtụrụ mkpụrụ obi anyị aka n’ebe ọ nọ; ma n’ihi nke a e doro ya nsọ nye anyị maka ezi-omume, ọbụna dịka esị gụkọrọ Abraham n’ime ọzara ka ọ na-erube-isi nye iwu nile nke Chineke n’inyepụ nwa ya nwoke Aịsak, nke bụ n’ụdị pụtara ìhè nke Chineke na otu Ọkpara Ọ Mụrụ Nanị Ya.",
                "6": "Ya mere, anyị na-achọ ndị-amụma ahụ, ma anyị na-enwe ọtụtụ mkpughe na mụọ nke ibu-amụma; ma ebe anyị nwetaworo ịgba ama nile ndị a, anyị nwetara olile-anya, na okwukwe anyị aghọwo akwa akwụrụ, nke mere na anyị n’ezi okwu nwere ike inye iwu n’aha nke Jisus ma osisi ndị ahụ e wee mee ihe anyị kwuru, ma-ọbụ ugwu-ukwu nile, ma-ọbụ mfegharị mmiri nke oke osimiri ahụ.",
                "7": "Otu o sila dị, Onye-nwe Chineke na-egosị anyị adịghị-ike anyị ka anyị wee mata na ọbụ site n’amara ya, na nnukwu mwedata-onwe nye ụmụ nke mmadụ, ka anyị jiri nwe ike ime ihe ndị a.",
                "8": "Lee, nnukwu na ịdị ịtụ n’anya ka ọrụ nile nke Onye-nwe dị. O lee ekweghị-nchọta ka ịdị omimi nile nke ihe omimi nile nke ya dị; ma okweghị omume na mmadụ ga achọpụta ụzọ ya nile. Ma ọdịghị mmadụ matara maka ụzọ ya nile ma ọbụghị na e kpughere ya nye ya; ya mere, ụmụnne m nwoke, elelịkwala nkpughe nile nke Chineke.",
                "9": "N’ihi na lee, site n’ike nke okwu ya, mmadụ pụtara n’elu iru nke ụwa ahụ, bụ ụwa nke e kere site n’ike nke okwu ya. Ya mere, ọbụrụ na Chineke ebe o nwere ike ikwu okwu ma ụwa adị, na ikwu okwu ma e kee mmadụ, O mgbe ahụ gịnị mere o nweghị ike inye ụwa iwu, ma-ọbụ ọrụ aka nke aka ya nile n’elu iru ya, dịka ọchịchọ na mmasị ya si dị?",
                "10": "Ya mere, ụmụnne m nwoke, achọla ka unu nye Onye-nwe ndụmọdụ, kama chọọ ịnata ndụmọdụ n’aka ya. N’ihi na lee, unu onwe unu matara na Ọ na-enye ndụmọdụ na amamihe, na n’ikpe zịrị ezi, na na nnukwu ebere, n’ebe ọrụ ya nile dị.",
                "11": "Ya mere, ụmụnne m nwoke ndị m hụrụ n’anya, mee udo n’ebe ọ nọ site n’aja mgbaghara mmehie nke Kraịst, Ọkpara Ọ Mụrụ Nanị Ya, ma unu ga-enweta mbilite n’ọnwụ, dịka ike nke mbilite n’ọnwụ ahụ nke dị n’ime Kraịst siri dị, ma ka e gosị unu dịka mkpụrụ-mbụ nile nke Kraịst nye Chineke, n’inwe okwukwe, ma nweta ezigbo olile-anya nke otuto n’ime ya tutu o gosipụta onwe ya n’anụ-arụ.",
                "12": "Ma ugbua, ndị m hụrụ n’anya, ya atụla unu n’anya na m na-agwa unu ihe ndị a; n’ihi na gịnị mere unu anaghị ekwu maka aja mgbaghara mmehie nke Kraịst ahụ, na rute n’ọmụma zuru oke maka ya, na kwa ka unu rute n’ọmụma nke mbilite-n’ọnwụ na ụwa nke na-abịa abịa?",
                "13": "Lee, ụmụnne m nwoke, onye nke na-ebu amụma, ka o buo amụma na nghọta nke ụmụ mmadụ; n’ihi na Mụọ ahụ na-ekwu ezi-okwu ma ọdịghị ekwu okwu ụgha. Ya mere, ọ na-ekwu maka ihe nile dịka ha dị n’ezie, na maka ihe nile dịka ha ga-adị n’ezie, ya mere, ihe ndị a ka a na-egosipụta nye anyị n’ụdị na-ekwe nghọta, maka nzọpụta nke mkpụrụ-obi anyị nile. Mana lee, anyị abụghị nanị ndị na-agba aka-ebe n’ihe ndị a; n’ihi na Chineke kwukwara ha nye ndị-amụma mgbe ochie.",
                "14": "Mana lee, ndị Juu bụụrụ ndị na-akpọ-ekwe-nkụ; ma ha ledaworo okwu nile dị mfe nghọta anya, ma gbuo ndị-amụma nile, ma chọrọ ihe ndị ha na-enweghị ike ịghọta. Ya mere, n’ihi isi ha kpuru, bụ isi bịara site n’ilefe oke ihe nlekwasị anya, ha dịrịrị mkpa ịda; n’ihi na Chineke ewepụwo ịdị-mfe-nghọta ya site n’ebe ha nọ, ma nyefee n’aka ha ọtụtụ ihe ndị ha na-enweghị-ike ịghọta, n’ihi na ha chọrọ ya. Ma n’ihi na ha chọrọ ya Chineke emewo ya, ka ha wee kpọbie ụkwụ.",
                "15": "Ma ugbua mụ, Jekọb, Mụọ na-edu m ruo n’ibu-amụma, n’ihi na a hụrụ m site n’ọrụ nile nke Mụọ nke dị n’ime m, na site na mkpọbi ụkwụ nke ndị Juu ha ga-ajụ okwute ahụ nke ha ga-ewukwasị n’elu ya ma nwe ntọ-ala na enweghị mmekpa arụ.",
                "16": "Mana lee, dịka akwụkwọ-nsọ nile siri kwuo, okwute a ga-aghọ nke ukwu, na nke ikpe-azụ, na ntọ-ala nke nanị ya kwesịrị ntụkwasị-obi, nke ndị Juu nwere ike iwukwasị n’elu ya.",
                "17": "Ma ugbua, ndị m hụrụ n’anya, olee otu ọ ga-esi kwe ọmume na ndị a, mgbe ha jụworo ntọ-ala ahụ kwesịrị ntụkwasị obi, ga-enwe ike iwukwasị n’elu ya mgbe ọbụla, ka o wee ghọọ isi njikọ ụlọ ha?",
                "18": "Lee, ụmụnne m nwoke ndị m hụrụ n’anya, a ga m akọwa ihe omimi a nye unu; ọbụrụ na mụ emeghị otu a, site n’ụzọ ọbụla, nọgharịa site n’ịkwụsị-ike m n’ime Mụọ, ma kpọbie ụkwụ n’ihi oke nchekasị arụ m maka unu."
            },
            "5": {
                "1": "Lee, ụmụnne m nwoke, unu echetaghị na unu agụwo okwu nile nke onye-amụma Zinọs, nke ọ gwara ụlọ nke Israel, na-asị:",
                "2": "N̄aa nụ ntị, O unu ụlọ nke Israel, ma nụrụ okwu nke m, onye-amụma nke Onye-nwe.",
                "3": "N’ihi na lee, otu a ka Onye-nwe kwuru, Aga m atụnyere unu, O ụlọ nke Israel, dịka osisi olive-ụlọ, nke mmadụ weere ma zụọ n’ubi-vine ya; ma o wee too, ma mee ochie, ma malite ire.",
                "4": "Ma o wee ruo na onye nwe ubi-vine garuru ya nso, ma ọ hụrụ na osisi olive ya malitere ire; ma o wee si: Aga m abacha ya, ma gwuo gburu-gburu ya, ma zụọ ya, na eleghị anya o nwere ike ipupụta ụmụ ngalaba ndị dị nro, ma ọ gaghị ala n’iyi.",
                "5": "Ma o wee ruo na ọ bachara ya, ma gwuo gburu-gburu ya, ma zụọ ya dịka okwu ya siri dị.",
                "6": "Ma o wee ruo na mgbe ọtụtụ ụbọchị gasịrị ọ malite ipupụta ihe dịka ntakiri, ụmụ ngalaba ndị dị nro; mana lee, nke bụ ịsị elu ya malitere ịla n’iyi.",
                "7": "Ma o wee ruo na onye nwe ubi-vine ahụ hụrụ ya, ma ọ sị nwa-oru ya: Ọ na-ewute m na m ga-atụfu osisi a; ya mere, gaa ma kụta ngalaba nile sitere n’osisi-olive ọhịa, ma wetere m ha; ma anyị ga akụpụ ngalaba ndị mbụ ahụ nke na-amalite ịkpọnwụ, ma anyị ga-atụba ha n’ime ọkụ ka ha wee repịa.",
                "8": "Ma lee, ka Onye-nwe ubi-vine ahụ kwuru, aga m ewepụ ọtụtụ ụmụ ngalaba ndị a dị nro, ma a ga m anyakụdo ha ebe ọbụla ọ soro m, ma o nweghị ihe o mere ma a sị na mgborọgwụ nke osisi a ga-ala-n’iyi, e nwere m ike idokwa mkpụrụ osisi ahụ nye onwe m; ya mere, a ga m ewere ụmụ ngalaba ndị a dị nro, ma aga m anyakụdo ha ebe ọbụla ọ soro m.",
                "9": "Were ngalaba nile nke osisi-olive ọhịa ahụ, ma nyakụdo ha, n’ọnọdụ ha; ma ndị a ndị m kupụtaworo aga m atụba ha n’ime ọkụ ahụ ma kpọọ ha ọkụ, ka ha ghara ịnọchi ala nke ubi-vine m.",
                "10": "Ma o wee ruo na nwa-oru nke Onye-nwe ubi-vine ahụ mere dịka okwu nke Onye-nwe ubi-vine ahụ siri dị, ma nyakụdo ngalaba nile nke osisi-olive ọhịa ahụ.",
                "11": "Ma Onye-nwe ubi-vine ahụ mere ka e gwuo gburu-gburu ya, ma bechaa, ma zụọ, na asị nwa-oru ya: Ọ na ewute m na m ga-atụfu osisi a; ya mere, ka m nwe ike eleghị anya chekwa mgbọrọgwụ ya ka ha ghara ila n’iyi, ka m wee chekwaa ha nye onwe m, e mewo m ihe nke a.",
                "12": "Ya mere, gaa n’ụzọ nke onwe gị, na-eche osisi ahụ nche, ma na-azụ ya, dịka okwu m nile siri dị.",
                "13": "Ma ihe ndị a ka m ga edebe n’ime ime akụkụ nke nsọtụ ubi vine m, ebe ọbụla sọrọ m, ọ gbasaghị gị; ma a na m eme ya ka m chekwaara onwe m ụdị akụkụ nke ngalaba nile nke osisi ahụ; na kwa, ka m wee debe mkpụrụ sitere na ya maka oge ọrụ, nye onwe m; n’ihi na ọ na-ewute m na m ga-atụfu osisi a, na mkpụrụ sitere na ya.",
                "14": "Ma o wee ruo na Onye-nwe ubi-vine ahụ gara, ma zoo ụdị akụkụ nke ngalaba nile nke osisi-olive ụlọ ahụ na nsọtụ nile nke ubi-vine ahụ, ụfọdụ n’otu ebe ma ụfọdụ n’ebe ọzọ, dịka ọchịchọ na mmasị Ya siri dị.",
                "15": "Ma o wee ruo ka ogologo oge gafere, na Onye-nwe ubi-vine ahụ wee sị nwa-oru ya: Bịa, ka anyị gbada n’ime ubi-vine, ka anyị wee rụọ ọrụ n’ime ubi-vine ahụ.",
                "16": "Ma o wee ruo na Onye-nwe ubi-vine ahụ, na kwa nwa-oru ya, gbadara n’ime ubi-vine ahụ ịrụ ọrụ. Ma o wee ruo na nwa-oru ahụ sịrị nna ya ukwu: Lee, hụ ebe a; lee osisi ahụ.",
                "17": "Ma o wee ruo na Onye-nwe ubi-vine ahụ lere ma hụ osisi ahụ nke n’ime ya anyakụdoro ngalaba osisi-olive ọhịa ndị ahụ; ma o pupụtawo ma malite ịmị mkpụrụ. Ma o wee ruo hụ na ọ dị mma; ma mkpụrụ ya dị ka nke ụdị akụkụ mkpụrụ ahụ.",
                "18": "Ma ọ gwara nwa-oru ahụ: Lee, ngalaba nile nke osisi ọhịa ahụ ejidewo ịdị mmiri mmiri nke mgbọrọgwụ ya, nke mere na mgborọgwụ ya ewepụtawo nnukwu ume; ma n’ihi nnukwu ume nke mgbọrọgwụ ya ahụ ngalaba osisi ọhịa ahụ ewepụtawo mkpụrụ ụlọ. Ugbua ọbụrụ na anyị anyakụdoghị ngalaba osisi ndị a, osisi ahụ gaara ala-n’iyi. Ma ugbua, lee, aga m enweta nnukwu mkpụrụ, nke osisi ahụ wepụtaworo; ma mkpụrụ osisi ahụ ka m ga-edebe maka oge ọrụ, nye mụ n’onwe m.",
                "19": "Ma o wee ruo na Onye-nwe ubi-vine ahụ sịrị nwa-oru ahụ: Bịa, ka anyị ga na nsọtụ nile nke ubi-vine ahụ, ma lee ọbụrụ na ngalaba nke ụdị-akụkụ ahụ nile nke osisi ahụ ewepụtabeghị nnukwu mkpụrụ kwa, ka m wee debe mkpụrụ sitere na ya maka oge ọrụ, nye mụ n’onwe m.",
                "20": "Ma o wee ruo na ha garuru ebe nna ya ukwu zoworo ụdị akụkụ ngalaba nile nke osisi ahụ, ma ọ sịrị nwa-oru ahụ: Lee ndị a; ma ọ hụrụ nke mbụ na o wepụtawo nnukwu mkpụrụ; ma ọ hụkwara na ọ dị mma. Ma ọ sịrị nwa-oru ahụ: Wepụta ụfọdu mkpụrụ osisi n’ebe ahụ, ma debe ha maka oge ọrụ, ka m wee chekwa ya nye mụ n’onwe m; n’ihi na lee, ka o kwuru, ogologo oge a ka m zụworo ya, ma o wepụtawo nnukwu mkpụrụ.",
                "21": "Ma o wee ruo na nwa-oru ahụ sịrị nna ya ukwu: Olee otu i siri bịa n’ebe a ịkụ osisi a, ma-ọbụ ngalaba nke osisi a? N’ihi na lee, ọ bụụrụ ebe kachasị na-amịghị mkpụrụ n’ime ala nile nke ubi-vine gị.",
                "22": "Ma Onye-nwe ubi-vine ahụ sịrị ya: Adụla m ọdụ; a matara m na ọ bu ebe ala na-anaghị ami mkpụrụ; ya mere, a sịrị m gị, a zụwo m ya ogologo oge a, ma ị hụwo na ọ mịtawo nnukwu mkpụrụ.",
                "23": "Ma o wee ruo na Onye-nwe ubi-vine ahụ sịrị nwa-oru ya: Lee anya n’ebe a; lee na m akụwo ngalaba ọzọ nke osisi ahụ kwa, ma ị matara na ala ebe a kara na-amịghị mkpụrụ karịa nke mbụ. Ma na lee osisi ahụ. A zụwo m ya ogologo oge a, ma o wepụtawo nnukwu mkpụrụ; ya mere, tụtụkọta ya, ma debe ya maka oge ọrụ, ka m wee chekwaa ya nye mụ n’onwe m.",
                "24": "Ma o wee ruo na Onye-nwe ubi-vine ahụ sịrị nwa-oru ya ọzọ: Lee anya n’ebe a, ma hụ ngalaba ọzọ kwa, nke m kụworo; lee na azụwo kwa m ya, na o wepụtawo mkpụrụ.",
                "25": "Ma o wee sị nwa-oru ahụ: Lee n’ebe a ma hụrụ nke ikpe-azụ. Lee, nke a ka m kụworo n’ime ebe ala dị mma; ma a zụwo m ya ogologo oge a, ma nanị otu akụkụ nke osisi ahụ wepụtaworo mkpụrụ ụlọ, ma akụkụ nke ọzọ nke osisi ahụ ewepụtawo mkpụrụ ọhịa; lee, a zụwo m osisi nke a dịka ndị nke ọzọ nile.",
                "26": "Ma o wee ruo na Onye-nwe ubi-vine ahụ sịrị nwa-oru ahụ: Kụpụ ngalaba nile ndị ahụ na-amịtaghị mkpụrụ ọma, ma tụba ha n’ime ọkụ.",
                "27": "Mana lee, nwa-oru ahụ sịrị ya: Ka anyị bechapụ ya, ma gwuo gburu-gburu ya, ma zụọ ya nwa ogologo oge karịa, na eleghị anya o nwere ike wepụta mkpụrụ ọma nye gị, ka i nwe ike debe ya maka oge ọrụ.",
                "28": "Ma o wee ruo na Onye-nwe ubi-vine ahụ na nwa-oru nke Onye-nwe ubi-vine ahụ zụrụ mkpụrụ nile nke ubi-vine ahụ.",
                "29": "Ma o wee ruo na ogologo oge agafewọrịị, ma Onye-nwe ubi-vine ahụ sịrị nwa-oru ya: Bịa, ka anyị gbadaa n’ime ubi-vine ahụ, ka anyị wee rụọ ọrụ ọzọ n’ime ubi-vine ahụ. N’ihi na lee, oge ahụ na-abịa nso, ma nsọtụ ya na-abịa ọsọ-ọsọ; ya mere, aga m edeberịrị mkpụrụ osisi maka oge ọrụ, nye mụ n’onwe m.",
                "30": "Ma o wee ruo na Onye-nwe ubi-vine ahụ na nwa-oru ahụ gbadara n’ime ubi-vine ahụ; ma ha bịaruru n’osisi ahụ nke a gbajipụworo ngalaba ụdị okike ya nile, ma ngalaba ọhịa nile ka a nyakụdoworo; ma lee ụdị mkpụrụ osisi nile kpugidere osisi ahụ.",
                "31": "Ma o wee ruo na Onye-nwe ubi-vine ahụ detụrụ mkpụrụ osisi ahụ ọnụ, ụdị nile dịka ọnụ-ọgụgụ ya siri dị, ma Onye-nwe ubi-vine ahụ sịrị: Lee, ogologo oge a ka anyị zụworo osisi a, ma e debeworo m onwe m maka oge ọrụ nnukwu mkpụrụ osisi.",
                "32": "Mana lee, n’oge a o wepụtawo nnukwu mkpụrụ, ma onweghị nke ọbụla n’ime ya nke dị mma. Ma lee, e nwere ụdị mkpụrụ osisi ọjọọ nile; ma ọbaghịrị m uru ọbụla, na-agbanyeghị ọrụ anyị nile; ma ugbua ọ na-ewute m na osisi a ga-efunarị m.",
                "33": "Ma Onye-nwe ubi-vine ahụ sịrị nwa-oru ahụ: Gịnị ka anyị ga-eme osisi ahụ, ka m nwe ike chekwaa ọzọ ezigbo mkpụrụ osisi sitere na ya nye mụ n’onwe m.",
                "34": "Ma nwa-oru ahụ sịrị nna ya ukwu: Lee, n’ihi na ị nyakụdoro ngalaba nile nke osisi olive ọhịa ahụ, ha azụwo mgborọgwụ ha nile, nke mere na ha dị ndụ ma ha alabeghị n’iyi; ya mere ị hụrụ na ha ka dị mma.",
                "35": "Ma o wee ruo na Onye-nwe ubi-vine ahụ sịrị nwa-oru ya: Osisi ahụ abaghịrị m uru ọbụla, ma mgbọrọgwụ si na ya abaghịrị m uru, ma ọbụrụra na ọ ga na-ewepụta mkpụrụ osisi ọjọọ.",
                "36": "Otu o sila dị, ama m na mgbọrọgwụ ya nile dị mma, ma maka ebum-n’obi nke m echekwawo m ha; na n’ihi nnukwu ume ha nwere, ha ebuwo ụzọ wepụta, site na ngalaba ọhịa ahụ nile, mkpụrụ osisi ọma.",
                "37": "Ma lee, ngalaba ọhịa nile ahụ etowo ma tokarịa mgbọrọgwụ nile dị ya; ma n’ihi na mgbọrọgwụ ọhịa ndị ahụ etokarịwo mgborọgwụ nile dị ya, o wepụtawo nnukwu ajọọ mkpụrụ; ma n’ihi na o wepụtawo nnukwu ajọọ mkpụrụ ị na-ahụ na ọ na-amalite ịla n’iyi; ma ọ ga acha na nso nso, ka e wee tụba ya n’ime ọkụ, nanị ma anyị ga-emere ya ihe iji chekwaa ya.",
                "38": "Ma o wee ruo na Onye-nwe ubi-vine ahụ sịrị nwa-oru ya: Ka anyị gbada n’ime ime nsọtụ nile nke ubi-vine ahụ, ma lee ma ngalaba nile nke okike nile ewepụtawo kwa ajọọ mkpụrụ.",
                "39": "Ma o wee ruo na ha gbadara n’ime ime nsọtụ nile nke ubi-vine ahụ. Ma o wee ruo na ha hụrụ na mkpụrụ nke okike ngalaba nile emebiwo kwa; e, nke mbụ na nke abụọ na kwa nke ikpe-azụ; na ha nile emebiwo.",
                "40": "Ma mkpụrụ ọhịa nke ikpe-azụ etokarịwo akụkụ osisi ahụ nke wepụtara mkpụrụ ọma, nke mere na ngalaba ahụ akpọnwụwo ma nwụọ.",
                "41": "Ma o wee ruo na Onye-nwe ubi-vine ahụ bere akwa, ma sị nwa-oru ahụ: Gịnị ka m gaara eme karịa maka ubi-vine m?",
                "42": "Lee, ama m na mkpụrụ nile nke ubi-vine ahụ, ma ewezuga ndị a, emebiwo. Ma ugbua ndị a ndị wepụtaworo mkpụrụ ọma mbụ emebiwo kwa; ma ugbua osisi nile nke ubi-vine m adịghị ihe ha dị mma ya ma ọbụghị igbutu ha ma tụba ha n’ime ọkụ.",
                "43": "Ma lee nke ikpe-azụ a, nke ngalaba ya kpọnwụworo, a kụrụ m ya n’ala ebe dị mma; e, ọbụna nke m họọrọ karịa akụkụ ọzọ nile nke ala ubi-vine m.",
                "44": "Ma ị hụwo na m gbudakwara nke ahụ kpuchiri ala ebe a, ka m wee kụọ osisi nke a n’ọnọdụ ya.",
                "45": "Ma ị hụrụ na otu akụkụ ya wepụtara mkpụrụ ọma, ma otu akụkụ ya wepụtara mkpụrụ ọhịa; ma n’ihi na akụpụghị m ngalaba ahụ nile ma tụba ha n’ime ọkụ, lee, ha etokarịwo ngalaba nke ọma nke mere na ọ kpọnwụwo.",
                "46": "Ma ugbua, lee, na-agbanyeghị nlekọta anya nile nke anyị lekọtaworo ubi-vine m, osisi ya nile emebiwo, na ha ewepụtaghị mkpụrụ ọma ọbụla; ma ndị a ka m nweworo olile-anya ichekwa, m gaara eji debe mkpụrụ ya maka oge ọrụ, nye mụ n’onwe m. Ma, lee, ha adịwo ka osisi-olive ọhịa ahụ, ma, ha abaghị uru ma ọbụghị igbutu ha ma tụba ha n’ime ọkụ; ma ọ na-ewute m na ha ga-efunarị m.",
                "47": "Ma gịnị ka m gaara eme ọzọ n’ime ubi-vine m? E welatara m aka m, nke mere na m azụghị ya? E-e, azụwo m ya, ma e gwuwo m gburu-gburu ya, ma e bechapụwo m ya, ma etinyewo m ya nsị anụ; ma e setịpụwo m aka m na ọfọtụrụ ka ọ bụrụ ogologo ụbọchị nile, ma ọgwụgwụ oge ahụ na-abịa nso. Ma ọ na-ewute m na m ga-egbutu osisi nile nke ubi-vine m, ma tụba ha n’ime ọkụ ka ha repịa. Onye ka ọbụ nke mebiworo ubi-vine m?",
                "48": "Ma o wee ruo na nwa-oru ahụ sịrị nna ya ukwu: Ọ bụghị oke mbuli-elu nke ubi-vine gị—ngalaba ha nile ha akabeghi mgbọrọgwụ nile ndị dị mma ike? Ma n’ihi na ngalaba nile ahụ akarawo mgborọgwụ nile di n’ebe ahụ ike, lee ha toro ọsọ-ọsọ karịa ume nke mgbọrọgwụ nile ahụ, na-enweta ume nye onwe ha. Lee, a sị m, ọbụghị ihe nke a kpatara osisi nke ubi-vine gị jiri mebie?",
                "49": "Ma o wee ruo na Onye-nwe ubi-vine ahụ sịrị nwa-oru ya: Ka anyị gaa ma gbutuo osisi nile nke ubi-vine ahụ ma tụba ha n’ime ọkụ, ka ha ghara ikpuchi ala nke ubi-vine m, n’ihi na e mewo m ihe nile. Gịnị ọzọ ka m gaara emere ubi-vine m?",
                "50": "Ma, lee, nwa-oru ahụ sịrị Onye-nwe ubi-vine ahụ: Hapụ ya nwa ntịntị oge.",
                "51": "Ma Onye-nwe ya wee sị: E, a ga m ahapụ ya nwantịntị oge, n’ihi na ọ na-ewute m na osisi nile nke ubi-vine m ga efunarị m.",
                "52": "Ya mere, ka anyị were ụfọdụ ngalaba nke ndị a nke m kụworo n’ime ime nsọtụ nile nke ubi-vine m, ma ka anyị nyakụdo ha n’ime osisi ahụ bụ ebe ha siri bịa; ma ka anyị kụpụ site n’osisi ahụ ngalaba ndị ahụ nile nke mkpụrụ ha lukarịrị n’ilu, ma nyakụdo n’ime ngalaba nile nke akụkụ osisi ahụ n’ọnọdụ ya.",
                "53": "Ma nke a ka m ga-eme ka osisi ahụ ghara ịla n’iyi, na, ma eleghị anya, e nwere m ike ichekwara onwe m mgborọgwụ ya nile maka ebum-n’uche nke mụ n’onwe m.",
                "54": "Ma, lee, mgbọrọgwụ nile nke ngalaba udi-okike nile nke osisi ahụ nke m kụworo n’ebe nile ọ masịrị m ka dị ndụ; ya mere, ka m wee chekwa ha kwa maka ebum-n’obi m, aga m ewere ụfọdụ ngalaba nke osisi a, ma aga m anyakụdo ha n’ime ha. E, a ga m anyakụdo n’ime ha ngalaba nile nke nne osisi ha, ka m wee chekwa mgbọrọgwụ nile kwa nye mụ n’onwe m, ka mgbe ha ga esiworịị ike ka o siri kwesị eleghị anya ha ga-ewepụta mkpụrụ ọma nye m, ma aga m enwe otuto n’ime mkpụrụ nke ubi-vine m.",
                "55": "Ma o wee ruo na ha webiri site n’osisi nke akụkụ ahụ nke ghọworo osisi ọhịa, ma nyakụdo ha n’ime nye osisi nke akụkụ nile, ndị ghọwokwara osisi ọhịa.",
                "56": "Ma ha werekwara site n’osisi nke akụkụ nile ndị ghọworo osisi ọhịa, ma nyakụdo n’ime nne osisi ha.",
                "57": "Ma Onye-nwe ubi-vine ahụ sịrị nwa-oru ya: Akụpụla ngalaba ọhịa nile site n’osisi nile ahụ, ma ọbụghị ndị ahụ kachasị ilu; ma n’ime ha ị ga-anyakụdo dịka ihe ahụ m kwuworo.",
                "58": "Ma anyị ga azụkwa osisi nile nke ubi-vine ahụ, ma anyị ga-ebechapụ ngalaba nile ahụ dị ya; ma anyị ga akụpụ site n’osisi ndị ahụ ngalaba ha chaworo acha, nke ga-alarịrị n’iyi, ma tụba ha n’ime ọkụ.",
                "59": "Ma nke a ka m na-eme ka, eleghị-anya, mgbọrọgwụ ahụ ga-eweta ume n’ihi ịdị mma ha; na n’ihi mgbanwe nke ngalaba nile ahụ, ka ndị dị mma wee ka ndị jọrọ njọ ike.",
                "60": "Ma n’ihi na e chekwawo m ngalaba nile nke okike ahụ na mgbọrọgwụ ya nile, na n’ihi na anyakụdowo m ngalaba nke okike nile ọzọ n’ime nne osisi ha, na-echekwawo m mgbọrọgwụ nile nke nne osisi ha, na-eleghị-anya, osisi nile dị n’ubi-vine m ga-ewepụta ọzọ mkpụrụ ọma; na ka m wee nwe ọn̄ụ ọzọ n’ime mkpụrụ nke ubi vine m, na, eleghị anya, ka m wee n̄ụria ọn̄ụ karịa na mụ echekwawo mgbọrọgwụ nile na ngalaba nile nke mkpụrụ mbụ ahụ—",
                "61": "Ya mere, gaa, ma kpọọ ụmụ-oru, ka anyị wee rụsie ọrụ ike site n’ike anyị n’ime ubi-vine ahụ, ka anyị wee dozie ụzọ ahụ, ka m wee wepụta ọzọ mkpụrụ okike ahụ, bụ mkpụrụ okike nke dị mma na nke kachasị dị mkpa karịa mkpụrụ osisi ndị ọzọ.",
                "62": "Ya mere, ka anyị gaa ma jiri ike anyị rụọ ọrụ nke ikpe-azụ a, n’ihi na lee ọgwụgwụ oge ahụ na-abịa nso, ma nke a bụ nke ikpe-azụ nke m ga-ebecha ubi-vine m.",
                "63": "Nyakụdo ngalaba nile ahụ; malite na ndị ikpe-azụ ka ha wee bụrụ ndị mbụ, ma ka ndị mbụ wee bụrụ ndị ikpe-azụ, ma gwuo gburu-gburu osisi ndị ahụ, ma ndị nke kara aka ma ndị nke nta, ndị mbụ na ndị ikpe-azụ; ma ndị ikpe-azụ ma ndị mbụ, ka a zụọ ha nile otu ugbọrọ ọzọ nke ikpeazụ.",
                "64": "Ya mere, gwuo gburu-gburu ha, ma becha ha, ma tinye ha nsị-anụ otu ugbọrọ ọzọ, nke ikpe-azụ, n’ihi na ọgwụgwụ oge ahụ na-abịa nso. Ma ọbụrụ na nnyakụdo ikpe-azụ ndị a ga-eto, ma wepụta mkpụrụ nke okike ahụ, mgbe ahụ ka ị ga-edoziri ha ụzọ, ka ha wee too.",
                "65": "Ma mgbe ha malitere ito, unu ga-ewepụ ngalaba nile nke na-eweta mkpụrụ dị ilu, dịka ume nke ịdị mma na ibu ha siri dị; ma unu agaghị ewepụ ndị ọjọọ dị ya n’otu oge ahụ, ma ọdịghị otu a mgbọrọgwụ nile dị na ya ga-esi oke ike maka nnyakụdo ahụ, na nnyakụdo ahụ ga-ala-n’iyi, ma osisi nile nke ubi-vine m e wee funarị m.",
                "66": "N’ihi na ọ na-ewute m na osisi nile ahụ nke ubi-vine m ga-efunarị m; ya mere unu ga na-ewepụ ndị ọjọọ dịka ndị ọma ga na-eto, ka mgborọgwụ ahụ na elu osisi ahụ wee hara ahara n’ume, ruo mgbe ndị ọma ga-akarị ndị ọjọọ, ma ndị ọjọọ e gbutuo ha ma tụba ha n’ime ọkụ, ka ha ghara ikpugide ala nke ubi-vine m; ma otu a ka m ga-azachapụ ndị ọjọọ site n’ubi-vine m.",
                "67": "Ma ngalaba nile nke osisi okike ahụ ka m ga-anyakụdo ọzọ n’ime osisi okike ahụ;",
                "68": "Ma ngalaba nile nke osisi okike ahụ ka m ga-anyakụdo n’ime ngalaba nke osisi okike ahụ; ma otu a ka m ga-ewetakọta ha ọzọ, ka ha wee wepụta mkpụrụ okike ahụ, ma ha ga-abụ otu.",
                "69": "Ma ndị ọjọọ ka a ga-etụfu, e, ọbụna site n’ala nile ahụ nke ubi-vine m; n’ihi na lee; nanị otu ugbọrọ a ka m ga-ebecha ubi-vine m.",
                "70": "Ma o wee ruo na Onye-nwe ubi-vine ahụ zipụrụ nwa-oru ya; ma nwa-oru ahụ gara ma mee dịka Onye-nwe ya nyeworo ya iwu, ma kpọta ụmụ-oru ndị ọzọ; ma ha dị ole na ole.",
                "71": "Ma Onye-nwe ubi-vine ahụ sịrị ha: Gaa nụ, ma rụọ ọrụ n’ime ubi-vine ahụ, site n’ume unu. N’ihi na lee, nke a bụ oge ikpe-azụ nke m ga azụ ubi-vine m; n’ihi na ọgwụgwụ oge ahụ dị nso, ma oge ahụ na-abịa ọsọ-ọsọ; ma o bụrụ na unu e soro m rụọ ọrụ site n’ike unu, unu ga-enwe ọn̄ụ na mkpụrụ ahụ nke m ga-edebere onwe m maka mgbe ahụ nke na-abịa nso-nso.",
                "72": "Ma o wee ruo na ụmụ-oru ahụ gara ma rụọ ọrụ site n’ike ha nile; ma Onye-nwe ubi-vine ahụ rụkwara ọrụ, ya na ha; na ha rubere isi n’iwu nile nke Onye-nwe ubi-vine ahụ n’ihe nile.",
                "73": "Ma e wee malite inwe mkpụrụ nke okike ọzọ n’ubi-vine ahụ; ma ngalaba nile nke okike ahụ malitere ito na ime nke ọma karịa; na a malitere ịkụpụ ngalaba nke ọhịa nile na ịtụfu ha; ma ha debere mgbọrọgwụ ahụ na elu ya ka ha hara n’otu, dịka ume ya siri dị.",
                "74": "Ma otu a ka ha rụrụ ọrụ, site n’ike ha nile, dịka iwu nile nke Onye-nwe ubi-vine ahụ siri dị, ọbụna ruo mgbe e wepụsịworo ndị ọjọọ site n’ime ubi-vine ahụ, ma Onye-nwe ubi-vine ahụ chekwawooro nye onwe ya n’osisi nile aghọwokwa nke mkpụrụ okike; ma ha wee dị ka nke otu arụ; ma mkpụrụ osisi ahụ nile haara n’otu; ma Onye-nwe ubi-vine ahụ echekwaworo onwe ya mkpụrụ nke okike ahụ, nke dịkarịsịrị ya mkpa site na mmalite.",
                "75": "Ma o wee ruo na mgbe Onye-nwe ubi-vine ahụ hụrụ na mkpụrụ-osisi ya dị mma, na n’ubi-vine ya abukwaghị ihe mebiri emebi, ọ kpọrọ ụmụ-oru ya nile, ma sị ha: Lee, n’ihi na oge ikpe-azụ a ka anyị zụworo ubi-vine m; ma unu hụrụ na e mewo m dịka ọchịchọ m si dị; ma e chekwawo m mkpụrụ osisi nke akụkụ ahụ, na ọ dị mma, ọbụna dịka otu ọ dịrị na mmalite. Ma ngọzi na-adịrị unu; n’ihi na maka na unu anọworịị na-eso m na-arụsi ọrụ ike n’ubi-vine m, ma debe iwu m nile, ma weghachitere m ọzọ mkpụrụ osisi nke okike ahụ, nke mere na ubi-vine m emebikwaghị emebi, ma ndị ọjọọ ka e wepụsịworo, lee unu ga e soro m nwe ọn̄ụ n’ihi mkpụrụ osisi nke ubi-vine m.",
                "76": "N’ihi na lee, ogologo oge ka m ga-edebe mkpụrụ osisi nke ubi-vine m nye mụ n’onwe m maka oge ọrụ, nke na abịa ọsọ-ọsọ; na nke ikpe-azụ ka m zụworo ubi-vine m, ma bechaa ya, ma gwuo ya gburu-gburu, ma tinye ya nsị anụ; ya mere aga m edebere mụ n’onwe m site na mkpụrụ ahụ, ruo ogologo oge, dịka ihe nke m kwuworo.",
                "77": "Ma mgbe oge ga-abịa na mkpụrụ ọjọọ ga-abịa ọzọ n’ime ubi-vine m, mgbe ahụ ka m ga-eme ka ekpokọta ndị ọma na ndị ọjọọ; ma ndị ọma ka m ga-echekwa nye mụ n’onwe m, ma ndị ọjọọ ka m ga atufusị n’ime ọnọdụ nke ya. Ma mgbe ahụ ka oge ọrụ na ọgwụgwụ oge ga-abịa, ma ubi m ka m ga-eme ka e jiri ọkụ repịa."
            },
            "6": {
                "1": "Ma ugbua, lee, ụmụnne m nwoke, dịka m gwara unu na a ga m ebu-amụma, lee, nke a bụ amụma m—na ihe nile nke onye-amụma nke a bụ Zinọs kwuru, gbasara ụlọ nke Israel, nke n’ime ya ọ tụnyeere ha osisi olive a zụrụ azụ, ga-emezurịrị n’ezi okwu.",
                "2": "Ma ụbọchị ọ ga-edozi aka ya ọzọ nke ugboro abụọ ịnweta ndị ya ọzọ, bụ ụbọchị ahụ, e, ọbụna oge ikpe-azụ, nke ụmụ-oru nile nke Onye-nwe ga-aga n’iru n’ike ya, ịzụ na ịbecha ubi-vine ya; ma nke ahụ gasịa, ọgwụgwụ oge ahụ ga-abịa na nso nso.",
                "3": "Ma lee ka ngọzi na-adịrị ha bụ ndị rụsịworo ọrụ ike n’ubi-vine Ya; ma ọbụbụ-ọnụ dịịrị ha ndị bụ ndị a ga-achụpụ baa n’ọnọdụ nke onwe ha! Ma ụwa ka a ga-erepịa site n’ọkụ.",
                "4": "Ma lee otu obi ebere Onye-nwe ha n’ebe anyị nọ, n’ihi na ọ na-echeta ụlọ nke Israel, ma mgbọrọgwụ na ngalaba nile; na ọ na-esetịpụ aka ya abụọ nye ha ogologo ụbọchị nile; na ha bụ ndị ịkpọ-ekwe-nkụ na ndị na-agọ agọ; mana ka na ra bụ ndị na-agaghị imesi obi ha ike ka a ga-zọpụta n’ala-eze nke Chineke.",
                "5": "Ya mere, ụmụnne m nwoke ndị m hụrụ n’anya, a na m arịọ unu n’okwu nke anya udo ka unu chegharịa, ma jiri nzube juru-eju nke obi, ma rapara n’arụ Chineke dịka o siri rapara n’arụ unu. Na n’oge aka ebere ya na-esetịpụ n’ebe unu nọ n’ìhè nke ụbọchị, ghara nụ imesị obi unu ike.",
                "6": "E, taa, ọbụrụ na unu ga-anụ olu ya, ghara imesị obi unu ike; n’ihi na maka gịnị ka unu ga eji-anwụ?",
                "7": "N’ihi na lee, mgbe a zụsịworo unu site n’okwu ọma nke Chineke ogologo ụbọchị nile, unu ga-ewepụta mkpụrụ ọjọọ, nke bụ na a ga-egbuturịrị unu ma tụba unu n’ime ọkụ?",
                "8": "Lee, unu ga-ajụ okwu nile ndị a? Unu ga-ajụ okwu nile nke ndị-amụma; ma unu ga-ajụ okwu nile nke e kwuworo gbasara Kraịst, mgbe ọtụtụ kwuworo gbasara Ya; ma gọnarị okwu ọma nke Kraịst, na ike nke Chineke, na onyinye nke Mụọ Nso, ma menyụọ Mụọ Nsọ, ma mee ihe ịkwa-emu nnukwu atụmatụ nke mgbapụta, nke edoziworo nye unu?",
                "9": "Unu amataghị na ọbụrụ na unu ga-eme ihe ndị a, na ike nke mgbapụta na mbilite n’ọnwụ ahụ, nke dị n’ime Kraịst, ga-eweta unu ka unu guzoro n’ihere na ọmụma-ikpe di egwu n’iru oche-ikpe nke Chineke?",
                "10": "Ma dịka ike nke ikpe-zịrị-ezi, n’ihi na a gaghị agọnarị ikpe-zịrị-ezi, unu ga-apụrịrị gaa n’ime ọdọ ọkụ na nkume ọkụ ahụ, nke ire ọkụ ya na-adịghị ekwe mmenyụ, na nke anwụrụ ọkụ ya na-arịgo elu ruo mgbe nile, nke ọdọ ọkụ na nkume ọkụ ya bụ ahụhụ agwụgh-agwụ.",
                "11": "O mgbe ahụ, ụmunne m nwoke ndị m hụrụ n’anya, chegharịa nụ, ma banye site n’ọnụ-ụzọ ama dị kwa wara-wara, ma gaa n’iru n’ụzọ nke dị mkpafa, wee ruo mgbe unu ga-enweta ndụ ebighi-ebi.",
                "12": "O nwee amamihe; gịnị ka m nwere ike ikwu ọzọ?",
                "13": "Na ngwụcha, ana m asị unu nọdụ mma, wee ruo mgbe m ga-ezute unu n’iru oche-ikpe mmasị nke Chineke, bụ oche-ikpe nke na-eji oke-egwu na ụjọ na-eti ndị ajọọ-omume ihe. Amen."
            },
            "7": {
                "1": "Ma ugbua o wee ruo mgbe ụfọdụ afọ gafesịworo, otu nwoke wee bịa n’etiti ndị nke Nifaị, nke aha ya bụ Sherọm.",
                "2": "Ma o wee ruo na ọ malitere ikwusa okwu n’etiti ndị mmadụ, ma na-ekwupụtara ha na e kwesịghị inwe Kraịst. Ma o kwusara ọtụtụ ihe ndị bụ otuto n’esịghị n’obi nye ndị mmadụ, ma nke a ka o mere ka o wee kwatuo ozizi nke Kraịst.",
                "3": "Ma ọ rụsịrị ọrụ ike ka o wee dufuo obi nile nke ndị mmadụ, nke mere na o dufukwara ọtụtụ obi, ma ya, ebe ọ matara na mụ, Jekọb, nwere okwukwe na Kraịst onye ga-abịa, ọ chọrọ nnukwu ohere ka o wee bịakwute m.",
                "4": "Ma o nwere mmụta, nke na o nwere ọmụma zuru-oke nke asụsụ nke ndị ahụ; ya mere, o nwere ike ijiri nnukwu otuto n’esịghị n’obi, na nnukwu ike ikwu okwu, dịka ike nke ekwensu.",
                "5": "Ma o nwere olile-anya ịkwanye m site n’okwukwe ahụ, na-agbanyeghị ọtụtụ mkpughe ahụ na ọtụtụ ihe ahụ nke m hụworo gbasara ihe ndị a; n’ihi na n’ezie a hụwo m ndị mụọ-ozi, ma ha eziwokwa m rịị ozi. Na kwa, anụwo m rịị olu nke Onye-nwe na-agwa m okwu n’ezigbo okwu, site n’oge ruo n’oge; ya mere, e nweghị ike ịkwagharị m.",
                "6": "Ma o wee ruo na ọ bịakwutere m, ma n’ụdị a ka ọ gwara m okwu, na-asị: Nwanne m nwoke Jekọb, a chọwo m nnukwu ohere ka m wee gwa gị okwu; n’ihi na a nụwo m ma a ma kwa m na ị na-aga nnukwu njem, na-ekwusa ihe i na-akpọ ozi-ọma, ma-ọbụ ozizi nke Kraịst.",
                "7": "Ma i dufuwo ọtụtụ ndị mmadụ nke mere na ha na-agbanwe ezị ụzọ nke Chineke, ma ghara idebe iwu nke Moses nke bụ ezi ụzọ; ma gbanwe iwu nke Moses n’ikpere otu ihe nke i siri na ọ ga-abịa ọtụtụ narị afọ n’ọdịn’iru. Ma ugbua lee, mụ, Sherọm, na ekwupụtara gị na nke a bụ ikwuhie Chineke; n’ihi na ọdịghị onye matara maka ụdị ihe ndị a; n’ihi na o nweghị ike ikwu maka ihe ndị ga-abịa. Ma n’ụdị a ka Sherọm jiri dọso m ndọrọ-ndọrọ.",
                "8": "Mana lee, Onye-nwe Chineke wunyere Mụọ Ya n’ime mkpụrụ-obi m, nke mere na m megharịrị ya anya n’ime okwu ya nile.",
                "9": "Ma m wee sị ya: I na-agọnarị Kraịst ahụ onye ga-abịa? Ma o wee si: O bụrụ na e nwere otu Kraịst ga-dị, a gaghị m agọnarị ya; Mana ama m na o nweghị Kraịst dị, ọbụghị ma o nwewọrịị ma-ọbụ o nwere mgbe ọ ga-adị.",
                "10": "Ma m wee sị ya: I kwenyere n’akwụkwọ-nsọ nile? Ma ọ siri, E.",
                "11": "Ma m wee sị ya: Mgbe ahụ ị naghị aghọta ha; n’ihi na ha n’ezie na-agba ama maka Kraịst. Lee, a sị m gị na enwebeghị otu onye-amụma deworo, ma-ọbụ buo-amụma, ma ọbụghị na ha kwuworo gbasara Kraịst.",
                "12": "Ma nke a abụghị ihe nile—e mewo ka ọ pụta ìhè nke ọma nye m, n’ihi na a nụwo m ma hụ; ma emekwara ka ọ pụta ìhè nye m site n’ike nke Mụọ Nsọ; ya mere, ama m na ọbụrụ na ọdịghị aja mgbaghara mmehie a chụrụ mmadụ nile ga-efu.",
                "13": "Ma o wee ruo na ọ sịrị m: Gosị m ihe iriba-ama site n’ike nke Mụọ Nsọ a, nke i mataworo nnukwu ihe maka ya.",
                "14": "Ma m wee sị ya: Gịnị ka m bụ na m ga a nwa Chineke ka o gosị gị ihe iriba-ama n’ihe nke ị mataworo na ọ bụ ezi-okwu? Mana ị ga-agọnarị ya, n’ihi na i bụ nke ekwensu. Otu o sila dị ọbụghị uche m ga-eme; kama ọbụrụ na Chineke ga-akutu gị, ka nke ahụ bụrụ ihe iriba-ama nye gị na ọ nwere ike, ma n’elu igwe ma n’elu ụwa; na kwa, na Kraịst ga-abịa. Ma ka uche Gị, O Onye-nwe, mee, ma ọbụghị nke m.",
                "15": "Ma o wee ruo na mgbe mu, Jekọb, kwuworo okwu ndị a, ike nke Onye-nwe bịakwasịrị ya, nke mere na ọ dara n’ala. Ma o wee ruo na azụrụ ya ọtụtụ ụbọchị.",
                "16": "Ma o wee ruo na ọ gwara ndị mmadụ: Gbakọta nụ echi, n’ihi na aga m anwụ; ya mere, a chọsiri m ike ịgwa ndị mmadụ okwu tutu mụ anwụọ.",
                "17": "Ma o wee ruo na echi ahụ igwe-mmadụ ahụ gbakọtara otu ebe; ma o wee kwuoro ha okwu dị mfe nghọta ma gọnarị ihe ndị ahụ nile nke ọ kụziworo ha, ma kwupụta Kraịst ahụ, na ike nke Mụọ Nsọ, na nkwusa-ozi nke ndị mụọ-ozi.",
                "18": "Ma o wee gwa ha okwu dị mfe nghọta, na e duhiewo ya site n’ike nke ekwensu. Ma o wee kwuo maka ala-mụọ, na maka mgbe ebighi-ebi, na maka ntaram-ahụhụ ebighi-ebi.",
                "19": "Ma o wee sị: Egwu na-atụ m ka ọ ghara ịbụ na mụ emewo mmehie nke na-enweghị mgbaghara, n’ihi na e kwuworo m Chineke okwu ụgha; n’ihi na a gọnarịrị m Kraịst, ma sị na e kwere m n’akwụkwọ-nsọ nile; ma ha n’ezi okwu na-agba-ama maka ya. Ma n’ihi na e jiwo m otu a kwuoro Chineke okwu ụgha ana m atụsi egwu ike ka ọ ghara ịbụ na ọnọdụ m ga-adị egwu; mana a na m ekwupụtara Chineke.",
                "20": "Ma o wee ruo na mgbe o kwuworo okwu ndị a nile o nweghị kwa ike ikwu karịa, ma o wee rara mụọ ya nye.",
                "21": "Ma mgbe igwe mmadụ ahụ hụworo na o kwuru ihe ndị a dịka ọ chọrọ ịnwụ, ọ tụrụ ha n’anya karịa; nke mere na ike nke Chineke bịakwasịrị ha, ma ọ karịrị ha nke mere na ha dara n’ala.",
                "22": "Ugbua, ihe nke a masịrị m, Jekọb, n’ihi na a rịọwo m ya site n’aka Nna m nke bi n’elu-igwe; n’ihi na ọ nụwo akwa m ma zaa ekpere m.",
                "23": "Ma o wee ruo na udo na ịhụ-n’anya nke Chineke ka e weghachiri ọzọ n’etiti ndị mmadụ ahụ; ma ha wee nyochaa akwụkwọ-nsọ nile, ma ghara kwa ịn̄a-ntị n’okwu nile nke ajọọ mmadụ a.",
                "24": "Ma o wee ruo na ọtụtụ ụzọ ka a chọpụtara iji nwetaghachị ma weghachi ndị Leman na ọmụma nke ezi-okwu ahụ; mana ha nile bụ nke efu, n’ihi na ha nwere mmasị n’ịlụ agha na ịkwafu ọbara, ma ha nwere ịkpọ-asị ebighi-ebi megide anyị, bụ ụmụnne ha. Ma ha chọrọ site n’ike nke aka ha ibibi anyị n’esepụghị aka.",
                "25": "Ya mere, ndị nke Nifaị chekwasiri onwe ha ike megide ha site na ngwa-agha ha nile, na site n’ike ha nile, na-atụkwasị-obi na Chineke ahụ na nkume nke nzọpụta ha; ya mere, ha ka bụ kwa, ndị nwe mmeri nke ndị iro ha nile.",
                "26": "Ma o wee ruo na mụ, Jekọb, malitere ịka-nka; ma akụkọ-ndekọta nke ndị a a na-edebe n’epekele ndị ọzọ nke Nifaị, ya mere, ana m eweta akụkọ-ndekọta a na ngwụcha, na ekwupụta na e dewo m dịka m kachasịrị mata, site n’ikwu na oge sooro anyị gafee, na kwa ndụ anyị gafere, dịka na nrọ, ebe anyị bụ ndị nọọrọ onwe ha na ndị mmadụ dị nwayọ, ndị ngagharị, a chụpụrụ site na Jerusalem, a mụrụ n’ime mkpagbu, n’ime ọzara, ma nwe mkpọrọm-asị site n’aka ụmụnne anyị, nke kpatara agha nile na ndọrọ-ndọrọ nile; ya mere, anyị ruru uju n’ụbọchị ndụ anyị nile.",
                "27": "Ma mụ, Jekọb, hụrụ na aga m agbada n’ala-ili m na nso nso; ya mere, a sịrị m nwa m nwoke Inos: Were epekele ndị a. Ma a gwara m ya ihe nile nke nwanne m nwoke Nifaị nyeworo m n’iwu, ma o wee kwe nkwa nrube-isi nye iwu ndị ahụ nile. Ma m wee bịa na ngwụcha nke ihe odide m n’elu epekele ndị a, nke ihe odide ya dịworo ntakịrị; ma nye onye-na-agụ ya a na m asị nọdụ mma, na-enwe olile-anya na ọtụtụ ụmụnne m nwoke ga-agụ okwu m nile. Ụmụnne m nwoke, nọdụnụ mma."
            }
        }
    },
    "enos": {
        "meta": {
            "slug": "enos",
            "name": "Akwụkwọ nke Inọs",
            "chapterWord": "Isi"
        },
        "chapters": {
            "1": {
                "1": "Lee, o wee ruo na mụ, Inọs, ebe m matara nna m na ọ bụ nwoke ziri-ezi—n’ihi na ọ kụziri m n’asụsụ ya, na kwa na nzulite na ịdọ-aka na-ntị nke Onye-nwe—Ma ngọzi na-adịrị aha nke Chineke m maka ya—",
                "2": "Ma a ga m agwa gị maka ịgba-mgba nke m nwere n’iru Chineke, tutu mụ enweta nsachapụ nke mmehie m nile.",
                "3": "Lee, a gara m ịchụ-nta anụ n’ime oke-ọhịa; ma okwu ndị ahụ nke m nụworo ugboro-ugboro ka nna m na ekwu ya gbasara ndụ-ebighi-ebi, na ọn̄ụ nke ndị nsọ nile, mibara ala-ala n’ime obi m.",
                "4": "Ma mkpụrụ-obi m wee nwee agụụ; ma e gburu m ikpere n’ala n’iru Onye-meworo m ma m wee tikuo ya na nnukwu ekpere na arịrịọ n’ihi mkpụrụ-obi nke m, na ogologo ụbọchị nile ka m tikuru ya; e, ma mgbe abalị bịara e welịkwara m olu m elu nke mere na o ruru elu-igwe nile.",
                "5": "Ma o nwere olu bịaruru m, na-asị: Inọs, mmehie gị nile ka a gbagharaworo gị, ma ị ga-adị ngọzi.",
                "6": "Ma mụ, Inọs matara na Chineke enweghị ike ikwu okwu ụgha; ya mere, ikpe-ọmụma m nke mụọ ka a zafuworo.",
                "7": "Ma a sịrị m: Onye-nwe, olee otu a na-esi eme ya?",
                "8": "Ma o wee sị m: N’ihi okwukwe gị n’ime Kraịst, onye nke ị na-aka-anụtụghị olu ya ma-ọbụ hụtụ ya mbụ. Ma ọtụtụ afọ ga-agafe tutu ọ ga egosịpụta onwe ya n’anụ arụ; ya mere, gawa, okwukwe gị azọpụtawo gị.",
                "9": "Ugbua, o wee ruo na mgbe m nụworo okwu ndị a m wee malite inwe ọchịchọ maka ọdịmma nke ụmụnne m, ndị Nifaị; ya mere, a wụpụtachara m obi m nile nye Chineke maka ha.",
                "10": "Ma mgbe m ka nọrịị na-agba lịka lịka n’ime mụọ, lee, olu nke Onye-nwe batara n’ime uche m ọzọ, na-asị: A ga m eleta ụmụnne gị nwoke dịka mgbalị ike ha siri dị n’idebe iwu-nsọ m nile. E nyewo m ha ala nke a, ma ọ bụ ala dị nsọ; ma a gaghị m abụ ya ọnụ ma ọbụghị n’ihi ime arụ; ya mere, a ga m eleta ụmụnne gị nwoke dịka otu m kwuworo; ma njehie ha nile ka m ga-ewedata na mwute n’isi nke onwe ha.",
                "11": "Ma mgbe mụ, Inọs, nụworo okwu ndị a nile, okwukwe m malitere ịbụ akwa akwụrụ n’ime Onye-nwe; ma e kpere m ekpere nye Ya site n’ọtụtụ ogologo ịgba lịka-lịka nile maka ụmụnne m, ndị Leman.",
                "12": "Ma o wee ruo na mgbe m kpeworo ekpere ma rụọ ọrụ site na mgbalị, Onye-nwe sịrị m: A ga m emere gị dịka ọchịchọ gị siri dị, n’ihi okwukwe gị.",
                "13": "Ma ugbua lee, nke a bụ ọchịchọ nke m chọrọ n’aka ya—na ọbụrụ na ọ ga-adị otu ahụ, na ndị m, ndị Nifaị, ga-adaba n’ime njehie, ma site n’ụzọ ọbụla bụrụ ndị ebibiri, ma ndị Leman agaghị abụ ndị e bibiri, na Onye-nwe Chineke ga edokwa akụkọ-ndekọta nke ndị m, ndị Nifaị; ọbụna ọbụrụ na ọ ga-adị otua site n’ike nke aka nsọ ya, na a ga-ewepụta ya n’ụbọchị dị n’iru nye ndị Leman, na, eleghị-anya, e nwere ike weruta ha na nzọpụta—",
                "14": "N’ihi na n’oge ugbua, ịgba lịka-lịka anyị nile bụrịị ihe efu n’idughachi ha n’ụzọ ezi okwukwe ahụ. Ma ha n̄ụrụ iyi n’oke iwe na, ọbụrụ na ọ ga-ekwe mee, ha ga-ebibi akụkọ-ndekọta anyị nile na anyị, na kwa omenala nile nke ndị nna anyị ha.",
                "15": "Ya mere, mụ ebe m matara na Onye-nwe Chineke nwere ike idokwa akụkọ-ndekọta anyị, e bekuru m ya akwa n’esepụghị-aka, n’ihi na ọ sịwo m: Ihe ọbụla unu ga-arịọ n’okwukwe, kwere na unu ga-anata n’aha nke Kraịst, unu ga-anata ya.",
                "16": "Ma e nwere m okwukwe, ma e bekuru m Chineke akwa ka o wee chekwaa akụkọ-ndekọta nile ahụ; ma mụ na ya gbara ndụ na ọ ga-ewepụta ha nye ndị Leman mgbe oge nke ya ruru.",
                "17": "Ma mụ, Inọs, matara na ọ ga-adị dịka ọgbụgba-ndụ nke o meworo; ya mere obi m zururịị ike.",
                "18": "Ma Onye-nwe sịrị m: Nna gị ha achọwo kwa n’aka m ihe nke a; ma a ga-emere ha ya dịka okwukwe ha siri dị; n’ihi na okwukwe ha dịrịi ka nke gị.",
                "19": "Ma ugbua o wee ruo na mụ Inọs, gagharịrị n’etiti ndị nke Nifaị, na-ebu-amụma maka ihe nile ga-abịa, ma na-agba-ama maka ihe nile nke m nụworo ma hụkwa.",
                "20": "Ma a na m agba ama na ndị nke Nifaị chọsịrị-ike ịkpọghachi ndị Leman n’ezi-okwukwe n’ime Chineke. Ma na ọrụ anyị nile bụ ihe efu; ịkpọ-asị ha bụ ihe e kedosịrị ike, ma ihe na-edu ha bụ ajọọ ndụ nke mere na ha enwetaghị ọzụzụ, ma dị egwu, na ndị agụụ-ọbara na-agụ, jupụta n’ife arụsị na iru-inyi; anụ n’eri ibe ha ka ha ji eme ihe oriri; na-ebi n’ime ụlọ ikwuu, ma na-akpagharị n’ime ọzara site n’iyi mkpirisi-uwe akpụkpọ-anụ n’ukwu ma isi ha bụrịị ihe a kpuchara akpucha ma ime-nka ha dị n’ime ụta ha, na n’ime mma-agha ha na onyike ha. Ma ọtụtụ n’ime ha anaghị-eri ihe ọbụla ma ọbụghị anụ ndụ; ma ha na-achọ esepụghị-aka ibibi anyị.",
                "21": "Ma o wee ruo na ndị nke Nifaị na-akọ ala, ma zụlite ụdị mkpụrụ-nke-ubi nile, na nke mkpụrụ-osisi, na igwe-nke anụmanụ nile, na igwe nke ụdị ehi di ịche ịche, na ewu nile na ewu ọhịa nile, na kwa ọtụtụ ịnyịnya-nile.",
                "22": "Ma e nwere ọtụtụ ndị-amụma karịrị akarị n’etiti anyị. Ma ndị mmadụ a bụ ndị na-akpọ-ekwe-nkụ, ọ na-ara ahụ ịghọta ha.",
                "23": "Ma onweghị ihe ọbụla dị ma ọbụghị oke ịbasi mba ike, ikwusa ozi-ọma na ibu-amụma maka agha nile, na ndọrọ-ndọrọ nile na mbibi nile, na esepụghị-aka ichetara ha maka ọnwụ, na agwụ-agwụ nke mgbe ebighi-ebi, na ikpe nile na ike nke Chineke, na ihe ndị a nile—na-akpalite ha esepụghị aka ka e debe ha n’ịtụ egwu nke Onye-nwe. A sị m ọdịghị ihe ọbụla dị ma ọbụghị ihe ndị a, na nnukwu ịdị-mfe nghọta karịrị akarị nke ikwu okwu, ga-edebe ha site n’igbada ọsọ-ọsọ ruo mbibi. Ma n’ụdị a ka m na-ede gbasara ha.",
                "24": "Ma a hụrụ m ọtụtụ agha n’etiti ndị Nifaị na ndị Leman n’oge njem nke ụbọchị m nile.",
                "25": "Ma o wee ruo na a malitere m ịka-nka, ma otu narị afọ na iri asaa na iteghete agafewọrịị site n’oge nna anyị Lihaị hapụrụ Jerusalem.",
                "26": "Ma m wee hụ na a ga m agbada ruo ili m na nso nso, ebe emejupụtaworo m n’ike nke Chineke na m ga-ekwusarịrị okwu ahụ ma buo-amụma nye ndị mmadụ a, ma kwupụta okwu ahụ dịka ezi-okwu ahụ nke dị n’ime Kraịst. Ma e kwupụtawo m ya n’ụbọchị m nile, ma e nwewo m ọn̄ụ n’ime ya karịa ndị nke ụwa.",
                "27": "Ma a na m aga na nso nso n’ebe izu-ike m, nke bụ mụ na Onye-mgbapụta m; n’ihi na a ma m na n’ime ya a ga m ezu-ike. Ma a na m an̄ụrị-ọn̄ụ n’ụbọchị ahụ mgbe arụ m ga-eyịkwasị anwụghị-anwụ, ma ga-eguzoro n’iru ya; mgbe ahụ ka m ga-ahụ iru ya n’inwe mmasị, ma ọ ga-asị m: Bịakwute m, gị onye agọziri agọzi, o nwere ebe e doziri nye gị n’ime ọtụtụ ebe obibi nke Nna m. Amen."
            }
        }
    },
    "jarom": {
        "meta": {
            "slug": "jarom",
            "name": "Akwụkwọ nke Jarọm",
            "chapterWord": "Isi"
        },
        "chapters": {
            "1": {
                "1": "Ugbua lee, mụ, Jarọm, na-ede okwu ole na ole dịka iwu nke nna m, Inọs siri dị, ka e wee debe akụkọ-agbụrụ anyị.",
                "2": "Ma dịka epekele ndị a dị ntakịrị, ma dịka ihe ndị a nile ka e dere maka nzube nke irite uru nke ụmụnne anyị ndị Leman, ya mere, ọ dịrịrị mkpa na m ga-ede ntakịrị; mana a gaghị m ede ihe ndị nke ibu-amụma m, ma-ọbụ nke mkpughe m nile. N’ihi na gịnị ka m ga-ede karịa nke ndị nna m ha deworo? N’ihi na ọbụ na ha ekpugheghị atụmatụ nke nzọpụta? A sị m unu, E; ma nke a ezuworo m.",
                "3": "Lee, ọ dị mkpa na a ga-arụ nnukwu ọrụ n’etiti ndị a, n’ihi isi-ike nke obi ha nile, na anụghị-ihe nke ntị ha nile, na ikpu-isi nke echiche ha nile, na ịkpọ-nkụ nke ekwe ha nile; otu o sila dị, Chineke dị ebere karịa n’ebe ha nọ, ma ruo n’oge a ọ zachapụbeghị ha site n’elu iru nke ala ahụ.",
                "4": "Ma e nwere ọtụtụ n’etiti anyị ndị nwere ọtụtụ mkpughe, n’ihi na ha nile adịghị akpọ-ekwe-nkụ. Ma ka ha ra bụ ndị na adịghị akpọ-ekwe-nkụ ma nwee okwukwe, nwere mmekọrịta ha na Mụọ Nsọ, nke na-ekpughere ụmụ nke mmadụ, dịka okwukwe ha siri dị.",
                "5": "Ma ugbua, lee, narị afọ abụọ agafewọrịị, ma ndị nke Nifaị na-agbasi ike n’ala ahụ. Ha na-ejisike n’idebe iwu nke Moses na ụbọchị izu-ike nsọ nye Onye-nwe. Ma ha ekwuhieghị; ọbụghị ma ha kwutọrọ. Ma iwu nile nke ala ahụ siri ike karịa.",
                "6": "Ma ha gbasasịrị na nnukwu ebe nke iru nke ala ahụ, ma ndị Leman kwa. Ma ha ka n’ọnụ ọgụgụ karịa ka ha ra bụ ndị nke Nifaị; ma ha hụrụ igbu mmadụ n’anya ma ha na-an̄ụ ọbara nke ụmụ anụ-ọhịa.",
                "7": "Ma o wee ruo na ha bịara ọtụtụ oge imegide anyị, ndị Nifaị, n’agha. Ma na ndị eze anyị nile na ndị ndu anyị nile bụ ndị dike n’ime okwukwe nke Onye-nwe; ma ha kuziri ndị ahụ ụzọ nile nke Onye-nwe; ya mere, anyị guzogidere ndị Leman ma zachapụ ha site n’ala anyị nile, ma malite iwusi obodo-ukwu anyị nile ike, ma-ọbụ ebe nile ọbụla nke nketa anyị.",
                "8": "Ma anyị mụbara karịa, ma gbasasịa n’elu iru nke ala ahụ, ma baa ụba karịa n’ọla-edo, na ọla-ọcha, na n’ihe nile dị oke-ọnụ-ahịa, ma n’ọmarịcha ọrụ-aka nke osisi, n’iwu ụlọ, na n’igwe-ọrụ, na kwa n’igwe na ọla-kọpa, na bras na igwe, na-eme ụdị ngwa-ọrụ nile n’ụdị ọbụla iji kọọ ala, ma ngwa-ọgụ nile nke agha—e, arọ pịrị ọnụ nkọ, na ọbọ arọ, na ube-nta ọnụ gịrị-gịrị, na ube dị mfe ntụpụ na njikere nile maka agha.",
                "9": "Ma otu a ka anyị dị na njikere izute ndị Leman, ha emeghị nke ọma n’imegide anyị. Ma okwu nke Onye-nwe ka a chọpụtara n’ezi okwu, nke ọ gwara ndị nna anyị ha, na-asị na: Ọbụrụraa na unu ga-edebe iwu-nsọ m nile unu ga-eme nke ọma n’ala ahụ.",
                "10": "Ma o wee ruo na ndị-amụma nile nke Onye-nwe majara ndị nke Nifaị, dịka okwu Chineke siri dị, na ọbụrụ na ha edebeghị iwu-nsọ nile ahụ, ma daba n’ime njehie, a ga-ebibi ha site n’iru nke ala ahụ.",
                "11": "Ya mere, ndị-amụma nile, na ndị nchụ-aja nile, na ndị nkuzi nile, gbalịsiri ike, na-agba ndị ha ume site n’ogologo-ntachị obi ka ha nwee mgbalị; na-akụzi iwu nke Moses, na nzube nke e jiri nye ya; na-agba ha ume ile anya chee Mesaịa iru, ma kwere na ya ịbịa ka a ga-asị na ọ bịaworịị. Ma otu a ka ha siri na akụziri ha.",
                "12": "Ma o wee ruo na site n’ime otu a ha debere ha site n’ịbụ ndị ebibiri n’iru nke ala ahụ; n’ihi na ha mere ka ha taa onwe ha ụta site n’okwu ahụ, na-esepụghị aka na-akpalite ha ichegharị.",
                "13": "Ma o wee ruo na narị afọ abụọ na iri afọ atọ na afọ asatọ agafewọrịị—site n’ụdị agha nile, na ndọrọ-ndọrọ nile na nghọtahịe nile, ruo na ohere nke nnukwu oge.",
                "14": "Ma mụ, Jarọm, anaghị ede karịa, n’ihi na epekele ndị ahụ dị ntakịrị. Ma lee, ụmụnne m nwoke, unu nwere ike ịga n’epekele ndị ọzọ nke Nifaị; n’ihi na lee, n’elu ha ka a kanyere akụkọ-ndekọta nile maka agha anyị nile, dịka odide nile nke ndị eze, ma-ọbụ ndị nke ha mere ka e depụta.",
                "15": "Ma a na m e nyefee epekele ndị a n’aka nwa m nwoke, Ọmnaị, ka e debe ha dịka iwu nile nke ndị nna m ha siri dị."
            }
        }
    },
    "omni": {
        "meta": {
            "slug": "omni",
            "name": "Akwụkwọ nke Ọmnaị",
            "chapterWord": "Isi"
        },
        "chapters": {
            "1": {
                "1": "Lee, o wee ruo na mụ, Ọmnaị, ebe m nwetaworo iwu site n’aka nna m, Jarọm, na m ga-ede ihe ole na ole n’elu epekele ndị a, idokwa akụkọ-agbụrụ anyị.",
                "2": "Ya mere, n’ụbọchị m nile, Ọ dị m ka unu mata na a lụrụ m nnukwu ọgụ jiri mma-agha ichekwa ndị m, ndị Nifaị, site n’ịdaba n’aka ndị iro ha, ndị Leman. Ma lee, mụ n’onwe m bụ ajọọ-mmadụ, ma edebeghị m iwu e dere ede na iwu-nsọ nile nke Onye-nwe dịka m kwesịrị ime.",
                "3": "Ma o wee ruo na narị afọ abụọ na iri afọ asaa na isii agafeworịị, ma anyị nwere ọtụtụ oge nke udo; ma anyị nwere ọtụtụ oge nke agha dị mkpa na mkwafu-ọbara. E, ma na mkpirisi, narị afọ abụọ na iri afọ asatọ na abụọ agafewọrịị, ma e debewo m epekele ndị a dịka iwu-nsọ nile nke nna m ha siri dị; ma e nyefere m ha n’aka nwa m nwoke Amarọn. Ma a na m akwụsị n’ebe a.",
                "4": "Ma ugbua mụ, Amarọn, na-ede ihe ndị a ihe ọbụla nke m dere, dị ole na ole, n’ime akwụkwọ nke nna m.",
                "5": "Lee, o wee ruo na narị afọ atọ na iri afọ abụọ agafewọrịị, na mpaghara kacha n’omume ọjọọ na ndị Nifaị ka e bibiri.",
                "6": "N’ihi na Onye-nwe agaghị ekwe, mgbe o dupụtaworo ha site n’ala Jerusalem ma debe ma chekwaa ha site n’ịdaba n’aka ndị iro ha, e, ọ gaghị ekwe na okwu ahụ nile agaghị abụ ihe na-akwadoghị, nke ọ gwara nna anyị ha, na-asị na: Ọbụrụraa na unu agaghị edebe iwu-nsọ m nile unu agaghị eme nke ọma n’ala ahụ.",
                "7": "Ya mere, Onye-nwe letara ha na nnukwu ikpe, otu o sila dị, O debere ndị-ezi-omume ka ha ghara ịla n’iyi, ma na ọ napụtara ha site n’aka ndị iro ha.",
                "8": "Ma o wee ruo na e nyefere m epekele ndị ahụ n’aka nwanne m nwoke Kemịsh.",
                "9": "Ugbua mụ, Kemịsh, na-ede ihe ole na ole m na-ede, n’ime otu akwụkwọ ahụ mụ na nwanne m nwoke; n’ihi na lee, a hụrụ m nke ikpe-azụ nke o dere, na o dere ya n’aka nke ya; ma o dere ya n’ụbọchị ahụ nke o nyefere ha n’aka m. Ma n’ụdị dị otu a ka anyị na-edebe akụkọ-ndekọta nile, n’ihi na ọ bụ dịka iwu-nsọ nile nke nna anyị ha siri dị. Ma a na m akwụsị n’ebe a.",
                "10": "Lee, mụ, Abinadọm, abụ m nwa nwoke nke Kemịsh. Lee, o wee ruo na a hụrụ m agha hie nne na ndọrọ-ndọrọ n’etiti ndị m, ndị Nifaị, na ndị Leman; ma mụ, na mma-agha nke m, ewerewo ndụ nke ọtụtụ ndị Leman n’ime nchedo nke ụmụnne m nwoke.",
                "11": "Ma lee, akụkọ-ndekọta nke ndị a ka a kanyere n’elu epekele nke dị n’aka ndị eze, dịka ọgbọ nile siri dị; ma a mataghị m maka mkpughe ọbụla ma ọbụghị nke ahụ e deworo, ọbụghị ma-ọbụ ibu-amụma; ya mere, nke ahụ zuworo ka e deworo. Ma a na m akwụsị n’ebe a.",
                "12": "Lee, abụ m Amalakaị, nwa nwoke nke Abịnadọm. Lee, a ga m agwa unu okwu di an̄aa gbasara Mosaịa, onye e mere eze n’ala Zarahemla; n’ihi na lee, ya ebe adoworo ya aka na ntị site n’aka Onye-nwe na ọ ga-agbapụ site n’ala nke Nifaị, ma ndị nile ga-an̄a ntị n’olu Onye-nwe ga-apụ kwa site n’ala ahụ soro ya baa n’ime ọzara ahụ—",
                "13": "Ma o wee ruo na o mere dịka Onye-nwe nyeworo ya iwu. Ma ha pụrụ site n’ala ahụ gbaba n’ime ọzara, ndị nile nwere ike n̄aa ntị n’ọlụ Onye-nwe; ma a na-edu ha site n’ọtụtụ nkwusa ozi-ọma na ibu amụma. Ma a dọrọ ha aka na ntị na-esepụghị aka site n’okwu Chineke; ma a na-edu ha site n’ike nke aka ya, gafee ọzara ahụ, wee ruo mgbe ha bịaruru n’ime ala ahụ nke a na-akpọ ala nke Zarahemla.",
                "14": "Ma ha chọpụtara ndị mmadụ, ndị a na-akpọ ndị nke Zarahemla. Ugbua e nwere nnukwu in̄uri ọn̄ụ n’etiti ndị nke Zarahemla; na kwa Zarahemla n̄ụrị kwara ọn̄ụ karịa, n’ihi na Onye-nwe ezitawo ndị nke Mosaịa ji epekele nke bras nke ihe dị n’ime ya bụ akụkọ-ndekọta nke ndị Juu.",
                "15": "Lee, o wee ruo na Mosaịa chọpụtara na ndị Zarahemla sitere na Jerusalem pụta n’oge ahụ Zedekaịa, eze nke Juda, e bupụrụ ya na ndọkpụ n’agha baa n’ime Babịlọn.",
                "16": "Ma ha gara njem n’ime ọzara ahụ, ma a kpọtara ha site n’aka nke Onye-nwe gafee nnukwu mmiri nile ahụ, baa n’ime ala ahụ ebe Mosaịa chọpụtara ha; ma ha ebiwọrịị n’ebe ahụ site n’oge ahụ gaa n’iru.",
                "17": "Ma n’oge ahụ Mosaịa chọpụtara ha, ha adịworịị imerime n’ọnụ-ọgụgụ karịa. Otu o sila dị, ha enwewọrịị ọtụtụ agha na ndọrọ-ndọrọ dị mkpa, ma ha adawokwarịị site na mma agha site n’oge ruo n’oge; ma asụsụ ha agwawala ọgwa; ma ha ewetaghị akụkọ-ndekọta nile ọbụla, ma ha gọnarịrị ọnọdụ nke Onye-okike ha; ma Mosaịa, ma ọbụladị ndị nke Mosaịa, enweghị ike ịghọta ha.",
                "18": "Ma na o wee ruo na Mosaịa mere ka a kuziere ha ihe n’asụsụ ya. Ma o wee ruo na mgbe a kụziworo ha ihe n’asụsụ nke Mosaịa, Zarahemla nyere akụkọ-agbụrụ nke ndị nna ya, dịka o siri cheta; ma e dere ha, ma ọbụghị n’epekele ndị a.",
                "19": "Ma o wee ruo na ndị Zarahemla, na ndị Mosaịa, jikọtara onwe ha; ma Mosaịa ka ahọpụtara ka ọ bụrụ eze ha.",
                "20": "Ma o wee ruo n’ụbọchị nke Mosaịa, o nwere nnukwu okwute e wetaara ya nke nwere ihe ndị a kanyere n’elu ya; ma ọ sụgharịrị asụsụ ihe nkanye ndị ahụ site n’onyinye na ike nke Chineke.",
                "21": "Ma ha nyere nkọwasị ihe banyere otu Koriantamọ, na ogbugbu nke ndị ya. Ma Koriantamọ ka a chọpụtara site n’aka ndị Zarahemla; ma o binyeere ha ruo ọnwa iteghete.",
                "22": "O kwukwara okwu ole na ole gbasara ndị nna ya ha. Ma nne na nna mbụ ya bịara site n’ụlọ elu tọwa ahụ, n’oge ahụ Onye-nwe wetara mgbagwọjụ anya n’asụsụ nke ndị mmadụ ahụ; ma imesi-ike nke Onye-nwe wee dakwasị ha dịka ikpe Ya nile siri dị, bụ nke zịrị-ezi; ma ọkpụkpụ ha nile dịna ma gbasasịa n’ala nke di n’elu elu.",
                "23": "Lee, mụ, Amalakaị, ka a mụrụ n’ụbọchị ndị nke Mosaịa; ma e biwo m wee hụ ọnwụ ya; ma Benjamịn, nwa ya nwoke, na-achị n’ọnọdụ ya.",
                "24": "Ma lee, a hụwo m, n’ụbọchị nke eze Benjamịn, agha siri ike na nnukwu ịkwafu ọbara n’etiti ndị Nifaị na ndị Leman. Ma lee, ndị Nifaị nwetara nnukwu uru karịa ha; e, nke mere na eze Benjamịn chụpụrụ ha site n’ala Zarahemla.",
                "25": "Ma o wee ruo na a malitere m ịka-nka; ma, ebe m na-enweghị mkpụrụ-afọ, ma, ebe m matara eze Benjamịn na ọ bụ onye ezi-omume n’iru Onye-nwe, ya mere, a ga m enye ya epekele ndị a, na-agba mmadụ nile ume ka ha bịakwute Chineke, Onye-Nsọ nke Israel, ma kwere n’ibu-amụma, na mkpughe nile, na n’nkwusa ozi nke ndị mụọ-ozi, na n’onyinye nke ikwu n’asụsụ dị iche iche, na n’onyinye nke ịsụgharị asụsụ dị iche iche, na n’ihe nile ndị dị mma; n’ihi na ọdịghị ihe ọbụla dị mma ma ọbụghị na o sitere n’aka Onye-nwe bịa; ma nke ahụ bụ ihe ọjọọ sitere n’aka ekwensu bịa.",
                "26": "Ma ugbua, ụmụnne m nwoke m hụrụ n’anya, ọ dị m ka unu bịakwute Kraịst, onye bụ Onye-Nsọ nke Israel, ma keta oke na nzọpụta ya, na ike nke mgbapụta ya. E, bịakwute ya, ma nye mkpụrụ-obi unu nile dịka ihe-onyinye nye ya, ma ga n’iru n’ibu ọnụ na ikpe-ekpere, ma nọgide ruo ọgwụgwụ; ma ebe ọbụ na Onye-nwe na-adị ndụ a ga-azọpụta unu.",
                "27": "Ma ugbua a ga m ekwutu ihe ole na ole gbasara ọnụ-ọgụgụ ndị nke gbagoro n’ime ọzara ahụ ịlaghachi ala nke Nifaị; n’ihi na e nwere ndị bara ụba n’ọnụ-ọgụgụ ndị chọsịrị ike inwere ala nke nketa ha.",
                "28": "Ya mere, ha gbagoro n’ime ọzara ahụ. Ma onye-ndu ha ebe ọ bụ onye gbasiri ike na dike, na onye na-akpọ ekwe-nkụ, ya mere o butere ndọrọ-ndọrọ n’etiti ha; ma ha nile ka e gbusịrị, ma ọbụghị iri ise, n’ime ọzara, ma ha laghachịrị ọzọ n’ala nke Zarahemla.",
                "29": "Ma o wee ruo na ha kpọọrọ kwara ndị ọzọ batụrụ ụba n’ọnụ-ọgụgụ, ma were njem ha ọzọ n’ime ọzara ahụ.",
                "30": "Ma mụ, Amalakaị, nwere nwanne nwoke, onye nke sokwara ha gaa; ma ke mgbe ahụ, amataghị m ihe gbasara ha. Ma ọ fọdụrụ nwantịntị ka m dina ala n’ime ili m; ma epekele ndị a ejuwo. Ma abịa m na ngwụcha nke ikwu okwu m."
            }
        }
    },
    "w-of-m": {
        "meta": {
            "slug": "w-of-m",
            "name": "Okwu nile nke Mọmọn",
            "chapterWord": "Isi"
        },
        "chapters": {
            "1": {
                "1": "Ma ugbua mụ, Mọmọn, ebe m chọworo ka m nyefee akụkọ-ndekọta ahụ nke m nọworo na-eme n’aka nke nwa m nwoke, Moronaị, lee a hụwo m, ọfọdụrụ ntakịrị ka ọbụrụ mbibi nile nke ndị m, ndị Nifaị.",
                "2": "Ma ọ bụ ọtụtụ narị afọ ka Kraịst bịaworo ka m nyere ihe akụkọ-ndekọta ndị a n’aka nwa m nwoke; ma a na m ewere na ọ ga-ahụ mbibi nile nke ndị m. Mana ka Chineke mee ka o die ha dịrị ndụ, ka o wee detu ihe ole na ole gbasara ha, na ihe ole na ole gbasara Kraịst, na eleghị anya otu ụbọchị ọ ga-abara ha uru.",
                "3": "Ma ugbua, a na m ekwu ihe ole na ole gbasara ihe nke m deworo; n’ihi na mgbe m deworo na nke-nke site n’epekele nke Nifaị, ruo n’ọchịchị nke eze Benjamịn a, onye nke Amalakaị kwuru maka ya, a chọrọ m n’etiti ihe akụkọ-ndekọta ahụ nke e nyefeworo n’aka m abụọ, ma a chọtara m epekele ndị a, nke ihe dị n’ime ya bụ nkọwasị ntakịrị nke a maka ndị-amụma nile, site na Jekọb gbada ruo n’ọchịchị nke eze Benjamịn, na kwa ọtụtụ okwu nile nke Nifaị.",
                "4": "Ma ihe nile nke dị n’elu epekele ndị a na-amasị m, n’ihi amụma nile maka ọbịbịa Kraịst; na ndị nna m ha matara na ọtụtụ n’ime ha ka e mezuworo; e, ma a matakwara m na ka ha ra bụ ihe nile nke e buworo n’amụma gbasara anyị gbada ruo n’ụbọchị nke a ka e mezuworo, ma ka ha ra bụ ndị nke gafere ụbọchị nke a ga-emezurịrị n’ezie—",
                "5": "Ya mere, a họọrọ m ihe ndị a, ka m wee mechaa ihe akụkọ-ndekọta m n’elu ha, nke ihe fọdụrụ n’akụkọ-ndekọta m a ga m ewere site n’epekele nke Nifaị; ma apụghị m ide otu ụzọ na narị ụzọ nke ihe nile nke ndị m.",
                "6": "Ma lee, a ga m ewere epekele ndị a, nke ihe dị n’ime ya bụ ibu-amụma nile ndị a na mkpughe nile, ma tinyekọta ha na ụfọdụ n’ime ihe akụkọ-ndekọta m, n’ihi na ha bụ ihe nke m chọrọ; ma a matara m na ha ga-abụ kwa ihe ụmụnne m nwoke chọrọ.",
                "7": "Ma a na m eme nke a maka ebum-n’obi nke amamihe; n’ihi na otu a ka ọ na-agbanyere m izu, dịka ọrụ nile nke Mụọ nke Onye-nwe nke dị n’ime m siri dị. Ma ugbua, a matachaghị m ihe nile; ma na Onye-nwe matara ihe nile nke ga-abịa; ya mere, ọ na-arụ ọrụ n’ime m ime dịka ọchịchọ ya siri dị.",
                "8": "Ma ekpere m nye Chineke bụ gbasara ụmụnne m nwoke, ka ha nwe ike otu ugboro ọzọ bịa n’ọmụma nke Chineke, e, mgbapụta nke Kraịst; ka ha nwe ike otu ugboro ọzọ bụrụ ndị a na enwe mmasị maka ha.",
                "9": "Ma ugbua mụ, Mọmọn, na-aga n’iru imechapụ ihe akụkọ-ndekọta m, nke m na-eweta site n’epekele ndị nke Nifaị; ma a na m eme ya dịka mmụta na nghọta nke Chineke nyeworo m siri dị.",
                "10": "Ya mere, o wee ruo na mgbe Amalakaị nyefeworo epekele ndị a n’ime aka abụọ nke eze Benjamịn, o weere ha ma tinyekọta ha n’epekele ndị nke ọzọ, nke ihe dị n’ime ha bụ akụkọ-ndekọta nile nke e nyedataworo site n’aka ndị eze nile, site n’ọgbọ ruo n’ọgbọ wee ruo n’ụbọchị nke eze Benjamịn.",
                "11": "Ma e nyedatara ya site n’eze Benjamịn, site n’ọgbọ ruo n’ọgbọ wee ruo mgbe ha danyeworo n’aka m. Ma mụ, Mọmọn, na-ekpere Chineke ka e wee chekwaa ha site n’oge a gaa n’iru. Ma a matara m na a ga-echekwa ha; n’ihi na e nwere ọtụtụ nnukwu ihe e dere n’elu ha, site n’ime nke a ka a ga-ekpe ndị m na ụmụnne ha nwoke ikpe na nnukwu ụbọchị ikpe-azụ ahụ; dịka okwu Chineke nke e dere ede siri dị.",
                "12": "Ma ugbua, gbasara eze Benjamịn a—o nwere ihe dị ka ndọrọ-ndọrọ n’etiti ndị nke ya.",
                "13": "Ma o wee ruo kwa na ndị-agha nile nke ndị Leman bịara ndịda site n’ala nke Nifaị, ịlụ agha megide ndị ya. Ma lee, eze Benjamịn kpọkọtara ndị agha ya nile, ma ọ nọgidere ha; ma ọ lụrụ ọgụ site n’ume nke aka nke onwe ya, jiri mma agha Leban.",
                "14": "Ma n’ume nke Onye-nwe ha lụrụ ọgụ megide ndị iro ha, ruo mgbe ha gbuworo ọtụtụ puku n’ime ndị Leman. Ma o wee ruo na ha lụrụ ọgụ megide ndị Leman ruo mgbe ha chụpụsịworo ha site n’ala nile nke nketa ha.",
                "15": "Ma o wee ruo na mgbe e nwesịworo ndị Kraịst ụgha, ma ọnụ ha nile ka emechisịworo, ma nye ha ntaram-ahụhụ dịka imebi iwu ha nile siri dị.",
                "16": "Ma mgbe e nwesịworo ndị-amụma-ụgha, na ndị na ekwusa ozi-ọma na ndị nkuzi ụgha n’etiti ndị ahụ, ma ndị a nile ebe ataworo ha ahụhụ dịka mmebi iwu ha nile siri dị; ma mgbe e nwesịworo nnukwu ndọrọ-ndọrọ na ọtụtụ nnupụ-isi pụọ ruo ndị Leman, lee, o wee ruo na eze Benjamịn, site na enye m aka nke ndị-amụma dị-nsọ ndị nọ n’etiti ndị ya—",
                "17": "N’ihi na lee, eze Benjamịn bụụrụ nwoke dị nsọ, ma ọ chịrị ndị ya n’ezi-omume; ma e nwere ọtụtụ ndị nwoke dị nsọ n’ala ahụ, ma ha kwuru okwu Chineke n’ike na n’ikike nke iwu; ma ha jiri nnukwu ịdị nkọ n’ihi ịkpọ-ekwe-nkụ nke ndị mmadụ—",
                "18": "Ya mere, site n’inye aka nke ndị a, eze Benjamịn, site n’ịrụ ọrụ jiri ike nile nke arụ ya na ike nghọta nke mkpụrụ-obi ya nile, na kwa ndị-amụma nile, wee hiwe udo n’ala ahụ otu ugboro ọzọ."
            }
        }
    },
    "mosiah": {
        "meta": {
            "slug": "mosiah",
            "name": "Akwụkwọ nke Mosaịa",
            "chapterWord": "Isi"
        },
        "chapters": {
            "1": {
                "1": "Ma ugbua e nweghị kwa ndọrọ-ndọrọ ọzọ n’ala nile nke Zarahemla, n’etiti ndị nile bụ ndị nke eze Benjamịn, nke mere na eze Benjamịn nwere udo esepụghị aka ụbọchị nile nke fọdụrụ ya.",
                "2": "Ma o wee ruo na o nwere ụmụ-nwoke atọ; ma ọ kpọrọ aha ha Mosaịa, na Hilorụm, na Hilaman. Ma o mere ka e wee kụziere ha ihe n’asụsụ nile nke nna ya ha, na site na nke a ha ga-aghọ ndị nwere nghọta; ma na ha ga-amata gbasara amụma nile nke e kwuworo site n’ọnụ nile nke ndị nna ha, nke e nyere ha site n’aka nke Onye-nwe.",
                "3": "Ma ọ kuzịkwara ha gbasara ihe akụkọ-ndekọta nile ndị a kanyere n’elu epekele nile nke bras, na-asị: Ụmụ m nwoke, ọ dị m ka asị na unu ga-echeta na asị na ọbụghị maka epekele ndị a, ndị nwere ihe akụkọ-ndekọta nile ndị a na iwu-nsọ ndị a, anyị ga-atawọrịị ahụhụ na-amaghị ama, ọbụna n’oge ugbua, na-amataghị ihe omimi nile nke Chineke.",
                "4": "N’ihi na o kweghị omume na nna anyị, Lihaị, gaara enwe ike icheta ihe nile ndị a, ịkụziri ha ụmụ ya, ma ọbụghị na e nwere enye m-aka nke epekele ndị a; n’ihi na ya, ebe a kuziworo ya n’asụsụ nke ndị Ijipt, ya mere o nwere ike ịgụpụta ihe nkanye ndị a, ma kuziere ha ụmụ ya, nke bụ na site na ya ha ga-akụziri ha ụmụ ha, ma site otu a mezuo iwu-nsọ nile nke Chineke, ọbụna gbada ruo oge ugbua.",
                "5": "A sị m unu, ụmụ m nwoke, asị na ọbụghị maka ihe ndị a, nke e debeworo ma chekwaa site n’aka nke Chineke, ka anyị nwe ike gụọ ma ghọta maka ihe omimi ya nile, ma jide iwu-nsọ ya nile oge nile n’iru anya anyị, na ọbụna nna anyị ha gaara ala azụ n’ekweghị ekwe, ma anyị gaara adị ka ụmụnne anyị nwoke, ndị Leman, ndị n’enweghị ihe ha matara gbasara ihe ndị a, ma ọbụna anaghị ekwere ha mgbe a kụziri ha ya, n’ihi omenala nile nke ndị nna ha, ndị n’ezighị ezi.",
                "6": "O ụmụ m nwoke, ọ ga-adị m mma ma asị na unu ga-echeta na okwu ndị a bụ ezi-okwu, na kwa na ihe akụkọ-ndekọta nile ndị a bụ ezi-okwu. Ma lee, epekele ndị nke Nifaị kwa, nke ihe dị n’ime ha bụ akụkọ-ndekọta na okwu nile nke ndị nna anyị ha site n’oge ha hapụrụ Jerusalem ruo ugbua, ma ha bụ ezi-okwu; ma anyị nwere ike ịmata maka ịbụ ezi-okwu ha n’ihi na anyị nwere ha n’iru anya anyị.",
                "7": "Ma ugbua, ụmụ m nwoke, ọ ga-adị m mma ka unu na-echeta ịchọsị ha ike, ka unu wee nweta uru na ya; ma ọ ga-adị m mma ka unu na-edebe iwu-nsọ nile nke Chineke, ka unu wee mee nke ọma n’ala ahụ dịka nkwa nile ahụ nke Onye-nwe kwere ndị nna anyị ha.",
                "8": "Ma ọtụtụ ihe ndị ọzọ ka eze Benjamịn kụziri ụmụ ya ndị nwoke, ndị a na-edeghị n’ime akwụkwọ a.",
                "9": "Ma o wee ruo na mgbe eze Benjamịn ruru na ngwụcha nke ịkụziri ụmụ ya nwoke ihe, na ọ kara nka, ma ọ hụrụ na n’oge na-adịghị anya na ya ga-agarịrị ụzọ nke ụwa nile; ya mere, o chere ya ihe dị mkpa na ya ga-enyefe ala-eze ahụ n’aka otu n’ime ụmụ ya ndị nwoke.",
                "10": "Ya mere, o mere ka a kpọta Mosaịa n’iru ya, ma ndị a bụ okwu ndị ọ gwara ya, na-asị: Nwa m nwoke, ọ ga-adị m mma ka ị mee nkwupụta n’ala a nile n’etiti ndị a nile, ma-ọbụ ndị Zarahemla, na ndị nke Mosaịa ndị bi n’ala ahụ, na site na ya a ga-akpọkọta ha ọnụ; n’ihi na echi ya a ga m ekwupụtara ndị nke m a site n’ọnụ nke m na ị bụ eze na onye-ọchịchị nye ndị a, nke Onye-nwe Chineke anyị nyeworo anyị.",
                "11": "Ma nke ka nke, a ga m enye ndị a aha, na site na ya ha ga-adị iche karịa ndị nile nke Onye-nwe Chineke kpọpụtaworo site n’ala Jerusalem; ma nke a ka m na-eme n’ihi na ha abụrụwọrịị ndị na-arụsi ọrụ ike n’idebe iwu-nsọ nile nke Onye-nwe.",
                "12": "Ma a ga m enye ha aha nke a na-enweghị ike ehichapụ, ma ọbụghị site na njehie.",
                "13": "E, ma nke ka nke asị m gị, na ọbụrụ na ndị a Onye-nwe gosịworo iru ọma dị elu ga-adaba n’ime njehie, ma ghọọ ndị ajọọ-omume na ndị na-akwa iko, na Onye-nwe ga-enyefe ha, na site otu a ha ghọọ ndị na-adịghị ike dịka ụmụnne ha nwoke; ma ọ gaghị echekwa ha ọzọ site n’ike ya na-enweghị atụ ma dị ịtụ n’anya, dịka o siworo tutu ruo ugbua chekwaa ndị nna anyị ha.",
                "14": "N’ihi na a sị m unu, na ọbụrụ na o setịpughịrịị aka ya n’ichekwa ndị nna anyị ha, ha gaara adabarịrị n’aka nke ndị Leman, ma ghọọ ndị ejiri chụọ aja nke ịkpọ-asị ha.",
                "15": "Ma o wee ruo na mgbe eze Benjamịn bịaworo na ngwụcha nke ikwu okwu ndị a nye nwa ya nwoke, na o nyere ya ikike gbasara ihe nile a na-eme n’ala-eze ahụ.",
                "16": "Ma nke ka nke, o nyekwara ya ikike gbasara ihe akụkọ-ndekọta nile ndị a kanyere n’elu epekele nke bras; na kwa epekele nke Nifaị; na kwa, mma agha nke Leban, na bol ahụ ma-ọbụ nduzi-ụzọ ahụ, nke duru nna anyị ha gafee ọzara ahụ, nke e doziri site n’aka nke Onye-nwe na site na ya a ga-edu ha, onye ọbụla dịka mmata na ịrụsi ọrụ ike nke ha nyere ya siri dị.",
                "17": "Ya mere, otu ha bụrịị ndị na-enweghị okwukwe ha emeghị nke ọma ọbụghị ma ha gara n’iru na njem ha, mana a chụghachịrị ha azụ, ma nweta enweghị mmasị nke Chineke nye onwe ha; ma ya mere a pịara ha ihe ọpịpịa nke ụnwụ na nnukwu mkpagbu, ịkwalite ha na ncheta nke ọrụ ha.",
                "18": "Ma ugbua, o wee ruo na Mosaịa gara ma mee dịka nna ya nyeworo ya iwu, ma kwupụtara ndị nile ahụ nọ n’ala nke Zarahemla na site na nke ahụ ha ga-akpọkọta onwe ha ọnụ, ịgalite ruo na temple, ịnụ okwu ndị nke nna ya ga-agwa ha."
            },
            "2": {
                "1": "Ma o wee ruo na mgbe Mosaịa meworo dịka nna ya nyeworo ya iwu, ma mewokwa nkwupụta n’akụkụ ahụ nile, nke mere na ndị ahụ kpọkọtara onwe ha ọnụ n’akụkụ ahụ nile, ka ha wee gbagoo na temple ịnụrụ okwu ndị ahụ nile nke eze Benjamịn ga-agwa ha.",
                "2": "Ma e nwere nnukwu ọnụ-ọgụgụ, ọbụna dị ezi ọtụtụ nke ha na-agụtaghị ha ọnụ; n’ihi na ha amụbawo karịa ma gbasie nnukwu ike n’ala ahụ.",
                "3": "Ma ha werekwara ụmụ-mbụ nke igwe anụ ha, ka ha wee chụọ aja na onyinye-nsure ọkụ nile dịka iwu nke Moses siri dị;",
                "4": "Na kwa ka ha wee nye Onye-nwe Chineke ha ekele, onye kpọpụtaworo ha site n’ala nke Jerusalem, na onye napụtaworo ha site n’aka nke ndị iro ha, ma họpụta ndị-ezi-omume ka ha bụrụ ndị nkuzi ha, na kwa onye-ezi-omume ka ọ bụrụ eze ha, onye nke tọrọ ntọ-ala udo n’ala nke Zarahemla, na onye kuziworo ha idebe iwu-nsọ nile nke Chineke, ka ha wee n̄ụrịa ma jupụta n’ịhụnanya n’ebe Chineke na mmadụ nile nọ.",
                "5": "Ma o wee ruo na mgbe ha bịaruru na temple, ha rụnyere ụlọ-ikwuu ha nile gburu-gburu, nwoke ọbụla dịka ezi na ụlọ ya siri di, nke ndị nọ n’ime ya bụ nwunye ya, na ụmụ ya nwoke, ụmụ ya nwanyị, na ụmụ ha nwoke, na ụmụ ha nwanyị, site na nke kachasị okenye gbada ruo na nke kachasị nwata, ezi na ụlọ ọbụla nọdụrụ iche, otu site n’ibe ya.",
                "6": "Ma ha rụnyere ụlọ-ikwuu ha gbaa-gburu-gburu temple ahụ, nwoke ọbụla nwere ụlọ-ịkwuu ya tinyere ọnụ-ụzọ dị na ya chee iru na temple, ka ha wee nọdụ n’ime ụlọ-ịkwuu ha ma nụrụ okwu nile nke eze Benjamịn ga-agwa ha;",
                "7": "N’ihi na igwe mmadụ ahụ, ebe ha dị nnọọ nnukwu nke na eze Benjamịn enweghị ike ịkụziri ha nile n’ime ogige nke temple, ya mere o mere ka e wuo ụlọ-elu tọwa, ka site n’ebe ahụ ndị ya ga-anụ okwu nile nke ọ ga-agwa ha.",
                "8": "Ma o wee ruo na ọ malitere ịgwa ndị ya okwu site n’ụlọ-elu tọwa ahụ; ma ha nile enweghị ike ịnụ okwu ya nile n’ihi nnukwu igwe-mmadụ ahụ; ya mere o mere ka e dee okwu nile o kwuru ede ma zipụga ya n’etiti ndị ahụ na-anọghị n’okpuru ụda olu ya, ka ha nwe ike nata kwa okwu ya nile.",
                "9": "Ma ndị a bụ okwu ndị o kwuru ma mee ka e dee ede, na-asị: Ụmụnne m nwoke, unu nile ndị kpọkọtaworo onwe unu ọnụ, unu ndị nwere ike ịnụ okwu m nile nke m ga-agwa unu n’ụbọchị taa; n’ihi na enyeghị m unu iwu ịgbagota n’ebe a igwuri egwu n’okwu nile nke m ga-ekwu, kama ka unu wee n̄aa m ntị, ma meghee ntị unu nile ka unu wee nụrụ, na obi unu, ka unu wee ghọta, na echiche unu nile ka ihe omimi nile nke Chineke wee bụrụ ihe a saghere ka unu hụ.",
                "10": "E nyeghị m unu iwu ịgbagota n’ebe a ka unu wee tụọ m egwu, ma-ọbụ ka unu wee na-eche na mụ n’onwe m karịrị mmadụ na-anwụ anwụ.",
                "11": "Mana adị m ka unu onwe unu, nọrọ n’okpuru ụdị adịghị ike nile nke arụ na echiche; mana ahọpụtawo m site n’aka ndị a; ma e doro m nsọ site n’aka nna m, ma e kwere site n’aka nke Onye-nwe na m ga-abụ onye-ọchịchị nye ndị a; ma e debewo ma chekwaa m site n’ike ya na-enweghị atụ, ijere unu ozi site n’ike nile, echiche na ume nke Onye-nwe nyeworo m.",
                "12": "Asị m unu na dịka emeworo ka m bie ụbọchị m nile n’ijere unu ozi, ọbụna ruo n’oge a, na achọbeghị ọla edo ma-ọbụ ọla ọcha ma-ọbụ ụdị akụ na ụba ọbụla n’aka unu;",
                "13": "Ọbụghị ma e kwere m na a ga-edebe unu n’ụlọ okpuru nke ndị mkpọrọ, ma-ọbụ na unu ga-eme ndị oru otu nye ibe ya, ma-ọbụ na unu ga-egbu mmadụ, ma-ọbụ pụnarị, ma-ọbụ zuo ori, ma-ọbụ kwaa iko, ma ọbụghị na m kwere na unu ga-eme ụdị ajọọ-omume ọbụla, ma a kụziworo m unu na unu ga-edebe iwu-nsọ nile nke Onye-nwe, n’ihe nile nke o nyeworo unu n’iwu—",
                "14": "Ma ọbụna mụ, n’onwe m, arụwo ọrụ n’aka nke m ka m wee jeere unu ozi, ma na a gaghị ebo unu ibu arọ site n’ịtụ ọtụtụ ụtụ, ma na onweghị ihe ọbụla ga-abịakwasị unu nke siri ike ịnagide—ma n’ihe nile ndị a nke m kwuworo, unu onwe unu bụ ndị aka-ebe n’ụbọchị taa.",
                "15": "Mana, ụmụnne m nwoke, emeghị m ihe ndị a ka m wee tuo ọnụ, ọbụghị ma m na-akọ ihe ndị a ka site n’ebe ahụ ka m nwe ike bo unu ebubo, ma na a na m agwa unu ihe ndị a ka unu mata na m nwere ike ịza obi dị-ọcha n’iru Chineke n’ụbọchị taa.",
                "16": "Lee, a sị m unu na n’ihi na asịrị m unu na ebiwo m ụbọchị m nile n’ijere unu ozi, a chọghị m itu ọnụ, n’ihi na a nọwo m nanị n’ije ozi nke Chineke.",
                "17": "Ma lee, a na m agwa unu ihe ndị a ka unu wee mụta amamihe; ka unu mụta na mgbe unu nọ n’ijere mmadụ ibe unu ozi unu nọ nanị n’ije ozi nke Chineke unu.",
                "18": "Lee, unu akpọwo m eze unu; ma ọbụrụ na mụ, onye unu kpọrọ eze unu, na-arụ ọrụ i jere unu ozi, mgbe ahụ o kwesịghị ka unu na-arụ ọrụ ijerịtara onwe unu ozi?",
                "19": "Ma lee kwa, ọbụrụ na m, onye unu na-akpọ eze unu, onye biworo ụbọchị ya nile n’ijere unu ozi, ma nọworo n’ije ozi nke Chineke, kwesịrị ịnata ekele n’aka unu, o lee otu unu siri kwesị ikele eze unu nke elu-igwe ekele!",
                "20": "A sị m unu, ụmụnne m nwoke, na ọbụrụ na unu ga-enye ekele nile na otuto nke mkpụrụ-obi unu nwere ike inwe, nye Chineke ahụ onye keworo-unu, ma debe ma chekwaa unu, ma meworo na unu ga-an̄ụrị ọn̄ụ, ma kwewo na unu ga-ebi n’udo otu na ibe ya—",
                "21": "Asị m unu na ọbụrụ na unu ga-eje ozi nye ya onye keworo unu site na mmalite, ma ọ na-echekwa unu site n’ụbọchị ruo n’ụbọchị, site n’ịgbazinye unu okuku-ume, ka unu wee dị ndụ ma jegharịa ma mee dịka ọchịchọ nke onwe unu siri dị, ma ọbụna ịkwado unu site n’otu nwa-oge-nta ruo na nke ọzọ—Asị m, ọbụrụ na unu ga-ejere ya ozi site na mkpụrụ-obi unu nile n’agbanyeghị unu ga-abụ ụmụ-oru na-abaghị uru.",
                "22": "Ma lee, ihe nile ọ chọrọ n’aka unu bụ idebe iwu-nsọ ya nile, ma o kwewo unu nkwa na ọbụrụ na unu edebe iwu-nsọ ya nile unu ga-eme nke ọma n’ala ahụ; ma ọdịghị mgbe ọ na-agbanwe site n’ihe ahụ nke o kwuworo; ya mere, ọbụrụ na unu na-edebe iwu-nsọ ya nile ọ na-agọzi unu ma mee ka unu mee nke ọma.",
                "23": "Ma ugbua, na mbụ, o kewo unu, ma nye unu ndụ unu, nke unu ji ya ụgwọ ya.",
                "24": "Ma nke abụọ, Ọ na-achọ ka unu na-eme dịka o nyeworo unu n’iwu; n’ihi na unu mee nke a, ọ na-agọzi unu otu mgbe ahụ, ma ya mere ọ kwụwo unu ụgwọ. Ma unu ka ji ya ụgwọ, ma nọ, ma ga-anọ, ruo mgbe nile na mgbe nile, ya mere, gịnị ka unu nwere iji tuo ọnụ?",
                "25": "Ma ugbua ana m ajụ, unu nwere ike ikwu ihe ọbụla maka onwe unu? Ana m aza unu, E-e. Unu agaghị asị na unu bụ ọbụna ruo dịka uzuzu nke ala, ma e kere unu site n’uzuzu nke ala, ma lee, ọ bụ onye kere unu, nwe ya.",
                "26": "Ma mụ, ọbụna mụ, onye unu na-akpọ eze unu, adịghị m mma karịa otu unu onwe unu dị, n’ihi a bụ kwa m nke uzuzu. Ma unu hụrụ na mụ akawo nka, ma ọ fọdụrụ nwantịntị ka m nyeghachị arụ a na-anwụ anwụ n’aka nne ya aja.",
                "27": "Ya mere, dịka m gwara unu na mụ ejeworo unu ozi, na-aga n’obi ọcha n’iru Chineke, ọbụna otu a mụ n’oge a emewo ka unu kpọkọta onwe unu ọnụ, ka e wee hụta m onye na-enweghị ụta, na ka ọbara unu ghara ịbịakwasị m, mgbe m ga-eguzoro ka Chineke kpee m ikpe n’ihe nile ndị ahụ o nyeworo m n’iwu gbasara unu.",
                "28": "Asị m unu na e mewo m ka unu kpọkọta onwe unu ọnụ ka m wee sachapụ uwe m nile site n’ọbara unu, n’oge dịka ugbua mgbe ọ fọdụrụ m nwantịntị ịga rịda n’ala ili m, ka m wee gaa n’udo, ka mụọ m nke na-adịghị-anwụ anwụ wee sonye ndị otu-abụ nile n’elu n’ibụ abụ otuto nke Chineke zịrị-ezi.",
                "29": "Ma nke ka nke, a sị m unu na e mewo m ka unu kpọkọta onwe unu ọnụ, ka m wee kwupụtara unu na a gaghị m enwe ike ịbụ kwa onye nkuzi unu, ma-ọbụ eze unu;",
                "30": "N’ihi na ọbụna n’oge a, arụ m nile na-ama jijiji karịa ebe m na-anwa ike m ịgwa unu okwu; ma na Onye-nwe Chineke na-akwado m, ma o kwewo ka m gwa unu okwu, ma o nyewo m iwu ka m kwupụtara unu n’ụbọchị nke a, na nwa m nwoke Mosaịa bụ eze na onye-ọchịchị nye unu.",
                "31": "Ma ugbua, ụmụnne m nwoke, o dị m ka unu na-eme dịka unu na-eme ruo ugbua. Dịka unu debeworo iwu-nsọ m nile, na kwa iwu-nsọ nile nke nna m, ma bụrụ ndị meworo nke ọma, ma ewe debe unu site n’ịdaba n’aka nke ndị iro unu nile, ọbụna otu a, ọbụrụ na unu ga-edebe iwu-nsọ nile nke nwa m, ma-ọbụ iwu-nsọ nile nke Chineke nke ọ ga-enyefe unu, unu ga-eme nke ọma n’ala ahụ, ma ndị iro unu nile agaghị enwe ike imegide unu.",
                "32": "Mana, O ndị m, kpachapụnụ anya na eleghị-anya ka aghara inwe ndọrọ-ndọrọ ga-adapụta n’etiti unu, ma unu ahọrọ irube isi nye mụọ ọjọọ nke nna m Mosaịa kwuru maka ya.",
                "33": "N’ihi na lee, o nwere ahụhụ e kwụpụtara ga-adakwasị onye ga-ahọrọ irube-isi nye mụọ ahụ; n’ihi na ọbụrụ na ọ họọrọ irubere ya isi, ma nọgide ma nwụọ n’ime mmehie ya nile, onye ahụ na-an̄ụ ọmụma-ikpe nye mkpụrụ-obi nke ya; n’ihi na ọ na-nata n’ọkwụkwụ-ụgwọ ya, ntaram-ahụhụ mgbe nile na-adigide, ebe o jehieworo iwu nke Chineke ahụ megide ihe nke ya na onwe ya matara.",
                "34": "A sị m unu, na e nweghị onye ọbụla n’etiti unu ma ọbụghị ma ha bụ ụmụ-ntakịrị unu ndị a na-akụzibereghị gbasara ihe ndị a nile, ma nke na-amataghị na unu ji ụgwọ ebighi-ebi nye Nna unu nke elu-igwe, ịnye ya ihe nile nke unu nwere ma bụrụ; na kwa akụziworo unu gbasara akụkọ-ndekọta nile nke ihe dị n’ime ya bụ amụma nile nke e kwuworo site n’ọnụ ndị-amụma dị nsọ, ọbụna gbada ruo n’oge nna anyị, Lihaị, hapụrụ Jerusalem;",
                "35": "Na kwa, ihe nile e kwuworo site n’ọnụ nna anyị ha ruo ugbua. Ma lee, ọzọ, ha kwuru ihe ndị Onye-nwe nyere ha n’iwu; ya mere, ha zịrị ezi bụrụ ezi-okwu.",
                "36": "Ma ugbua, a sị m unu, ụmụnne m nwoke, na mgbe unu mataworo ma a kụziekwara unu ihe ndị a nile, ọbụrụ na unu ga-ejehie ma gaa na mmegide nke ihe e kwuworo, na unu ga-ewezuga onwe unu site na Mụọ nke Onye-nwe, na ọ gaghị enwe ọnọdụ n’ime unu iduzi unu n’ụzọ amamihe nile ka unu wee dị ngọzi, mee nke ọma, na nchekwa—",
                "37": "A sị m unu, nwoke ahụ nke na-eme nke a, onye ahụ na-apụta ìhè na nnupụ-isi megide Chineke; ya mere ọ chọrọ irube isi nye mụọ ọjọọ ahụ ma ghọọ onye-iro nke ezi-omume nile; ya mere, Onye-nwe enweghị ọnọdụ n’ime ya, n’ihi na ọ dịghị ebi n’ime temple nile na-adịghị nsọ.",
                "38": "Ya mere ọbụrụ na nwoke ahụ echegharịghị, ma nọgide ma nwụọ onye-iro nke Chineke, ihe nile nke ikpe-zịrị-ezi dị nsọ chọrọ ga-akpọte mkpụrụ-obi ya na-adịghị anwụ-anwụ ka ọ dị gara-gara n’uche n’ịta ụta nke onwe ya, nke na-akpatara ya ịla azụ site n’ebe nke Onye-nwe nọ, ma na-emejupụta obi ya n’ita ụta, na mgbu, na nnukwu mgbu, nke dịka ọkụ na-anaghị ekwe mmenyụ, nke ire ọkụ ya na-ala elu ruo mgbe nile na mgbe nile.",
                "39": "Ma ugbua a sị m unu, na ebere enweghị ike ịzọpụta nwoke ahụ; ya mere nsọtụ mbibi ya bụ ịnagide ahụhụ ebighi-ebi.",
                "40": "O, unu nile ndị nwoke kaworo-nka, na kwa unu ndị okorobịa, na unu ụmụ-ntakịrị ndị nwere ike ịghọta okwu m nile, n’ihi e kwuwo m okwu dị mfe nghọta nye unu ka unu wee ghọta, a na m arịọ ka unu teta n’ụra na ncheta nke ọnọdụ ahụ dị egwu nke ndị ahụ dabaworo n’ime njehie.",
                "41": "Ma nke ka nke, a ga m achọ ka unu tụgharịa uche na ngọzi na ọnọdụ an̄ụrị nke ndị ahụ na-edebe iwu-nsọ nile nke Chineke. N’ihi na lee, agọziri ha n’ihe nile ma n’ihe nke arụ ma nke mụọ; ma ọbụrụ na ha a nọgide n’okwukwe ruo n’ọgwụgwụ a ga-anabata ha n’ime elu-igwe, nke mere na ha na Chineke ga-ebi n’ọnọdụ an̄ụrị na-enweghị ọgwụgwụ. O cheta, cheta na ihe ndị a bụ ezi-okwu; n’ihi na Onye-nwe Chineke ekwuwo ya."
            },
            "3": {
                "1": "Ma ọzọ ụmụnne m nwoke, a ga m akpọ ige ntị unu, n’ihi na enwere m ihe ole na ole ọzọ m ga-agwa unu; n’ihi na lee, e nwere m ọtụtụ ihe m ga-agwa unu gbasara ihe nke ga-abịa.",
                "2": "Ma ihe ndị ahụ nke m ga-agwa unu ka e mere ka m mata site n’ọnụ onye mụọ-ozi sitere n’ebe Chineke nọ bịa. Ma ọ sịrị m: Teta; ma e tetara m, ma lee o guzoro n’iru m.",
                "3": "Ma ọ sịrị m: Teta, ma nụrụ okwu nile nke m ga-agwa gị, n’ihi na lee, a bịara m ikwupụtara gị ozi ọma nke oke ọn̄ụ.",
                "4": "N’ihi na Onye-nwe anuwo ekpere gị nile, ma o kpewo site n’ezi-omume gị, ma o zitawo m ka m kwupụtara gị ka i wee n̄ụrịa ọn̄ụ; na ka i wee kwupụtara ndị gị, ka ha wee jupụta kwa n’ọn̄ụ.",
                "5": "N’ihi na lee, oge ahụ na-abịa, ma ọ dighị anya, mgbe n’ike, Onye-nwe nke Pụrụ Ime Ihe nile onye na-achị, onye dịịrị, ma dị site mgbe ebighi-ebi nile ruo mgbe ebighi-ebi nile, ga-arịdata site n’elu-igwe n’etiti ụmụ nke mmadụ, ma ga-ebi n’ụlọ e jiri ụrọ wuo, ma ga-agagharị n’etiti ndị mmadụ, na-arụ nnukwu ọrụ-ebube nile, dịka ịgwọ ndị ọrịa, ịkpọlite ndị nwụrụ-anwụ, ime ka ndị ngwọrọ gaa ije, ka ndị isi nweta ịhụ-ụzọ ha, na ndị ntị chiri ka ha nụ ihe, na ịgwọ ụdị ọrịa nile dị iche iche.",
                "6": "Ma ọ ga-achụpụ ekwensu nile, ma-ọbụ mụọ ọjọọ nile nke na-ebi n’ime obi nile nke ụmụ nke mmadụ.",
                "7": "Ma lee, ọ ga-ata ahụhụ ọnwụnwa nile, na ihe mgbu nke arụ, agụụ, akpịrị-ịkpọ-nkụ, na ịda mba, ọbụna karịa nke mmadụ nwere ike ịta, ma ọbụghị na ọ bụ nke ọnwụ, n’ihi na lee, ọbara na-apụta site n’ohere ntakịrị nile, oke nnukwu ka ihe mgbu ya ga-adị n’ihi ajọọ-omume na ihe arụ nile nke ndị ya.",
                "8": "Ma a ga-akpọ ya Jisus Kraịst, Ọkpara nke Chineke, Nna nke elu-igwe na ụwa, Onye-okike nke ihe nile site na mmalite, ma nne ya ka a ga-akpọ Meri.",
                "9": "Ma lee, ọ na-abịakwute ndị ya, ka nzọpụta wee bịakwasị ụmụ nke mmadụ ọbụna site n’okwukwe n’aha ya; ma ọbụna mgbe ihe nke a mesịrị, ha ga-ewere ya ka mmadụ, ma sị na o nwere ajọọ-mụọ, ma ha ga-eti ya ihe, ma ha ga-akpọgide ya n’obe.",
                "10": "Ma ọ ga-ebilite n’ụbọchị nke atọ site na ndị nwụrụ anwụ, ma lee, ọ na-eguzo ikpe ụwa ikpe; ma lee, ihe ndị a nile ka a na-eme ka ikpe ziri ezi wee bịakwasị ụmụ nke mmadụ.",
                "11": "N’ihi na lee, ma ọbara ya kwa na-achụ-aja maka mmehie nile nke ndị ahụ daworo site na njehie nke Adam, ndị nwụworo na-amaghị uche nke Chineke gbasara ha, ma-ọbụ ndị mehieworo na-amaghị-ama.",
                "12": "Mana ahụhụ, ahụhụ ga-adịrị ya bụ onye matara na ya nupụrụ isi megide Chineke! N’ihi na nzọpụta anaghị abịara ndị dị otu a ma ọbụghị ma-ọbụ site na nchegharị na okwukwe n’Onye-nwe Jisus Kraịst.",
                "13": "Ma Onye-nwe Chineke ezipụwo ndị-amụma ya dị nsọ n’etiti ụmụ nke mmadụ nile, ikwupụta ihe ndị a nye ebo nile, mba, na asụsụ, na site na ya onye ọbụla ga-ekwere na Kraịst ga-abịa, otu onye ahụ ga-enweta nsachapụ nke mmehie ha nile, ma n̄ụrịa na nnukwu ọn̄ụ karịrị-akarị, ọbụna dịka a ga-asị na ọ bịawọrịị n’etiti ha.",
                "14": "Ma na Onye-nwe Chineke hụrụ na ndị ya bụ ndị na-akpọ-ekwe-nkụ, ma ọ họpụtara ha iwu, ọbụna iwu nke Moses.",
                "15": "Ma ọtụtụ ihe iriba-ama nile, na ihe-ebube nile, na ụdị nile, na onyinyo nile ka o gosịrị ha, gbasara ọbịbịa ya; na kwa ndị-amụma dị nsọ gwara ha gbasara ọbịbịa ya; ma na ha mesịrị obi ha ike, ma ha aghọtaghị na iwu nke Moses abaghị uru ma ọbụghị na o sitere n’aja mgbaghara mmehie nke ọbara ya.",
                "16": "Ma ọbụna ọbụrụ na okwere omume na ụmụ-ntakịrị nwere ike ime mmehie e nweghị ike ịzọpụta ha; ma na a sị m unu a gọziri ha agọzi n’ihi na lee, dịka n’ime Adam, ma-ọbụ site n’okike, ha na-ada, ọbụna otu ahụ ọbara nke Kraịst na-achụ-aja mgbaghara mmehie ha nile.",
                "17": "Ma nke ka nke, a sị m unu, na a gaghị enwe aha ọzọ e nyere ma-ọbụ ụzọ ọzọ ọbụla ma-ọbụ ụdị ọzọ nzọpụta ga-esi bịara ụmụ nke mmadụ, nanị n’ime na site n’aha nke Kraịst, Onye-nwe nke Pụrụ Ime Ihe nile.",
                "18": "N’ihi na lee ọ na-ekpe ikpe, ma ikpe ya zịrị ezi; ma nwata agaghị ala n’iyi nke nwụrụ na nwata ya; ma na ndị mmadụ na-an̄ụ ọmụma ikpe nye mkpụrụ-obi nke ha ma ọbụghị ma ha wedatara onwe ha ala ma dịrị dịka ụmụ-ntakịrị, ma kwere na nzọpụta dịịrị, ma dị, ma ga-abịa, n’ime ma site n’ọchụchụ-aja mgbaghara mmehie ọbara nke Kraịst, Onye-nwe nke Pụrụ Ime Ihe nile.",
                "19": "N’ihi na mmadụ nke ụdị okike bụ onye-iro Chineke, ma ọ bụrụworiị site n’ọdịda nke Adam, ma ga-abụ, ruo mgbe nile na mgbe nile, ma ọbụghị ma o kwenyere na nkwalite nile nke Mụọ Nsọ, ma wepụ ịbụ mmadụ nke anụ arụ, ghọọ onye-nsọ site n’aja mgbaghara mmehie nke Kraịst Onye-nwe, ma dịrị dịka nwata, na-adanye, dị nwayọ, dị umeala, nwe ndidi, jupụta n’ịhụ n’anya, dị na njikere ịdanye n’ihe nile nke Onye-nwe hụworo na o kwesịrị ịbịakwasị ya, ọbụna dịka nwatakịrị na adanyere nna ya.",
                "20": "Ma nke ka nke, a sị m gị, na oge ahụ ga-abịa mgbe ọmụma nke Onye-nzọpụta ahụ ga-agbasa ruo mba, ebo, asụsụ, na ndị mmadụ.",
                "21": "Ma lee, mgbe oge ahụ ga-abịa, ọdịghị onye a ga-ahụ na-enweghị ụta n’iru Chineke, ma ọbụghị ma-ọbụ ụmụ-ntakịrị, nanị site na nchegharị na okwukwe n’aha nke Onye-nwe Chineke nke Pụrụ Ime Ihe nile.",
                "22": "Ma ọbụna n’oge a, mgbe ị ga akụziwororịị ndị gị ihe nile nke Onye-nwe Chineke gị nyeworo gị n’iwu, ọbụna mgbe ahụ ka a ga-ahụ ha na-enweghị ntụpọ n’iru Chineke nanị dịka okwu nile nke m gwaworo gị siri dị.",
                "23": "Ma ugbua e kwuwo m okwu nile nke Onye-nwe Chineke nyeworo m n’iwu.",
                "24": "Ma otu a ka Onye-nwe kwuru: Ha ga-eguzoro dịka ihe ịgba-ama doro anya megide ndị a, n’ụbọchị ikpe; site na nke a ga-esi kpee ha ikpe, onye ọbụla dịka ọrụ ya nile siri dị, ma ha dị mma ma-ọbụ ma ha dị njọ.",
                "25": "Ma ọbụrụ na ha dị njọ a ga-enyefe ha n’olile-anya dị egwu nke ịta ụta onwe ha na ihe arụ nile, nke na-akpatara ha ịlaghachị azụ site n’iru Onye-nwe n’ime ọnọdụ nke ịhuju anya na ịta ahụhụ agwụgh-agwụ, site n’ebe ha na-agaghị enwe ike ịlaghachị ọzọ; ya mere ha an̄ụwo ọmụma-ikpe nye mkpụrụ-obi nke ha nile.",
                "26": "Ya mere, ha an̄ụwo site n’iko nke oke iwe nke Chineke, nke ikpe-zịrị-ezi na-enweghị kwa ike ọzọ ịgọnarị ha dịka ọ ga-agọnarị na Adam ga-ada n’ihi iri mkpụrụ-osisi a sị erila; ya mere, ebere agaghị enwekwa oke n’arụ ha ọzọ ruo mgbe nile.",
                "27": "Ma ntaram-ahụhụ ha dị ka ọdọ-ọkụ na nkume-ọkụ, nke ire ọkụ ya na-enweghị mmenyụ, na nke anwụrụ-ọkụ ya na-arigoro elu ruo mgbe nile na mgbe nile. Otu a ka Onye-nwe nyeworo m iwu. Amen."
            },
            "4": {
                "1": "Ma ugbua, o wee ruo na mgbe eze Benjamịn bịaworo na ngwụcha nke ikwu okwu nile nke e nyefeworo ya site n’aka mụọ-ozi nke Onye-nwe, na ọ lepụrụ anya ya gburu-gburu n’elu igwe mmadụ ahụ, ma lee ha adawọrịị n’ala, n’ihi na ịtụ egwu nke Onye-nwe abịakwasịwo ha.",
                "2": "Ma ha ahụworiị onwe ha n’ọnọdụ nke anụ arụ onwe ha, ọbụna ịdị ntakịrị karịa uzuzu nke ala. Ma ha nile tisiri mkpu ike n’otu olu, na-asị: O mee ebere, ma tinye ọbara aja mgbaghara mmehie ahụ nke Kraịst ka anyị wee nata mgbaghara nke mmehie anyị nile, ma ka e wee sachaa obi anyị nile; n’ihi na anyị kwere na Jisus Kraịst, Ọkpara nke Chineke, onye kere elu-igwe n’ụwa, na ihe nile; onye ga arịdata n’etiti ụmụ nke mmadụ.",
                "3": "Ma o wee ruo na mgbe ha kwuworo okwu ndị a Mụọ nke Onye-nwe bịakwasịrị ha, ma ha jupụtara n’ọn̄ụ, ebe ha nataworo nsachapụ nke mmehie ha nile, na ebe ha nwere udo nke mụọ, n’ihi okwukwe nke karịrị akarị nke ha nwere n’ime Jisus Kraịst onye ga-abịa, dịka okwu nile nke eze Benjamịn gwaworo ha.",
                "4": "Ma eze Benjamịn ọzọ meghere ọnụ ya ma malite ịgwa ha okwu, na-asị: Ndị enyi m na ụmụnne m nwoke, ndị ebo m na ndị m, a ga m akpọkụ ige-ntị unu ọzọ, ka unu wee nụ, ma ghọta okwu m ndị nke fọdụrụ nke m ga-agwa unu.",
                "5": "N’ihi na lee, ọbụrụ na mmata nke ịdị mma nke Chineke akpọtewo unu n’oge a ruo n’ịmata ihe-efu unu bụ, na apụtaghị ihe unu na ọnọdụ ọdịda unu—",
                "6": "A sị m unu, ọbụrụ na unu abịawo na mmata nke ịdị mma nke Chineke, na ike na-enweghị atụ nke ya, na amamihe ya, na ndidi ya, na ogologo-ntachị obi n’ebe ụmụ nke mmadụ nọ; na kwa, aja mgbaghara mmehie nke a kwadoworo site na ntọ-ala nke ụwa, na site na ya nzọpụta ga-abịara onye nke ga-atụkwasị obi ya n’ime Onye-nwe, ma na-arụsi-ọrụ ike n’idebe iwu-nsọ ya nile, ma na-aga n’iru n’okwukwe ọbụna ruo n’ọgwụgwụ nke ndụ ya, a na m ekwu maka ndụ arụ na-anwụ anwụ—",
                "7": "A sị m, na nke a bụ nwoke ahụ onye na-anata nzọpụta, site n’aja mgbaghara mmehie nke a kwadoro site na ntọ-ala nke ụwa nye mmadụ nile, nke dirịị site n’ọdịda nke Adam, ma-ọbụ onye nọ, ma-ọbụ onye nke ga-anọ, ọbụna ruo na nsọtụ nke ụwa.",
                "8": "Ma nke a bụ ụzọ ebe nzọpụta si-abịa. Ma ọdịghị nzọpụta ọzọ dị karịa nke a nke e kwuworo okwu gbasara ya, ọbụghị ma e nwere ọnọdụ ọbụla site na nke mmadụ ga-esi nwe nzọpụta ma ọbụghị n’ọnọdụ nile ndị m gwaworo unu.",
                "9": "Kwere na Chineke, kwere na ọ nọ, ma na o kere ihe nile, ma n’elu-igwe ma n’ụwa; kwere na o nwere amamihe nile, na ike nile, ma n’elu-igwe ma n’ụwa; kwere na mmadụ anaghị aghọta ihe nile nke Onye-nwe nwere ike ịghọta.",
                "10": "Ma ọzọ, kwere na unu aghaghị ichegharị site na mmehie unu nile ma hapụ ha, ma nwe umeala n’onwe unu n’iru Chineke; ma rịọ n’obi ezi-okwu ka ọ gbaghara unu; ma ugbua, ọbụrụ na unu kwere ihe nile ndị a hụrụ na unu na-eme ha.",
                "11": "Ma ọzọ a sị m unu dịka m kwuworo na mbụ, na dịka unu bịaworo na mmata nke ebube nke Chineke, ma-ọbụ ọbụrụ na unu amatawo maka ịdị mma ya ma detụwọrịị ịhụ-n’anya ya ire, ma natawọrịị nsachapụ nke mmehie unu nile, nke na-ebute ụdị nnukwu ọn̄ụ karịrị akarị na mkpụrụ-obi unu nile, ọbụna otu a ọ ga-adị m mma na unu ga-echeta, ma oge nile dota na ncheta, ịdị ukwuu nke Chineke, na adịghị ihe unu n’onwe unu pụtara, na ịdị mma ya na ogologo-ntachi-obi n’ebe unu nọ, ndị ekere eke na-etozughị oke, ma wedata onwe unu ala ọbụna n’omimi nile nke obi umeala, na-akpọku aha Onye-nwe kwa ụbọchị ma na-eguzosike n’okwukwe ahụ nke ihe ahụ ga-abịa, nke e kwuru site n’ọnụ nke mụọ-ozi ahụ.",
                "12": "Ma lee, a sị m unu na ọbụrụ na unu mee nke a unu ga na-an̄ụrị ọn̄ụ oge nile, ma jupụta n’ịhụnanya nke Chineke, ma oge nile na-edota nsachapụ nke mmehie unu nile; ma unu ga-eto n’ọmụma nke ebube nke ya onye kere unu, ma-ọbụ n’ọmụma nke ihe ndị ziri ezi na ezi-okwu.",
                "13": "Ma unu agaghị enwe uche onye ọbụla imejọ ibe ya, kama ibi n’udo, na imere onye ọbụla dịka ihe ahụ nke ruru ya.",
                "14": "Ma unu agaghị ekwe ụmụ unu ka ha na-aga n’agụụ, ma-ọbụ ịgba ọtọ, ọbụghị ma unu ga-ekwe ka ha jehie iwu nile nke Chineke, ma lụwa ọgụ ma sewe okwu otu na ibe ya, ma jeere ekwensu ozi, onye bụ onye-isi nke mmehie, ma-ọbụ onye bụ ekwensu nke e kwuworọrịị maka ya site na ndị nna anyị ha, ya ebe ọ bụ onye iro nye ezi-omume nile.",
                "15": "Ma na unu ga-akụziri ha ịga n’ụzọ nile nke ezi-okwu na anya-udo; unu ga-akụziri ha ịhụrịta onwe ha n’anya, na ijerịtara onwe ha ozi.",
                "16": "Na kwa, unu onwe unu ga-enyere ndị chọrọ enye m aka unu aka; unu ga-eke ihe unu nwere nye onye ọ dị na mkpa; ma unu agaghị ekwe ka onye-arịrịọ rịo unu ihe n’efu, ma chụpụ ya ka ọ laa n’iyi.",
                "17": "Eleghị anya unu ga-asị: nwoke ahụ ewetaworo onwe ya ọnọdụ ịhụju-anya nke ya; ya mere agaghị m enye ya site n’ihe oriri m, ma-ọbụ kenye ya ihe m mwere ka ọ ghara ịta ahụhụ, n’ihi na ntara m ahụhụ ya zịrị ezi—",
                "18": "Ma a sị m unu, O mmadụ onye ọbụla mere nke a onye ahụ nwere nnukwu ihe kpatara ọ ga-eji chegharịa; ma, ma ọbụghị na ọ chegharịrị site n’ihe ahụ nke o meworo ọ ga-ala-n’iyi ruo mgbe nile, ma o nweghị mmasị n’ala-eze nke Chineke.",
                "19": "N’ihi na lee, ọ bụ na anyị nile abụghị ndị arịrịọ? Ọbụghị anyị nile na-adabere n’otu Onye ahụ dị, ọbụna Chineke, maka ihe nile nke anyị nwere, maka ma ihe oriri na ihe myịkwasị, na maka ọla-edo, na maka ọla-ọcha, na maka akụ na ụba nile nke anyị nwere n’ụdị ọbụla?",
                "20": "Ma lee, ọbụna n’oge a, unu anọwọrịị na-akpọ aha ya, ma na-arịọ maka nsachapụ nke mmehie unu nile, Ma o kwewo ka ọbụrụ na unu rịọro n’efu? E-e; Ọ wụkwasịwo unu Mụọ ya, ma kpata ka obi unu jupụta n’ọn̄ụ, ma kpata ka a kwụsị ọnụ unu nile na unu enweghị ike ịchọta ọnụ okwu, oke nnukwu ọn̄ụ ka unu nwere.",
                "21": "Ma ugbua, ọbụrụ na Chineke, onye keworo unu, onye nke unu na-adabere maka ndụ unu nile na maka ihe nile unu nwere ma bụrụ, na-enye unu ihe ọbụla unu rịọrọ nke zịrị ezị, n’okwukwe, na-ekwere na unu ga-anata, O mgbe ahụ, unu kwesịrị ikerịta nke unu nwere otu onye nye ibe ya.",
                "22": "Ma ọbụrụ na unu kpee nwoke ahụ ikpe onye na-arịọ unu arịrịọ ka ọ ghara ịla n’iyi ma ma ya ikpe, olee ụdị nnukwu izi-ezi karịrị akarị amam-ikpe unu ga-adị maka ijichi ihe ọnwụnwe unu, nke na-abụghị nke unu kama nke Chineke, Onye nke ndụ unu bụ kwa nke ya; ma na unu anaghị arịọ, ma-ọbụ chegharịa n’ihe nke unu meworo.",
                "23": "Asị m unu, ahụhụ dịrị onye ahụ, n’ihi ihe onwunwe ya ga e soro ya laa n’iyi; ma ugbua, a na m agwa unu ihe ndị a nye ndị ahụ bara ọgaranya n’ihe gbasara ihe nile nke ụwa nke a.",
                "24": "Ma ọzọ, a sị m ndị ogbenye, unu ndị na-enweghị ma na unu nwere nke zuru unu, ka unu nọrọ site n’ụbọchị ruo n’ụbọchị; a na m ekwu maka unu nile ndị na ajụ inye onye arịrịọ, n’ihi na unu enweghị; ọ dị m ka unu ga-asi n’ime obi unu nile na: A naghị m enye n’ihi na enweghị m, ma na ọbụrụ na m nwere a gaara m enye.",
                "25": "Ma ugbua, ọbụrụ na unu kwuo nke a n’obi unu, unu ga-anọdụ n’enweghị ụta, ma ọbụghị otu a amam-ikpe dịrị unu; ma amam-ikpe unu ziri ezi n’ihi na unu na-enwe anya ukwu n’ihe nke unu na-anatabeghị.",
                "26": "Ma ugbua, n’ihi ihe ndị a nke m gwaworo unu—nke bụ, maka idota nsachapụ nke mmehie unu nile site n’ụbọchị ruo n’ụbọchị, ka unu wee gaa ije n’enweghị ụta n’iru Chineke—Ọ ga-adị m mma ka unu na-ekesa ihe unu nwere nye ndị ogbenye, onye ọbụla dịka ihe nke o nwere siri dị, dịka inye ndị agụụ nri, iyinye ndị gbaa ọtọ uwe, ileta ndị ọrịa na inyere ha aka ịkwụsị ihe mgbu ha, ma nke mụọ ma nke arụ, dịka ọchịchọ ha nile siri dị.",
                "27": "Ma hụ na ihe nile ndị a e mere ha na amamihe na n’usoro; n’ihi na ọ bụghị ihe a chọrọ na mmadụ ga-agba ọsọ ngwa ngwa karịa ka o nwere ume. Ma ọzọ, ọ dị mkpa na ọ ga-arụsi ọrụ ike, ka site n’ebe ahụ ọ ga-erita ụgwọ ọrụ ahụ; ya mere, ihe nile ka a ga-emerịri n’usoro.",
                "28": "Ma ọ ga-adị m mma ka unu cheta, na onye ọbụla n’etiti unu na-agbaziri ihe site n’aka onye-agbata-obi ya ga-eweghachi ihe ahụ nke o gbazitara, dịka o siri kwere, ma ọdịghị otu ahụ unu ga-eme mmehie; ma eleghị anya ị ga-eme ka onye-agbata-obi gị mee kwa mmehie.",
                "29": "Ma n’ikpe-azụ, e nweghị m ike ịgwa unu ihe nile site na ndị unu ga-esi na ha mee mmehie, n’ihi na e nwere ọtụtụ ụzọ dị iche ịche na ihe a ga-eji, ọbụna dị oke ọtụtụ nke m na-agaghị enwe ike ịgụta ha ọnụ.",
                "30": "Mana nke a ka m nwere ike ịgwa unu, na ọbụrụ na unu elezighị onwe unu anya, na echiche unu nile, na okwu unu nile, na omume unu nile, ma debe iwu-nsọ nile nke Chineke, ma gaa n’iru n’ime okwukwe nke ihe unu nuworo gbasara ọbịbịa nke Onye-nwe anyị, ọbụna ruo n’ọgwụgwụ ndụ unu, unu ga-alarịrị-n’iyi. Ma ugbua, O mmadụ, cheta, ma ghara ịla n’ịyi."
            },
            "5": {
                "1": "Ma ugbua, o wee ruo na mgbe eze Benjamịn kwuworo okwu otu a nye ndị ya, ọ gara ozi n’etiti ha, na-achọsike ịmata site na ndị ya ma ha kwere okwu nile ahụ nke ọ gwaworo ha.",
                "2": "Ma ha nile wee tie n’otu olu, na-asị: E, anyị kwere okwu nile ahụ nke ị gwaworo anyị; na kwa, anyị matara maka ahaghị imezu ha na ezi-okwu, n’ihi Mụọ nke Onye-nwe nke Pụrụ Ime Ihe nile, nke wetaworo nnukwu mgbanwe n’ime anyị nile, ma-ọbụ n’ime obi anyị nile, nke mere na anyị enwekwaghị ọchịchọ ime ihe ọjọọ, kama ime ihe ọma esepụghị aka.",
                "3": "Ma anyị, n’onwe anyị, kwa, site n’ịdị mma na-enweghị oke nke Chineke, na mpụta-ìhè nile nke Mụọ ya, nwere nnukwu nlekwasị-anya nke ihe ahụ nke ga-abịa; ma ọbụrụ na ọ dị mkpa, anyị nwere ịke ibu-amụma maka ihe nile.",
                "4": "Ma ọ bụ okwukwe ahụ nke anyị nweworo n’ihe ndị nke eze anyị gwaworo anyị bụ ihe wetaworo anyị na nnukwu mmata ihe nke a, nke mere anyị na-an̄ụrị nnukwu ọn̄ụ karịrị akarị.",
                "5": "Ma anyị dị na njikere ịba n’ime ọgbụgba-ndụ anyị na Chineke anyị ime uche ya, na irube-isi nye iwu-nsọ ya nile n’ihe nile nke ọ ga-enye anyị n’iwu, ụbọchị nile nke fọdụrụ anyị, ka anyị ghara iwetara onwe anyị ịta-ahụhụ agwụ-agwụ, dịka e kwuworo site n’ọnụ mụọ-ozi ahụ, ka anyị ghara ịn̄ụ site n’iko nke ọnụma nke Chineke ahụ.",
                "6": "Ma ugbua, ndị a bụ okwu nile nke eze Benjamịn chọsịrị ike n’aka ha; ma ya mere ọ sịrị ha: Unu ekwuwo okwu nile ahụ nke m chọsịrị ike; ma ọgbụgba-ndụ ahụ nke unu meworo bụ ọgbụgba-ndụ ziri-ezi.",
                "7": "Ma ugbua, n’ihi ọgbụgba-ndụ ahụ unu meworo a ga-akpọ unu ụmụ nke Kraịst, ụmụ ya ndị nwoke, na ụmụ ya ndị nwanyị; n’ihi na lee, n’ụbọchị nke taa, ọ mụwo unu n’ime mụọ, n’ihi na unu na-asị n’obi unu nile ka a gbanweworo site n’okwukwe n’aha ya; ya mere, unu ka a mụworo na ya ma unu aghọwo ụmụ ya ndị nwoke na ụmụ ya ndị nwanyị.",
                "8": "Ma n’okpuru isi nke a, e mere ka unu nwere onwe unu, ma ọdịghị isi ọzọ nke unu ga-esi na ya nwere onwe unu. Ọdịghị aha ọzọ e nyere ebe nzọpụta si abịa; ya mere, ọ ga-adị m mma na unu ga-ebukwasị onwe unu aha nke Kraịst, unu nile ndị baworo n’ime ọgbụgba-ndụ unu na Chineke na unu ga-erube isi ruo ọgwụgwụ ndụ unu nile.",
                "9": "Ma ọ ga-eru na onye ọbụla na-eme nke a, a ga-achọta ya n’aka nri nke Chineke, n’ihi na ọ ga-amata aha ahụ nke a na-akpọ ya, n’ihi a ga-akpọ ya n’aha nke Kraịst.",
                "10": "Ma ugbua ọ ga-eru, na onye ọbụla nke na-ebukwasịghị onwe ya aha nke Kraịst a ga-akpọrịrị ya n’aha ọzọ; ya mere, ọ ga-achọta onwe ya n’aka ekpe nke Chineke.",
                "11": "Ma ọ dị m ka unu cheta kwa, na nke a bụ aha ahụ nke m sịrị na m ga-enye unu nke a na-agaghị ehichapụ ehichapụ, ma ọbụghị site na njehie, ya mere, kpachapụ anya ka unu ghara ijehie, ka aha ahụ ghara ibu ihe ehichapụrụ n’obi unu nile.",
                "12": "Asị m unu, ọ dị m ka unu cheta idebe aha ahụ e deworo oge nile n’ime obi unu, ka aghara ịchọta unu n’aka ekpe nke Chineke, ma ka unu nụrụ ma mata olu ahụ nke a ga-eji kpọọ unu, na kwa, aha ahụ nke ọ ga-akpọ unu.",
                "13": "N’ihi na olee otu mmadụ ga-esi mata nna ya ukwu onye ọ na ejerebeghị ozi, na onye ọ na-amataghị, ma dịrị anya site n’echiche nile na nzube nile nke obi ya?",
                "14": "Ma ọzọ, mmadụ ọ ga-ewere anụ dịka ịnyịnya nke onye agbata-obi ya nwere, ma debe ya? Asị m unu, E-e; ọ gaghị ekwe ọbụna ka ọ taa nri n’etiti igwe-anụ ya, ma ọ ga-achụpụ ya, ma chụfuo ya. A sị m unu, na ọbụna otu a ka ọ ga-adị n’etiti unu ma ọbụrụ na unu amataghị aha ahụ nke a na-akpọ unu.",
                "15": "Ya mere, ọ dị m ka unu bụrụ ndị kwụsịrị ike na akwa a kwụrụ, oge nile na-ejupụta n’ọrụ ọma nile, na Kraịst, Onye-nwe Chineke nke Pụrụ Ime Ihe nile, ga arachi unu ndị nke ya, ka e wee kpọta unu n’elu-igwe, ka unu wee nwe nzọpụta mgbe nile na-adigide na ndụ ebighi-ebi, site na amamihe, na ike, na ikpe-zịrị-ezi, na ebere nke ya onye kere ihe nile, n’elu-igwe na n’ụwa, onye bụ Chineke kacha ihe nile elu. Amen."
            },
            "6": {
                "1": "Ma ugbua, eze Benjamịn chere na ọ dị mkpa, mgbe ọ gwasịworo ndị ahụ okwu, ka o were aha nile nke ndị ahụ baworo n’ime ọgbụgba-ndụ ha na Chineke idebe iwu-nsọ ya nile.",
                "2": "Ma o wee ruo na enweghị otu mkpụrụ-obi, e wezuga ụmụ-ntakịrị, bụ ndị banyeworo n’ime ọgbụgba-ndụ ma bukwasịwo onwe ha aha nke Kraịst.",
                "3": "Ma ọzọ, o wee ruo na mgbe eze Benjamịn bịaworo na ngwụcha nke ihe ndị a nile, ma doworịị nwa ya nwoke Mosaịa nsọ ịbụ onye-ọchịchị na eze nke ndị ya, ma o nyewo ya rịị nkụzi nile gbasara ala-eze ahụ, na kwa họpụtawo ndị nchụ-aja ikuziri ndị ahụ, na site na ya ha ga-anụ ma mata iwu nile nke Chineke, na ịkpalite ha na ncheta nke ọn̄ụn̄ụ-iyi ahụ nke ha meworo, ọ gbasara igwe-mmadụ ahụ, ma ha laghachịrị, onye ọbụla, dịka ezi na ụlọ ha siri dị, n’ụlọ nile nke onwe ha.",
                "4": "Ma Mosaịa malitere ịchị n’ọnọdụ nna ya. Ma o malitere ịchị n’afọ nke iri atọ ya, nke mere ha nile, ihe dịka narị afọ anọ na iri asaa na isii site n’oge nke Lihaị hapụrụ Jerusalem.",
                "5": "Ma eze Benjamịn dịịrị ndụ afọ atọ, ma ọ nwụrụ.",
                "6": "Ma o wee ruo na eze Mosaịa gara ije n’ụzọ nile nke Onye-nwe, ma ọ chọpụtara ikpe ya nile na usoro-iwu ya nile, ma debe iwu-nsọ ya nile n’ihe nile ọbụla o nyere ya n’iwu.",
                "7": "Ma eze Mosaịa mere ndị nke ya ka ha na-akọ ala. Ma ya kwa, n’onwe ya, kọrọ ala, na site na ya ọ gaghị abụ ibu-arọ nye ndị ya, ka o mee dịka ihe nke nna ya meworo n’ihe nile. Ma enweghị ndọrọ-ndọrọ n’etiti ndị ya nile ruo afọ atọ."
            },
            "7": {
                "1": "Ma ugbua, o wee ruo na mgbe eze Mosaịa nweworo udo esepụghị aka ruo afọ atọ, ọ chọsịrị-ike ịmata gbasara ndị ahụ gbagoro ibi n’ala nke Lihaị-Nifaị, ma-ọbụ n’obodo-ukwu nke Lihaị-Nifaị, n’ihi na ndị ya anụbeghị ihe ọbụla site n’aka ha site n’oge ha hapụrụ ala nke Zarahemla; ya mere, ha nyere ya nsogbu gwụrụ ya ike site n’iji ya mee ihe ọchị nile.",
                "2": "Ma o wee ruo na eze Mosaịa kwere na mmadụ iri na isii n’ime ndị nwoke ha siri ike ga-agbago ruo n’ala nke Lihaị-Nifaị ijụpụta gbasara ụmụnne ha nwoke.",
                "3": "Ma o wee ruo na n’echi ya ha malitere ịgbago, kpọrọ tinyere onwe ha otu Amọn, ebe ọ bụ nwoke nwere ume, ma dị ike, na onye sitere n’agbụrụ nke Zarahemla; ma-ọbụ kwa ya bụ onye-ndu ha.",
                "4": "Ma ugbua, ha amataghị ụzọ ha ga-esi ga njem n’ime ọzara ahụ ịgbago ruo n’ala nke Lihaị-Nifaị; ya mere ha kpagharịrị ọtụtụ ụbọchị n’ime ọzara ahụ, ọbụna iri ụbọchị anọ ka ha kpagharịri.",
                "5": "Ma mgbe ha kpagharịworo iri ụbọchị anọ ha bịaruru otu ugwu, nke dị n’elu-elu ala nke Shaịlọm, ma n’ebe ahụ ka ha rụnyere ụlọ-ịkwuu ha nile.",
                "6": "Ma Amọn kpọrọ ụmụnne ya ndị nwoke atọ, ma aha ha bụ Amalakaị, Hilem, na Hem, ma ha gbadara n’ime ala nke Nifaị.",
                "7": "Ma lee, ha jekwuru eze nke ndị ahụ bụ ndị nọ n’ala nke Nifaị, na n’ala nke Shaịlọm; ma ndị nche eze ahụ gbara ha gburu-gburu, ma wee duru ha, ma kee ha agbụ, ma tinye ha n’ụlọ mkpọrọ.",
                "8": "Ma o wee ruo mgbe ha nọworo n’ụlọ-mkpọrọ ụbọchị abụọ a kpọpụtakwara ha ọzọ n’iru eze, ma a tọpụrụ agbụ ha, ma ha guzoro n’iru eze, ma e nyere ha ohere, ma-ọbụ nye iwu, na ha ga-aza ajụjụ nile ndị ọ ga-ajụ ha.",
                "9": "Ma o wee sị ha: Lee, a bụ m Lịmhaị, nwa nwoke nke Noa, onye bụ nwa nwoke nke Zinịf, onye bịalitere site n’ala nke Zarahemla iketa ala nke a, nke bụ ala nke ndị nna ha, onye e mere eze site n’olu nke ndị ahụ.",
                "10": "Ma ugbua, achọrọ m ịmata ihe kpatara unu atụghị egwu ịbịaru nso mgbidi nile nke obodo-ukwu ahụ, mgbe mụ, n’onwe m, nọ mụ na ndị nche m n’ofe ọnụ-ụzọ ama ahụ?",
                "11": "Ma ugbua, n’ihi nke a ka m kweworo ka e chekwaa unu, ka m wee jụta unu, ma ọbụghị otu a, a gara m eme ka ndị nche m meworịị ka unu nwụọ. E nyere unu ohere ikwu okwu.",
                "12": "Ma ugbua, mgbe Amọn hụrụ na e nyere ya ohere ikwu okwu, ọ gara wee kpọọ isi ya n’ala n’iru eze ahụ; ma na mbilite ọ siri: O eze, a na m ekele ezigbo ekele n’iru Chineke n’ụbọchị nke a na m ka dị ndụ, na e nyere m ohere ikwu okwu, ma aga m ejisike kwuo okwu na-atụghị egwu;",
                "13": "N’ihi na a ma m nke ọma na ọbụrụ na ị matara m Ị garaghị ekwe na m gara eyiri agbụ ndị a. N’ihi na a bụ m Amọn, a bụ m agbụrụ nke Zarahemla, ma a gbagotara m site n’ala nke Zarahemla ịjụta ihe gbasara ụmụnne anyị nwoke, ndị Zinịf kpọpụtara site n’ala ahụ.",
                "14": "Ma ugbua, o wee ruo na mgbe Lịmhaị nụworo okwu nile nke Amọn, obi tọrọ ya ụtọ karịa, ma ọ sịrị: Ugbua, a ma m n’ezi-okwu na ụmụnne m nwoke ndị nọ n’ala nke Zarahemla ka dị ndụ. Ma ugbua, a ga m an̄ụrị ọn̄ụ, ma echi a ga m eme na ndị m ga an̄ụrị kwa ọn̄ụ.",
                "15": "N’ihi na lee, anyị nọ n’ịbụ-oru n’aka ndị Leman, ma a na-ana anyị ụtụ nke siri anyị ike ịnagide. Ma ugbua, lee, ụmụ nne anyị nwoke ga-anapụta anyị site n’ịbụ-oru anyị, ma-ọbụ site n’aka nile nke ndị Leman, ma anyị ga-abụ ndị oru ha; n’ihi na ọ ka mma na anyị bụ oru nye ndị Nifaị karịa na anyị tụrụ ụtụ nye eze ndị Leman.",
                "16": "Ma ugbua, eze Lịmhaị nyere ndị nche ya iwu ka ha ghara kwa ike Amọn agbụ ma-ọbụ ụmụnne ya nwoke, ma mee ka ha gaa n’ugwu ahụ nke dị n’elu-elu nke Shaịlọm, ma kpọbata ụmụnne ha nwoke n’ime obodo-ukwu ahụ, na site na ya ha ga-eri, ma n̄ụọ, ma zuoro onwe ha ike site n’ọrụ nile nke njem ha; n’ihi na ha atawo ahụhụ ọtụtụ ihe; ha atawo ahụhụ agụụ, akpịrị-ịkpọ-nkụ na ike-ọgwụgwụ.",
                "17": "Ma ugbua, o wee ruo n’echi ya na eze Lịmhaị zipụrụ ozi ịma ọkwa n’etiti ndị ya nile, na site na nke ahụ ha ga-akpọkọta onwe ha ọnụ na temple ịnụrụ okwu nile ahụ nke ọ ga-agwa ha.",
                "18": "Ma o wee ruo na mgbe ha kpọkọtaworo onwe ha ọnụ na ọ gwara ha okwu otu a, na-asị: O unu, ndị m, welite nụ isi unu ma nwe nkasi obi; n’ihi na lee, oge ahụ adịwo nso, ma-ọbụ ọdịghị oke anya, mgbe anyị na-agaghị anọkwa n’okpuru ndị iro anyị, na-agbanyeghị ọtụtụ mgbalị nile anyị, nke bụworo n’efu; ma na e nwere m ntụkwasị-obi na ọ ka nwere mgbalị ga-adị ire fọdụrụ a ga-eme.",
                "19": "Ya mere, welite nu isi unu nile, ma n̄ụrịa ọn̄ụ, ma tinye ntụkwasị obi unu n’ime Chineke, n’ime Chineke ahụ onye bụrịị Chineke nke Abraham, na Aịsak, na Jekọb; na kwa Chineke ahụ onye kpọpụtara ụmụ Israel site n’ala Ijipt, ma mee ka ha gaa ije gafee Oke Osimiri Uhie n’ala akọrọ, ma jiri manna nyejuo ha afọ ka ha ghara ịla n’iyi n’ime ọzara; ma ọtụtụ ihe ndị ọzọ ka o meere ha.",
                "20": "Ma ọzọ, otu Chineke ahụ kpọpụtaworo nna anyị ha site n’ala Jerusalem, ma o debewo ma chekwaa ndị ya ọbụna ruo ugbua; ma lee, ọbụ n’ihi ajọọ-omume anyị na ihe arụ nile ka o wetaworo anyị baa n’ime ịbụ-oru.",
                "21": "Ma unu nile bụ ndị aka-ebe n’ụbọchị taa, na Zinịf, onye e mere eze nye ndị a, ebe ọ bụ onye ọ na-anụkarị ọkụ n’obi iketa ala ahụ nke ndị nna ya ha, ya mere a ghọgburu ya site n’aghụghọ na nka-aghụghọ nke eze Leman, onye ebe ọ banyeworo n’ime nkwekọrịta ya na eze Zinịf, ma ebe o nyefeworo n’aka ya abụọ ihe onwunwe nile nke otu akụkụ ala ahụ, ma-ọbụ ọbụna obodo-ukwu ahụ nke Lihaị-Nifaị, ma obodo-ukwu ahụ nke Shaịlọm; na ala ahụ dị ya gburu-gburu.",
                "22": "Ma ihe nile ndị a ka o mere n’ihi ebum-n’obi nke iweta ndị a n’ime ịnọ n’okpuru ma-ọbụ n’ime ịbụ-oru. Ma lee, anyị n’oge nke a na-atụ ụtụ nye eze nke ndị Leman, ruo na otu ọkara nke ọka anyị, na achara-barley anyị, na ọbụna mkpụrụ ọghịgha anyị n’ụdi nile, na otu ọkara nke ntụkwasị nke igwe anụ anyị na igwe anụmanụ nile; ma ọbụna otu ọkara nke ihe nile anyị ji ma-ọbụ nwere; eze ahụ nke ndị Leman na-anapụ anyị ha n’ike ma-ọbụ ndụ anyị nile.",
                "23": "Ma ugbua, nke a ọdịghị mwute n’odidi? Ma mkpagbu anyị nke a, ọdịghị nnukwu? Ugbua lee, nnukwu ihe kpatara anyị kwesịrị iji na-eru uju.",
                "24": "E, asị m unu, nnukwu ihe kpatara ha dị nke anyị kwesịrị iji rie-uju; n’ihi na lee ole n’ime ụmụnne anyị nwoke ka e gbuworo, ma ọbara ha ka akwafuworo n’efu, ma ihe nile n’ihi ajọọ-omume.",
                "25": "N’ihi na ọbụrụ na ndị a adabaghịrịị n’ime njehie Onye-nwe agaraghị ekwe na nnukwu ajọọ ihe nke a ga-abịakwasị ha. Mana lee, ha achọghị ịn̄a ntị n’okwu ya nile; mana e nwere ndọrọ-ndọrọ dapụtara n’etiti ha, ọbụna rue nke na ha kwafuru ọbara n’etiti onwe ha.",
                "26": "Ma onye-amụma nke Onye-nwe ka ha gbuworo; e, onye Chineke họpụtara, onye gwara ha maka ajọọ-omume ha na ihe arụ nile, ma buo-amụma maka ọtụtụ ihe nile ndị nke ga-abịa, e, ọbụna ọbịbịa nke Kraịst.",
                "27": "Ma n’ihi na ọ sịrị ha na Kraịst bụ Chineke ahụ, Nna nke ihe nile, ma sị na ọ ga eyịkwasị onwe ya oyiyi nke mmadụ, ma ọ ga-abụ oyiyi n’ụdị nke e jiri kee mmadụ na mmalite; ma-ọbụ ikwu ya n’ụzọ ọzọ, o kwuru na mmadụ ka e kere n’ụdị oyiyi nke Chineke, ma na Chineke ga-arịdata n’etiti ụmụ nke mmadụ, ma yikwasị onwe Ya anụ-arụ na ọbara, ma gagharịa n’elu iru nke ụwa ahụ—",
                "28": "Ma ugbua, n’ihi na o kwuru nke a, ha mere ka ọ nwụọ; na ọtụtụ ihe ndị ọzọ karịrị akarị ka ha mere nke wedatara iwe ọkụ nke Chineke n’arụ ha. Ya mere, onye ka ọ na-agbagwọjụ anya na ha nọ n’ịbụ-oru, ma na e tiri ha nnukwu ihe otiti site na nsogbu nile?",
                "29": "Ma lee, Onye-nwe asịwo: A gaghị m enyere ndị m aka n’ụbọchị nke njehie ha; ma na aga m agbagide ụzọ ha nile ogige ka ha ghara ịga n’iru; ma omume ha nile ga-adị ka okwute-mkpọbe ụkwụ n’iru ha.",
                "30": "Ma ọzọ, ọ sịrị: Ọ bụrụ na ndị m ga-akụ mkpụrụ iru inyi ha ga-aghọta afụrụ dị n’ime ufufe gburu-gburu; ma ihe ọ ga-eweta bụ nsi.",
                "31": "Ma ọzọ, ọ sịrị: Ọbụrụ na ndị m ga-akụ mkpụrụ iru inyi ha ga-aghọta ufufe ọwụwa-anyanwụ ahụ, nke na-eweta mbibi otu mgbe ahụ.",
                "32": "Ma ugbua, lee, nkwa nke Onye-nwe emezuwo, ma unu ka e tiri ihe otiti ma kpagbuo.",
                "33": "Mana ọbụrụ na unu ga-atụgharị soro Onye-nwe ma jiri nzube juru-eju nke obi, ma tinye ntụkwasị-obi unu na Ya, ma jiri uche ịrụsi ọrụ ike jeere ya ozi, ọbụrụ na unu mee nke a, ọ ga, dịka ọchịchọ na mmasị nke ya siri dị, a napụta unu site n’ịbụ-oru."
            },
            "8": {
                "1": "Ma o wee ruo na mgbe eze Lịmhaị bịaworo na ngwụcha nke ịgwa ndị ya okwu, n’ihi na ọ gwara ha ọtụtụ ihe ma nanị ole na ole n’ime ha ka m deworo n’ime akwụkwọ a, ọ gwara ndị ya ihe nile gbasara ụmụnne ha nwoke ndị nke nọ n’ala Zarahemla.",
                "2": "Ma o mere ka Amọn guzoro ọtọ n’iru igwe-mmadụ ahụ, ma kwugharịara ha ihe nile nke meworo ụmụnne ha nwoke site n’oge nke Zinịf gbagoro pụọ site n’ala ahụ ọbụna ruo oge nke ya n’onwe ya bịalitere pụọ site n’ala ahụ.",
                "3": "Ma o kwugharịkwaara ha okwu ndị-ikpe-azụ nke eze Benjamịn kụziworo ha, ma kọwaara ha ndị nke eze Lịmhaị, ka ha wee ghọta okwu nile nke o kwuru.",
                "4": "Ma o wee ruo na mgbe o meworo ihe a nile, na eze Lịmhaị gbasara igwe-mmadụ ahụ, ma mee ka ha laghachị onye ọbụla n’ụlọ nke aka ya.",
                "5": "Ma o wee ruo na o mere ka eweta epekele ndị ahụ nke ihe dị n’ime ha bụ akụkọ-ndekọta nke ndị ya site n’oge nke ha hapụrụ ala nke Zarahemla ahụ, n’iru Amọn, ka o wee gụọ ha.",
                "6": "Ugbua, ngwa-ngwa Amọn gụsịworo akụkọ-ndekọta ahụ, eze ahụ jụrụ ya ịmata ma ọ ga-enwe ike ịsụgharị asụsụ nile, ma Amọn gwara ya na ya enweghị ike.",
                "7": "Ma eze ahụ gwara ya: Ebe m nwere mwute n’ihi mkpagbu nile nke ndị m, e mere m ka iri anọ na atọ n’ime ndị m ga njem n’ime ọzara ahụ, na site na nke ahụ ha ga-enwe ike chọta ala nke Zarahemla ahụ, ka anyị wee rịo ụmụnne anyị nwoke ka ha napụta anyị site n’ịbụ-oru.",
                "8": "Ma ha furu n’ime ọzara ahụ ọtụtụ ụbọchị, ma na ha nwere mgbalị, ma ha achọtaghị ala Zarahemla ahụ ma laghachịrị n’ala nke a, ebe ha gaworo njem n’ime ala di n’etiti ọtụtụ mmiri, ebe ha chọpụtaworo ala nke jupụtara na ọkpụkpụ nile nke ndị mmadụ, na nke ụmụ anụ ọhịa, ma e kpuchịkwara ya na mbibi nile nke ụlọ nile n’ụdị ọbụla, ebe a chọpụtaworo ala nke ndị mmadụ bara ụba ka igwe ndị Israel biworo n’ime ya.",
                "9": "Ma n’igba ama na ihe ndị nke ha kwuworo bụ ezi-okwu ha ewetawo epekele iri abụọ na anọ nke jupụtara n’ihe nkanye nile, ma ha bụ nke ọla-edo n’enwegị ntụpọ.",
                "10": "Ma lee, kwa, ha ewetawo epekele-nchekwa-obi, ndị nke buru ibu, ma ha bụ nke bras na nke ọla-kọpa, ma ha dịcha ezigbo mma.",
                "11": "Ma ọzọ, ha ewetawo mma agha, ihe-njide aka ha alawo n’iyi, ma ihu-mma ha ka e kpuchitere site na nchara; ma ọdịghị onye ọbụla n’ala anyị nke nwere ike ịsụgharị asụsụ ahụ ma-ọbụ ihe nkanye nile nke dị n’elu epekele ahụ. Ya mere a sịrị m gị: Inwere ike ịtụgharị asụsụ?",
                "12": "Ma a sị m gị ọzọ: Imatara maka onye ọbụla nke nwere ike ịtụgharị asụsụ? N’ihi na achọsịrị m ike na a ga-atụgharị akụkọ-ndekọta nile ndị a n’asụsụ anyị, n’ihi na, eleghị anya, ha ga-enye anyị mmata maka ndị nke fọdụrụ nke ndị ahụ e bibiworọrịị, site na ebe akụkọ-ndekọta nile ndị a siri bịa, ma-ọbụ, eleghị anya, ha ga-enye anyị mmata maka ndị a e bibiworọ; ma a chọsịrị m ike ịmata ihe kpatara mbibi nke ha.",
                "13": "Ugbua Amọn sịrị ya: E nwere m ike n’ezie gwa gị, O eze, maka otu nwoke nke nwere ike ịtụgharị akụkọ-ndekọta nile ndị a; n’ihi na o nwere ebe o nwere ike ilere anya ma tụgharịa akụkọ-ndekọta nile bụ nke oge mgbe ochie; ma ọ bụ onyinye sitere na Chineke. Ma ihe ndị a ka a na-akpọ ihe ntụgharị asụsụ, ma ọdịghị mmadụ ọbụla nwere ike ileba anya n’ime ha ma ọbụghị na e nyere ya iwu, eleghị anya na ọ ga achọ ihe ndị ọ na-ekwesịghị ịchọ, ma ọ ga-ala-n’iyi. Ma onye ọbụla e nyere iwu ileba anya n’ime ha, onye ahụ ka a na-akpọ ọhụ-ụzọ.",
                "14": "Ma lee, eze ndị ahụ nke nọ n’ala Zarahemla bụ nwoke ahụ nke e nyere iwu ime ihe ndị a, na onye nwere onyinye nka dị elu site na Chineke.",
                "15": "Ma eze ahụ sịrị na onye ọhụ-ụzọ bụ nnukwu mmadụ karịa onye-amụma.",
                "16": "Ma Amọn sịrị na onye-ọhụ-ụzọ bụ onye-mkpughe na kwa onye-amụma; ma onyinye nke karịrị nke a ọdịghị mmadụ ọbụla pụrụ inwe ya, ma ọbụghị na o nwere ike nke Chineke, nke mmadụ ọbụla na-enweghị ike inwe; ma na mmadụ nwere ike inwe nnukwu ike e nyere ya site na Chineke.",
                "17": "Mana onye-ọhụ-ụzọ nwere ike ịmata maka ihe ndị gara aga, na kwa maka ihe ndị nke ga-abịa, ma site na ha ka a ga ekpughe ihe nile, ma-ọbụ, n’ụdị ọzọ, a ga-eme ka ihe nzụzọ nile gosipụta onwe ha, ma ihe ezoro-ezo ga-apụta ìhè, ma ihe ndị a na-amatabeghị ka a ga-eme ka a mata site na ha, na kwa ihe nile ka a ga-eme ka amata site na ha nke ma ọdịghị otu a e nweghị ike ịmata ha.",
                "18": "Otu a Chineke akwadowo ụzọ nile na mmadụ, site n’okwukwe, ga-arụ nnukwu ọrụ-ebube nile; ya mere ọ ghọwo nnukwu uru nye ndị mmadụ ibe ya.",
                "19": "Ma ugbua, mgbe Amọn bịaworo na ngwụcha nke ikwu okwu ndị a eze ahụ n̄ụrịrị ọn̄ụ karịrị akarị, ma nye Chineke, ekele, na-asị: N’enweghị obi abụọ, nnukwu ihe omimi dị n’ime epekele ndị a, ma ndị-nsụgharị-okwu ndị a kwa n’enweghị obi abụọ ka akwadoro ha maka ebum-n’obi nke ikpughe ihe omimi nile dị otu a nye ụmụ nke mmadụ.",
                "20": "O lee otu ịdị ịtụ-n’anya ọrụ nile nke Onye-nwe dị, ma ruo ole mgbe ka ọ na enwe nnagide n’ebe ndị ya nọ; e, ma lee otu ikpu-isi na ekweghị itinye aka bụ nghọta nile nke ụmụ nke mmadụ dị; n’ihi na ha agaghị achọ amamihe, ọbụghị ma ha chọrọ na ọ ga-achị ha!",
                "21": "E, ha dịka igwe-anụ na azụghị azụ nke na-agbafu site n’aka onye-ọzụzụ-atụrụ ahụ, ma gbasasịa, ma a na-achụ ha, ma ụmụ anụ ọhịa wee rie ha."
            },
            "9": {
                "intro": "Akụkọ-ndekọta nke Zinịf—Nkọwasị maka ndị ya, site n’oge ha hapụrụ ala nke Zarahemla ruo oge nke anapụtara ha site n’aka ndị Leman.",
                "1": "Mu, Zinịf, ebe a kụziworo m n’asụsụ nile nke ndị Nifaị, na ebe m mataworo maka ala nke Nifaị, ma-ọbụ maka ala nke nketa mbụ nna anyị ha, ma ebe edupụworo m dịka onye onyota-ọgba-ama n’etiti ndị Leman ka m wee nyopụta ndị-agha ha nile, ka ndị-agha anyị nwe ike bịakwasị ha ma bibie ha—ma na mgbe m hụrụ ihe ahụ dị mma n’etiti ha a chọsịrị m ike na ha agaghị abụ ndị ebibiri.",
                "2": "Ya mere, a dọrọ m ndọrọ ndọrọ mụ na ụmụnne m nwoke n’ime ọzara n’ihi na a chọrọ m ka onye-ọchịchị anyị nweta nkwekọrịta anyị na ha; ma na ebe ọbụ onye dị ike na nwoke agụụ-ọbara na-agụ o nyere iwu ka egbuo m; ma na a zopụtara m site na nkwafu nke nnukwu ọbara; n’ihi na nna lụrụ ọgụ megide nna, na nwanne nwoke megide nwanne nwoke, ruo mgbe e bibiri ọnụ ọgụgụ nke karịrị na ndị-agha anyị n’ime ọzara ahụ; ma anyị laghachiri, ndị n’ime anyị nke a hapụrụ, ruo ala nke Zarahemla, ịkọwa akụkọ ahụ nye ndị nwunye ha na ụmụ ha.",
                "3": "Ma na-agbanyeghị, ebe m nwere oke ọnụnụ ọkụ n’obi iketa ala nke nna anyị ha ahụ, chịkọtara ndị nile ndị nwere ọchịchọ ịgbago inweta ala ahụ, ma malite ọzọ na njem anyị n’ime ọzara ahụ ịgbago ruo ala ahụ; ma na etiri anyị otiti ihe site n’ụnwụ na ajọọ mkpagbu nile; n’ihi na anyị ejighi ike na-icheta Onye-nwe Chineke anyị.",
                "4": "Otu o sila dị, mgbe ọtụtụ ụbọchị gafeworo na mwagharị anyị n’ime ọzara ahụ anyị rụnyere ụlọ-ịkwuu anyị n’ebe ahụ e gburu ụmụnne anyị nwoke, nke dị nso n’ala nke nna anyị ha.",
                "5": "Ma o wee ruo na a gara m ọzọ kpọrọ ndị nwoke m anọ baa n’ime obodo-ukwu ahụ, baa gakwuru eze ahụ, ka m wee mata ọnọdụ-obi eze ahụ, na ka m mata ma m nwere ike ibanye mụ na ndị m ma nwere ala ahụ n’udo.",
                "6": "Ma a gabara m gakwuru eze ahụ, ma mụ na ya gbara-ndụ na m nwere ike-inwere ala ahụ nke ndị Lihaị-Nifaị, na ala ahụ nke Shaịlọm.",
                "7": "Ma o nyekwara iwu ka ndị ya pụọ site n’ala ahụ, ma mụ na ndị m bara n’ime ala ahụ ka anyị wee nwere ya.",
                "8": "Ma anyị malitere iwu ụlọ nile, na iruzi mgbidi nke obodo-ukwu ahụ, e, ọbụna mgbidi nile ahụ nke obodo-ukwu Lihaị-Nifaị, na obodo-ukwu nke Shaịlọm.",
                "9": "Ma anyị malitere ịkọ ala ahụ, e, ọbụna jiri ụdị mkpụrụ-akụkụ nile n’ụdị dị iche-iche, jiri ọtụtụ mkpụrụ ọka, na nke wit, na nke bali, ma tinyere neas, ma tinyere sheum, ma tinyere mkpụrụ-akụkụ nke osisi nile n’ụdị dị iche iche; ma anyị malitere ibawanye na ime nke ọma n’ala ahụ.",
                "10": "Ugbua ọbụ aghụghọ na oke akọ nke eze Leman, iweta ndị m n’ime ịbụ-oru, ka o nyepụrụ ala ahụ ka anyị wee nwere ya.",
                "11": "Ya mere o wee ruo, na mgbe anyị biworo n’ala ahụ afọ iri na abụọ na eze Leman malitere inwe obi ịlọ mmiri adịghị ama-ama ndị m ga-agbasi-ike n’ala ahụ, ruo na ha enweghị ike ịka ha ike ma weta ha n’ime ịbụ-oru.",
                "12": "Ugbua ha bụ ndị ume-ngwụ na ndị n’ekpere arụsị; ya mere ha chọsịrị ike iweta anyị n’ime ịbụ-oru, ka ha wee bie ndụ dị elu site n’ọrụ nile nke aka anyị; e, ka ha wee meere onwe ha oriri n’elu igwe-anụ nke ubi anyị nile.",
                "13": "Ya mere o wee ruo na eze Leman malitere ịkpalite ndị ya ka ha see okwu ha na ndị m; ya mere a malitere inwe agha nile na ndọrọ-ndọrọ nile n’ala ahụ.",
                "14": "N’ihi na, n’ime afọ nke iri na atọ nke ọchịchị m n’ala nke Nifaị, na mpụta na ndịda-ndịda nke ala ahụ nke Shaịlọm, mgbe ndị m n’agba-mmiri na-enye igwe anụ ha nri, na ịkọ ala ha nile, imerime igwe ndị Leman bịakwasịrị ha ma malite igbu ha, na iwepụ igwe-anụ ha, na ọka nke ubi ha nile.",
                "15": "E, ma o wee ruo na ha gbalagara, ka ha ra bụ ndị a na-achụfeghị, ọbụna garuo n’ime obodo-ukwu ahụ nke Nifaị, ma kpọkụo m maka nchekwa.",
                "16": "Ma o wee ruo na m nyere ha ngwa-ọgụ site n’ụta na site n’arọ, site na mma-agha, na site na mma-agha rọrọ-arọ, na site na nkụ-nkụ, na site n’ébè, na site na ụdị ngwa-ọgụ nile dị iche-iche anyị nwere ike imepụta, ma mụ na ndị m gara n’iru megide ndị Leman n’ilụ agha.",
                "17": "E, n’ike nke Onye-nwe ka anyị gara n’iru n’ịlụ agha megide ndị Leman; n’ihi na mụ na ndị m bere akwa dị ukwuu nye Onye-nwe ka o wee napụta anyị site n’aka nile nke ndị iro anyị, n’ihi na e metere anyị n’ụra ruo na ncheta nke nnapụta nke ndị nna anyị ha.",
                "18": "Ma Chineke nụrụ akwa anyị nile ma zaa ekpere anyị nile; ma anyị gara n’iru n’ike ya: e, anyị gara n’iru megide ndị Leman, ma n’ime otu ụbọchị na otu abalị anyị gburu puku atọ na iri anọ na atọ; anyị gburu ha ọbụna ruo mgbe anyị chụpụworo ha site n’ala anyị.",
                "19": "Ma mụ, n’onwe m, n’aka nke m, nyere aka lie ndị ha nwụrụ anwụ. Ma lee, na nnukwu mwute na akwa arịrị anyị, narị abụọ na iri asaa na iteghete n’ime ụmụnne anyị nwoke ka e gburu."
            },
            "10": {
                "1": "Ma o wee ruo na anyị malitere ọzọ ihiwe ala-eze ahụ ma anyị malitere ọzọ inwere ala ahụ n’udo. Ma e mere m ka e nwee ngwa-ọgụ nile nke agha e mere n’ụdị ọbụla, na site na nke a m ga-enwe ngwa-ọgụ maka ndị m chere oge ndị Leman ga-abịalite ọzọ ịlụ ọgụ megide ndị m.",
                "2": "Ma e debere m ndị nche gburu-gburu ala ahụ, ka ndị Leman ghara ịbịakwasị anyị ọzọ n’amaghị ama ma bibie anyị; ma otu a ka m siri chee ndị m na igwe anụ m nile ma debe ha site n’ịdaba n’aka nke ndị iro anyị nile.",
                "3": "Ma o wee ruo na anyị ketara ala ahụ nke ndị nna anyị ruo ọtụtụ afọ, e, ruo afọ iri abụọ na abụọ.",
                "4": "Ma e mere m ka ndị nwoke kọọ ala, ma kụọ ụdị akụkụ nile dị iche-iche na ụdị mkpụrụ-osisi nile dị iche-iche n’ụdị ọbụla.",
                "5": "Ma e mere m ka ndị nwanyị kụọ ogho, ma dọlịa, ma rụọ ọrụ, ma rụọ ụdị ọmarịcha akwa linen nile dị iche-iche, e, ma akwa n’ụdị ọbụla, ka anyị wee kpuchie ịgba-ọtọ anyị; ma otu a anyị mere nke ọma n’ala ahụ—otu a anyị nwegidere udo n’ala ahụ ruo afọ iri abụọ na abụọ.",
                "6": "Ma o wee ruo na eze Leman nwụrụ, ma nwa ya nwoke malitere ịchị n’ọnọdụ ya. Ma ọ malitere ịkpalite ndị ya n’inupu isi megide ndị m, ya mere ha malitere ịkwado maka agha, na ịbịalite n’ibu agha megide ndị m.",
                "7": "Ma na e zigawo m ndị-onyota-ọgba-ama gaa gburu-gburu ala ahụ nke Shemlọn, ka m wee chọpụta nkwadobe ha nile, ka m wee chere ha, ka ha ghara ịbịakwasị ndị m ma bibie ha.",
                "8": "Ma o wee ruo na ha bịakwasịrị elu-elu nke ala ahụ nke Shaịlọm, jiri imerime igwe ha nile, ụmụ-nwoke ji ngwa-ọgụ nke ụta, ma jiri arọ, ma jiri mma-agha nile, ma jiri mma agha rọrọ arọ, ma jiri okwute, ma jiri ébè; ma ha kpụrụ isi ha nke mere na ha gbaa ọtọ; ma ha yiri ihe nkedo ukwu nke akpụkpọ-anụ n’ukwu ha nile.",
                "9": "Ma o wee ruo na e mere m ka ndị ụmụ-nwanyị na ụmụ-ntakịrị nke ndị m ka aga zoo ha n’ime ozara ahụ; na kwa mee ka ndị nwoke kara nka m nile nwere ike ibu ngwa-agha, na kwa ndị okorọbịa m nile nwere ike ibu ngwa-agha, ga kpọkọta onwe ha ọnụ ilụso ndị Leman agha; ma e debere m ha n’ọnọdụ ha nile, onye ọbụla dịka afọ ole ọgbara siri dị.",
                "10": "Ma o wee ruo na anyị gbagoro ịbuso ndị Leman agha; ma mụ, ọbụna mụ, na nka m, gbagoro ịbuso ndị Leman agha. Ma o wee ruo na anyị gara n’ike nke Onye-nwe n’ịlụ agha.",
                "11": "Ugbua, ndị Leman adịghị ihe ha matara gbasara Onye-nwe, ma-ọbụ maka ike nke Onye-nwe, ya mere ha dabere n’elu ike nke onwe ha. Ma na ha bụụrụ ndị gbasịrị ike, dịka isi ike nke mmadụ siri dị.",
                "12": "Ha bụụrụ ndị ime ọhịa, ma dị egwụ, na ndị akpịrị na-akpọ-nkụ maka ọbara, na-kwere n’omenala nke ndị nna ha, nke bụ nke a—ikwere na a chụpụrụ ha site n’ala Jerusalem n’ihi ajọọ-omume nke ndị nna ha, ma na e mejọrọ ha n’ime ozara ahụ site n’aka ụmụnne ha nwoke, na e mejọkwara ha mgbe ha na-agafee osimiri ahụ;",
                "13": "Ma ọzọ, na e mejọrọ ha mgbe ha nọ n’ala nke nketa mbụ ha, mgbe ha gafesịworo osimiri ahụ, ma ihe ndị a nile n’ihi na Nifaị kara nwe okwukwe n’idebe iwu-nsọ nile nke Onye-nwe—ya mere Onye-nwe gosịrị ya iru ọma, n’ihi na Onye-nwe nụrụ ekpere ya nile ma zaa ha, ma buru ụzọ na njem ha n’ime ọzara ahụ.",
                "14": "Ma ụmụnne ya nwoke weere ya oke iwe n’ihi na ha aghọtaghị mmeso nile nke Onye-nwe, ha wekwara oke iwe megide ya n’elu mmiri nile ahụ n’ihi na ha mechisiri obi ha ike megide Onye-nwe.",
                "15": "Ma ọzọ, ha wesoro ya oke iwe mgbe ha ruteworo n’ala e kwere na nkwa, n’ihi na ha sịrị na ọ wepụwo ọchịchị nke ndị ahụ site n’aka ha nile; ma ha chọrọ igbu ya.",
                "16": "Ma ọzọ, ha weere ya oke iwe n’ihi na ọ hapụrụ baa n’ime ozara ahụ dịka Onye-nwe siri nye ya iwu, ma were akụkọ-ndekọta nile nke a kanyere n’elu epekele nke bras ahụ, n’ihi na ha sịrị na o zuru ha ori.",
                "17": "Ma otu a ha akụziworo ụmụ ha na ha kwesịrị ịkpọ ha asị, ma na ha kwesịrị igbu ha, ma na ha kwesịrị izu na ịpụnara ha ihe, ma mee ihe nile ha nwere ike ibibi ha; ya mere ha nwere nkpọrọ m asị ebighi-ebi n’ebe ụmụ Nifaị nọ.",
                "18": "N’ihi otu ihe nke a ka eze Leman, site n’aghụghọ ya, na nka-aghụghọ okwu ụgha, na nkwa ọma ya nile, ghọgburu m, na m kpọlitaworo ndị m nke a n’ime ala nke a, ka ha wee bibie ha; e, ma anyị atawo ahụhụ ọtụtụ afọ ndị a nile n’ala ahụ.",
                "19": "Ma ugbua mụ, Zinịf, mgbe m kọsịworo ihe nile ndị a nye ndị m gbasara ndị Leman, a kpalitere m ha ibu agha jiri ike ha, na-itinye okwukwe ha n’Onye-nwe, ya mere, anyị lụsoro ha agha, n’iru na iru.",
                "20": "Ma o wee ruo na anyị chụpụrụ ha ọzọ site n’ala anyị, ma anyị gburu ha site na nnukwu ogbugbu, ọbụna rue ọtụtụ ọnụ ọgụgụ nke na anyị agụghị ha ọnụ.",
                "21": "Ma o wee ruo na anyị laghachịrị ọzọ n’ala nke onwe anyị, ma ndị m malitere ọzọ ilekọta igwe-anụ ha nile, na ịkọ ala ha.",
                "22": "Ma ugbua mụ, ebe m kaworo nka, nyefere ala-eze ahụ n’aka otu n’ime ụmụ m nwoke; ya mere, agaghị m ekwu karịa otu a. Ma ka Onye-nwe gọzie ndị m. Amen."
            },
            "11": {
                "1": "Ma ugbua o wee ruo na Zinịf nyefere ala-eze ahụ n’aka Noa, otu n’ime ụmụ ya nwoke; ya mere Noa malitere ịchị n’ọnọdụ ya; ma ọ gaghị ije n’ụzọ nile nke nna ya.",
                "2": "N’ihi na lee, o debeghị iwu-nsọ nile nke Chineke, ma ọ gara ije n’ọchịchọ nke obi ya onwe ya. Ma o nwere ọtụtụ ndị nwunye na ndị iko. Ma o mere ka ndị ya mee mmehie, ma mee ihe ahụ rụrụ arụ n’anya nke Onye-nwe. E, ma ha gbara akwụnakwụna nile na ụdị ajọọ-omume nile dị iche-iche.",
                "3": "Ma o kere ụtụ nke otu ụzọ n’ụzọ ise nke ihe nile ha nwere, otu ụzọ n’ụzọ ise nke ọla-edo ha na nke ọla ọcha ha, na otu ụzọ n’ụzọ ise nke zịff ha, na nke ọla-kọpa ha, na nke ọla bras ha na nke igwe ha, na otu ụzọ n’ụzọ ise nke anụ ha nile gbara abụba; na kwa otu ụzọ n’ụzọ ise nke akụkụ-ubi ha nile.",
                "4": "Ma ihe nile a ka o weere iji kwado onwe ya, na ndị nwunye ya nile na ndị iko ya; na kwa ndị nchụ-aja ya, na ndị nwunye ha na ndị iko ha; otu a ọ gbanwewo ihe omume nile nke ala-eze ahụ.",
                "5": "N’ihi na o wedawo ndị nchụ-aja nile nke edoworo-nsọ site na aka nna ya, ma doo ndị ọhụrụ nsọ n’ọnọdụ ha, ụdị ndị buliri onwe ha elu na mpako nke obi ha nile.",
                "6": "E, ma otu a a kwadoro ha n’ume-ngwu ha, ma n’ife arụsị ha, na n’ịgba akwụnakwụna ha nile, site n’ụtụ nile nke eze Noa bokwasịworo ndị ya; otu a ka ndị ahụ siri rụọ ọrụ karịa ịkwado ajọọ-ihe.",
                "7": "E, ma ha ghọkwara ndị-n’efe-arụsị, n’ihi na a ghọgburu ha site n’ihe efu na okwu otuto n’esighị n’obi nile nke eze ahụ na ndị nchụ-aja nile; n’ihi na ha na-agwa ha ọtụtụ ihe n’esighị n’obi pụta.",
                "8": "Ma o wee ruo na eze Noa wuru ọtụtụ ụlọ dị mma ile anya ma saa mbara; ma ọ chọrọ ha mma site n’ọmarịcha ọrụ nke osisi, na nke ụdị ihe oke ọnụ-ahịa nile dị iche-iche, nke ọla-edo, na nke ọla-ọcha, na nke igwe, na nke ọla-bras, na nke zịff, na nke ọla-kọpa.",
                "9": "Ma o wukwara onwe ya obi-eze sara mbara, na oche-eze n’etiti ya, nke ha nile bụụrụ nke ọmarịcha osisi ma e jiri ọla-edo na ọla-ọcha chọọ ya mma na ihe ndị ọzọ dị oke ọnụ ahịa.",
                "10": "Ma o mekwara ka ndị-ọrụ ya na-arụ ụdị ọmarịcha ọrụ nile dị iche-iche n’arụ nile nke ime mgbidi nile, nke temple ahụ, nke ọmarịcha osisi, na nke ọla kọpa, na nke ọla bras.",
                "11": "Ma oche nile ndị e debere iche maka ndị isi nchụ-aja nile, ndị nke dị elu karịa oche ndị nke ọzọ nile, ka ọ chọrọ mma jiri ọla-edo na-enweghị ntụpọ; ma o mere ka e wuo ihe mkpuchi n’iru ha, ka ha wee debe arụ ha nile na aka ha abụọ n’elu ya mgbe ha ga-ekwu okwu ụgha na okwu efu nile nye ndị ya.",
                "12": "Ma o wee ruo na o wuru ụlọ-elu tọwa na nso temple ahụ; e, ụlọ-elu tọwa dị ezigbo elu, ọbụna dị elu nke na o nwere ike iguzoro n’elu ya ma huzuo ala nke Shaịlọm, na kwa ala nke Shemlọn, nke ndị nwe ya bụ ndị Leman; ma o nwere ike ilezu anya ọbụna ruo ala nile gbara gburu-gburu.",
                "13": "Ma o wee ruo na o mere ka e wuo ọtụtụ ụlọ n’ala Shaịlọm; ma o mere ka e wuo nnukwu ụlọ-elu tọwa n’elu ugwu elu-elu nke ala Shaịlọm ahụ, nke bụworo rị ebe nchekwa maka ụmụ nke Nifaị n’oge ha gbapụrụ site n’ala ahụ, ma otu a ka o mere akụ na ụba nke o nwetara site n’ụtụ nke ndị ya ahụ.",
                "14": "Ma o wee ruo na ọ tụkwasịrị obi ya n’elu akụ na ụba ya, ma o mefuru oge ya n’ibi ndụ ịla n’iyi ya na ndị nwunye ya na ndị iko ya; ma otu a ka ndị nchụ-aja ya nile tụfuru oge ha ha na ndị akwụnakwụna.",
                "15": "Ma o wee ruo na ọ kụrụ osisi-vine gburu-gburu n’ala ahụ; ma o wuru igwe-na-apa-mmanya nile, ma mepụta mmanya n’uju ya; ma ya mere ọ ghọrọ onye-oke-ọn̄ụ-mmanya, na kwa ndị ya.",
                "16": "Ma o wee ruo na ndị Leman malitere ịbatakwute ndị ya, na ntakịrị ọnụ-ọgụgụ, na igbu ha n’ime ubi ha nile, na mgbe ha na-azụ igwe-anụ ha.",
                "17": "Ma eze Noa zipụrụ ndị-nche gburu-gburu ala ahụ ịchụpụ ha; ma na e zipụghị ọnụ-ọgụgụ zuru ezu, ma ndị Leman bịakwasịrị ha ma gbuo ha, ma chụpụ ọtụtụ igwe-anụ ha site n’ala ahụ; otu a ndị Leman malitere ibibi ha, na iwere ịkpọ-asị ha wụkwasị ha.",
                "18": "Ma o wee ruo na eze Noa zigara ndị-agha ya ibuso ha agha, ma ha chụghachịrị ha azụ, ma-ọbụ ha chụghachịrị ha azụ na nwa oge; ya mere, ha laghachịrị na-an̄ụrị ọn̄ụ na mgwo-mgwo ha kwatara n’agha.",
                "19": "Ma ugbua, n’ihi nnukwu mmeri nke a ha buliri onwe ha elu na mpako nke obi ha nile; ha turu ọnụ, n’ihi ikike nke onwe ha, na-asị na iri ise ha ga-eguzogide ọtụtụ puku ndị Leman—ma otu a ka ha turu ọnụ, ma nwee mmasị n’ọbara, na ịkwafu ọbara nke ụmụnne ha nwoke, ma nke a n’ihi ajọọ-omume nke eze ha na ndị nchụ-aja ha nile.",
                "20": "Ma o wee ruo na o nwere otu nwoke n’etiti ha nke aha ya bụ Abịnadaị; ma ọ gagharịrị n’etiti ha, ma malite ibu amụma, na-asị: Lee, otu a ka Onye-nwe kwuru, ma otu a ka o nyeworo m n’iwu, na-asị, Gagharịa, ma kwuoro ndị a, otu a ka Onye-nwe kwuru—ahụhụ dịrị ndị a, n’ihi na a hụwo m ihe arụ ha nile, na ajọọ-omume ha, na akwunakwuna ha nile; ma ma-ọbụghị na ha chegharịrị a ga m eleta ha n’iwe m.",
                "21": "Ma ma-ọbụghị na ha chegharịrị ma tụgharịa n’ebe Onye-nwe Chineke ha nọ, lee, aga m enyefe ha n’aka nke ndị iro ha; e, ma ha ka a ga-ewebata n’ime ịbụ-oru; ma a ga-akpagbu ha site n’aka nke ndị iro ha.",
                "22": "Ma ọ ga-eru na ha ga-amata na m bụ Onye-nwe Chineke ha, ma na m bụ Chineke ekworo na-eleta ajọọ-omume nile nke ndị m.",
                "23": "Ma ọ ga-eru na ma ọbụghị na ndị a chegharịrị ma tụgharịa n’ebe Onye-nwe Chineke ha nọ, a ga-ewebata ha n’ime ịbụ-oru; ma ọdịghị onye ga-anapụta ha, ma ọbụghị Onye-nwe ahụ Chineke nke Pụrụ Ime Ihe nile.",
                "24": "E, ma ọ ga-eru na mgbe ha ga-ebeku m akwa, a ga m eji nwayọ nụ akwa ha nile; e, ma a ga m ekwe ka ndị iro ha tigbuo ha.",
                "25": "Ma ma ọbụghị na ha chegharịrị n’akwa mkpe na ntụ, ma bekusie Onye-nwe Chineke ha akwa ike, a gaghị m anụ ekpere ha nile, ọbụghị ma m ga-anapụta ha site na mkpagbu ha nile, ma otu a ka Onye-nwe kwuru, ma otu a ka o nyeworo m n’iwu.",
                "26": "Ugbua o wee ruo na mgbe Abịnadaị gwaworo ha okwu ndị a ha were oke iwe megide ya, ma chọọ iwepụ ndụ ya; ma Onye-nwe napụtara ya site n’aka ha nile.",
                "27": "Ugbua mgbe eze Noa nụworo maka okwu nile nke Abịnadaị gwaworo ndị obodo ahụ, o wekwara oke iwe; ma ọ sịrị: Onye bụ Abịnadaị, na a ga-ekpe mụ na ndị m ikpe site n’aka ya, ma ọbụ onye bụ Onye-nwe, nke ga-ewetakwasị ndị m ụdị nnukwu mkpagbu dị otu a?",
                "28": "Enye m gị iwu ịkpọta Abịnadaị n’ebe a, ka m wee gbuo ya, n’ihi na o kwuwo ihe ndị a nile ka o wee kpalite ndị m n’iwe otu na ibe ya, na ịpalite esem-okwu n’etiti ndị m; ya mere a ga m egbu ya.",
                "29": "Ugbua anya ndị ahụ kpuru isi; ya mere ha kechịrị obi ha megide okwu nile nke Abịnadaị, ma ha chọrọ site n’oge ahụ gaa n’iru ijide ya. Ma eze Noa kechịrị obi ya ike megide okwu nke Onye-nwe, ma o chegharịghị site na ajọọ-omume ya nile."
            },
            "12": {
                "1": "Ma o wee ruo na mgbe afọ abụọ gasịrị ka Abịnadaị bịara n’etiti ha na mgbanwe ụdị, na ha amataghị kwa ya, ma malite ibu-amụma n’etiti ha, na-asị: Otu a ka Onye-nwe nyeworo m n’iwu, na-asị—Abịnadaị, gaa ma buo amụma nye ndị m, n’ihi na ha emesịwo obi ha ike megide okwu m nile; ha echegharịbeghị n’ajọọ-omume ha nile; ya mere, a ga m eleta ha n’iwe m, e, n’oke iwe m dị egwụ ka m ga-eleta ha n’ajọọ-omume ha nile na ihe arụ ha nile.",
                "2": "E, ahụhụ dịrị ọgbọ nke a! Ma Onye-nwe sịrị m: Setịpụ aka gị ma buo-amụma na-asị: Otu a ka Onye-nwe kwuru, ọ ga-eru na ọgbọ nke a, n’ihi ajọọ-omume ha nile, a ga-ewebata ha n’ime ịbụ-oru, ma a ga-eti ha aka na ntị; e ndị mmadụ ga-adọkpụrụ ha, ma a ga-egbu ha; ma udele nile nke ifufe, na nkịta nile, e, na anụ ọhịa nile, ga-erichapụ anụ ha.",
                "3": "Ma ọ ga-eru na ndụ nke eze Noa ka a ga-atụle uru ya ọbụna dịka uwe mwụda dị n’ime okporo oke ọkụ; n’ihi na ọ ga-amata na m bụ Onye-nwe.",
                "4": "Ma ọ ga-eru na m ga-eti ndị nke m a ihe otiti site na nsogbu nile siri ike, e, site n’ụnwụ na site n’ajọọ ọrịa; Ma a ga m eme ka ha na-eti mkpu ogologo ụbọchị nile.",
                "5": "E, ma m ga-eme ka ha nwee ibu-arọ nile e kedoro n’elu azụ ha nile, ma a ga-adọkpụrụ ha na-aga n’iru dịka ịnyịnya dara ogbu.",
                "6": "Ma ọ ga-eru na m ga-eziga ọkpụrụkpụ ụzụ mmiri n’etiti ha, ma ọ ga-eti ha ihe otiti; ma a ga-eti ha otiti ihe nke ikuku ọwụwa anyanwụ, ma ụmụ-ahụhụ nile ga-enyekwa ala ha nsogbu, ma richapụ mkpụrụ-akụkụ ha.",
                "7": "Ma a ga-eti ha ihe otiti site na nnukwu ajọọ ọrịa—ma ihe nile a ka m ga-eme n’ihi ajọọ-omume ha nile na ihe arụ nile.",
                "8": "Ma ọ ga-eru na ma ọbụghị na ha chegharịrị a ga m ebibi ha kpam kpam site n’elu iru nke ụwa, ma na ha ga-ahapụ akụkọ-ndekọta n’azụ ha, ma m ga-echekwa ha maka ndị mba ọzọ nke ga-enwere ala ahụ, e ọbụna nke a ka m ga-eme ka m wee chọpụta ihe arụ nile nke ndị a nye ndị mba ọzọ nile. Ma ọtụtụ ihe ka Abịnadaị bụrụ amụma ha megide ndị a.",
                "9": "Ma o wee ruo na-ha were iwe megide ya; ma ha kpọrọ ya ma buru ya onye ekere-agbụ gaa n’iru eze, ma sị eze ahụ: Lee, anyị akpọtawo otu nwoke n’iru gị onye buworo amụma ọjọọ gbasara ndị gị ma sị na Chineke ga-ebibi ha.",
                "10": "Ma o bukwara amụma ọjọọ gbasara ndụ gị, ma sị na ndụ gị ga-adị ka uwe dị n’ime okporo ọkụ.",
                "11": "Ma ọzọ, ọ si na Ị ga-adị ka osisi, ọbụna dịka osisi kpọrọ-nkụ nke ubi, nke anụ ọhịa nile kwaturu ma zọgide n’okpuru ukwu ha.",
                "12": "Ma ọzọ, ọ sị na Ị ga-adị ka ifuru nke osisi kpọrọ-nkụ, nke, mgbe ọ chara nke ọma, ọbụrụ na ikụkụ fee, a na-ebufu ya n’elu ala ahụ. Ma ọ na-eme dịka Onye-nwe kwuworo ya. Ma ọ sị na ihe nile a ga-abịakwasị gị ma ọbụghị na ichegharịrị, ma nke a n’ihi ajọọ-omume gị nile.",
                "13": "Ma ugbua, O eze, olee oke ajọọ ihe i meworo, ma-ọbụ ole oke mmehie ndị gị mehieworo, na Chineke ga-ama anyị ikpe ma-ọbụ nwoke nke a ikpe anyị ikpe?",
                "14": "Ma ugbua, O eze, lee, ikpe amaghị anyị, ma gị, O eze, emeghị mmehie, ya mere, nwoke nke a ekwuwo okwu ụgha gbasara gị, ma o buwo amụma n’efu.",
                "15": "Ma lee, anyị siri ike, anyị agaghị abata n’ịbụ-oru, ma-ọbụ a dọkpụrụ anyị n’agha site n’aka ndị iro anyị; e, ma i mewo nke ọma n’ala ahụ, ma i ga kwa eme nke ọma.",
                "16": "Lee, n’ebe a ka nwoke ahụ nọ, anyị na-enyefee ya n’aka gị; i nwere ike iji ya mee ihe dị gị mma.",
                "17": "Ma o wee ruo na eze Noa mere ka a tụba Abịnadaị n’ime ụlọ-mkpọrọ; ma o nyere iwu ka ndị nchụ-aja nile kpọkọta onwe ha ọnụ ka o wee mee nzukọ ya na ha ihe o ga-eme ya.",
                "18": "Ma o wee ruo na ha siri eze ahụ: Kpọta ya n’ebe a ka anyị wee jụọ ya ajụjụ; ma eze ahụ nyere iwu ka a kpọta ya n’iru ha.",
                "19": "Ma ha malitere iju ya ajụjụ, ka ha wee kpasuo ya iwe ka site na ya ha wee nweta ihe ha ga-eji boo ya ebubo; ma na o sara ha na-atụghị egwu, ma nagidechaa ajụjụ ha nile, e, n’ịtụ n’anya ha; n’ihi na ọ nagidechara ha n’ajụjụ ha nile, ma gbagwojuo ha anya n’okwu ha nile.",
                "20": "Ma o wee ruo na otu n’ime ha sịrị ya: Gịnị ka okwu ndị ahụ nile pụtara nke e deworo, na nke ndị nna anyị ha kuziworo, na-asị:",
                "21": "Olee otu ịma mma ya siri dị n’elu ugwu-ukwu nile bụ ụkwụ abụọ nke onye ahụ na-ewetara ha ozi nile, nke na-ekwupụta udo; nke na-eweta ozi nile nke ihe ọma, nke na-ekwupụta nzọpụta; nke na-asị Zaịọn, Chineke Gị na-achị.",
                "22": "Ndị-nche gị ga-ewelite olu; n’otu olu ka ha ga-abụkọta abụ ọnụ; n’ihi na ha ga-ahụ anya na anya mgbe Onye-nwe ga-eweta Zaịọn ọzọ;",
                "23": "Tipụ mkpu ọn̄ụ; bụkọtanụ abụ ọnụ unu mkpọmkpọ ebe nile nke Jerusalem; n’ihi na Onye-nwe akasịwo ndị ya obi, ọ gbapụtawo Jerusalem.",
                "24": "Onye-nwe agbawo ogwe-aka nsọ ya ọtọ n’anya nile nke mba nile, ma nsọtụ nile nke ụwa ga-ahụ nzọpụta nke Chineke anyị?",
                "25": "Ma ugbua Abịnadaị wee sị ha: Unu bụ ndị nchụ-aja, ma na-eme dịka unu na-akụziri ndị a, ma n ịghọta mụọ nke ibu-amụma, ma kwa na-achọ ịmata n’aka m ihe ihe ndị a pụtara?",
                "26": "A sị m unu, ahụhụ dịrị unu maka iduhie ụzọ nile nke Onye-nwe! N’ihi na ọbụrụ na unu ghọtara ihe ndị a nile unu akụzibeghị ha; ya mere, unu eduhiewo ụzọ nile nke Onye-nwe.",
                "27": "Unu etinyebeghị obi unu n’ịghọta; ya mere, unu amatabeghị ihe. Ya mere, gịnị ka unu na-akụziri ndị a?",
                "28": "Ma ha sịrị: Anyị na-akụzi iwu nke Moses.",
                "29": "Ma ọzọ ọ sịrị ha: O bụrụ na unu na-akụzi iwu nke Moses gịnị mere unu adịghị edebe ya? Gịnị mere unu jiri tinye obi unu nile n’akụ n’ụba? Gịnị mere unu jiri na-agba akwụnakwụna ma na-emefu ume unu n’ahụ ndị akwụnakwụna, e, ma na-eme ndị a ka ha mee mmehie, nke mere na Onye-nwe nwere ihe kpatara o jiri zite m ibu-amụma megide ndị a, e, ọbụna nnukwu ajọọ ihe megide ndị a?",
                "30": "Unu amataghị na m na-ekwu ezi-okwu? E, unu matara na m na-ekwu ezi-okwu; ma unu kwesịrị ịma jijiji n’iru Chineke.",
                "31": "Ma ọ ga-eru na a ga-eti unu ihe otiti n’ihi ajọọ-omume unu nile, n’ihi na unu ekwuwo na unu na-akụzi iwu nke Moses. Ma gịnị ka unu matara gbasara iwu nke Moses? Nzọpụta ọ na-esi n’iwu Moses bịa? Gịnị ka unu kwuru?",
                "32": "Ma ha zara ma sị na nzọpụta bịara site n’iwu nke Moses.",
                "33": "Mana ugbua Abịnadaị siri ha: A ma m na ọbụrụ na unu na-edebe iwu-nsọ nile nke Chineke a ga-azọpụta unu; e, ọbụrụ na unu na-edebe iwu-nsọ nile nke Onye-nwe nyere Moses n’ugwu nke Saịnaị, na-asị:",
                "34": "A bụ m Onye-nwe Chineke gị, onye kpọpụtaworo gị site n’ala Ijipt, site n’ụlọ nke ibụ-oru.",
                "35": "Ị gaghị enwe Chineke ọzọ n’iru m.",
                "36": "Ị gaghị emere onwe gị arụsị ọbụla apịrị apị, ma-ọbụ ụdị ihe ọbụla n’elu-igwe n’elu, ma-ọbụ ihe ndị dị n’ụwa n’okpuru ya.",
                "37": "Ugbua Abịnadaị sịrị ha, Unu emewo ihe ndị a nile? A sị m unu, E-e, unu emebeghi ya. Ma unu akụziworo ndị a na ha ga-eme ihe nile ndị a? A sị m unu, E-e, unu e mebeghị ya."
            },
            "13": {
                "1": "Ma ugbua mgbe eze ahụ nụworo okwu ndị a nile, ọ gwara ndị nchụ-aja ya: Kpọpụnụ nwoke nke a, ma gbuo ya; n’ihi na ọ bụ gịnị ka anyị nwere iji ya mee, n’ihi na ọ bụ onye-ara.",
                "2": "Ma ha bilitere ma gbalịa imetụ aka ha nile n’arụ ya; mana o guzogidere ha, ma sị ha:",
                "3": "E metụla m aka, n’ihi na Chineke ga-eti unu ihe otiti ma ọbụrụ na unu emetụ aka unu nile n’arụ m, n’ihi na ezibeghị m ozi ahụ nke Onye-nwe zitara m izi; ọbụghị ma m agwawo unu ihe ahụ unu rịọrọ ka m kwuo; ya mere, Chineke agaghị ekwe na a ga-ebibi m n’oge dị ugbua.",
                "4": "Mana a ga m emezurịrị iwu-nsọ nile ndị nke Chineke nyeworo m; ma n’ihi na a gwawo m unu ezi-okwu unu na-ewere m iwe. Ma ọzọ, n’ihi na e kwuwo m okwu nke Chineke unu ekpewo m ikpe na m bụ onye-ara.",
                "5": "Ugbua o wee ruo na mgbe Abịnadaị kwuworo okwu ndị a nile na ndị nke eze Noa anwaghị anwa imetụ aka ha nile n’arụ ya, n’ihi na Mụọ nke Onye-nwe nọ n’arụ ya; ma iru ya nwuru n’ìhè karịrị akarị, ọbụna dịka nke Moses nwuru mgbe ọ nọ n’ugwu Saịnaị, mgbe ọ na-ekwu okwu ya na Onye-nwe.",
                "6": "Ma o kwuru okwu n’ike na ikike sitere na Chineke, ma o gara n’iru n’okwu ya nile, na-asị:",
                "7": "Unu ahụwo na unu enweghị ike igbu m, ya mere e zichawo m ozi m. E, ma a hụrụ m na o gbuwara unu ruo n’obi unu nile n’ihi na a gwara m unu ezi-okwu gbasara ajọọ-omume unu nile.",
                "8": "E, ma okwu m nile mejupụtara unu n’ebube na ịtụ-n’anya, na tinyere iwe.",
                "9": "Mana e zichala m ozi m; ma mgbe ahụ ọ dịghị kwa mkpa ebe m na-aga, ma ọbụrụ na a zọpụtawo m.",
                "10": "Mana ihe ole ndị a ka m gwara unu, ihe unu jiri m mee, mgbe nke a gasịrị, ga-adị ka ụdị na onyinyo nke ihe ndị nke ga-abịa.",
                "11": "Ma ugbua a na m agụrụ unu nke fọdụrụ n’iwu-nsọ nile nke Chineke, n’ihi na a hụrụ m na e deghị ha n’obi unu nile; A hụrụ m na unu amụwo ma kuzie ajọọ-omume n’oge kachasị na ndụ unu nile.",
                "12": "Ma ugbua, unu cheta na m sịrị unu: Unu agaghị emere onwe unu arụsị ọbụla a pịrị-apị, ma-ọbụ oyiyi nke ihe ọbụla nke dị n’elu-igwe n’elu ma-ọbụ nke ihe nile dị n’ụwa n’okpuru ya, ma-ọbụ nke dị na mmiri n’okpuru ụwa.",
                "13": "Ma ọzọ: Unu agaghị akpọ-isi-ala nye ha, ma-ọbụ jeere ha ozi; n’ihi na mụ bụ Onye-nwe Chineke gị a bụ m Chineke ekworo, na-eleta ajọọ-omume nke ndị nna n’arụ ụmụ ha, ruo n’ọgbọ nke atọ na nke anọ nke ndị na-akpọ m asị;",
                "14": "Ma na-emere ọtụtụ puku ebere nke ndị na-ahụ m n’anya ma na-edebe iwu-nsọ m nile.",
                "15": "Unu agaghị ewere aha Onye-nwe Chineke unu n’ihe efu; n’ihi na Onye-nwe agaghị agụ ya onye-ikpe-na-amaghị nke na-ewere aha ya n’ihe efu.",
                "16": "Cheta ụbọchị izu-ike, idebe ya nsọ.",
                "17": "Ụbọchị isii ka unu ga-arụ ọrụ, ma mee ọrụ unu nile;",
                "18": "Ma na ụbọchị nke asaa, ụbọchị izu-ike nke Onye-nwe Chineke gị, Ị gaghị arụ ọrụ ọbụla, gị, ma-ọbụ nwa gị nwoke, ma-ọbụ nwa gị nwanyị, oru gị nwoke, ma-ọbụ oru-gị-nwanyị, ma-ọbụ igwe ehi gị, ma-ọbụ ọbịa gị nke nọ n’ime ọnụ-ụzọ ama gị nile.",
                "19": "N’ihi na n’ụbọchị isii Onye-nwe kere elu-igwe na ụwa, ma osimiri, ma ihe nile dị n’ime ha; ya mere Onye-nwe gọziri ụbọchị-izu-ike, ma doo ya nsọ.",
                "20": "Sọpụrụ nna gị na nne gị, ka ụbọchị gị nile wee dị ogologo n’elu ala ahụ nke Onye-nwe Chineke gị na-enye gị.",
                "21": "Ị gaghị egbu mmadụ.",
                "22": "Ị gaghị akwa iko. Ị gaghị ezu ori.",
                "23": "Ị gaghị agba ama ụgha megide onye-agbata-obi gị.",
                "24": "Ị gaghị enwe anya-ukwu n’ụlọ onye-agbata-obi gị, Ị gaghị enwe anya-ukwu n’arụ nwunye onye-agbata-obi gị, ma-ọbụ oru ya nwoke, ma-ọbụ oru ya nwanyị, ma-ọbụ oke ehi ya, ma-ọbụ anụ dịka ịnyịnya ya, ma-ọbụ ihe ọbụla nke bụ nke onye-agbata-obi gị.",
                "25": "Ma o wee ruo na mgbe Abịnadaị bịaworo na ngwụcha nke okwu ndị a nile na ọ sịrị ha: Unu akụziworo ndị a na ha ga-achọsike ime ihe nile ndị a ka ha wee debe iwu-nsọ ndị a nile?",
                "26": "A sị m unu, E-e; n’ihi na ọbụrụ na unu emewo ya, Onye-nwe agaraghị eme ka m bịarute ma buo-amụma ọjọọ gbasara ndị a.",
                "27": "Ma ugbua unu asịwo na nzọpụta na-abịa site n’iwu nke Moses. A sị m unu na ọ dị mkpa na unu ga-edebe iwu nke Moses ugbua; mana a sị m unu, na oge ahụ ga-abịa mgbe ọ na-agaghị adị kwa mkpa idebe iwu nke Moses.",
                "28": "Ma nke ka nke, a sị m unu, na nzọpụta anaghị abịa site n’iwu ahụ nanị, ma asịna ọbụghị maka aja mgbaghara mmehie ahụ, nke Chineke n’onwe Ya ga-achụ maka mmehie nile na ajọọ-omume nile nke ndị ya, na ha agaghị agbanarị ịlarịrị n’iyi, na-agbanyeghị iwu nke Moses.",
                "29": "Ma ugbua a sị m unu na ọ dịịrị mkpa na a ga-enwe iwu e nyere ụmụ Israel, e, ọbụna iwu siri ezigbo ike; n’ihi na ha bụụrụ ndị na-akpọ-ekwe-nkụ, na-eme ajọọ-omume ọsọ-ọsọ, ma na-eji nwayọ echeta Onye-nwe Chineke ha;",
                "30": "Ya mere o nwere iwu e nyere ha, e, iwu nke ime ihe nile na nke emume-nsọ nile, iwu nke ha ga na-edebesi-ike site n’ụbọchị ruo n’ụbọchị, idebe ha na ncheta nke Chineke na ọrụ ha n’ebe ọ nọ.",
                "31": "Mana lee, a sị m unu, na ihe nile ndị a bụ oyiyi nke ihe nile ga-abịa.",
                "32": "Ma ugbua, ha ghọtara iwu ahụ? A sị m unu, E-e, ha nile aghọtaghị iwu ahụ; ma nke a n’ihi isi-ike nke obi ha nile; n’ihi na ha aghọtaghị na o nweghị onye ọbụla a ga-azọpụta ma ọbụghị na o sitere na mgbapụta nke Chineke.",
                "33": "N’ihi na lee, Moses obughị amụma nye ha gbasara ọbịbịa nke Mesaịa ahụ, ma na Chineke ga-agbapụta ndị ya? E, ma ọbụna ndị-amụma nile ndị buworo amụma site na mgbe ụwa malitere—ha ekwubeghị karịa ma-ọbụ nke ka ntakịrị gbasara ihe ndị a?",
                "34": "Ha ekwubeghị na Chineke n’onwe ya ga-arịdata n’etiti ụmụ nke mmadụ, ma wekwasị onwe ya ụdị nke mmadụ, ma gaa n’ịrụ n’ike dị ukwuu n’elu iru nke ụwa?",
                "35": "E, ma ha asịbeghị kwa na ọ ga-eweta mbilite n’ọnwụ nke ndị nwụrụ anwụ, ma na, ya, n’onwe ya, ka a ga-emegide ma kpagbuo?"
            },
            "14": {
                "1": "E, ọbụna ọbụghị Aịsaịa siri: Onye kwereworo akụkọ anyị, ma onye ka e kpugheere ogwe-aka nke Onye-nwe?",
                "2": "N’ihi na ọ ga-etolite n’iru ya dịka osisi dị nro, na dịka mgbọrọgwụ sitere n’ala kpọrọ nkụ; o nweghị ụdị ma-ọbụ mma-ile-anya; ma mgbe anyị ga-ahụ ya ọdịghị mma ile anya nke ga-eme ka anyị chọọ ya.",
                "3": "Eledara ya anya ma ndị mmadụ jụrụ ya ajụ; otu nwoke nke jupụtara na mwute, na ịkwa-arịrị amarawo ya arụ; ma anyị zoro dịka o siri dị iru anyị nile site n’ebe ọ nọ; eledara ya anya, ma anyị akpọghị ya mmadụ.",
                "4": "N’ezie o buruwo arịrị anyị nile, ma buru mwute anyị nile; ma na anyị weere ya dịka onye e meriri emeri, onye Chineke tiri otiti-ihe, ma kpagbuo ya.",
                "5": "Mana e merụrụ ya arụ n’ihi njehie anyị nile, e tirụrụ ya arụ n’ihi ajọọ-omume anyị nile; ịta nnukwu ahụhụ nke udo anyị dị n’isi ya, ma n’ihi ụfụ arụ ya a gwọwo anyị.",
                "6": "Anyị nile, dịka atụrụ, akpafuwo; anyị atụgharịwo onye ọbụla n’ụzọ nke onwe ya, ma Onye-nwe atụkwasịwo n’elu onwe ya ajọọ-omume nile nke anyị nile.",
                "7": "A chịrị ya ọchịchị-aka-ike, ma e nyere ya mkpagbu, mana ọ sagheghị ọnụ ya; a kpọtara ya dịka nwa-atụrụ jee n’ụlọ ogbugbu, ma dịka atụrụ n’iru ndị na-akpụcha ya ajị, dara ogbu, ya mere ọ sagheghị ọnụ ya.",
                "8": "A kpọpụtara ya site n’ụlọ-mkpọrọ na site n’ikpe-ikpe; ma onye ga-ekwupụta ọgbọ ya? N’ihi na e kewapụrụ ya site n’ala nke ndị dị ndụ; n’ihi njehie nile nke ndị m ka e jiri tigbuo ya.",
                "9": "Ma o mere ili ya ya na ndị ajọọ-omume, ma ya na ndị ọgaranya n’ọnwụ ya; n’ihi na o mebeghị njọ ọbụla, ọbụghị ma o nwere aghụghọ ọbụla dị n’ọnụ ya.",
                "10": "Mana ọ masịrị Onye-nwe itirụ ya arụ; o tinyewo ya na mwute; mgbe ị ga-eme mkpụrụ-obi ya ihe nchụ-aja maka mmehie ọ ga-ahụ mkpụrụ-afọ ya, ọ ga-agbatị ụbọchị ya nile ogologo, ma mmasị nke Onye-nwe ga-eme nke-ọma n’aka ya.",
                "11": "Ọ ga-ahụ nrụsi-ọrụ-ike nke mkpụrụ-obi ya, ma ọ ga-enwe afọ-ojuju; site n’ọmụma ya ka nwa-oru m na-eme ezi-omume ga-ekpepụta ọtụtụ; n’ihi na ọ ga-eburu ajọọ-omume ha nile.",
                "12": "Ya mere a ga m ekenye ya oke ya na ndị dị ukwuu, ma ọ ga-eke ngwo-ngwo agha ahụ ya na ndị siri ike; n’ihi na ọ wụpụtawo mkpụrụ-obi ya ruo ọnwụ; ma a gụnyere ya na ndị njehie; ma o buuru mmehie nke ọtụtụ, ma rịọọrọ ndị njehie arịrịọ."
            },
            "15": {
                "1": "Ma ugbua Abịnadaị sịrị ha: Ọ dị m ka unu ghọta na Chineke n’onwe ya ga-arịdata n’etiti ụmụ nke mmadụ, ma ọ ga-agbapụta ndị ya.",
                "2": "Ma n’ihi na ọ na-ebi n’anụ-arụ a ga-akpọ ya Ọkpara nke Chineke, ma ebe o debeworo anụ arụ ahụ n’okpuru nke ọchịchọ nke Nna ahụ, ebe ọ bụ Nna na Ọkpara ahụ—",
                "3": "Nna ahụ, n’ihi na a tụrụ ime ya site n’ike Chineke; na Ọkpara ahụ, n’ihi anụ-arụ; otu a wee ghọọ Nna ahụ na Ọkpara—",
                "4": "Ma ha bụ otu Chineke, e, Nna nke mgbe Ebighi-ebi ahụ n’ezie nke elu-igwe na nke ụwa.",
                "5": "Ma otu a anụ-arụ ebe ọ ghọrọ ihe dị n’okpuru Mụọ, ma-ọbụ Ọkpara ahụ nye Nna, ebe ọ bụ otu Chineke, tara ahụhụ ọnwụnwa, ma ọ dabaghị n’ọnwụnwa ahụ, kama ọ hapụrụ onwe ya ka akwa ya emu, ma pịa ya ụtarị, ma chụpụ ya, ma ndị ya ajụ ya.",
                "6": "Ma mgbe ihe nile ndị a gasịrị, mgbe ọ rụsịrị ọrụ-ebube nile n’etiti ụmụ nke mmadụ, a ga-eduru ya, e, ọbụna dịka Aịsaịa kwuru, dịka atụrụ n’iru onye na-akpụcha ya ajị dara ogbu, otu a ka ọ na-asagheghị ọnụ ya.",
                "7": "E, ọbụna otu a a ga-eduru ya, kpọgide ya n’obe, ma gbuo ya, anụ-arụ ahụ abụrụ ihe emere ka ọ dị n’okpuru ọbụna ruo ọnwụ, ọchịchọ nke Ọkpara ahụ abụrụ ihe elomiri n’ime ọchịchọ nke Nna ahụ.",
                "8": "Ma otu a Chineke wee dọbie agbụ nile nke ọnwụ, ebe o meriworo ọnwụ; wee nye Ọkpara ahụ ike ịrịọ arịrịọ maka ụmụ nke mmadụ—",
                "9": "Ebe ọ rigoroworo n’elu-igwe, ebe o nwere afọ nile nke ebere; ebe o jupụtara n’ọmiko n’ebe ụmụ nke mmadụ nọ; ebe ọ nọ n’etiti ha na ikpe-zịrị-ezi; ebe ọ dọbiworo agbụ nile nke ọnwụ, ebe o wereworo n’isi onwe ya ajọọ-omume ha na njehie ha nile, ebe ọ gbapụtaworo ha, ma metazuo ihe nile ikpe zịrị-ezi chọrọ.",
                "10": "Ma ugbua a sị m unu, onye ga-ekwupụta ọgbọ ya? Lee, a sị m unu, na mgbe e jiworo mkpụrụ-obi ya mee ihe-nchụ-aja nke mmehie ọ ga-ahụ mkpụrụ-afọ ya. Ma ugbua gịnị ka unu kwuru? Ma onye ga-abụ mkpụrụ-afọ ya?",
                "11": "Lee a sị m unu, na onye ọbụla nụworo okwu nile nke ndị-amụma nile, e, ndị-amụma nile dị nsọ ndị buworo amụma gbasara ọbịbịa nke Onye-nwe—A sị m unu, na ndị nile n̄aworo ntị n’okwu ha nile, ma kwere na Onye-nwe ga-agbapụta ndị ya, ma lekwasịwo anya n’ụbọchị ahụ maka nsachapụ nke mmehie ha nile, A sị m unu, na ndị a bụ mkpụrụ-afọ ya ma-ọbụ ndị nketa nke ala-eze Chineke.",
                "12": "N’ihi na ndị a bụ ndị ahụ o buruworo mmehie ha nile; ndị a bụ ndị ahụ ọ nwụworo n’ihi ha, ịgbapụta ha site na njehie ha nile. Ma ugbua, ha abụghị mkpụrụ-afọ ya?",
                "13": "E, ma ndị-amụma ha abụghị, onye ọbụla nke megheworo ọnụ ya ibu-amụma, nke na-adababeghị n’ime njehie, a na m ekwu maka ndị-amụma nile dị nsọ site na mgbe ụwa malitere? A sị m unu na ha bụ mkpụrụ-afọ ya.",
                "14": "Ma ndị a bụ ha ndị kwupụtaworo udo, ndị wetaworo ozi nile nke ihe ọma, ndị kwupụtaworo nzọpụta; ma sị Zaịọn: Chineke gị na-achị!",
                "15": "Ma O lee otu ịma-mma n’elu ugwu-ukwu nile ka ọba-ụkwụ ha dị!",
                "16": "Ma ọzọ lee otu ịma-mma n’elu ugwu-ukwu nile ka ọba ukwu nke ndị ahụ ka na-ekwupụta udo dị!",
                "17": "Ma ọzọ, lee otu ịma-mma n’elu ugwu-ukwu nile ka ọba ụkwụ nke ndị ga-ekwupụta udo ma emesịa dị, e, site n’oge a ga n’iru ruo na mgbe nile!",
                "18": "Ma lee, A sị m unu, nke a abụghị ihe nile. N’ihi na O lee ịma-mma n’elu ugwu-ukwu nile ka ọba-ụkwụ ya nile dị nke na-eweta ozi nile, nke bụ onye-nchọpụta nke udo, e, ọbụna Onye-nwe, onye gbapụtaworo ndị ya; e, ya onye nyeworo ndị ya nzọpụta;",
                "19": "N’ihi na asị na ọbụghị maka mgbapụta nke O meworo nye ndị ya, nke a kwadoro site na ntọ-ala nke ụwa, A sị m unu, asị na ọbụghị maka nke a, ụmụ mmadụ nile gaara alawọrịị n’iyi.",
                "20": "Ma lee, agbụ nile nke ọnwụ ka a ga-adọbi, ma Ọkpara ahụ na-achị, ma o nwere ike n’ebe ndị nwụrụ-anwụ nọ; ya mere, ọ na-eweta na mmezu mbilite n’ọnwụ nke ndị nwụrụ-anwụ.",
                "21": "Ma mbilite n’ọnwụ na-abịa, ọbụna mbilite n’ọnwụ nke mbụ; e, ọbụna mbilite n’ọnwụ nke ndị biworọrịị, na ndị bị, na ndị ga-ebi, ọbụna ruo na mbilite n’ọnwụ nke Kraịst—n’ihi na otu a ka a ga-akpọ ya.",
                "22": "Ma ugbua, mbilite n’ọnwụ nke ndị-amụma nile, na ndị nile nke kweworo n’okwu ha nile, ma-ọbụ ndị nile nke debeworo iwu-nsọ nile nke Chineke, ga-apụta na mbilite n’ọnwụ nke mbụ; ya mere, ha bụ mbilite n’ọnwụ nke mbụ.",
                "23": "A kpọlitere ha ibinyere Chineke onye gbapụtaworo ha; otu a ha nwere ndụ ebighi-ebi site na Kraịst, onye dọbiworo agbụ nile nke ọnwụ.",
                "24": "Ma ndị a bụ ndị ahụ ketara oke na mbilite n’ọnwụ nke mbụ; ma ndị a bụ ndị ahụ nke nwụworọrịị tutu Kraịst abịa, n’amaghị-ama ha, na-enwetaghị nzọpụta e kwupụtara nye ha. Ma otu a Onye-nwe na-eweta mweghachi nke ndị a; ma ha nwere oke na mbilite n’ọnwụ nke mbụ, ma-ọbụ nwere ndụ-ebighi-ebi, ebe Onye-nwe gbapụtara ha.",
                "25": "Ma ụmụtakịrị kwa nwere ndụ ebighi-ebi.",
                "26": "Ma lee, ma tụọ egwụ, ma ma-jijiji n’iru Chineke, n’ihi na unu kwesịrị ịma-jijiji; n’ihi na Onye-nwe adịghị agbapụta otu n’ime ndị na-enupu isi megide ya ma nwụọ n’ime mmehie ha nile; e, ọbụna ndị nile ahụ laworọrịị n’iyi n’ime mmehie ha nile site na mgbe ụwa malitere, ndị siteworo na mkpachara-anya nupu-isi megide Chineke, ndị mataworọrịị iwu-nsọ nile nke Chineke, ma ha anaghị edebe ha; ndị a bụ ndị na-enweghị-oke na mbilite n’ọnwụ nke mbụ.",
                "27": "Ya mere ọ bụ na unu ekwesịghị ịma-jijiji? N’ihi na nzọpụta anaghị abịara onye dị otu a; n’ihi na Onye-nwe agbapụtabeghị onye dị otu a; e, ọbụghị ma Onye-nwe o nwere ike ịgbapụta ndị di otu a; n’ihi na ọ gaghị agọnarị onwe ya; n’ihi na ọ gaghị agọnarị ikpe zịrị-ezi mgbe o na-emezu mkpebi ya.",
                "28": "Ma ugbua a sị m unu na oge ahụ ga-abịa na nzọpụta nke Onye-nwe ka a ga-ekwupụta nye mba, ebo, asụsụ, na mmadụ nile.",
                "29": "E, Onye-nwe, ndị-nche gị ga-ewelite olu ha; n’otu olu ka ha ga-abụkọta abụ ọnụ; n’ihi na ha ga-ahụ anya na anya, mgbe Onye-nwe ga-eweta Zaịọn ọzọ.",
                "30": "Tịpụ mkpu ọn̄ụ, bụkọtanụ abụ ọnụ, unu mkpomkpo ebe nile nke Jerusalem; n’ihi na Onye-nwe akasịwo ndị ya obi, ọ gbapụtawo Jerusalem.",
                "31": "Onye-nwe agbawo ogwe-aka nsọ ya ọtọ n’anya nile nke mba nile; ma nsọtụ nile nke ụwa ga-ahụ nzọpụta nke Chineke anyị."
            },
            "16": {
                "1": "Ma ugbua, o wee ruo na mgbe Abịnadaị kwuworo okwu ndị a o setịpụrụ aka ya ma sị: Oge ga-abịa mgbe ndị nile ga-ahụ nzọpụta nke Onye-nwe ahụ; mgbe mba nile, ebo, asụsụ, na ndị mmadụ ga-ahụ anya na anya ma ga-ekwupụta n’iru Chineke na ikpe ya nile zịrị ezi.",
                "2": "Ma mgbe ahụ ka a ga-achụpụ ndị ajọọ-omume nile, ma ha ga-enwe ihe ga-akpatara ha iti-mkpu, na ịkwa-akwa, na ịkwa-arịrị, na ịta ikikere-eze; ma nke a n’ihi na ha ekweghị ịn̄a-ntị n’olu nke Onye-nwe; ya mere Onye-nwe agaghị agbapụta ha.",
                "3": "N’ihi na ha bụ nke anụ arụ na-eso ekwensu, ma ekwensu ahụ nwere ike n’aru ha; e, ọbụna agwọ ochie ahụ nke ghọgburu nne na nna mbụ anyị, nke bụ ihe kpatara ọdịda ha, nke mere mmadụ nile jiri ghọọ nke anụ-arụ; nke mmetụta, ndị na-eso ekwensu, na-ama ihe ọjọọ site n’ihe-ọma, na-ewere onwe ha nye ekwensu ahụ.",
                "4": "Otu a mmadụ nile furu efu, ma lee, ha gararịị efu n’enweghị nsọtụ ma ọbụghị na Chineke gbapụtara ndị ya site n’ọnọdụ ofufu na ọdịda ha.",
                "5": "Ma cheta na Onye nke na anọgide n’ọnọdụ anụ arụ nke onwe ya, ma gaa n’iru n’ụzọ nile nke mmehie na nnupụ-isi megide Chineke, ga-anọgide n’ọnọdụ ọdịda ya ma ekwensu ahụ nwere ike nile n’arụ ya. Ya mere, ọ nọ dịka a ga-asị na enweghị mgbapụta e mere, ebe ọ bụ onye-iro nye Chineke; na kwa ekwensu bụ onye-iro nye Chineke.",
                "6": "Ma ugbua ọbụrụ na Kraịst abịaghị n’ime ụwa, na-ekwu maka ihe ndị ga-abịa dịka a ga-asị na ha abịawọrịị, a garaghị enwe mgbapụta.",
                "7": "Ma ọbụrụ na Kraịst esịghị na ndị nwụrụ-anwụ bilie, ma-ọbụ dobisie agbụ nile nke ọnwụ ka ili ghara inwe mmeri, ma na ọnwụ ekwesịghị inwe ihe ọgbụgba, agaraghị enwe mbilite n’ọnwụ.",
                "8": "Mana e nwere mbilite n’ọnwụ, ya mere ili enweghị mmeri, ma ihe ọgbụgba nke ọnwụ ka e loro n’ime Kraịst.",
                "9": "Ọ bụ ìhè ahụ na ndụ ahụ nke ụwa; e, ìhè nke agwụgh-agwụ, nke na-enweghị ike ime ka o jie oji; e, na kwa ndụ nke agwụgh-agwụ, ka a ghara inwe ọnwụ ọzọ.",
                "10": "Ọbụna arụ a na-anwụ-anwụ ga-eyịkwasị anwụghị-anwụ, ma ire ure a ga eyịkwasị ereghi ere, ma a ga-eweta ya ka o guzoro n’iru oche-ikpe nke Chineke, ka o kpee ya ikpe dịka ọrụ ha nile ma ha dị mma ma-ọbụ ma ha dị njọ—",
                "11": "Ọbụrụ na ha dị mma, ruo na mbilite n’ọnwụ nke ndụ agwụgh-agwụ na an̄ụrị; na-ọbụrụ na ha di njọ, ruo na mbilite n’ọnwụ nke amam-ikpe agwụgh-agwụ, ebe e nyefere ya ekwensu ahụ, onye debeworo ha n’okpuru ya, nke bụ ọmụma-ikpe—",
                "12": "Ebe ha gaworo dịka uche na ọchịchọ nke anụ-arụ onwe ha, ebe na-enwebeghị mgbe ha kpọkụru Onye-nwe n’oge e setịpụrụ aka nke ebere nile n’ebe ha nọ; n’ihi na e setịpụrụ aka ebere nile n’ebe ha nọ, ma ha anabataghị; ha, ebe a dọrọ ha aka na ntị maka ajọọ-omume ha nile ma na ha enweghị ike iwezuga onwe ha site na ha; ma e nyere ha iwu ichegharị ma na ha enweghị ike ichegharị.",
                "13": "Ma ugbua, o kwesịghị ka unu maa-jijiji ma chegharịa site na mmehie unu nile, ma cheta na nanị n’ime na site na Kraịst ka unu ga-enwe nzọpụta?",
                "14": "Ya mere ọbụrụ na unu na-akụzi iwu nke Moses, kuzie kwa na ọ bụ onyinyo nke ihe ndị ahụ nke ga-abịa—",
                "15": "Kuziere ha na mgbapụta na-abịa site na Kraịst Onye-nwe, onye bụ Nna nke Ebighi-ebi ahụ. Amen."
            },
            "17": {
                "1": "Ma ugbua o wee ruo na mgbe Abịnadaị kwusịworo okwu ndị a, na eze ahụ nyere iwu na ndị nchụ-aja nile ga-akpọrọ ya ma mee ka e gbuo ya.",
                "2": "Mana e nwere otu onye n’etiti ha onye aha ya bụ Alma, ebe ọ bụ kwa agbụrụ nke Nifaị. Ma-ọbụ nwa okorọbịa, ma o kwere okwu nile nke Abịnadaị kwuworo, n’ihi na ọ matara gbasara ajọọ-omume nke Abịnadaị gbara-ama megide ha, ya mere ọ malitere ịrịọ eze ahụ ka ọ ghara iwe oke iwe megide Abịnadaị, kama mee ka ọ pụọ n’udo.",
                "3": "Mana eze ahụ were iwe karịa, ma mee ka a chụpụ Alma site n’etiti ha, ma zipụ ụmụ-oru ya ka ha chụso ya ka ha wee gbuo ya.",
                "4": "Ma na ọ gbara ọsọ site n’ebe ha nọ ma zoo onwe ya nke mere na ha achọtaghị ya. Ma ya ebe o zoro onwe ya ọtụtụ ụbọchị dere okwu nile nke Abịnadaị kwuworo.",
                "5": "Ma o wee ruo na eze ahụ mere ka ndị nche ya gbaa Abịnadaị gburu-gburu ma kpọpụ ya; ma ha kere ya agbụ ma tụba ya n’ụlọ-mkpọrọ.",
                "6": "Ma mgbe ụbọchị atọ gasịrị, ebe ọ tụgharịworo uche ya na ndị nchụ-aja ya, o mere ka a kpọta ya ọzọ n’iru ya.",
                "7": "Ma ọ sịrị ya: Abịnadaị, anyị achọtawo ebubo ihe ọjọọ megide gị, ma Ị dị mma ịnwụ.",
                "8": "N’ihi na Ị sịwo na Chineke n’onwe ya ga-arịdata n’etiti ụmụ nke mmadụ, ma ugbua, n’ihi nke a a ga-egbu gị ma-ọbụghị na Ị kpọghachịrị okwu ọjọọ nile nke i kwuru gbasara m na ndị m.",
                "9": "Ugbua Abịnadaị sịrị ya: A sị m gị, a gaghị m akpọghachị okwu nile ndị m gwaworo gị gbasara ndị a, n’ihi na ha bụ ezi-okwu; ma ka i wee mata maka aghaghị imezu-emezu ha, e nyewo m onwe m na mụ adabawo n’aka gị.",
                "10": "E, ma a ga m ata ahụhụ ọbụna ruo ọnwụ, ma agaghị m akpọghachị okwu m nile, ma ha ga-eguzoro dịka ihe ịgba-ama megide gị. Ma ọbụrụ na i gbuo m Ị ga-akwafu ọbara na-enweghị ụta ma nke a ga-eguzokwa dịka ihe ịgba-ama megide gị n’ụbọchị ikpe-azụ.",
                "11": "Ma ugbua eze Noa nọ na njikere ka ọ hapụ ya, n’ihi na ọ tụrụ egwu okwu ya; n’ihi na ọ tụrụ egwu na ikpe nke Chineke ga-abịakwasị ya.",
                "12": "Mana ndị nchụ-aja ahụ welitere olu ha elu megide ya, ma malite ibo ya ebubo, na-asị: Ọ kparịwo eze ahụ. Ya mere eze ahụ ka a palitere n’oke iwe megide ya, ma o nyefere ya ka e gbuo ya.",
                "13": "Ma o wee ruo na ha kpọọrọ ya ma kee ya agbụ, ma jiri nkụ-ọkụ pịarụsịa ya arụ, e, ọbụna ruo ọnwụ.",
                "14": "Ma ugbua mgbe ire-ọkụ ahụ malitere ire ya, o tikuru ha, na-asị:",
                "15": "Lee, ọbụna dịka unu meworo m, otu a ka ọ ga-adị na mkpụrụ-afọ unu ga-eme na ọtụtụ ga-ata ahụhụ mgbu nile nke m na-ata, ọbụna ihe mgbu nile nke ọnwụ site n’ọkụ; ma nke a n’ihi na ha kwere na nzọpụta nke Onye-nwe Chineke ha.",
                "16": "Ma ọ ga-eru na unu ga-enwe mkpagbu site n’ụdị ọrịa nile n’ihi ajọọ-omume unu nile.",
                "17": "E, ma a ga-eti unu ihe-otiti n’akụkụ nile, ma a ga-achụ ma gbasasịa unu ma n’iru ma n’azụ, ọbụna dịka anụ dị egwu si na-achụ igwe anụ a na azụghị-azụ.",
                "18": "Ma n’ụbọchị ahụ a ga-achụ nta unu, ma a ga-ejide unu site n’aka nke ndị iro unu, ma mgbe ahụ unu ga-ata ahụhụ, dịka m na-ata ahụhụ, ihe mgbu nile nke ọnwụ site n’ọkụ.",
                "19": "Otu a Chineke na-abọ ọbọ n’arụ ndị ahụ na-ebibi ndị ya. O Chineke, nabata mkpụrụ-obi m.",
                "20": "Ma ugbua, mgbe Abịnadaị kwuworo okwu ndị a nile, ọ dara, ebe ọ taworo ahụhụ ọnwụ site n’ọkụ; e, ebe e gbuworo ya n’ihi na ọ chọghị ịgọnarị iwu-nsọ nile nke Chineke, ebe ọ rachiworo ezi-okwu nke okwu ya nile site n’ọnwụ ya."
            },
            "18": {
                "1": "Ma ugbua, o wee ruo na Alma, onye gbanarịworo ụmụ-oru nke eze Noa, chegharịrị site na mmehie ya nile na ajọọ-omume nile, ma jegharịa na nzuzo n’etiti ndị mmadụ, ma malite ikuzi okwu nile nke Abịnadaị—",
                "2": "E, gbasara ihe ahụ nke ga-abịa, na kwa gbasara mbilite n’ọnwụ nke ndị nwụrụ-anwụ, na mgbapụta nke ndị mmadụ, nke a ga-eweta na mmezu site n’ike, na ntaram-ahụhụ nile, na ọnwụ nke Kraịst, na mbilite n’ọnwụ ya na irigoro baa n’elu-igwe.",
                "3": "Ma ka ha ra bụ ndị na-anụ okwu ya ka ọ kuziere. Ma ọ kuziiri ha na nzuzo, ka ọ ghara ịbịaru na mmata nke eze ahụ. Ma ọtụtụ kwere okwu ya nile.",
                "4": "Ma o wee ruo na ka ha ra bụ ndị kwere ya garuru ebe nke a kpọrọ Mọmọn, ebe e nwetaworo aha ya site n’eze ahụ, ebe ọ dị n’oke ala nile nke ala ahụ nke ihe jupụtara ya mgbe ụfọdụ ma-ọbụ oge ụfọdụ, bụ anụ-ọhịa nile.",
                "5": "Ugbua, e nwere na Mọmọn isi-mmiri nke mmiri dị ọcha, ma Alma gara n’ebe ahụ, ebe na nso nso mmiri ahụ enwere igbidigbi ọhịa nke ụmụ nke-nke osisi-jupụtara, ebe o zoro onwe ya n’oge ehihie site n’ọchịchọ nile nke eze ahụ na-achọ ya.",
                "6": "Ma o wee ruo na ka ha ra bụ ndị kweere ya gara ebe ahụ ịnụ okwu ya nile.",
                "7": "Ma o wee ruo mgbe ọtụtụ ụbọchị gafeworo, e nwere ezigbo ọnụ-ọgụgụ gbakọrọ ọnụ n’ebe nke Mọmọn ahụ, ịnụrụ okwu nile nke Alma. E, ha nile gbakọrọ ọnụ ndị kwere n’okwu ya, ịnụrụ okwu ya. Ma ọ kụziiri ha, ma kwuoro ha ozi-ọma nchegharị, na mgbapụta, na okwukwe n’Onye-nwe.",
                "8": "Ma o wee ruo na ọ sịrị ha: Lee, n’ebe a bụ mmiri nile nke Mọmọn (n’ihi na otu a ka a na-akpọ ha) ma ugbua, dịka unu chọsịrị ike ịbata n’otu nke Chineke, na ka a na-akpọ unu ndị nke ya, ma dị na njikere iburita ibu-arọ onye ọbụla nye ibe ya, ka ha wee dị mfe;",
                "9": "E, ma dị na njikere isoro ndị na-eru uju iru uju; e, ma kasie ha obi bụ ndị chọrọ nkasi-obi, na iguzo dịka ndị aka-ebe nke Chineke n’oge nile na n’ihe nile, na n’ebe nile nke unu ga-anọ n’ime ya, ọbụna ruo ọnwụ, ka unu wee nwee mgbapụta site na Chineke, ma ka a gụnye unu n’ọnụ-ọgụgụ ndị nke mbilite n’ọnwụ nke mbụ, ka unu wee nwee ndụ ebighi-ebi—",
                "10": "Ugbua a sị m unu, ọbụrụ na nke a bụ ọchịchọ obi unu nile, gịnị ka unu nwere megide ime unu baptism n’aha Onye-nwe, dịka aka-ebe n’iru ya na unu baworo n’ime ọgbụgba-ndụ unu na ya, na unu ga-ejere Ya ozi ma debe iwu-nsọ ya nile, ka o wee wụkwasi unu Mụọ ya n’ujụ ya nile?",
                "11": "Ma ugbua mgbe ndị ahụ nụworo okwu ndị a nile, ha kụrụ aka ha n’ọn̄ụ, ma tie: Nke a bụ ọchịchọ nke obi anyị nile.",
                "12": "Ma ugbua o wee ruo na Alma kpọrọ Hilam, ebe ọ bụ otu n’ime ndị mbụ, ma gaa ma guzoro n’ime mmiri ahụ, ma tie, na-asị: O Onye-nwe, wụkwasị Mụọ gị n’arụ nwa-oru gị, ka o wee rụọ ọrụ a n’ịdị nsọ nke obi.",
                "13": "Ma mgbe o kwusịworo okwu ndị a, Mụọ nke Onye-nwe dakwasịrị ya, ma ọ sịrị: Hilam, a na m eme gị baptism, ebe m nwere ikike site na Chineke nke Pụrụ Ime Ihe nile, dịka ịgba-ama na ị baworo n’ime ọgbụgba-ndụ ị jere ya ozi ruo mgbe ị nwụrụ dịka arụ na-anwụ anwụ; ma ka Mụọ nke Onye-nwe wụkwasị gị; ma ka o nye gị ndụ-ebighi-ebi, site na mgbapụta nke Kraịst, onye o kwadoworo site na ntọ-ala nke ụwa.",
                "14": "Ma mgbe Alma kwuworo okwu ndị a nile, ma Alma ma Hilam ka e liri n’ime mmiri ahụ; ma ha biliri ma pụta site na mmiri ahụ na-an̄ụrị ọn̄ụ, ebe ha jupụtara na Mụọ ahụ.",
                "15": "Ma ọzọ, Alma kpọrọ onye ọzọ, ma banye nke ugboro abụọ n’ime mmiri ahụ, ma mee ya baptism dịka nke mbụ, nanị na olighị onwe ya ọzọ n’ime mmiri ahụ.",
                "16": "Ma n’ụdị dị otu a ka o mere onye ọbụla nke gabara n’ebe nke Mọmọn ahụ baptism; ma ha dị n’ọnụ-ọgụgụ narị abụọ na mkpụrụ-obi anọ; e, ma e mere ha baptism n’ime mmiri nke Mọmọn ahụ, ma e mejupụtara ha n’amara nke Chineke.",
                "17": "Ma a kpọrọ ha nzukọ-nsọ nke Chineke, ma-ọbụ nzukọ-nsọ nke Kraịst, site n’oge ahụ gaa n’iru. Ma o wee ruo na onye ọbụla nke e mere baptism site n’ike na ikike nke Chineke a gụnyere ya na nzukọ ya.",
                "18": "Ma o wee ruo na Alma, ebe o nwere ikike sitere na Chineke, chiri ndị nchụ-aja; ọbụna otu onye nchụ-aja nye iri ise ọbụla nke ọnụ-ọgụgụ ha ka o chiri echichi ikwusa ozi-ọma nye ha, na ikuziri ha gbasara ihe ndị metụtara ala-eze Chineke ahụ.",
                "19": "Ma o nyere ha iwu na ha agaghị akụzi ihe ọbụla ma ọbụghị ihe ndị ahụ ọ kuziworo, na nke e kwuworo site n’ọnụ nke ndị-amụma nile dị nsọ.",
                "20": "E, ọbụna o nyere ha iwu na ha agaghị ekwusa ozi-ọma ọbụla ma ọbụghị nchegharị na okwukwe n’Onye-nwe, onye gbapụtaworo ndị ya.",
                "21": "Ma o nyere ha iwu na agaghị enwe ndọrọ-ndọrọ otu onye na ibe ya, kama na ha ga-ele anya n’iru jiri otu anya, ebe ha nwere otu okwukwe na otu baptism, ebe ha nwere obi e jikọtara ọnụ n’idi n’otu na n’ịhụ n’anya otu n’ebe ibe ya nọ.",
                "22": "Ma otu a o nyere ha iwu ikwusa ozi-ọma. Ma otu a ha ghọrọ ụmụ nke Chineke.",
                "23": "Ma o nyere ha iwu na ha ga-edebe ụbọchị izu-ike ma debe ya nsọ, na kwa ụbọchị nile ha ga-enye Onye-nwe Chineke ha ekele.",
                "24": "Ma o nyekwara ha iwu na ndị nchụ-aja ahụ ndị o chiworo, ga arụ ọrụ n’aka ha maka nkwado nke onwe ha.",
                "25": "Ma e nwere otu ụbọchị n’ime otu izu-ụka nile nke e wepụtara iche na ha ga-akpọkọta onwe ha ọnụ ịkụziri ndị ahụ, na ịkpọ-isi-ala nye Onye-nwe Chineke ha, na kwa, dịka mgbe ọbụla ha nwere ike ka ha, kpọkọta onwe ha ọnụ.",
                "26": "Ma ndị nchụ-aja ahụ agaghị na-adabere n’arụ ndị ahụ maka nkwado ha; kama site n’ọrụ nke ha ka ha ga na-anata amara nke Chineke, ka ha wee gbasie-ike na Mụọ, ebe ha nwere mmata nke Chineke, ka ha wee kuzie n’ike na ikike sitere na Chineke.",
                "27": "Ma ọzọ Alma nyere iwu na ndị nke nzukọ-nsọ ahụ ga-ekesa site n’ihe onwunwe ha, onye ọbụla dịka nke o nwere siri dị; ọbụrụ na o nwere n’uju karịa ọ ga-ekesa n’uju karịa; ma n’aka nke onye nwere nanị nke ntakịrị, nanị nke ntakịrị ka a ga-achọ; ma onye nke na-enweghị, a ga-enye ya.",
                "28": "Ma otu a ha ga-enye ihe onwunwe ha site na mmasị nke onwe ha na ọchịchọ-ọma n’ebe Chineke nọ, Ma nye ndị nchụ-aja ahụ nile chọrọ enyem-aka, e, ma nye onye ọbụla chọrọ enye m aka, mkpụrụ-obi gba ọtọ.",
                "29": "Ma nke a ka ọ sịrị ha, ebe e nyeworo ya n’iwu site na Chineke; ma ha gara ije kwụ-ọtọ n’iru Chineke, na-enyerịta otu onye nye ibe ya, ma nke arụ ma na nke mụọ dịka mkpa ha nile na ọchịchọ ha nile siri dị.",
                "30": "Ma o wee ruo na ihe nile ndị a ka e mere n’ime Mọmọn, e, n’akụkụ mmiri nke Mọmọn, n’ime oke-ọhịa ahụ nke dị nso mmiri nile nke Mọmọn; e, ebe nke Mọmọn, mmiri nile nke Mọmọn, oke-ọhịa nke Mọmọn ahụ, lee otu ịma-mma ha siri dị n’anya nke ndị ahụ n’ebe ahụ bịara na mmata nke Onye-mgbapụta ha; e, ma lee otu e siri gọzie ha, n’ihi na ha ga-abụ abụ otuto nye ya ruo mgbe nile.",
                "31": "Ma ihe ndị a ka e mere n’oke nile nke ala ahụ, ka ha ghara ịbịa na mmata nke eze ahụ.",
                "32": "Mana lee o wee ruo na eze ahụ, ebe ọ chọpụtaworo otu mmegharị arụ n’etiti ndị ahụ, zigara ụmụ-oru ya iche ha. Ya mere n’ụbọchị nke ha na-akpọkọta onwe ha ọnụ ịnụ okwu nke Onye-nwe a chọpụtara ha nye eze ahụ.",
                "33": "Ma ugbua eze ahụ sịrị na Alma na-akpasu ndị ahụ n’inupu-isi megide ya; ya mere o zipụrụ ndị-agha ya ibibi ha.",
                "34": "Ma o wee ruo na a gwara Alma na ndị nke Onye-nwe maka ọbịbịa nke ndị-agha eze ahụ; ya mere ha weere ụlọ ikwuu ha nile ma kpọrọ ezi na ụlọ ha nile ma pụọ, baa n’ime ọzara ahụ.",
                "35": "Ma ha dị n’ọnụ-ọgụgụ ihe dịka mkpụrụ-obi narị anọ na iri ise."
            },
            "19": {
                "1": "Ma o wee ruo na ndị-agha nke eze ahụ laghachịrị, ebe ha chọworo n’efu ịhụ ndị nke Onye-nwe ahụ.",
                "2": "Ma ugbua lee, ndị-agha nile nke eze ahụ dị ntakịrị, ebe e welatara ọnụ-ọgụgụ ha, ma a malitere inwe nkewa n’etiti ndị mmadụ fọdụrụ.",
                "3": "Ma ọnụ-ọgụgụ nke ka nta malitere ikupụta ikuku-mmaja nile megide eze ahụ, ma a malitere inwe nnukwu ndọrọ-ndọrọ n’etiti ha.",
                "4": "Ma ugbua e nwere otu nwoke n’etiti ha nke aha ya bụ Gịdiọn, ma ebe ọ bụ nwoke siri ike na onye-iro nke eze ahụ, ya mere o sepụtara mma agha ya, ma n̄ụọ iyi n’oke iwe ya na ya ga-egbu eze ahụ.",
                "5": "Ma o wee ruo na ọ lụsoro eze ahụ ọgụ; ma mgbe eze ahụ hụrụ na ọ chọọla imeri ya, ọ gbafuru ma gbaa ọsọ ma rigoro n’elu ụlọ-elu tọwa nke dị n’akụkụ temple ahụ.",
                "6": "Ma Gịdiọn chụsoro ya ma ọ chọrọ irigoro n’elu ụlọ-elu tọwa ahụ ka o gbuo eze ahụ, ma eze ahụ legharịrị anya gburu-gburu chee iru n’ala nke Shemlọn, ma lee, ndị-agha nke ndị Leman nọ n’ime oke nke ala ahụ nile.",
                "7": "Ma ugbua eze ahụ tipụtara mkpu na ihe mgbu nke mkpụrụ-obi ya, na-asị: Gịdiọn, hapụ m, n’ihi na ndị Leman abịakwasịwo anyị, ma ha ga-ebibi anyị; e, ha ga-ebibi ndị m.",
                "8": "Ma ugbua eze ahụ anaghị echegbu onwe ya gbasara ndị ya dịka o siri na-eche maka ndụ nke onwe ya; otu o sila dị, Gịdiọn hapụrụ ndụ ya.",
                "9": "Ma eze ahụ nyere ndị ahụ iwu ka ha gbafuo n’iru ndị Leman ma ya n’onwe ya gara n’iru ha, ma ha gbabara n’ime ọzara ahụ, ha na ndị nwunye ha na ụmụ ha.",
                "10": "Ma o wee ruo na ndị Leman chụrụ ha ọsọ, ma chụfee ha, ma malite igbu ha.",
                "11": "Ugbua o wee ruo na eze ahụ nyere ha iwu na ndi nwoke nile ga-ahapụ ndị nwunye ha na ụmụ ha, ma gbafuo n’iru ndị Leman.",
                "12": "Ugbua e nwere ọtụtụ ndị na-ekweghị ịhapụ ha, kama ga-achọ ịnọdụ ma laa n’iyi ha na ha. Ma ndị nke fọdụrụ hapụrụ ndị nwunye ha na ụmụ ha ma gbafuo.",
                "13": "Ma o wee ruo na ndị ahụ nọdụrụ ha na ndị nwunye ha na ụmụ ha mere ka ụmụ-ada ọma ha nile ga-eguzo ma rịọ ndị Leman ka ha ghara igbu ha.",
                "14": "Ma o wee ruo na ndị Leman nwere ọmiko n’arụ ha, n’ihi ịma-mma nke ndịnyom ha toro ha akpịrị.",
                "15": "Ya mere ndị Leman hapụrụ ndụ ha, ma kpọrọ ha na ndọkpụ n’agha ma buru ha laghachị azụ n’ala nke Nifaị, ma kwenyere ha na ha ga-enwere ala ahụ, n’ọnọdụ na ha ga-enyefe eze Noa n’aka nke ndị Leman, ma nyefekwa akụ na ụba ha, ọbụna otu ọkara nke ihe nile ha nwere, otu ọkara nke ọla-edo ha, na ọla-ọcha ha, na ihe ha nile dị oke-ọnụ-ahịa, ma otu a ha ga na-akwụ ụtụ nye eze nke ndị Leman site n’afọ ruo n’afọ.",
                "16": "Ma ugbua e nwere otu n’ime ụmụ-nwoke eze ahụ n’etiti ndị ahụ a dọkpụụrụ n’agha, nke aha ya bụ Lịmhaị.",
                "17": "Ma ugbua Lịmhaị chọsịrị ike ka a ghara ibibi nna ya; otu o sila dị, Lịmhaị anọghị na amaghị-ama nke ajọọ-omume nile nke nna ya, ya na onwe ya ebe ọ bụ nwoke ezi-omume.",
                "18": "Ma o wee ruo na Gịdiọn zigara ndị mmadụ n’ime ọzara ahụ na nzuzo, ịchọ eze ahụ na ndị ha na ya nọ. Ma o wee ruo na ha zuru ndị mmadụ n’ọzara ahụ, ndị nile ewezuga eze ahụ na ndị nchụ-aja ya.",
                "19": "Ugbua ha an̄ụwọrịị iyi n’obi ha na ha ga-alaghachị n’ala nke Nifaị, ma ọbụrụ na e gbuwo ndị nwunye ha na ụmụ ha, na kwa ndị ahụ ha na ha soro nọdụ, na ha ga-emegwara, na kwa soro ha laa n’iyi.",
                "20": "Ma eze ahụ nyere ha iwu ka ha ghara ịlaghachi; ma ha were iwe megide eze ahụ, ma mee ka ọ taa ahụhụ, ọbụna ruo n’ọnwụ site n’ọkụ.",
                "21": "Ma ha chọrọ ịkpọrọ ndị nchụ-aja ahụ kwa ma gbuo ha, ma ha gbafuru n’iru ha.",
                "22": "Ma o wee ruo na ha chọrọ ịlagachị n’ala nke Nifaị, ma ha zutere ndịkom nke Gịdiọn. Ma ndịkom nke Gịdiọn gwara ha maka ihe nile meworo ndị nwunye ha na ụmụ ha; ma na ndị Leman ekwewo ha rịị na ha ga-enwere ala ahụ site n’ịtụ ụtụ nye ndị Leman ruo otu ọkara nke ihe nile ha nwere.",
                "23": "Ma ndị ahụ gwara ndị nke Gịdiọn na ha egbuworị eze ahụ, ma ndị nchụ-aja ya agbafuwọrịị site n’ebe ha nọ baa n’ebe dị n’ime ime ọzara ahụ.",
                "24": "Ma o wee ruo na mgbe ha mechaworo emume ahụ, na ha lagachịrị n’ala nke Nifaị ahụ, na-an̄ụrị ọn̄ụ n’ihi na ndị nwunye ha na ụmụ ha e gbụghị ha; ma ha gwara Gịdiọn ihe ha meworo eze ahụ.",
                "25": "Ma o wee ruo na eze nke ndị Leman n̄ụuru ha iyi, na ndị ya agaghị egbu ha.",
                "26": "Na kwa Lịmhaị, ebe ọ bụ nwa nwoke nke eze ahụ. ebe e wereworo ala-eze ahụ nyefee ya site n’aka ndị ahụ, n̄ụrụ iyi nye eze nke ndị Leman na ndị ya ga-atụ ụtụ nye ya, ọbụna otu ọkara nke ihe nile ha nwere.",
                "27": "Ma o wee ruo na Lịmhaị malitere iwu ala-eze ahụ na iweta udo n’etiti ndị ya.",
                "28": "Ma eze nke ndị Leman ahụ debere ndị nche gburu-gburu ala ahụ, ka o wee debe ndị nke Lịmhaị n’ala ahụ, ka ha ghara ịpụ baa n’ime ọzara ahụ; ma ọ na-akwado ndị nche ya site n’ụtụ ahụ nke ọ na-anata site n’aka ndị Nifaị.",
                "29": "Ma ugbua eze Lịmhaị nwere udo esepụghị aka n’ala eze ya ruo afọ abụọ, na ndị Leman akpasughị ha iwe ma-ọbụ chọọ ibibi ha."
            },
            "20": {
                "1": "Ugbua e nwere ebe dị na Shemlọn ebe ụmụada nile nke ndị Leman na-akpọkọta onwe ha ọnụ ịbụ abụ, na ite-egwu, na ime onwe ha obi ụtọ.",
                "2": "Ma o wee ruo na o nwere otu ụbọchị ọnụ-ọgụgụ nta n’ime ha gbakọtara ọnụ ịbụ abụ na ite egwụ.",
                "3": "Ma ugbua ndị nchụ-aja nke eze Noa, ebe ihere na-eme ha ilagachị n’obodo-ukwu nke Nifaị, e, na kwa n’ịtụ egwu na ndị ahụ ga-egbu ha, ya mere ha anwaghị anwa ịlaghachịkwuga ndị nwunye ha na ụmụ ha.",
                "4": "Ma ebe ha biworo n’ime ọzara ahụ, na ebe ha chọpụtaworo ụmụada nke ndị Leman ahụ, ha dinara ala ma lewe ha.",
                "5": "Ma mgbe ha dị nanị ole na ole n’ime ha gbakọrọ ọnụ ite egwu, ha pụtara site n’ebe nzuzo ha nile ma kpọrọ ha ma bubaga ha n’ime ọzara ahụ; e, iri abụọ na anọ nke ụmụada nile nke ndị Leman ahụ ka ha bubagara n’ime ọzara ahụ.",
                "6": "Ma o wee ruo na mgbe ndị Leman chọpụtara na ụmụada ha na-efurịị efu, iwe were ha n’ebe ndị nke Lịmhaị nọ, n’ihi na ha chere na ọbụ ndị nke Lịmhaị.",
                "7": "Ya mere ha zigara ndị-agha ha; e, ọbụna eze ahụ n’onwe ya gafere n’iru ndị ya; ma ha galitere ruo ala nke Nifaị, ibibi ndị nke Lịmhaị.",
                "8": "Ma ugbua Lịmhaị achọpụtawo ha rị site n’ụlọ-elu tọwa ahụ, ọbụna njikere ha nile maka agha ka ọ chọpụtara; ya mere ọ kpọkọtara ndị ya ọnụ, ma zoo chere ha n’ubi nile ahụ ma n’ime ọhịa nile ahụ.",
                "9": "Ma o wee ruo na mgbe ndị Leman bịaliteworo, nke mere na ndị nke Lịmhaị malitere ịdakwasị ha site n’ebe nche ha nile, ma malite igbu ha.",
                "10": "Ma o wee ruo na agha ahụ siri ike karịa, n’ihi na ha lụrụ ọgụ dịka ụmụ ọdụm maka anụ ha ji akpa nri.",
                "11": "Ma o wee ruo na ndị nke Lịmhaị malitere ịchụ ndị Leman n’iru ha; ma na ha erughị ọkara n’ọnụ ọgụgụ dịka ndị Leman. Mana ha lụrụ ọgụ maka ndụ ha, na maka ndị mwunye ha, na maka ụmụ ha; ya mere ha tinyere onwe ha n’ezigbo ọrụ ma dịka nkita-ọhịa ka ha lụrụ ọgụ.",
                "12": "Ma o wee ruo na ha chọtara eze ahụ nke ndị Leman n’etiti ọnụ-ọgụgụ nke ndị ha nwụrụ anwụ; ma na ọ nwụghị anwụ, ebe e merụworo ya arụ ma hapụ ya n’ala ahụ, oke ọsọ ka ndị ya jiri gbapụ.",
                "13": "Ma ha kpọọrọ ya ma kechie ọnya ya nile, ma kpọta ya n’iru Lịmhaị, ma sị: Lee, n’ebe a ka eze nke ndị Leman ahụ nọ; ya ebe o nwetaworo mmeru arụ adabawo n’etiti ndị ha nwụrụ anwụ, ma ha ahapụwo ya; ma lee, anyị akpọtawo ya n’iru gị; ma ugbua ka anyị gbuo ya.",
                "14": "Mana Lịmhaị sịrị ha: Unu agaghị egbu ya, kama kpọta ya n’ebe a ka m wee hụ ya. Ma ha kpọtara ya. Ma Lịmhaị sịrị ya: Gịnị kpatara unu jiri buru agha bịa ịmegide ndị m? Lee, ndị m emebibeghị iyi nke m n̄ụụrụ gị, ya mere, gịnị mere unu ga-eji mebie iyi unu n̄uru nye ndị m?",
                "15": "Ma ugbua eze ahụ sịrị: Emebiwo m ịn̄ụ-iyi ahụ n’ihi na ndị gị bupụrụ ụmụada nile nke ndị m; ya mere, n’iwe m e mere m ka ndị m buru agha bịakwute ndị gị.",
                "16": "Ma ugbua Lịmhaị anụbeghị ihe ọbụla gbasara ihe nke a; ya mere ọ sịrị: A ga m achọ n’etiti ndị m ma onye ọbụla meworo ihe nke a ga-ala-n’iyi. Ya mere o mere ka e mee nchọpụta n’etiti ndị ya.",
                "17": "Ugbua mgbe Gịdiọn nụworo ihe ndị a, ebe ọ bụ ọchị-agha eze, ọ gara n’iru ma sị eze ahụ: A rịọ m gị chere, ma emela nchọpụta n’etiti ndị a, ma e bokwasịla ihe nke a n’isi ha.",
                "18": "N’ihi na Ị chetaghị ndị nchụ-aja nile nke nna gị, ndị nke ndị a chọrọ ibibi? Ma ha anọghị n’ime ọzara ahụ? Ma ọ bụghị ha bụ ndị zuruworo ụmụada nile nke ndị Leman?",
                "19": "Ma ugbua, lee, ma gwa eze ahụ maka ihe ndị a nile, ka o wee gwa ndị ya ka ha wee daa juu n’ebe anyị nọ; n’ihi na lee ha na-akwadọrị ịbịa megide anyị; ma lee kwa anyị dị nanị ole na ole.",
                "20": "Ma lee, ha na-abịa n’igwe ọtụtụ ọnụ ọgụgụ; na, ma ọbụghị na eze ahụ mere ka ha daa juu n’ebe anyị nọ, anyị ga-alarịrị n’iyi.",
                "21": "N’ihi na okwu nile nke Abịnadaị o mezubeghị, nke o buru amụma megide anyị—ma ihe nile ndị a n’ihi na anyị anaghị an̄a ntị n’okwu nile nke Onye-nwe, ma tụgharịa site n’ajọọ-omume anyị nile?",
                "22": "Ma ugbua ka anyị mee ka eze ahụ daa juu, ma anyị mezuo iyi ahụ nke anyị n̄ụworo nye ya, n’ihi na ọ ka mma na anyị ga-anọ n’ịbụ-oru karịa na anyị ga atufu ndụ anyị nile; ya mere, ka anyị kwusị ịkwafu oke nnukwu ọbara.",
                "23": "Ma ugbua Lịmhaị gwara eze ahụ ihe nile gbasara nna ya, na ndị nchụ-aja ndị nke gbabaworo n’ime ọzara ahụ, ma bogide ha mbụpụ nke ụmụada ha.",
                "24": "Ma o wee ruo na eze ahụ dajụrụ n’ebe ndị ya nọ; ma ọ sịrị ha: Ka anyị gaa n’iru izute ndị m, na-ejighi ngwa-ọgụ; ma a na m adụrụ gị isi site n’ịn̄ụ iyi na ndị m agaghị egbu ndị gị.",
                "25": "Ma o wee ruo na ha soro eze ahụ, ma gaa n’iru na-ejighi ngwa-ọgụ izute ndị Leman. Ma o wee ruo na ha zutere ndị Leman ahụ; ma eze ndị Leman ahụ kpọrọ isi ala n’iru ha, ma rịọ arịrịọ n’aha ndị nke Lịmhaị.",
                "26": "Ma mgbe ndị Leman hụrụ ndị nke Lịmhaị, na ha ejighi ngwa-ọgụ, ha nwere ọmiko n’arụ ha ma wee daa juu n’ebe ha nọ, ma laghachị ha na eze ha n’udo lawa n’ala nke aka ha."
            },
            "21": {
                "1": "Ma o wee ruo na Lịmhaị na ndị ya laghachịrị n’obodo-ukwu Nifaị, ma malite ibi n’ala ahụ ọzọ n’udo.",
                "2": "Ma o wee ruo na mgbe ọtụtụ ụbọchị gasịrị ndị Leman malitere ọzọ inwe mkpalite iwe megide ndị Nifaị, ma ha malitere ịbata n’ime oke-ala nile nke dị gburu-gburu.",
                "3": "Ugbua ha anwaghị anwa igbu ha, n’ihi iyi ahụ nke eze ha n̄ụworo nye Lịmhaị; ma na ha ga-eti ha aka na ntị, ma gosị ikike n’ebe ha nọ; ma malite itinye ibu-arụ n’azụ ha nile, ma kpụrụ ha dịka ha ga-eme dịka ịnyịnya dara ogbu—",
                "4": "E, ihe nile a ka e mere ka e wee mezuo okwu nke Onye-nwe.",
                "5": "Ma ugbua mkpagbu nile nke ndị Nifaị dị ukwuu, ma onweghị ụzọ ọbụla nke ha nwere ike iji napụta onwe ha site n’aka ha, n’ihi na ndị Leman agbawo ha rị gburu-gburu n’akụkụ nile.",
                "6": "Ma o wee ruo na ndị ahụ malitere ịtamu ntamu nye eze ahụ n’ihi mkpagbu ha nile; ma ha malitere ịchọsike ịga megide ha n’agha. Ma ha kpagbụrụ eze ahụ nke ukwuu site na mkpesa ha nile; ya mere o nyere ha ohere ka ha mee dịka ọchịchọ ha siri dị.",
                "7": "Ma ha kpọkọtara onwe ha ọnụ ọzọ, ma yịkwasị uwe agha ha, ma gaba imegide ndị Leman ịchụpụ ha site n’ala ha.",
                "8": "Ma o wee ruo na ndị Leman meriri ha, ma chụghachị ha azụ, ma gbuo ọtụtụ n’ime ha.",
                "9": "Ma ugbua e nwere nnukwu iru-uju na ịkwa-akwa n’etiti ndị nke Lịmhaị, nwanyị isimkpe n’eru uju maka di ya, nwa nwoke na nwa nwanyị n’eru uju maka nna ha, ma ụmụnne ndị nwoke maka ụmụnne ha ndị nwoke.",
                "10": "Ugbua e nwere nnukwu ọtụtụ ndịnyom isimkpe n’ala ahụ, ma ha tisiri mkpu akwa ike site n’ụbọchị ruo n’ụbọchị, n’ihi na nnukwu egwu ndị Leman abịakwasịwo ha.",
                "11": "Ma o wee ruo na iti mkpu akwa esepụghị-aka ha nile kpalitere ndị nke fọdụrụ na ndị nke Lịmhaị n’iwe megide ndị Leman; ma ha gara ọzọ ịlụ agha, mana a chụghachirị ha azụ ọzọ, ma tufuo ọtụtụ ihe.",
                "12": "E, ha gara ọzọ ọbụna nke ugbọrọ atọ, ma taa ahụhụ n’otu aka ahụ; ma ndị ahụ a na-egbughị laghachịrị ọzọ n’obodo-ukwu nke Nifaị.",
                "13": "Ma ha wedatara onwe ha ala ọbụna ruo na ntụ, tinye onwe ha n’okpuru ibu-arọ nke ịbụ-oru, na-etinye onwe ha ka e tie ha ihe otiti na ka esekpụgharịa ha ma n’iru ma n’azụ, ma na-ebo ha ibu-arọ, dịka ọchịchọ nke ndị-iro ha siri dị.",
                "14": "Ma ha wedatara onwe ha ala ọbụna n’ime omimi nile nke obi umeala; ma ha tisịrị mkpu akwa ike nye Chineke; e, ọbụna ogologo ụbọchị nile ka ha bekuru Chineke ha akwa ka o wee napụta ha site na mkpagbu ha nile.",
                "15": "Ma ugbua Onye-nwe emeghị ngwa n’ịnụ akwa ha n’ihi ajọọ-omume ha nile; otu o sila dị, Onye-nwe nụrụ akwa ha nile, ma malite ime ka obi ndị Leman dị nro nke mere na ha malitere ibelata ibu-arọ ha nile; ma na Onye-nwe ahụghị na ọ dị mkpa ịnapụta ha site n’ịbụ-oru.",
                "16": "Ma o wee ruo na ha malitere ime nke-ọma ntakịrị ntakịrị n’ala ahụ, ma malite ịku mkpụrụ-akụkụ n’uju karịa, ma igwe anụ, ma igwe ehi na ịnyịnya, nke mere na ha ahụsighị anya site n’agụụ.",
                "17": "Ugbua e nwere nnukwu ọnụ-ọgụgụ ndị nwanyị, karịa ka e nwere nke ndị nwoke; ya mere eze Lịmhaị nyere iwu na nwoke ọbụla ga eweta ihe ọnwụnwe ya iji kwado ndị nwanyị isimkpe nile na ụmụ ha, ka ha ghara ịnwụ n’agụụ, ma nke a ka ha mere n’ihi nnukwu nke ọnụ-ọgụgụ ha ndị egbuworọrịị egbu.",
                "18": "Ugbua ndị nke Lịmhaị nọkọtara ọnụ n’otu dịka o kwere ha mee, ma chekwaa mkpụrụ-akụkụ ha na igwe anụ ha nile;",
                "19": "Ma eze ahụ n’onwe ya atụkwasịghị onwe ya obi n’ofe mgbidi nke obodo-ukwu ahụ, ma ọbụghị na ọ kpọrọ ndị nche ya sobe ya, na-atụ egwu na ya nwere ike site n’ụzọ ọbụla daba n’aka nke ndị Leman.",
                "20": "Ma o mere na ndị ya ga-eche ala ahụ nche gburu-gburu, na site n’ụzọ ọbụla ha nwere ike ịkpọrọ ndị nchụ-aja ahụ nile ndị gbabara n’ime ọzara ahụ, ndị zuruworo ụmụada nile nke ndị Leman, na ndị kpataworo ụdị nnukwu mbibi a ka ọ bịakwasị ha.",
                "21": "N’ihi na ha chọsịrị ike ịkpọrọ ha ka ha wee taa ha ahụhụ; n’ihi na ha abatawo n’ime ala nke Nifaị n’abalị, ma bupụ mkpụrụ-akụkụ ha na ọtụtụ n’ime ihe ha dị mkpa; ya mere ha zoro na-echebiri ha.",
                "22": "Ma o wee ruo na e nweghị kwa nsogbu ọzọ di n’etiti ndị Leman na ndị nke Lịmhaị, ọbụna ruo oge ahụ nke Amọn na ụmụnne ya nwoke bịara n’ime ala ahụ.",
                "23": "Ma eze ahụ ebe ọ nọworọrịị n’ezi nke ọnụ-ụzọ nke obodo-ukwu ahụ, ya na onye-nche ya, chọpụtara Amọn na ụmụnne ya nwoke; ma ebe ọ na-eche na ha bụ ndị nchụ-aja nke Noa ya mere o mere ka a kpọrọ ha, ma kee ha agbụ, ma tụba ha n’ime ụlọ mkpọrọ. Ma a sị na ha bụ ndị nchụ-aja nke Noa ọ gaara eme ka e gbuo ha.",
                "24": "Ma mgbe ọ chọpụtara na ha abụghị, kama na ha bụ ụmụnne ya nwoke, ma bịaworọrịị site n’ala nke Zarahemla, o jupụtara na nnukwu ọn̄ụ karịrị akarị.",
                "25": "Ugbua eze Lịmhaị ezipụwo, tutu ọbịbịa nke Amọn, ntakịrị ọnụ-ọgụgụ mmadụ ịchọ ala nke Zarahemla ahụ; ma na ha enweghị ike ịchọta ya, ma ha furu n’ime ọzara ahụ.",
                "26": "Otu o sila dị, ha chọtara otu ala nke ndị mmadụ bitụworọrịị; e, otu ala nke e kpuchitere n’ọkpụkpụ kpọrọ nkụ; e, otu ala nke ndị mmadụ bitụworọrịị na nke e bibiworọrịị; ma ha ebe ha cheworo na ọ bụ ala Zarahemla ahụ, laghachịrị n’ala nke Nifaị, ebe ha ruteworọrịị n’oke-ala nile nke ala ahụ n’erubeghị ọtụtụ ụbọchị tutu ọbịbịa nke Amọn.",
                "27": "Ma ha wetara akụkọ-ndekọta tinyere onwe ha, ọbụna akụkọ-ndekọta nke ndị ahụ nke ọkpụkpụ ha, ha chọtaworo; ma a kanyere ya n’elu epekele nile nke ntụ-igwe.",
                "28": "Ma ugbua Lịmhaị jupụtakwara ọzọ n’ọn̄ụ n’imụta site n’ọnụ nke Amọn na eze Mosaịa nwere onyinye sitere na Chineke, nke ga-eme ka o nwe ike ịsụgharị okwu ụdị nkanye ndị ahụ nile; e, ma Amọn kwa n̄ụrịrị ọn̄ụ.",
                "29": "Ma na Amọn na ụmụnne ya nwoke jupụtara na mwute n’ihi na ọtụtụ n’ime ụmụnne ha nwoke ka e gbuworọrịị;",
                "30": "Ma kwa na eze Noa na ndị nchụ-aja ya e mewo ka ndị ahụ mee oke ọtụtụ mmehie na ajọọ-omume nile megide Chineke; ma ha rukwara uju maka ọnwụ nke Abịnadaị; na kwa maka ọpụpụ nke Alma na ndị nke soro ya wee gaa, ndị hiweworo otu nzukọ-nsọ nke Chineke site n’ume na ike nke Chineke, na okwukwe n’okwu ndị ahụ nke Abịnadaị kwuworo.",
                "31": "E, ha ruru uju maka ọpụpụ ha, n’ihi na ha amataghị ebe ha gbalaworo. Ugbua ha gaara ejikọ n’obi-ụtọ sonyere ha, n’ihi na ha n’onwe ha abawọrịị n’ime ọgbụgba-ndụ ha na Chineke ijere ya ozi na idebe iwu-nsọ ya nile.",
                "32": "Ma ugbua site n’ọbịbịa nke Amọn, eze Lịmhaị abawo kwarịị n’ime ọgbụgba-ndụ ya na Chineke, na kwa ọtụtụ ndị nke ya, ijere ya ozi ma debe iwu-nsọ ya nile.",
                "33": "Ma o wee ruo na eze Lịmhaị na ọtụtụ ndị nke ya chọsịrị ike ka e mee ha baptism; mana e nweghị onye ọbụla n’ala ahụ nke nwere ikike site na Chineke. Ma Amọn jụrụ ime ihe nke a, na-ewere onwe ya dịka nwa-oru na-ekwesighị ekwesi.",
                "34": "Ya mere ha ejighi oge ahụ hiwere onwe ha nzukọ-nsọ, na-eche Mụọ nke Onye-nwe. Ugbua ha chọsịrị ike ịdị ọbụna dịka Alma na ụmụnne ya ndị nwoke, ndị nke gbabaworo n’ime ọzara ahụ.",
                "35": "Ha chọsịrị ike ka e mee ha baptism dịka ihe aka-ebe na ihe ịgba-ama na ha dị na njikere ijere Chineke ozi jiri obi ha nile; otu o sila dị ha setiri oge ahụ ogologo; ma nkọwasị maka baptism ha ka a ga akọ ma emesịa.",
                "36": "Ma ugbua ọmụmụ-ihe nile nke Amọn na ndị ya, na eze Lịmhaị na ndị ya, bụụrụ ịnapụta onwe ha site n’aka nile nke ndị Leman na site n’ịbụ-oru."
            },
            "22": {
                "1": "Ma ugbua o wee ruo na Amọn na eze Lịmhaị malitere ịkparịta ụka ha na ndị ahụ otu ha ga-esi napụta onwe ha site n’ịbụ-oru; ma ọbụna ha mere na ndị ahụ nile ga-akpọkọta onwe ha ọnụ; ma nke a ka ha mere ka ha wee nweta olu ndị ahụ gbasara ihe ahụ.",
                "2": "Ma o wee ruo na ha enweghị ike ịchọta ụzọ ịnapụta onwe ha site n’ịbụ-oru, ma ọbụghị ịkpọrọ ụmụ nwanyị na ụmụ ha, na igwe-anụ ha nile, na igwe-anụmanụ ha nile, na ụlọ ikwuu ha nile, ma pụọ baa n’ime ọzara ahụ; n’ihi na ndị Leman ebe ha dị imerime n’ọnụ-ọgụgụ, okweghị omume na ndị nke Lịmhaị nwere ike ilụso ha ọgụ, na-eche ịnapụta onwe ha site n’ịbụ-oru na mma agha.",
                "3": "Ugbua o wee ruo na Gịdiọn gabara ma guzoro n’iru eze ahụ, ma sị ya: Ugbua O eze, ị n̄awo ntị n’okwu m ruo ugbua ọtụtụ oge mgbe anyị na-enwerịị esem-okwu anyị na ụmụnne anyị nwoke, ndị Leman.",
                "4": "Ma ugbua O eze, ọ bụrụ na ị hụtabeghị m ịbụ-oru na-abaghị uru, ma-ọbụ ọ bụrụ na ruo ugbua igewo ntị n’okwu m nile n’ụdị ọbụla, ma ha abaworo gị uru, ọbụna otu ahụ a chọrọ m ka i gee ntị n’okwu m nile n’oge nke a, ma a ga m abụ oru gị ma napụta ndị a site n’ịbụ-oru.",
                "5": "Ma eze ahụ kwere ya ka o kwuo okwu. Ma Gịdiọn sịrị ya:",
                "6": "Lee ebe ngafe azụ ahụ, site n’azụ mgbidi ahụ, n’akụkụ azụ nke obodo-ukwu ahụ. Ndị Leman, ma-ọbụ ndị nche nile nke ndị Leman, n’abalị e mere ka mmanya na-egbu ha; ya mere ka anyị zipụ ịma-ọkwa n’etiti ndị a nile ka ha chịkọta ọnụ igwe-anụ na igwe-anụmanụ ha, ka ha wee chịba ha n’ime ọzara ahụ n’abalị.",
                "7": "Ma m ga-aga dịka iwu gị siri dị ma kwụọ ụtụ mmanya nke ikpe-azụ nye ndị Leman, ma mmanya ga-egbu ha; ma anyị ga-agafe site n’ebe ngafe nzuzo dị n’aka ekpe nke ebe izu-ike ha mgbe mmanya ga na-egbu ha na ụra.",
                "8": "Otu a anyị ga-apụ anyị na ndị nwanyị anyị na ụmụ anyị, igwe-anụ anyị, na igwe-anụmanụ anyị baa n’ime ọzara ahụ; ma anyị ga-aga njem gburu-gburu ala nke Shaịlọm ahụ.",
                "9": "Ma o wee ruo na eze ahụ n̄ara ntị n’okwu nile nke Gịdiọn.",
                "10": "Ma eze Lịmhaị mere na ndị ya ga-achịkọta igwe-anụ ha ọnụ; ma o zigara ụtụ mmanya ahụ nye ndị Leman; ma o zigakwara mmanya ọzọ, dịka ihe-onyinye nye ha; ma ha n̄ụrụ na akwụghị ụgwọ site na mmanya nke eze Lịmhaị zigaara ha.",
                "11": "Ma o wee ruo na ndị nke eze Lịmhaị pụrụ n’abalị baa n’ime ọzara ahụ ha na igwe-anụ ha na igwe-anụmanụ nile, ma ha gara gburu-gburu ala nke Shaịlọm n’ime ọzara ahụ, ma rọjie ụzọ-ije ha chee iru n’ala nke Zarahemla ahụ, ebe onye-ndu ha bụ Amọn na ụmụnne ya nwoke.",
                "12": "Ma ha ewerewọrịị ọla-edo ha nile, na ọla-ọcha, na ihe nile dị ha mkpa, nke ha nwere ike-ibu, na kwa ihe oriri ha tinyere ha, baa n’ime ọzara ahụ; ma ha chụsoro njem ha.",
                "13": "Ma mgbe ha nọworo ọtụtụ ụbọchị n’ime ọzara ahụ ha bịaruru n’ala nke Zarahemla ahụ, ma soro ndị Mosaịa, ma ghọọ ndị nọ n’okpuru ọchịchị ya.",
                "14": "Ma o wee ruo na Mosaịa nabatara ha n’ọn̄ụ; ma ọ nabatakwara akụkọ-ndekọta ahụ nile, na kwa akụkọ-ndekọta ahụ nke ndị nke Lịmhaị chọpụtaworọrịị.",
                "15": "Ma ugbua o wee ruo mgbe ndị Leman chọpụtaworo na ndị nke Lịmhaị apụwọrịị site n’ala ahụ n’abalị, na ha zigara ndị-agha n’ime ọzara ahụ ịchụ ha;",
                "16": "Ma mgbe ha chụworo ha ọsọ ụbọchị abụọ, ha enweghị ike ọzọ iso okporo-ụzọ ha nile; ya mere ha furu n’ime ọzara ahụ."
            },
            "23": {
                "intro": "Nkọwasị nke Alma na ndị nke Onye-nwe, ndị a chụbara n’ime ọzara ahụ site na ndị nke eze Noa.",
                "1": "Ugbua Alma, ebe Onye-nwe dọworo ya aka na ntị na ndị-agha eze Noa ga-abịakwasị ha, ma ebe o meworo ka ndị ya mata maka ya, ya mere ha chịkọtara igwe-anụ ha ọnụ, ma were site na mkpụrụ-akụkụ ha, ma pụọ baa n’ime ọzara ahụ n’iru ndị-agha nke eze Noa.",
                "2": "Ma Onye-nwe gbara ha ume, na ndị nke eze Noa enweghị ike ịchụfe ha ibibi ha.",
                "3": "Ma ha gbara ọsọ njem ụbọchị asatọ baa n’ime ọzara ahụ.",
                "4": "Ma ha batara n’otu ala, e, ọbụna ala mara ezigbo mma ma nwee ihe mmasị, ala nke mmiri dị ọcha.",
                "5": "Ma ha rụnyere ụlọ ikwuu ha nile, ma malite ịkọ ala, ma malite iwu ọtụtụ ụlọ: e, ha na-agba mbọ, ma rụọ ọrụ karịa.",
                "6": "Ma ndị ahụ chọsịrị ike na Alma ga-abụ eze ha, n’ihi na ọ bụ onye nwere ịhụ-n’anya nke ndị ya.",
                "7": "Mana ọ sịrị ha: Lee, ọ dịghị mkpa na anyị ga-enwe eze; n’ihi na otu a ka Onye-nwe kwuru: Unu agaghị eweli otu anụ-arụ karịa ibe ya, ma-ọbụ otu onye agaghị eche onwe ya ịkarị onye ọzọ; ya mere a sị m unu ọdịghị mkpa na unu ga-enwe eze.",
                "8": "Otu o sila dị, asị na o kwere mee na unu ga-enwe ndị ezi-omume oge nile ịbụ eze unu ọ ga-adị mma ka unu nwee eze.",
                "9": "Mana cheta ajọọ-omume nke eze Noa na ndị nchụ-aja ya nile; ma mụ n’onwe m ka e jidere n’ọnya, ma mee ọtụtụ ihe nke bụ arụ n’anya nke Onye-nwe, nke kpataara m nchegharị siri ike;",
                "10": "Otu o sila dị, mgbe nnukwu mkpagbu gasịworo, Onye-nwe nụrụ akwa m nile, ma zaa ekpere m nile, ma o mewo m ngwa-ọrụ n’aka ya abụọ n’iweta ọtụtụ n’ime unu n’ọmụma nke ezi-okwu ya.",
                "11": "Otu o sila dị, n’ime nke a anaghị m eto onwe m, n’ihi na etozughị m inye onwe m otuto.",
                "12": "Ma ugbua a sị m unu, unu enwewo ọchịchị aka-ike n’aka eze Noa, ma nọdụwo n’ịbụ-oru n’aka ya na ndị nchụ-aja ya nile, ma ha ewebatawo unu n’ime ajọọ-omume; ya mere e kere unu agbụ, jiri agbụ nke ajọọ-omume.",
                "13": "Ma ugbua dịka a napụtaworo unu site n’ike nke Chineke site n’agbụ ndị a nile; e, ọbụna site n’aka nke eze Noa na ndị ya, na kwa site n’agbụ nile nke ajọo-omume, ọbụna otu a a chọrọ m ka unu ga-nọgidesike na ntọhapụ nke a nke e sịworo mee ka unu nwere onwe unu, ma ka unu ghara ịtụkwasị nwoke ọbụla obi ịbụ eze nye unu.",
                "14": "Ma kwa atụkwasịla onye ọbụla obi ịbụ onye-nkuzi unu ma-ọbụ onye-ozizi-ozi-ọma unu, ma ọbụghị ma-ọbụ onye nke Chineke, na-aga n’ụzọ ya nile ma na-edebe iwu-nsọ ya nile.",
                "15": "Otu a ka Alma kuziri ndị ya, na onye ọbụla ga-ahụ onye-agbata-obi ya n’anya dịka onwe ya, na a gaghị enwe ndọrọ-ndọrọ n’etiti ha.",
                "16": "Ma ugbua, Alma bụ onye isi nchụ-aja ha, ebe ọ bụ onye-nchọpụta nke nzukọ-nsọ ha.",
                "17": "Ma o wee ruo na ọdịghị onye natara ikike ikwu ozi-ọma ma-ọbụ ịkụzi ma ọbụghị na o si n’aka ya site na Chineke. Ya mere o doro ndị nchụ-aja ha nile nsọ na ndị nkuzi ha nile; ma ọdịghị ndị e doro nsọ ma ọbụghị ndị ezi-omume.",
                "18": "Ya mere ha chere ndị nke ha nche, ma na-azụ ha site n’ihe nile gbasara ezi-omume.",
                "19": "Ma o wee ruo na ha malitere ime nke-ọma karịa n’ala ahụ; ma ha kpọrọ ala ahụ Hilam.",
                "20": "Ma o wee ruo na ha mụbara ma mee nke-ọma karịa n’ala nke Hilam ahụ; ma ha wuru otu obodo-ukwu, nke ha kpọrọ obodo-ukwu nke Hilam.",
                "21": "Otu o sila dị Onye-nwe hụrụ mkpa ọ dị ịta ndị ya ahụhụ, e, ọ na-anwale ndidi ha na okwukwe ha.",
                "22": "Otu o sila dị—onye ọbụla tinyere ntụkwasị-obi ya na ya onye ahụ ka a ga ebuli elu n’ụbọchị ikpe-azụ. E, ma otu a ka ọ dị ndị nke a.",
                "23": "N’ihi na lee, a ga m egosị gị na e wetara ha n’ịbụ-oru, ma ọdịghị onye nwere ike ịnapụta ha karịa Onye-nwe Chineke, e, ha ọbụna Chineke nke Abraham na Aịsak na nke Jekọb.",
                "24": "Ma o wee ruo na ọ napụtara ha, ma o gosịrị ha ike-ukwu ya, ma ịn̄ụrị ọn̄ụ ha nile dịịrị ukwuu.",
                "25": "N’ihi na lee, o wee ruo na mgbe ha nọ n’ala nke Hilam, e, n’obodo-ukwu nke Hilam, mgbe ha n’akọ ala gburu-gburu ebe ahụ, lee otu igwe ndị-agha nke ndị Leman nọ n’oke-ala ahụ nile.",
                "26": "Ugbua o wee ruo na ụmụnne nwoke Alma gbapụrụ site n’ubi ha nile, ma chịkọta onwe ha ọnụ n’obodo-ukwu nke Hilam; ma ha tụrụ nnukwu egwu n’ihi mpụta nke ndị Leman.",
                "27": "Mana Alma gara n’iru ma guzoro n’etiti ha, ma gbaa ha ume ka ha ghara ịtụ-egwu, mana ha ga-echeta Onye-nwe Chineke ha na ọ ga-anapụta ha.",
                "28": "Ya mere ha kwụsịrị ịtụ-egwụ ha nile, ma malite ibeku Onye-nwe ka o mee ka obi nile nke ndị Leman dị nro, ka ha wee debe ha, na ndị nwunye ha nile, na ụmụ ha.",
                "29": "Ma o wee ruo na Onye-nwe mere ka obi nile nke ndị Leman dị nro. Ma Alma na ụmụnne ya nwoke gara n’iru ma nyefee onwe ha n’aka ha ma ndị Leman wee nwere onwunwe ala nke Hilam.",
                "30": "Ugbua ndị-agha nile nke ndị Leman, ndị soro ndị nke eze Lịmhaị, efuwọrịị n’ime ọzara ahụ ọtụtụ ụbọchị gara aga.",
                "31": "Ma lee, ha achọtawọrịị ndị nchụ-aja nke eze Noa, n’ebe ha kpọrọ Amiulọn; ma ha amalitewọrịị inwe ala nke Amiulọn ma malitewo ịkọ ala.",
                "32": "Ugbua aha onye-ndu nke ndị nchụ-aja ahụ nile bụ Amiulọn.",
                "33": "Ma o wee ruo na Amiulọn rịọrọ ndị Leman; ma ziga kwa ndị nwunye ha nile, ndị bụ ụmụada nke ndị Leman, ịrịọ ụmụnne ha nwoke, ka ha ghara ibibi ndị di ha nile.",
                "34": "Ma ndị Leman nwere ọmiko n’arụ Amiulọn na ụmụnne ya nwoke, ma ha ebibighị ha, n’ihi ndị nwunye ha.",
                "35": "Amiulọn na ụmụnne ya nwoke sonye ndị Leman, ma ha na-aga njem n’ọzara ahụ n’ịchọta ala nke Nifaị mgbe ha chọpụtara ala nke Hilam, nke Alma nwere ya na ụmụunne ya nwoke.",
                "36": "Ma o wee ruo na ndị Leman kwere Alma nkwa na ụmụnne ya nwoke, na ọbụrụ na ha ga-egosị ha ụzọ nke dugara n’ala nke Nifaị na ha ga-ekwe ha nkwa ndụ ha na ntọhapụ ha.",
                "37": "Mana mgbe Alma gosịworo ha ụzọ ahụ nke dugara n’ala nke Nifaị ndị Leman edebeghị kwa nkwa ha kwere; mana ha debere ndị nche gburu-gburu ala nke Hilam ahụ, iche Alma na ụmụnne ya nwoke.",
                "38": "Ma ndị fọdụrụ n’ime ha gara n’ala nke Nifaị, ma ụfọdụ n’ime ha lagachịrị n’ala nke Hilam, na kwa kpọrọ tinyere onwe ha ndị nwunye na ụmụ nke ndị nche nile ahụ ndị a hapụworo n’ala ahụ.",
                "39": "Ma eze nke ndị Leman ekwenyeworo Amiulọn na ọ ga-abụ onye-eze na onye-ọchịchị nye ndị ya, ndị nọ n’ala nke Hilam; otu o sila dị ọ gaghị enwe ike ime ihe ọbụla megidere ọchịchọ nke eze nke ndị Leman."
            },
            "24": {
                "1": "Ma o wee ruo na Amiulọn ritara iru-ọma n’anya eze ndị Leman; ya mere, eze ndị Leman kwenyere ya na ụmụnne ya nwoke ka a họpụta ha ibu ndị nkuzi nye ndị ya, e, ọbụna nye ndị ahụ nke nọ n’ala nke Shemlọn, na n’ala nke Shaịlọm, na n’ala nke Amiulọn.",
                "2": "N’ihi na ndị Leman enwerewo onwunwe nke ala nile ndị a; ya mere, eze ndị Leman ahụ ahọpụtawo ndị-eze nye ala ndị a nile.",
                "3": "Ma ugbua aha nke eze ndị Leman ahụ bụ Leman, ebe a kpọkwasịrị ya aha nna ya; ma ya mere a kpọrọ ya eze Leman. Ma ọ bụụrụ eze nye ọtụtụ ọnụ-ọgụgụ mmadụ.",
                "4": "Ma ọ họpụtara ndị nkuzi site n’ime ụmụnne Amiulọn ndị nwoke n’ala nile nke ndị ya nwere; ma otu a asụsụ nke Nifaị malitere ịbụ ihe a na-akụzi n’etiti ndị nke ndị Leman nile.",
                "5": "Ma ha bụ ndị na-adị na mma otu onye na ibe ya; otu o sila dị ha amaghị Chineke; ọbụghị ma ụmụnne nwoke Amiulọn ha na-akụziri ha ihe ọbụla gbasara Onye-nwe Chineke ha, ọ bụghị iwu nke Moses; ma-ọbụ ha kuziiri ha okwu nile nke Abịnadaị;",
                "6": "Mana ha kuziiri ha na ha ga-edebe akụkọ-ndekọta ha, ma na ha nwere ike ịna-edekọrịta akwụkwọ otu onye na ibe ya.",
                "7": "Ma otu a ndị Leman malitere ịbawanye na akụ n’ụba, ma malite ịzụ ahịa otu onye na ibe ya ma na-aghọ ndị ukwu, ma malite ịbụ ndị aghụghọ na ndị amamihe, dịka amamihe nke ụwa, e, ndị dị ezigbo aghụghọ, na-enwe mmasị n’ụdị ajọọ-omume nile na ịpụnara ihe, ewezuga ma-ọbụ n’etiti ụmụnne nke ha ndị nwoke.",
                "8": "Ma ugbua o wee ruo na Amiulọn malitere igosi ikike nye Alma na ụmụnne ya ndị nwoke, ma malite isogbu ya, ma mee ka ụmụ ya sogbuo ụmụ ha.",
                "9": "N’ihi na Amiulọn matara Alma, na ọ bụwo otu n’ime ndị nchụ-aja eze, ma na ọ bụ ya bụ onye kwere okwu nile nke Abịnadaị ma a chụpụrụ ya site n’iru eze ahụ, ma ya mere ọ were oke iwe megide ya, n’ihi na ọ nọ n’okpuru eze Leman, Ma na o gosịrị ikike n’ebe ha nọ, ma tinyere ha ọrụ, ma tinyere ha ndị-isi-ọrụ.",
                "10": "Ma o wee ruo na mkpagbu ha nile karịrị ukwuu nke mere na ha malitere ibekusi Chineke akwa ike.",
                "11": "Ma Amiulọn nyere ha iwu na ha ga-akwụsị ibe akwa ha nile; ma o tinyere ha ndị-nche iche ha, na onye-ọbụla a ga achọta na-akpọ aha Chineke a ga-egbu ya.",
                "12": "Ma Alma na ndị ya eweliteghị olu ha elu nye Onye-nwe Chineke ha, mana ha wụpụtara obi ha nile nye ya; ma ọ matara echiche nile nke obi ha nile.",
                "13": "Ma o wee ruo na olu nke Onye-nwe bịaruru ha n’ime mkpagbu ha nile, na-asị: Welite isi unu nile ma nwe nkasi-obi dị mma, n’ihi na a ma m maka ọgbụgba-ndụ ahụ nke unu meworo nye m; ma a ga m agba-ndụ mụ na ndị m ma napụta ha site n’ịbụ-oru.",
                "14": "Ma a ga kwa m eme ka ibu-arọ nile unu dị mfe nke a tụkwasịworo n’elu ubu unu nile, na ọbụna unu agaghị enwe mmetụta mgbu ha n’elu azụ unu nile, ọbụna mgbe unu nọ n’ịbụ-oru; ma nke a ka m ga-eme ka unu wee guzoro dịka ndị aka-ebe nye m ma emesịa, ma na unu ga-amata n’ezie na m, Onye-nwe Chineke, na-eleta ndị m na mkpagbu ha nile.",
                "15": "Ma ugbua o wee ruo na ibu-arọ nile nke atụkwasịrị Alma na ụmụnne ya nwoke ka e mere ka ha dị mfe; e, Onye-nwe mere ka ha gbasie ike ka ha wee bulie ibu-arọ ha nile n’inwere onwe, ma ha nyere onwe ha n’ọn̄ụ ma were ndidi ruo n’ọchịchọ nile nke Onye-nwe.",
                "16": "Ma o wee ruo na okwukwe ha dị ọke ukwuu, na ndidi ha, na olu nke Onye-nwe bịakwutere ha ọzọ, na-asị: Nwee ezigbo nkasi-obi, n’ihi na n’echi ya a ga m anapụta unu site n’ịbụ-oru.",
                "17": "Ma ọ sịrị Alma: I ga-aga n’iru ndị a, ma a ga m eso gị gaa ma napụta ndị a site n’ịbụ-oru.",
                "18": "Ugbua o wee ruo na Alma na ndị ya n’oge abalị chịkọtara igwe-anụ ha nile ọnụ, na kwa ụfọdụ mkpụrụ-akụkụ ha; e, ọbụna n’abalị nile ahụ ka ha na-achịkọta igwe-anụ ha nile ọnụ.",
                "19": "Ma n’ụtụtụ Onye-nwe mere ka ụra dị omimi bịakwasị ndị Leman, e, na ndị isi-ọrụ ha nọ n’ụra miri emi.",
                "20": "Ma Alma na ndị ya pụrụ baa n’ime ọzara ahụ; ma mgbe ha gaworo njem ụbọchị nile ha rụnyere ụlọ ikwuu ha n’otu ndagwụrụgwụ, ma ha kpọrọ ndagwụrụgwụ ahụ Alma, n’ihi na o duru ha ụzọ n’ime ọzara ahụ.",
                "21": "E, ma n’ime ndagwụrụgwụ Alma ahụ ha wụpụtara ekele ha nye Chineke n’ihi na o meworo ha ebere, ma mee ka ibu-arọ ha dị mfe, ma napụtawo ha site n’ịbụ-oru; n’ihi na ha nọrọrịị n’ịbụ-oru, ma ọdịghị onye nwere ike ịnapụta ha ma ọbụghị Onye-nwe Chineke ha.",
                "22": "Ma ha nyere Chineke ekele, e, ndị nwoke ha nile na ndị nwanyị ha nile na ụmụ ha nile ndị nwere ike ikwu okwu welitere olu ha nile elu n’otuto nile nke Chineke ha.",
                "23": "Ma ugbua Onye-nwe sịrị Alma: Mee ngwa ngwa ma kpọrọ onwe gị na ndị a pụọ site n’ala nke a, n’ihi na ndị Leman etetawo n’ụra ma na-achụ gị; ya mere pụọ site n’ala nke a, ma a ga m akwụsị ndị Leman n’ime ndagwụrụgwụ a ka ha ghara ịbịa karịa n’ebe a n’ịchụ ndị a.",
                "24": "Ma o wee ruo na ha pụrụ site na ndagwụrụgwụ ahụ, ma were njem ha baa n’ime ọzara ahụ.",
                "25": "Ma mgbe ha nọworo n’ime ọzara ahụ ụbọchị iri na abụọ ha bịaruru n’ala nke Zarahemla; ma eze Mosaịa nabatakwara ha n’ọn̄ụ."
            },
            "25": {
                "1": "Ma ugbua eze Mosaịa mere ka a kpọkọta ndị ahụ nile ọnụ.",
                "2": "Ugbua enweghị ọtụtụ ụmụ nke Nifaị, ma-ọbụ ọtụtụ ndị bụ agbụrụ nke Nifaị, dịka e nwere na ndị nke Zarahemla, onye bụ agbụrụ nke Miulek, na ndị nke soro ya bịa n’ime ọzara ahụ.",
                "3": "Ma e nweghị ọtụtụ ndị nke Nifaị na ndị nke Zarahemla dịka e nwere na ndị nke Leman; e, ha adịghị ọkara otu ahụ n’ọnụ-ọgụgụ.",
                "4": "Ma ugbua ndị nke Nifaị nile ka akpọkọtara ọnụ, na kwa ndị nke Zarahemla nile, ma ha ka akpọkọtara ọnụ n’òtù abụọ.",
                "5": "Ma o wee ruo na Mosaịa gụrụ, ma mee ka a gụọ akụkọ-ndekọta nile nke Zinịf nye ndị ya; e, ọ gụrụ akụkọ-ndekọta nile nke ndị Zinịf, site n’oge ha hapụrụ ala nke Zarahemla ruo mgbe ha laghachịrị ọzọ.",
                "6": "Ma ọ gụkwara nkọwasị nke Alma na ụmụnne ya nwoke, na mkpagbu ha nile, site n’oge ha hapụrụ ala nke Zarahemla ruo oge ha laghachịrị ọzọ.",
                "7": "Ma ugbua, mgbe Mosaịa bịaworo na ngwụcha nke ịgụpụta akụkọ-ndekọta nile ndị ahụ, ndị ya ndị nọdụrụ n’ala ahụ jupụtara n’ịtụ-n’anya na obi an̄ụrị.",
                "8": "N’ihi na ha amaghị ihe ha ga-eche; n’ihi na mgbe ha hụrụ ndị ahụ a napụtaworo site n’ịbụ-oru ha jupụtara na oke ọn̄ụ karịrị akarị.",
                "9": "Ma ọzọ, mgbe ha chetara maka ụmụnne ha nwoke ndị nke ndị Leman gbuworo ha jupụtara na mwute, ma ọbụna gbaa ọtụtụ anya-mmiri nke mwute.",
                "10": "Ma ọzọ, mgbe ha chetara maka ịdị mma Chineke nke mgbe ahụ, na ike ya n’ịnapụta Alma na ụmụnne ya nwoke site n’aka ndị Leman na nke ịbụ-oru, ha welitere olu ha nile ma nye Chineke ekele.",
                "11": "Ma ọzọ, mgbe ha chetara maka ndị Leman ndị, bụ ụmụnne ha nwoke, maka ọnọdụ mmehie na mmerụ ha nọ, ha jupụtara na ihe mgbu na nnukwu mgbu nke obi maka ọdịmma nke mkpụrụ-obi ha nile.",
                "12": "Ma o wee ruo na ndị bụ ụmụ nke Amiulọn na ụmụnne ya nwoke, ndị kpọrọworo ụmụ ada nke ndị Leman ka ha bụrụ ndị nwunye ha, nwere obi ọjọọ na akparama agwa nke ndị nna ha, ma a gaghị akpọkwa ha aha ndị nna ha ọzọ, ya mere ha wekwasịrị onwe ha aha nke Nifaị, ka e wee kpọọ ha ụmụ Nifaị ma gụnye ha n’etiti ndị ahụ a kpọrọ ndị Nifaị.",
                "13": "Ma ugbua ndị nke Zarahemla nile ka a gụnyere na ndị Nifaị, ma nke a n’ihi na ala-eze ahụ adịghị onye enyefeworo ya n’aka, ọdịghị ndị ọzọ ma ọbụghị ndị ahụ bụ agbụrụ nke Nifaị.",
                "14": "Ma ugbua o wee ruo na mgbe Mosaịa bịaworo na ngwụcha nke ikwu okwu na ịgụpụtara ndị ahụ ihe, ọ chọsịrị ike na Alma ga kwa agwa ndị ahụ okwu.",
                "15": "Ma Alma gwara ha okwu, mgbe ha gbakọtara ọnụ na nnukwu òtù nile, ma ọ gara site n’otu òtù ruo nke ọzọ, na-ekwusara ndị ahụ okwu nchegharị na okwukwe n’Onye-nwe.",
                "16": "Ma ọ gbara ndị nke Lịmhaị na ụmụnne ha nwoke ume, ndị nile ahụ a napụtaworo site n’ịbụ-oru, ka ha wee cheta na ọ bụ Onye-nwe napụtara ha.",
                "17": "Ma o wee ruo na mgbe Alma kuziworo ndị ahụ ọtụtụ ihe, ma bịawo na ngwụcha nke ịgwa ha okwu, na eze Lịmhaị chọsịrị ike na a ga-eme ya baptism; ma ndị ya nile chọsịrị ike na a ga-eme kwa ha baptism.",
                "18": "Ya mere, Alma gabara n’ime mmiri ahụ ma mee ha baptism; e, o mere ha baptism n’ụdị ahụ o jiri mee ụmụnne ya nwoke n’ime mmiri nile nke Mọmọn; e, ma ka ha ra bụ ndị o mere baptism bụụrụ nke nzukọ-nsọ nke Chineke; ma nke a n’ihi okwukwe ha n’okwu nile nke Alma.",
                "19": "Ma o wee ruo na eze Mosaịa kwenyere Alma ka o wee wuo ụlọ-nzukọ gburu-gburu ala Zarahemla nile; ma nye ya ike ichi ndị nchụ-aja na ndị nkuzi nile echichi nye ụlọ nzukọ-nsọ ọbụla.",
                "20": "Ugbua nke a ka e mere n’ihi na e nwere ọtụtụ mmadụ nke mere na ha nile agaghị ekwe nchịkọta n’aka otu onye nkuzi; ọbụghị ma ha nile ga-anụ okwu Chineke n’ime otu ọgbakọ.",
                "21": "Ya mere ha kpọkọtara onwe ha ọnụ n’òtù dị iche iche, a na-akpọ nzukọ-nsọ nile; nzukọ-nsọ ọbụla nwere ndị nchụ-aja ha na ndị nkuzi ha, na onye nchụ-aja ọbụla na-ekwusa okwu ahụ dịka otu esị kuziere ya site n’ọnụ nke Alma.",
                "22": "Ma otu a, na-agbanyeghị na e nwere ọtụtụ nzukọ-nsọ ha nile bụ otu nzukọ-nsọ, e, ọbụna nzukọ-nsọ nke Chineke; n’ihi na ọdịghị ihe ọbụla e kwusara n’ime nzukọ-nsọ nile ahụ ma ọbụghị nchegharị na okwukwe n’ime Chineke.",
                "23": "Ma ugbua e nwere nzukọ-nsọ asaa n’ala nke Zarahemla. Ma o wee ruo na ndị ọbụla nke chọrọ ibukwasị onwe ha aha nke Kraịst, ma-ọbụ nke Chineke, ha sonyere nzukọ-nsọ nile nke Chineke;",
                "24": "Ma a kpọrọ ha ndị nke Chineke. Ma Onye-nwe wụpụtara ha Mụọ ya, ma a gọziri ha, ma ha mere nke-ọma n’ala ahụ."
            },
            "26": {
                "1": "Ugbua o wee ruo na e nwere ọtụtụ nke ọgbọ ndị na-etolite etolite ndị na-enweghị-ike ịghọta okwu nile nke eze Benjamịn, ebe ha bụ ụmụ-ntakịrị n’oge ọ gwara ndị ya okwu; ma ha ekweghị n’omenala nke ndị nna ha.",
                "2": "Ha ekweghị ihe e kwuworo gbasara mbilite n’ọnwụ nke ndị nwụrụ anwụ ahụ, ọbụghị ma ha kwere gbasara ọbịbịa nke Kraịst.",
                "3": "Ma ugbua n’ihi ekweghị-ekwe ha, ha enweghị ike ịghọta okwu nke Chineke; ma obi ha nile ka e mere ka ha sie ike.",
                "4": "Ma ha achọghị ime baptism; ọbụghị ma ha chọrọ isonye na nzukọ-nsọ ahụ. Ma ha bụ ndị nọ iche dịka okwukwe ha, ma nọgide otu a mgbe e mesịrị, ọbụna n’ime ọnọdụ anụ-arụ na mmehie ha, n’ihi na ha achọghị ịkpọku Onye-nwe Chineke ha.",
                "5": "Ma ugbua n’ọchịchị nke Mosaịa ha erughị ọkara n’ọnụ-ọgụgụ ka ndị nke Chineke; ma n’ihi nghọtahịe nile dị n’etiti ụmụnne nwoke ahụ ha wee karịa n’ọnụ-ọgụgụ.",
                "6": "N’ihi na o wee ruo na ha ghọgburu ọtụtụ site n’okwu otuto n’esighị n’obi ha nile, ndị nọ na nzukọ-nsọ ahụ, ma mee ha ka ha mee ọtụtụ mmehie; ya mere o wee dị mkpa na ndị ahụ mere mmehie, bụ ndị nọ na nzukọ-nsọ ahụ, kwesịrị ka a dọọ ha aka na ntị site na nzukọ-nsọ ahụ.",
                "7": "Ma o wee ruo na a kpọtara ha n’iru ndị nchụ-aja ahụ, ma nyefee ha ndị nchụ-aja ahụ site n’aka ndị nkuzi ahụ; ma ndị nchụ-aja ahụ kpọtara ha n’iru Alma, onye bụ onye isi nchụ-aja.",
                "8": "Ugbua eze Mosaịa enyeworị Alma ikike ilekọta nzukọ-nsọ ahụ.",
                "9": "Ma o wee ruo na Alma amataghị gbasara ha; mana e nwere ọtụtụ ndị aka-ebe megide ha; e, ndị ahụ guzoro ma gbaa ama maka ajọọ-omume ha n’uju ya.",
                "10": "Ugbua e nweghị ihe dị otu a meworo mbụ na nzukọ-nsọ ahụ; ya mere Alma nwere mmekpa-arụ n’ime mụọ ya, ma o mere ka a kpọta ha n’iru eze ahụ.",
                "11": "Ma ọ sịrị eze ahụ: Lee, n’ebe a ka ọtụtụ nọ ndị anyị kpọtaworo n’iru gị, ndị ụmụnne ha nwoke boworo ebubo; e, ma e jidewo ha n’ime ọtụtụ ajọọ-omume dị iche iche. Ma ha anaghị echegharị site n’ajọọ-omume ha nile; ya mere anyị akpọtawo ha n’iru gị, ka ị wee kpee ha ikpe dịka ịda-iwu ha nile siri dị.",
                "12": "Mana eze Mosaịa sịrị Alma: Lee, anaghị m ekpe ha ikpe; ya mere e nye m ha n’aka gị ka e kpee ha ikpe.",
                "13": "Ma ugbua mụọ nke Alma nwekwara mmekpa-arụ ọzọ; ma ọ gara ma jụta n’aka Onye-nwe ihe ọ ga-eme gbasara ihe nke a, n’ihi na ọ tụrụ egwu na ọ ga-eme ajọọ ihe n’anya nke Chineke.",
                "14": "Ma o wee ruo na mgbe ọ wụpụtasịworo mkpụrụ-obi ya nile nye Chineke, olu nke Onye-nwe bịaruru ya, na-asị:",
                "15": "Ngọzi na-adịrị gị, Alma, ma ngọzi na-adịrị ha bụ ndị e mere baptism n’ime mmiri nile nke Mọmọn. I na-adị ngọzi n’ihi okwukwe gị karịrị akarị n’okwu nile nanị nke nwa-oru m Abịnadaị.",
                "16": "Ma ngọzi na-adịrị ha n’ihi okwukwe ha karịrị akarị n’okwu nile nanị nke ị gwaworo ha.",
                "17": "Ma ngọzi na-adịrị gị n’ihi na ị hiwewo nzukọ-nsọ n’etiti ndị a; ma a ga-ehiwe ha, ma ha ga-abụ ndị m.",
                "18": "E, ngọzi dịrị ndị a ndị dị na njikere iburu aha m; n’ihi na n’aha m ka a ga-akpọ ha; ma ha bụ nke m.",
                "19": "Ma n’ihi na ị jụtawo n’aka m gbasara onye-njehie ahụ ị na-adị ngọzi.",
                "20": "Ị bụ nwa-oru m; ma a gbara m ndụ mụ na gị na i wee nwee ndụ ebighi-ebi; ma ị ga e jere m ozi ma gaa n’iru n’aha m, ma ị ga-achịkọta atụrụ m n’otu ebe.",
                "21": "Ma onye nke ga-anụ olu m ga-abụ atụrụ m; ma ya ka unu ga-anabata n’ime nzụko-nsọ ahụ, ma ya ka m ga kwa anabata.",
                "22": "N’ihi na lee, nke a bụ nzukọ-nsọ m; onye ọbụla e meworo baptism a ga-eme ya baptism ruo na nchegharị. Ma onye ọbụla unu nabatara ga-ekwere n’aha m; ma ya ka m ga agbaghara n’efu.",
                "23": "N’ihi na ọ bụ m na-ebukwasị onwe m mmehie nile nke ụwa; n’ihi na ọ bụ m keworo ha; ma ọ bụ m na-enye onye nke kwere ekwe ruo ọgwụgwụ, ọnọdụ n’aka nri m.",
                "24": "N’ihi na lee, n’aha m ka a kpọrọ ha; ma ọbụrụ na ha matara m ha ga-abịarute, ma ga-enwe ọnọdụ ebighi-ebi n’aka nri m.",
                "25": "Ma ọ ga-eru na mgbe opi nke ugboro abụọ ga-ada mgbe ahụ ka ndị na-amatabeghị m ga-abịarute, ma ga-eguzoro n’iru m.",
                "26": "Ma mgbe ahụ ka ha ga-amata na m bụ Onye-nwe Chineke ha, na m bụ Onye-mgbapụta ha; mana a gaghị a gbapụta ha.",
                "27": "Ma mgbe ahụ a ga m ekwupụtara ha na ọdịghị mgbe m matara ha; ma ha ga-apụ baa n’ime ọkụ mgbe nile na-adigide a kwadobere nye ekwensu na ndị mụọ-ozi ya nile.",
                "28": "Ya mere a sị m gị, na onye nke na-agaghị anụ olu m, onye ahụ ka unu na-agaghị anabata na nzukọ-nsọ m, n’ihi na ọ bụ ya ka m na-agaghị anabata n’ụbọchị ikpe-azụ.",
                "29": "Ya mere a sị m gị, Gaa; ma onye ọbụla jehiere megide m, ya ka ị ga-ekpe ikpe dịka mmehie nile nke o meworo siri dị; ma ọbụrụ na o kwupụta mmehie ya nile n’iru gị na mụ, ma chegharịa n’ezigbo obi ya, ya ka ị ga-agbaghara, ma a ga m agbaghara kwa ya.",
                "30": "E, ma ugbọrọ ole ọbụla ndị m chegharịrị ka m ga-agbaghara ha njehie ha nile megide m.",
                "31": "Ma unu ga kwa na-agbagharịtara onwe unu njehie unu nile; n’ihi na n’ezie a sị m unu, onye nke na-anaghị agbaghara onye-agbata-obi ya njehie ya nile mgbe ọ sịrị na o chegharịala, onye ahụ ewetawo onwe ya n’okpuru amam-ikpe.",
                "32": "Ugbua a sị m gị, Gaa; ma onye ọbụla na-agaghị echegharị site na mmehie ya nile onye ahụ ka ana-agaghị agụnye n’etiti ndị m; ma nke a ka a ga na-eme site n’oge a gaa n’iru.",
                "33": "Ma o wee ruo mgbe Alma nụworo okwu nile ndị a, o dedara ha ka o wee nwere ha, ma na ka o wee na-ekpe ndị nke nzukọ-nsọ ahụ ikpe dịka iwu-nsọ nile nke Chineke siri dị.",
                "34": "Ma o wee ruo na Alma gara ma kpee ndị ahụ na-eme ajọọ-omume ikpe, dịka okwu nke Onye-nwe siri dị.",
                "35": "Ma ndị ọbụla chegharịrị na mmehie ha nile ma wee kwupụta ha, ha ka ọ gụnyere n’etiti ndị nke nzukọ-nsọ ahụ.",
                "36": "Ma ndị nke na-agaghị ekwupụta mmehie ha nile ma chegharịa site n’ajọọ-omume ha, ndị ahụ ka a na gụnyeghị n’etiti ndị nzukọ-nsọ ahụ, ma aha ha nile ka ehichapụrụ.",
                "37": "Ma o wee ruo na Alma haziri ihe omume nile nke nzukọ-nsọ ahụ; ma ha malitere ọzọ inwe udo na ime nke-ọma karịa n’ihe omume nile nke nzukọ-nsọ ahụ, na-aga n’ihi-aka-n’anya n’iru Chineke, na-anabata ọtụtụ, ma na-eme ọtụtụ baptism.",
                "38": "Ma ugbua ihe ndị a nile ka Alma na ndị otu ọrụ ya mere ndị na-elekọta nzukọ-nsọ ahụ, na-aga na mgbalị nile, na-akụzi okwu nke Chineke n’ihe nile, na-ata ụdị ahụhụ na mkpagbu nile dị iche-iche, ebe a na-esogbu ha site n’aka ndị nile na-abụghị nke nzukọ-nsọ nke Chineke ahụ.",
                "39": "Ma ha dọrọ ụmụnne ha nwoke aka na ntị; ma ha ka a dọkwara aka na ntị, onye ọbụla site n’okwu nke Chineke, dịka mmehie ya nile siri dị, ma-ọbụ na mmehie nile nke o meworọrịị, ebe e nyere ha iwu site n’aka Chineke ikpe ekpere esepụghị aka, na inye ekele n’ihe nile."
            },
            "27": {
                "1": "Ma ugbua o wee ruo na inye-nsogbu nile nke e mere megide nzukọ-nsọ ahụ site na ndị na-ekweghị ekwe bịara dị ukwuu nke mere na nzukọ ahụ malitere ịtamụ, ma kpesara ndị ndu ha gbasara ihe ahụ; ma ha kpesaara Alma. Ma Alma tọgbọrọ esem-okwu ahụ n’iru eze ha, Mosaịa. Ma Mosaịa chọrọ ndụmọdụ n’aka ndị nchụ-aja ya.",
                "2": "Ma o wee ruo na eze Mosaịa zịpụrụ ima-ọkwa gburu-gburu ala ahụ nile na ọ gaghị enwe onye na-ekweghị ekwe ga-esogbu onye ọbụla bụ onye nke nzukọ-nsọ nke Chineke ahụ.",
                "3": "Ma e nwere iwu siri ike na nzukọ nsọ ahụ nile na a gaghị enwe inye nsogbu n’etiti ha, na a ga-enwe ịha n’otu n’etiti mmadụ nile.",
                "4": "Na ha agaghị ekwe ka mpako ma-ọbụ nganga nye udo ha nsogbu; ka onye ọbụla were onye agbata obi ya dịka onwe ya, na-arụ ọrụ n’aka nke ha n’onwe ha maka nkwado nke onwe ha.",
                "5": "E, ma ndị nchụ-aja ha nile na ndị nkuzi nile ga-arụ ọrụ n’aka nke ha n’onwe ha maka nkwado nke onwe ha, n’ihe nile ma ọbụghị ma-ọbụ n’ọrịa, ma-ọbụ na nnukwu mkpa; ma n’ime ihe ndị a nile, ha jupụtara na amara nke Chineke.",
                "6": "Ma nnukwu udo malitere ịdị ọzọ n’ala ahụ; ma ndị ahụ malitere ịdị imerime n’ọnụ ọgụgụ, ma malite ịgbasa n’obodo ndị ọzọ n’elu iru nke ụwa ahụ, e, n’elu elu ma na ndịda ndịda, n’ọwụwa anyanwụ na n’ọdịda anyanwụ, na-ewu nnukwu obodo-ukwu nile na ọnụmara nile na n’akụkụ nile nke ala ahụ.",
                "7": "Ma Onye-nwe letara ha ma mee ka ha mee nke ọma, ma ha ghọrọ ndị dị ukwuu na ndị nwere akụ na ụba.",
                "8": "Ugbua ụmụ nwoke nke Mosaịa ka a gụnyere n’etiti ndị n’ekweghị-ekwe; na kwa otu n’ime ụmụ Alma ka agụnyere n’etiti ha, ebe a kpọrọ ya Alma, n’iso aha nna ya; otu o sila dị, ọ ghọrọ nnukwu ajọọ-mmadụ na onye-na-efe arụsị. Ma ọ bụ nwoke nke ọtụtụ okwu, ma na-agwa ndị mmadụ okwu otuto na-erughị n’obi; ya mere o dubara ọtụtụ mmadụ ime ụdị ajọọ-omume ya nile.",
                "9": "Ma ọ ghọrọ nnukwu ọdachị nye ime nke ọma nke nzukọ-nsọ nke Chineke ahụ; na-ezupụ obi nile nke ndị mmadụ; na-ebute nnukwu nghọtahịe n’etiti ndị ahụ; na-enye onye-iro nke Chineke ohere ime ike ya n’arụ ha.",
                "10": "Ma ugbua o wee ruo na mgbe ọ na-agagharị ibibi nzukọ-nsọ nke Chineke, n’ihi na ọ na-agagharị na nzuzo ya na ụmụ nwoke nke Mosaịa na-achọ ibibi nzukọ-nsọ ahụ, na iduhie ndị nke Onye-nwe ahụ, megide iwu-nsọ nile nke Chineke, ma-ọbụ ọbụna nke eze ahụ—",
                "11": "Ma dịka m gwara unu, dịka ha na-agagharị na-enupu-isi megide Chineke, lee, mụọ-ozi nke Onye-nwe pụtara, gosị ha onwe ya; ma ọ rịdatara n’ụdị dịka n’ime igwe oji; ma o kwuru okwu n’ụdị dịka ijiri olu nke egbe-elu-igwe, nke mere ka ala ahụ nke ha guzoro n’elu ya maa jijiji;",
                "12": "Ma ịtụ-n’anya ha dị oke ukwuu, nke mere na ha dara n’ala, ma ha aghọtaghị okwu nile nke ọ gwara ha.",
                "13": "Otu o sila dị o tiri mkpu ọzọ na-asị: Alma, bilie ma guzoro ọtọ, n’ihi gịnị mere ị na-esogbu nzukọ-nsọ nke Chineke? N’ihi na Onye-nwe asịwo: Nke a bụ nzukọ-nsọ m, ma a ga m ewulite ya; ma ọdịghị ihe ga-akwatụ ya, ma ọbụghị njehie nke ndị m.",
                "14": "Ma ọzọ, mụọ-ozi ahụ sịrị: Lee, Onye-nwe anụwo ekpere nile nke ndị ya, na kwa ekpere nile nke nwa-oru ya, Alma, onye bụ nna gị; n’ihi na o kpewo ekpere jiri nnukwu okwukwe gbasara gị ka a kpọbata gị n’ọmụma nke ezi-okwu ahụ; ya mere, n’ihi nke a ka m bịaworo ime ka ikwenye maka ike na ikike nke Chineke, na ekpere nile nke ụmụ-oru ya ga-enwe ọsịsa dịka okwukwe ha siri dị.",
                "15": "Ma ugbua lee, ị nwere ike ịrụ ike nke Chineke ụka? N’ihi na lee, olu m ọ maghị ala jijiji? Ma ị nweghịkwa ike ịhụ m n’iru gị? Ma e zitara m site na Chineke.",
                "16": "Ugbua a sị m gị: Gaa, ma cheta ndọkpụ n’agha nke ndị nna gị n’ala nke Hilam, na n’ala nke Nifaị; ma cheta ụdị nnukwu ihe nile o mewooro ha; n’ihi na ha nọrọ n’ịbụ-oru, ma ọ napụtawo ha. Ma ugbua a sị m gị, Alma, gaa n’ụzọ gị, ma achọkwala ibibi nzukọ-nsọ ahụ ọzọ, ka e wee zaa ekpere nile ha, ma nke a ọbụna ma ọbụrụ na ị ga-achọ n’onwe gị ka a chụpụ gị.",
                "17": "Ma ugbua o wee ruo na ndị a bụ okwu ndị ikpe-azụ nke mụọ-ozi ahụ gwara Alma, ma o wee pụọ.",
                "18": "Ma ugbua Alma na ndị ahụ ya na ha nọ dara ọzọ n’ala, n’ihi na ịtụ-n’anya ha dị ukwuu na site n’anya nke ha, ha ahụwo mụọ-ozi nke Onye-nwe; ma olu ya dị ka egbe-elu-igwe, nke mere ka ala maa jijiji; ma ha matara na o nweghị ihe ọzọ ma ọbụghị ike nke Chineke nke nwere ike ime ka ala maa jijiji ma mee ka ọ maa jijiji dịka ọ ga ekewasi ekewasị.",
                "19": "Ma ugbua ịtụ-n’anya nke Alma dịịrị oke egwu nke mere na ọ dara ogbu, na o nweghị ike ịsaghee ọnụ ya; e, ma ọ dịghịkwa ike, ọbụna nke mere na o nweghị ike imegharị aka ya abụọ; ya mere ndị ha na ya nọ kpọrọ ya, ma buru ya na-ẹnweghị enye m aka, ọbụna ruo mgbe a tọgbọrọ ya n’iru nna ya.",
                "20": "Ma ha kwugharịrị nye nna ya ihe nile nke meworo ha; ma nna ya n̄ụrịrị ọn̄ụ, n’ihi na ọ matara na ọ bụ ike nke Chineke.",
                "21": "Ma o mere ka igwe-mmadụ gbakọta ọnụ ka ha wee hụrụ ihe Onye-nwe meworo nwa ya nwoke, na kwa maka ndị ha na ya nọ.",
                "22": "Ma o mere ka ndị nchụ-aja kpọkọta onwe ha ọnụ; ma ha malitere ibu ọnụ, na ikpe ekpere nye Onye-nwe Chineke ha ka o meghee ọnụ Alma, ka o wee kwuo okwu, na kwa na ụkwụ na aka ya nile ga-anata ume ha—ka anya ndị ahụ wee meghee ịhụ ma mata maka ịma mma na ebube nke Chineke.",
                "23": "Ma o wee ruo mgbe ha buworo ọnụ ma kpee ekpere mkpụrụ ụbọchị abụọ na abalị abụọ, ụkwụ na aka nile nke Alma natara ume ha, ma o bilitere ọtọ ma malite ịgwa ha okwu, na-arịọ ka ha nọdụ n’ezigbo nkasi-obi.",
                "24": "N’ihi na, o kwuru, E chegharịwo m site na mmehie m nile, ma a gbapụtawo m site n’Onye-nwe; lee a mụwo m site na Mụọ ahụ.",
                "25": "Ma Onye-nwe sịrị m: Ya atụla gị n’anya na mmadụ nile, e, ndị nwoke na ndị nwanyị, mba nile, ebo nile, asụsụ nile na ndị mmadụ, a ga amụrịrị ha ọzọ; e, mụọ ha na Chineke, gbanwee ha site n’anụ arụ ha na ọnọdụ ọdịda ha, baa n’ọnọdụ nke ezi-omume, ebe Chineke gbapụtaworo ha, ịghọ ụmụ ya ndị nwoke na ndị nwanyị;",
                "26": "Ma otu a ha ghọọ ndị e kere ọhụrụ; ma ma-ọbụghị na ha mere nke a, ha agaghị enwe ike n’ụzọ ọbụla iketa ala-eze Chineke ahụ.",
                "27": "A sị m unu, ma-ọbụghị na nke a bụ ihe mere, a ga atufu ha; ma nke a ka m matara, n’ihi na a dị m ka a ga atufu m.",
                "28": "Otu o sila dị, mgbe m wagharịsịworo gafee oke mkpagbu, na-echegharị ruo nso ọnwụ, Onye-nwe n’obi ebere ahụwo n’okwesịrị ịpụnarịpụta m site n’ire ọkụ mgbe nile na-adigide, ma a mụwo m site na Chineke.",
                "29": "Mkpụrụ-obi m ka a gbapụtaworo site n’ime olulu ilu na agbu nile nke ajọọ-omume. A nọrọ m n’ime olulu kachasị gbaa ọchịchịrị; ma ugbua a na m ahụ oke ihe ịtụ-n’anya nke Chineke. Mkpụrụ-obi m nwere ntaram-ahụhụ nke ahụhụ ebighi-ebi; mana a pụnarịrị m, ma mkpụrụ-obi m e nweghị mgbu ọzọ.",
                "30": "A jụrụ m Onye-mgbapụta m, ma gọnarị ihe nke e kwuworọrịị maka ya site na nna anyị ha; ma na ugbua ka ha wee buru-ụzọ hụ na ọ ga-abịa, ma na ọ na-echeta ihe nile e kere eke nke okike ya, ọ ga-egosịpụta onwe ya nye mmadụ nile.",
                "31": "E, ikpere nile ga-egbu n’ala, ma ire nile ga-ekwupụta n’iru ya. E, ọbụna n’ụbọchị ikpeazụ, mgbe mmadụ nile ga-eguzoro ka o kpee ha ikpe, mgbe ahụ ka ha ga-ekwupụta na ọ bụ Chineke; mgbe ahụ ka ha ga-ekwupụta, ndị na-ebi n’enweghị Chineke n’ụwa, na ikpe nke ntaram-ahụhụ mgbe nile na-adigide zịrị ezi n’arụ ha; ma ha ga-ama jijiji, ma maa ririri ma rịbaghachị azụ n’okpuru ile-anya nke anya ịchọta ihe nile ya.",
                "32": "Ma ugbua o wee ruo na Alma malitere site n’oge a gaa n’iru ikuziri ndị ahụ, na ndị ahụ ha na Alma nọ n’oge mụọ-ozi ahụ pụtakwutere ha, na-agagharị gburu-gburu gafee ala nile, na-ekwupụtara ndị mmadụ nile ihe ndị nke ha nụworo ma hụwo, ma na-ekwusa okwu nke Chineke n’ime nnukwu mkpagbu, ebe a na-enye ha nnukwu nsogbu site na ndị bụ ndị n’ekweghị-ekwe, na-enwe otiti ihe site n’aka ọtụtụ n’ime ha.",
                "33": "Ma na na-agbanyeghị ihe nile ndịa, ha nyere nzukọ-nsọ ahụ nnukwu nkasi obi, na-emesi okwukwe ha ike, ma na-agba ha ume n’ogologo-ahụhụ na nnukwu irusi ọrụ ike idebe iwu-nsọ nile nke Chineke.",
                "34": "Ma anọ n’ime ha bụ ụmụ nke Mosaịa; ma aha ha bụ Amọn, na Erọn na Ọmna, na Hịmnaị; ndị a bụ aha nile nke ụmụ nwoke nke Mosaịa.",
                "35": "Ma ha gara njem n’ala nile nke Zarahemla, na n’etiti ndị nile nọ n’okpuru ọchịchị nke eze Mosaịa, jiri ọnụnụ-ọkụ n’obi na arụsị ọrụ ike na-achọ idozigharị mmebi ihe nile nke ha meworo nzukọ-nsọ ahụ, na-ekwupụta mmehie ha nile, ma na-ekwupụta ihe nile nke ha hụworo, ma na-akọwa ibu-amụma nile na akwụkwọ-nsọ nile nye ndị nile chọrọ ige ha ntị.",
                "36": "Ma otu a ha wee bụrụ ngwa-ọrụ n’aka nke Chineke n’iweta ọtụtụ n’ọmụma nke ezi-okwu, e, n’ọmụma nke Onye-mgbapụta ha.",
                "37": "Ma lee ka ịdị ngọzi ha dị! N’ihi na ha kwusara udo; ha kwusara ozi nile nke ihe ọma; ma ha kwusara nye ndị ahụ na Onye-nwe na-achị."
            },
            "28": {
                "1": "Ugbua o wee ruo na mgbe ụmụ nwoke nke Mosaịa meworo ihe ndị a nile, ha kpọọrọ ọnụ ọgụgụ dị ntakịrị tinyere n’onwe ha ma laghachịkwuru nna ha, eze ahụ, ma chọọ n’aka ya ka o kwe ha ka ha, ha na ndị a ha họtaworo, gbagoo ruo ala nke ndị Nifaị ka ha wee kwusaa ihe ndị ha nụworo, na ka ha nyetụ ụmụnne ha nwoke, ndị Leman, okwu Chineke ahụ—",
                "2": "Na-eleghị anya ha nwere ike iweta ha n’ọmụma nke Onye-nwe Chineke ha, ma mee ka ha mata maka ajọọ-omume nke ndị nna ha; ma na-eleghị anya ha nwere ike gwọọ ha ịkpọ-asị ha megide ndị Nifaị, ka e wee kpọta kwa ha ka ha n̄ụrịa n’ime Onye-nwe Chineke ha, ka ha wee bụrụ ndị enyi otu onye na ibe ya, na ka a ghara inwekwa ndọrọ-ndọrọ ọzọ n’ala ahụ nile nke Onye-nwe Chineke ha nyeworo ha.",
                "3": "Ugbua ha chọrọ na a ga-ekwupụta nzọpụta nye ihe nile e kere eke, n’ihi na ha enweghị ike inagide na mkpụrụ-obi mmadụ ọbụla ga-ala-n’iyi; e, ọbụna echiche nile ndị ahụ na mkpụrụ-obi ọbụla ga-edi ndidi ahụhụ agwụgh-agwụ mere ka ha maa jijiji ma ma ririri.",
                "4": "Ma otu a ka Mụọ nke Onye-nwe siri rụọ ọrụ n’arụ ha, n’ihi na ha bụụrụ ndị mmehie kachasị njọ. Ma Onye-nwe hụrụ na o kwesịrị n’ebere ya n’enweghị oke idebe ha; otu o sila dị ha tara ahụhụ dị ukwuu nke mkpụrụ-obi n’ihi ajọọ-omume ha nile, na-atụ egwu na a ga-achụpụ ha ruo mgbe nile.",
                "5": "Ma o wee ruo na ha rịọrọ nna ha ọtụtụ ụbọchị ka ha wee gbagoo ruo ala nke Nifaị ahụ.",
                "6": "Ma eze Mosaịa gara ma jụọ Onye-nwe ma ọ ga-ahapụ ụmụ ya nwoke ka ha gbagoo n’etiti ndị Leman ikwusaa okwu ahụ.",
                "7": "Ma Onye-nwe gwara Mosaịa: Ka ha gbagoo, n’ihi na ọtụtụ ga-ekwere n’okwu ha nile, ma ha ga-enwe ndụ ebighi-ebi; ma a ga m anapụta ụmụ gị nwoke site n’aka ndị Leman.",
                "8": "Ma o wee ruo na Mosaịa kwere ka ha gaa ma mee dịka arịrịọ ha siri dị.",
                "9": "Ma ha wegara njem ha n’ime ọzara ahụ ịgbago ikwusa okwu ahụ n’etiti ndị Leman; ma a ga m enye nkọwasị ka o siri mee maka ije ha nile ma emesịa.",
                "10": "Ugbua eze Mosaịa enweghị onye ọbụla ọ ga-enyefe ala-eze ahụ n’aka, n’ihi na o nweghị nwa ya ọbụla nke ga-ekwe nara ala-eze ahụ.",
                "11": "Ya mere o weere akụkọ-ndekọta ndị ahụ a kanyere n’elu epekele nke bras, na kwa epekele nke Nifaị, na ihe nile ahụ nke ọ debeworo ma chekwaa dịka iwu-nsọ nile nke Chineke, mgbe ọ tụgharịworo asụsụ ma mee ka e dee akụkọ-ndekọta nile nke dị n’elu epekele nke ọla-edo nke ndị Lịmhaị chọtaworo, nke e nyere ya site n’aka nke Lịmhaị;",
                "12": "Ma nke a ka o mere n’ihi nnukwu nchekasị arụ ndị ya; n’ihi na ha chọsịrị ike otu n’enweghị atụ ịmata gbasara ndị ahụ e bibiworo.",
                "13": "Ma ugbua ọ tụgharịrị asụsụ ha site n’iji okwute abụọ ndị ahụ e kedoro n’ime ukwu ụta abụọ ndị ahụ.",
                "14": "Ugbua ihe ndị a ka a kwadoro site na mmalite, ma e nyedatara ha site n’ọgbọ ruo n’ọgbọ, maka ebum-n’uche nke ịsụgharị asụsụ nile.",
                "15": "Ma e debewo ma chekwaa ha site n’aka nke Onye-nwe, ka o wee chọpụta nye ihe nile e kere eke ndị ga-enweta ala ahụ ajọọ-omume nile na ihe arụ nile nke ndị ya;",
                "16": "Ma onye ọbụla nke ji ihe ndị a ka a na-akpọ ọhụ-ụzọ, n’iso omume nke mgbe ochie.",
                "17": "Ugbua mgbe Mosaịa tụgharịchaworo asụsụ akụkọ-ndekọta ndị a, lee, o nyere nkọwasị nke ndị ahụ e bibiri, site n’oge nke e bibiri ha laa azụ ruo n’owuwu nke nnukwu ụlọ-elu tọwa ahụ, n’oge Onye-nwe gwakọtara asụsụ nke ndị ahụ ma ha wee gbasasịa n’obodo ndị ọzọ n’elu iru nke ụwa nile, e, ma ọbụna site n’oge ahụ laa azụ ruo na okike nke Adam.",
                "18": "Ugbua nkọwasị nke a mere ka ndị nke Mosaịa ruo uju karịa, e, ha jupụtara na mwute; otu o sila dị o nyere ha nnukwu mmụta, n’ime nke ha n̄ụrịrị ọn̄ụ.",
                "19": "Ma nkọwasị nke a ka a ga-ede ma e mesịa; n’ihi na lee, ọ dị mkpa na mmadụ nile ga-amata ihe nile ndị e dere n’ime nkọwasị nke a.",
                "20": "Ma ugbua, dịka m gwara unu, na mgbe eze Mosaịa meworo ihe ndị a, o weere epekele nile nke bras, na ihe nile nke o debeworo, ma nyefee ha n’aka Alma, onye bụ nwa nwoke nke Alma; e, akụkọ-ndekọta nile, na kwa ihe nsụgharị okwu ha nile, ma nyefee ha n’aka ya, ma nye ya iwu na ọ ga-edebe ma chekwa ha, na kwa debe akụkọ-ndekọta nke ndị ahụ, na-enyedata ha site n’otu ọgbọ ruo n’ọzọ, ọbụna dịka e siri nyedata ha site n’oge ahụ nke Lihaị hapụrụ Jerusalem."
            },
            "29": {
                "1": "Ugbua mgbe Mosaịa meworo nke a o zipụrụ ozi gburu-gburu ala ahụ nile, n’etiti ndị ahụ nile, na-achọ ịmata ọchịchọ ha gbasara onye ga-abụ eze ha.",
                "2": "Ma o wee ruo na olu ndị ahụ bịara, na-asị: Anyị na-achọsike ka Erọn nwa gị bụrụ eze anyị na onye-ọchịchị anyị.",
                "3": "Ugbua Erọn agbagowọrịị ruo n’ala nke Nifaị, ya mere eze ahụ enweghị ike inyefe ala-eze ahụ n’aka ya; ọbụghị ma Erọn ọ ga-ewekwasị onwe ya ala-eze ahụ. ọbụghị ma o nwere onye n’ime ụmụ nwoke nke Mosaịa chọrọ iwekwasị onwe ha ala-eze ahụ.",
                "4": "Ya mere eze Mosaịa zipụrụ ọzọ n’etiti ndị ahụ; e, ọbụna okwu e dere ede ka o zipụrụ n’etiti ndị ahụ. Ma ndị a bụ okwu nile ndị ahụ e dere, na-asị:",
                "5": "Lee, O unu ndị m, ma-ọbụ ụmụnne m nwoke, n’ihi na e chere m maka unu n’ụzọdị-elu otu ahụ, a chọrọ m ka unu tụlee ihe ahụ nke a kpọrọ unu ka unu tụlee—n’ihi na unu chọsiri ike inwe eze.",
                "6": "Ugbua a na m ekwupụtara unu na onye nke kwesịrị inwe ala-eze ahụ ajụwo, ma ọ gaghị ewe kwasị onwe ya ala-eze ahụ.",
                "7": "Ma ugbua ọbụrụ na a ga-enwe onye-ọzọ ahọpụtara n’ọnọdụ ya, lee egwu na-atụ m na ndọrọ-ndọrọ ga-apụta n’etiti unu. Ma onye matara ma ọbụghị nwa m nwoke, onye nke nwe ala-eze ahụ, nwere ike tụgharịa iwe iwe ma dọkpụrụ ụfọdụ n’ime ndị a tinyere onwe ya, nke ga-ebute agha nile na ndọrọ-ndọrọ nile n’etiti unu, nke ga-abụ ihe ga-akpata ịkwafu nnukwu ọbara na ijehie n’ụzọ nke Onye-nwe, e, ma bibie mkpụrụ-obi nke ọtụtụ mmadụ.",
                "8": "Ugbua a sị m unu ka anyị nwe amamihe ma tụlee ihe ndị a, n’ihi na anyị ekwesịghị ibibi nwa m nwoke, ọbụghị ma anyị kwesịrị ibibi onye ọzọ ma ọbụrụ na ahọpụta ya n’ọnọdụ ya.",
                "9": "Ma ọbụrụ na nwa m nwoke ga-atụgharị ọzọ na mpako ya na ihe efu ya nile o nwere ike iwegachị ihe nile ndị o kwuworo, ma wereghachị ihe kwesịrị ya n’ala-eze ahụ, nke ga-eme ya na ndị ya ime nnukwu mmehie.",
                "10": "Ma ugbua ka anyị nwe amamihe ma lee anya n’iru maka ihe ndị a, ma mee ihe nke ga-eweta udo nke ndị a.",
                "11": "Ya mere a ga m abụ eze unu ụbọchị m nile fọdụrụ; otu o sila dị, ka anyị họpụta ndị-ikpe, ikpe ndị a ikpe dịka iwu anyị siri dị; ma anyị ga-ahazigharị ihe-omume nke ndị a ọhụrụ, n’ihi na anyị ga-ahọpụta ndị amamihe ịbụ ndị-ikpe, ndị ga-ekpe ndị a ikpe dịka iwu-nsọ nile nke Chineke siri dị.",
                "12": "Ugbua ọ ka mma na Chineke kpere mmadụ ikpe karịa mmadụ, n’ihi na ikpe Chineke nile n’ezi ezi oge nile, ma na ikpe nile nke mmadụ anaghị ezi ezi oge nile.",
                "13": "Ya mere, ọbụrụ na o kwere omume na unu ga-enwe ndị ezi-omume ịbụ ndị eze unu, ndị ga-ehiwe iwu-nsọ nile nke Chineke, ma kpee ndị a ikpe dịka iwu ya nile siri dị, e, ọbụrụ na unu ga-enwe ndị mmadụ ịbụ ndị eze unu ndị ga-eme ọbụna dịka nna m Benjamịn mere nye ndị ya—a sị m unu, ọbụrụ na nke a ga-adị otu a oge nile mgbe ahụ ọ ga-adị mkpa na unu ga-enwe ndị eze oge nile ịchị unu.",
                "14": "Ma ọbụna mụ n’onwe m arụwo ọrụ jiri ike nile na ike nke mụọ nile nke m nwetaworo, ịkụziri unu iwu-nsọ nile nke Chineke, na iwube udo gburu-gburu ala ahụ, ka a ghara inwe agha ọbụla ma-ọbụ ndọrọ-ndọrọ, izu ori, ma-ọbụ ịpụnara ihe, ma-ọbụ igbu mmadụ, ma-ọbụ ụdị ajọọ-omume ọbụla;",
                "15": "Ma onye ọbụla meworo ajọọ-omume, ya ka m taworo ahụhụ dịka iwu nke o mebiworo siri dị, dịka iwu nke e nyeworo anyị site n’aka nna anyị ha siri dị.",
                "16": "Ugbua a sị m unu, na n’ihi na mmadụ nile ezighị ezi ọ dịghị mkpa na unu ga-enwe eze ma-ọbụ ndị eze ịchị unu.",
                "17": "N’ihi na lee, ka nnukwu ajọọ-omume ha nke otu ajọọ eze kpatara ka e mee, e, ma lee nnukwu mbibi!",
                "18": "E, cheta eze Noa, ajọọ-omume ya na ihe arụ ya nile, na kwa ajọọ-omume na ihe arụ nile nke ndị ya. Lee ụdị nnukwu mbibi bịakwasịrị ha; na kwa n’ihi ajọọ-omume ha nile e webatara ha n’ime ịbụ-oru.",
                "19": "Ma ma ọbụghị maka ọnọdụ ogbugbo nke Onye-okike amamihe-nile ha, ma nke a n’ihi ezigbo nchegharị ha, ha gararịị n’enweghị mgbanarị anọgide n’ime ịbụ-oru ruo ugbua.",
                "20": "Mana lee, ọ napụtara ha n’ihi na ha nwere umeala n’onwe ha n’iru ya; ma n’ihi na ha bekusịrị ya mkpu akwa ike ọ napụtara ha site n’ịbụ-oru; ma otu a ka Onye-nwe na arụ ọrụ jiri ike ya n’ihe nile n’etiti ụmụ nke mmadụ, na-esetịpụ aka nke ebere nye ha bụ ndị tinyere ntụkwasị-obi ha na ya.",
                "21": "Ma lee, ugbua a sị m unu, unu enweghị ike ịchụtu onye eze ajọọ-omume ma ọbụghị site na nnukwu ndọrọ ndọrọ, na ịkwafu nnukwu ọbara.",
                "22": "N’ihi na lee, o nwere ndị enyi ya n’ajọọ-omume, ma ọ na-edebe ndị nche ya gburu-gburu ya; ma ọ na-adowasị iwu nile nke ndị chịworo n’ezi-omume tutu ya achịwa; ma ọ na-azọgide n’okpuru ụkwụ ya iwu-nsọ nile nke Chineke;",
                "23": "Ma ọ na-eme iwu nile, ma na-ezipụ ha n’etiti ndị ya, e, iwu nile n’ụdị ajọọ-omume nke ya n’onwe ya; ma onye ọbụla nke na erubeghị-isi n’iwu ya nile ka ọ na-eme ka e bibie; ma onye ọbụla nke nupụrụ isi megide ya ọ ga-ezipụ ndị-agha ya megide ha n’agha, ma ọbụrụ na o nwee ike ọ ga-ebibi ha; ma otu a onye na-abụghị ezigbo eze na-eduhie ụzọ nile nke ezi-omume nile.",
                "24": "Ma ugbua lee a sị m unu, ọ dịghị mkpa na ụdị ihe arụ ndị a ga-abịakwasị unu.",
                "25": "Ya mere, họrọ nụ site n’olu ndị a, ndị-ikpe, ka e wee kpee unu ikpe dịka iwu nile nke e nyeworo unu site na ndị nna anyị ha siri dị, ndị bụ ezie, na ndị e nyere ha site n’aka nke Onye-nwe.",
                "26": "Ugbua o zughị ọha ọnụ na olu nke ndị ahụ chọrọ ihe ọbụla na-abụghị nke zịrị-ezi; ma na o zuru ọha na ndị ka ntakịrị n’ime ndị ahụ ịchọ nke ahụ na-akwụghị ọtọ; ya mere nke a ka unu ga-achọpụta ma mee ya iwu unu—ime ihe nile unu na-eme site n’olu nke ndị ahụ.",
                "27": "Ma ọbụrụ na oge bịa na olu nke ndị ahụ ga-ahọrọ ajọọ-omume, mgbe ahụ bụ oge nke ikpe nile nke Chineke ga-abịakwasị unu; e, mgbe ahụ bụ oge ọ ga-eleta unu site na nnukwu mbibi ọbụna dịka o sịworo leta ala nke a.",
                "28": "Ma ugbua ọbụrụ na unu nwere ndị-ikpe, ma ha anaghị ekpe unu ikpe dịka iwu nke e nyeworo siri dị, unu nwere ike ime ka e kpee ha ikpe n’aka onye ikpe ka elu.",
                "29": "Ọbụrụ na ndị-ikpe unu ka elu anaghị ekpe ikpe zịrị ezi, unu ga-eme ka ọnụ-ọgụgụ nta nke ndị-ikpe unu kara dị ala gbakọta ọnụ, ma ha ga-ekpe ndị-ikpe kara dị elu ikpe, dịka olu ndị ahụ siri dị.",
                "30": "Ma e enye m unu iwu ime ihe ndị a n’egwu nke Onye-nwe; ma a na m enye unu iwu ime ihe ndị a, ma na unu enwela eze; na ọbụrụ na ndị a emee mmehie na ajọọ-omume ha ga-aza ha n’isi nke onwe ha.",
                "31": "N’ihi na lee a sị m unu, mmehie nke ọtụtụ mmadụ esitewo n’ajọọ-omume nke ndị eze ha; ya mere ajọọ-omume ha nile ka a na-aza n’isi nke ndị eze ha.",
                "32": "Ma ugbua a chọrọ m ka ahaghị-n’otu nke a ghara ịdị ọzọ n’ala nke a, nke ka nke n’etiti ndị nkem a; mana a chọrọ m ka ala nke a bụrụ ala nke ntọhapụ, ma mmadụ ọbụla ga-enwe ọn̄ụ na ihe nile ruru ya na ohere ya nile otu aka ahụ, ọbụrụraa na Onye-nwe hụrụ na o kwesịrị na anyị ga-ebi ma keta ala ahụ, e, ọbụna ọbụrụraa na ụmụ ụmụ anyị ọbụla na-anọ n’elu iru nke ala ahụ.",
                "33": "Ma ọtụtụ ihe ndị ka nke a ka eze Mosaịa dere nye ha, na-asaghere ha ọnwụnwa nile na nsogbu nile nke eze ezi-omume, e, ụfụ nile nke mkpụrụ-obi maka ndị ha, na kwa ntamu nile nke ndị ahụ nye eze ha; ma ọ kọwara ha nile nye ha.",
                "34": "Ma ọ gwara ha na ihe ndị a ekwesịghị ịdị; kama ka ibu-arọ ahụ bịakwasị ndị ahụ nile, ka onye ọbụla wee buru akụkụ nke ya.",
                "35": "Ma ọ saghekwaara ha nsụ-ahịa nile ha rụrụ ọrụ n’okpuru ya site n’inwe onye-eze n’enweghị ezi-omume ka ọ chịa ha;",
                "36": "E, ajọọ-omume ya nile na ihe arụ nile, na agha nile, na ndọrọ-ndọrọ nile, na ịkwafu ọbara, na izu ori, na ịpụnara ihe na ịgba akwụnakwụna nile, na ụdị ajọọ-omume nile nke a na-apụghị ịgụta ọnụ—na-agwa ha na ihe ndị a ekwesịghị ịdị, na ha kpachapụrụ anya na-emegide iwu-nsọ nile nke Chineke.",
                "37": "Ma ugbua o wee ruo, mgbe eze Mosaịa zipụworo ihe ndị a n’etiti ndị ahụ e mere ka ha kwenye n’ezi-okwu nke okwu ya nile.",
                "38": "Ya mere ha wepụrụ obi ha n’ịchọ eze, ma wee nwe ọnụnụ-ọkụ n’obi karịa na onye ọbụla ga-enwe ohere ahataha gburu-gburu ala ahụ nile, e, ma onye ọbụla gosịrị ịdị na njikere ịza ajụjụ maka mmehie nile nke onwe ya.",
                "39": "Ya mere, o wee ruo na ha kpọkọtara onwe ha ọnụ n’otu n’otu gburu-gburu ala ahụ nile, ịtụnye olu ha gbasara ndị ga-abụ ndị-ikpe ha, ikpe ha ikpe dịka iwu ahụ nke e nyeworo ha siri dị; ma ha nwere oke ọn̄ụ n’ihi ntọhapụ nke e nyeworo ha.",
                "40": "Ma ha gbasịrị ike n’ịhụ n’anya n’ebe Mosaịa nọ; e, ha weliri ya elu karịa onye ọbụla ọzọ; n’ihi na ha elekwasịghị ya anya dịka eze ọchịchị-aka-ike nke na-achọ uru, e, maka uru ahụ bụ oke uru nke na-emebi mkpụrụ-obi; n’ihi na ọ naghị akụ na ụba n’aka ha, ọbụghị ma o nwere mmasị n’ịkwafu ọbara; mana o hiwewo udo n’ala ahụ, ma o kwenyeworo ndị ya na a ga-anapụta ha site n’ụdị ịbụ-oru nile dị iche iche; ya mere ha buliri ya elu, e, karịa, na-enweghị atụ.",
                "41": "Ma o wee ruo na ha rọpụtara ndị-ikpe ịchị ha, ma-ọbụ ikpe ha ikpe dịka iwu ahụ siri dị, ma nke a ka ha mere gburu-gburu ala ahụ nile.",
                "42": "Ma o wee ruo na a họpụtara Alma ịbụ onye-isi-ikpe mbụ, ebe ọ bụ kwa onye isi nchụ-aja, ebe nna ya nyefeworo ọkwa ahụ n’aka ya, ma ebe o nyewokwara ya ọrụ gbasara ihe-omume nile nke nzukọ-nsọ ahụ.",
                "43": "Ma ugbua o wee ruo na Alma gara ije n’ụzọ nile nke Onye-nwe, ma o debere iwu-nsọ ya nile, ma o kpere ikpe nile ziri ezi; ma e nwere udo esepụghị aka n’ala ahụ dum.",
                "44": "Ma otu a malitere ọchịchị nke ndị-ikpe gburu-gburu ala ahụ nile nke Zarahemla, n’etiti ndị ahụ nile a na-akpọ ndị Nifaị; ma Alma bụ onye mbụ na onye-isi-ikpe.",
                "45": "Ma ugbua o wee ruo na nna ya nwụrụ, ebe ọ gbara iri afọ asatọ na abụọ, ebe o biworo ndụ imejupụta iwu-nsọ nile nke Chineke.",
                "46": "Ma o wee ruo na Mosaịa nwụkwara, n’ime iri afọ atọ na atọ nke ọchịchị ya; ebe ọ gbara iri afọ isii na atọ; nke mere ha nile, narị afọ ise na iteghete site n’oge Lihaị hapụrụ Jerusalem.",
                "47": "Ma otu a ka ọchịchị nke ndị eze nye ndị Nifaị siri gwụchaa; ma otu a ka ụbọchị nile nke Alma siri gwụchaa, onye bụ onye-nchọpụta nke nzukọ-nsọ ha."
            }
        }
    },
    "alma": {
        "meta": {
            "slug": "alma",
            "name": "Akwụkwọ nke Alma",
            "chapterWord": "Isi"
        },
        "chapters": {
            "1": {
                "intro": "Nkọwasị nke Alma, onye bụ nwa nwoke nke Alma, onye mbụ na onye-isi-ikpe nye ndị nke Nifaị, na kwa onye isi nchụ-aja nye Nzukọ-nsọ ahụ. Nkọwasị nke ọchịchị nke ndị-ikpe, na agha nile na ndọrọ-ndọrọ nile n’etiti ndị ahụ. Na kwa nkọwasị nke agha n’etiti ndị Nifaị na ndị Leman, dịka akụkọ-ndekọta nke Alma, onye mbụ na onye-isi-ikpe siri dị.",
                "1": "Ugbua o wee ruo na n’afọ mbụ nke ọchịchị nke ndị-ikpe nile nye ndị nke Nifaị, site n’oge a gaa n’iru, eze Mosaịa ebe ọ gaworo n’ụzọ nke ụwa nile, ebe ọ lụworo ezigbo agha, na-eje ije zịrị-ezi n’iru Chineke, na-ahapụghị onye ọbụla ka ọ chịa n’ọnọdụ ya; otu o sila dị o hiwere iwu nile, ma ndị ahụ nakwere ha, ya mere ọ bụụrụ ihe ha na-aghaghị ime bụ idebe iwu nile nke o meworo.",
                "2": "Ma o wee ruo na n’ime afọ mbụ nke ọchịchị nke Alma n’ime oche-ikpe ahụ, o nwere otu nwoke a kpọtara n’iru ya ka e kpee ya ikpe, otu nwoke buru ibu, ma a ma ya ama maka nnukwu inwe ume.",
                "3": "Ma ọ gagharịworịị n’etiti ndị ahụ, na-ekwu ozi-ọma nye ha ihe nke o weere ka ọ bụrụ okwu nke Chineke, na-eme omume mweda megide nzukọ-nsọ ahụ; na-ekwupụta nye ndị ahụ na onye nchụ-aja ọbụla na onye nkuzi kwesịrị ịghọ onye a ma ama; na ha ekwesịghị ịrụ ọrụ n’aka ha, kama ha kwesịrị inwe nkwado nke ndị ahụ.",
                "4": "Ma ọ gbakwara ama nye ndị ahụ na mmadụ nile ga-enwe nzọpụta n’ụbọchị ikpe-azụ, ma na ha ekwesịghị ịtụ egwu ma-ọbụ ma jijiji, kama na ha ga-ewelite isi ha nile elu ma n̄ụrịa, n’ihi na Onye-nwe e kewọ mmadụ nile, ma gbapụtawo kwa mmadụ nile; ma, n’ikpeazụ, mmadụ nile ga-enwe ndụ-ebighi-ebi.",
                "5": "Ma o wee ruo na ọ kuziri ihe ndị a nke ukwuu nke mere na ọtụtụ kwenyere n’okwu ya nile, ọbụna ọtụtụ nke mere na ha malitere na-akwado ya ma nye ya ego.",
                "6": "Ma ọ malitere inwe mbụli-elu n’ime mpako nke obi ya, na iyi uwe oke-ọnụ-ahịa, e, na ọbụna ọ malitere ihiwe otu nzukọ n’ụdị nke ikwusa ozi-ọma ya.",
                "7": "Ma o wee ruo ka ọ na-aga, ikwu ozi-ọma nye ndị kwenyere n’okwu ya, o zutere otu nwoke bụ onye nke nzukọ-nsọ nke Chineke, e, ọbụna otu n’ime ndị nkuzi ha, ma o wee malite ịdọso ya ndọrọ-ndọrọ ọnụ nkọ, ka o wee dufuo ndị nke nzukọ-nsọ ahụ; ma na nwoke ahụ guzogidere ya, na-adọ ya aka na ntị site n’okwu nke Chineke.",
                "8": "Ugbua aha nwoke ahụ bụ Gịdiọn; ma-ọbụ ya bụ onye bụ ngwa-ọrụ n’aka nile nke Chineke n’ịnapụta ndị nke Lịmhaị site n’ịbụ-oru.",
                "9": "Ugbua, n’ihi na Gịdiọn guzogidere ya n’okwu nile nke Chineke o wesara Gịdiọn oke iwe, ma sere mma agha ya ma malite ịku ya ihe. Ugbua Gịdiọn ebe ọ gbaworo ọtụtụ afọ, ya mere o nweghị ike ịnagide ọkụkụ ihe ya nile, ya mere e gburu ya site na mma agha ahụ.",
                "10": "Ma nwoke ahụ nke gburu ya ka ndị nzukọ-nsọ ahụ kpọọrọ, ma a kpọtara ya n’iru Alma, ka e kpee ya ikpe dịka mmebi iwu nile nke o mebiworo siri dị.",
                "11": "Ma o wee ruo na o guzoro n’iru Alma ma rịọ maka onwe ya jiri nnukwu atụghị egwu.",
                "12": "Ma na Alma sịrị ya: Lee, nke a bụ oge mbụ nke a na-ewebata nchụ-aja aghụghọ n’etiti ndị a. Ma lee, ikpe amaghị gị nanị maka nchụ-aja aghụghọ, kama ịgbawo mbọ ịmanye ya site na mma agha; ma ọ bụrụ na enwere ike imanye nchụ-aja aghụghọ n’etiti ndị a ọ ga-apụta mbibi ha kpam kpam.",
                "13": "Ma ị kwafuwo ọbara nke onye ezi-omume, e, nwoke nke meworo nnukwu ihe ọma n’etiti ndị a; ma asị na anyị debe gị ọbara ya ga-abịakwasị anyị maka ibọ-ọbọ.",
                "14": "Ya mere a mawo gị ikpe ọnwụ, dịka iwu e nyeworo anyị site n’aka Mosaịa, onye-eze ikpe-azụ anyị siri dị; ma ndị a anakwerewo ya; ya mere ndị a ga-anọgiderịrị n’iwu ahụ.",
                "15": "Ma o wee ruo na ha kpọọrọ ya; ma aha ya bụ Nihọ; ma ha bugoro ya n’elu elu nke ugwu-nta Mantaị, ma n’ebe ahụ a manyere ya, ma-ọbụ ọ nakweere, n’etiti elu-igwe nile na ụwa, na ihe ọ kụziiri ndị ahụ megidere okwu nke Chineke; ma n’ebe ahụ ọ tara ahụhụ ọnwụ ihere.",
                "16": "Otu o sila dị, nke a ewetaghị n’isi njedebe mgbasa nke nchụ-aja aghụghọ n’ala ahụ nile; n’ihi na e nwere ọtụtụ ndị hụrụ ihe efu nile nke ụwa n’anya, ma ha gara n’iru na-ekwusa ozizi ụgha nile; ma nke a ka ha mere n’ihi inweta ụba nile na nkwanye ugwu.",
                "17": "Otu o sila dị, ha anwaghị anwa ikwu okwu ụgha, ọbụrụ na a matara ya, n’ịtụ egwu nke iwu ahụ, n’ihi na ndị okwu ụgha nile ka e nyere ntaram-ahụhụ; ya mere ha mere dịka ha na-ekwusa ozi-ọma n’ụdị ha kwenyere; ma ugbua iwu ahụ agaghị enwe ike n’arụ onye ọbụla nʼihi okwukwe ya.",
                "18": "Ma ha anwaghị anwa izu ori, nʼihi ịtụ egwụ nke iwu ahụ, nʼihi na ụdị ahụ nwere ntaram-ahụhụ, ọbụghị ma ha nwara anwa ịpụnara mmadụ ihe, ma-ọbụ igbu mmadụ, n’ihi na onye ọbụla nke gburu mmadụ ka e nyere ntaram-ahụhụ ruo ọnwụ.",
                "19": "Ma na o wee ruo na onye ọbụla na-abụghị nke nzukọ-nsọ nke Chineke malitere ịkpagbu ndị nke nọ n’otu nzukọ-nsọ nke Chineke, ma bukwasịwọrịị onwe ha aha nke Kraịst.",
                "20": "E, ha sogburu ha, ma kpagbuo n’ụdị okwu nile dị iche iche ma nke a n’ihi ịdị umeala ha; n’ihi na ha enweghị mpako n’anya nke onwe ha, na n’ihi na ha kuziri okwu Chineke, otu na ibe ya, na-ejighi ego na ahụghị ọnụ ahịa.",
                "21": "Ugbua e nwere iwu siri ike n’etiti ndị nke nzukọ-nsọ ahụ, na agaghị enwe onye ọbụla, bụ nke nzukọ-nsọ ahụ, ga-ebili ma kpagbuo ndị nke na-abụghị nke nzukọ-nsọ ahụ, ma na agaghị enwe mkpagbu n’etiti onwe ha.",
                "22": "Otu o sila dị, e nwere ọtụtụ n’etiti ha ndị malitere inwe mpako, ma malite ịdọ ndọrọ ndọrọ dị ọkụ ha na ndị iro ha nile, ọbụna ruo n’ịkụ ọkpọ; e, ha ga-akụ otu na ibe ya jiri aka-ọkpọ ha nile.",
                "23": "Ugbua nke a bụ n’ime afọ nke abụọ nke ọchịchị nke Alma, ma-ọbụ ihe kpatara nnukwu nsogbu nye nzukọ-nsọ ahụ; e, ọ bụ ihe kpatara nnukwu ọnwụnwa nye nzukọ-nsọ ahụ.",
                "24": "N’ihi na obi nke ọtụtụ ka e mesịrị ike, ma aha ha nile ka ehichapụrụ, na echetaghị ha ọzọ n’etiti ndị nke Chineke. Na kwa ọtụtụ sepụrụ onwe ha site n’etiti ha.",
                "25": "Ugbua nke a bụụrụ nnukwu ọnwụnwa nye ndị nke guzosiri ike n’okwukwe ahụ; otu o sila dị, ha bụ ndị kwụsịrị ike na akwa akwụrụ n’idebe iwu-nsọ nile nke Chineke, ma ha buru ya jiri ndidi buo mkpagbu ahụ nke a kwakọtara n’elu ha.",
                "26": "Ma mgbe ndị nchụ-aja nile hapụrụ ọrụ ha ikuzi okwu nke Chineke nye ndị ahụ, ndị ahụ hapụkwara ọrụ ha nile ịnụrụ okwu nke Chineke. Ma mgbe onye nchụ-aja kụziwooro ha okwu nke Chineke ha nile laghachịrị ọzọ na mgbalị n’ọrụ ha nile; ma onye nchụ-aja ahụ, n’ebulighị onwe ya elu karịa ndị na-ege ya ntị, n’ihi na onye-nkwusa okwu akaghị onye na-anụ anụ mma, ọbụghị ma onye-nkuzi ọ ka onye-na-amụ amụ mma, ma otu a ha nile ha n’otu, ma ha nile rụrụ ọrụ, onye ọbụla dịka ume ya ha.",
                "27": "Ma ha kere ihe ha nwere, onye ọbụla dịka ihe nke o nwere siri dị, nye ndị ogbenye, na ndị nọ na mkpa, na ndị ọrịa, na ndị a na-akpagbụ; ma ha eyighị uwe oke ọnụ ahịa, ma na ha dị ọcha maa mma ile anya.",
                "28": "Ma otu a ha hiwere ihe nile nke nzukọ-nsọ ahụ; ma otu a ha malitere inwe udo esepụghị aka ọzọ, na-agbanyeghị mkpagbu ha nile.",
                "29": "Ma ugbua, n’ihi iguzosi ike nke nzukọ-nsọ ahụ ha malitere ịba ụba karịa, na-enwe ihe nile n’ujụ ihe ọbụla ha chọrọ—igwe anụ n’ujụ na igwe anụmanụ, na anụ nile gbara abụba nʼụdị dị iche iche, na kwa uju mkpụrụ-akụkụ-ubi, na nke ọla-edo, na nke ọla-ọcha, na nke ihe ndị dị oke-ọnụ-ahịa, na uju nke akwa silk na ọmarịcha akwa linen agbakọrọ agbakọ, na ụdị akwa ọma nile dị iche iche kwesịrị ekwesị.",
                "30": "Ma otu a n’ọnọdụ ime nke ọma ha nile, ha achụpụghị ndị ọbụla gba ọtọ, ma-ọbụ ndị agụụ na-agụ, ma-ọbụ ndị akpịrị na-akpọ nkụ, ma-ọbụ ndị na-arịa ọrịa, ma-ọbụ ndị a na-azụbeghị azụ; ma ha etinyeghị obi ha nile n’akụ na ụba; ya mere ha na emepụ aka nye mmadụ nile, ma okenye ma nwata, ma oru ma ndị nwere onwe ha, ma nwoke ma nwanyị, ma ha anọghị n’ime nzukọ-nsọ ahụ ma-ọbụ ha nọ n’ime nzukọ-nsọ ahụ, na enweghị ịkpa-oke n’ebe ndị nọ na mkpa nọ.",
                "31": "Ma otu a ha mere nke ọma ma bụrụ ndị nwere akụ na ụba dị ukwuu karịa ndị na-abụghị nke nzukọ-nsọ ha.",
                "32": "N’ihi na ndị ahụ na-abụghị nke nzukọ-nsọ ha tinyere onwe ha n’ime mgbaasị nile, na n’ime ikpere arụsị ma-ọbụ enweghị aka-ọrụ, na n’ime okwu na-abaghị uru, na n’ime inwe anya ukwu nile na esem-okwu nile, na-iyi uwe oke-ọnụ-ahịa; na-ebuli onwe ha elu n’ime mpako nke anya onwe ha; na-akpagbu, ikwu okwu ụgha, na-ezu ori, na-apụnara ihe, ịgba akwụnakwụna nile, na igbu mmadụ nile, na ụdị ajọọ-omume nile dị iche iche; otu o sila dị iwu ahụ ka e tinyere na mmanye n’arụ ndị nile nke jehiere ya, otu nile o siri kwe mee.",
                "33": "Ma o wee ruo na site n’isi otu a na-etinye iwu ahụ n’arụ ha, onye ọbụla na-ata ahụhụ dịka ihe ahụ nke o meworo siri dị, ha wee dịrị juu karịa, ma ha anwaghị anwa ime ajọọ-omume ọbụla ma ọbụrụ na a matara ya; ya mere, e nwere nnukwu udo n’etiti ndị nke Nifaị ruo n’afọ nke ise nke ọchịchị nke ndị-ikpe nile."
            },
            "2": {
                "1": "Ma o wee ruo n’ime afọ nke ise nke ọchịchị ha, a malitere inwe ndọrọ-ndọrọ n’etiti ndị ahụ; n’ihi na otu nwoke, a na-akpọ Amlịsaị, ebe ọ bụ onye oke aghụghọ, e, onye amamihe dịka na amamihe nke ụwa, ya ebe ọ dị n’usoro nke nwoke ahụ nke gburu Gịdiọn site na mma agha, onye nke e gburu dịka iwu ahụ siri dị—",
                "2": "Ugbua Amlịsaị a, site n’aghụghọ ya, dọkpụrụ ọtụtụ ndị mmadụ nye onwe ya; ọbụna dị oke ukwuu nke mere na ha malitere isi nnukwu ike; ma ha malitere ịgba mbọ ihiwe Amlịsaị ka ọbụrụ eze nye ndị ahụ.",
                "3": "Ugbua nke a bụ ihe dị egwu nye ndị nke nzukọ-nsọ ahụ, na kwa nye ndị nile a na adọkpụpụbeghị site n’ọtụtụ okwu ime ka mmadụ kwenye nke Amlịsaị; n’ihi na ha matara na dịka iwu ha siri dị na ụdị ihe ndị a ka a ga-ehiwerịrị site n’olu nke ndị ahụ.",
                "4": "Ya mere, ọbụrụ na ọ ga-ekwe mee na Amlịsaị ga-enweta olu nke ndị ahụ, ya, ebe ọ buworo onye ajọọ-omume, ga-anabi ha ihe nile ruru ha na ohere nile nke nzukọ-nsọ ahụ; n’ihi na ọ bụ uche obi ya ibibi nzukọ-nsọ nke Chineke ahụ.",
                "5": "Ma o wee ruo na ndị ahụ kpọkọtara onwe ha ọnụ nʼakụkụ ala ahụ nile, onye ọbụla dịka uche ya siri dị, ma ọ dịnyere ma-ọbụ o megidere Amlịsaị, n’otu dị iche iche, na-enwe nnukwu ịrụ ụka na ndọrọ-ndọrọ dị ebube otu onye na ibe ya.",
                "6": "Ma otu a ha na-akpọkọta onwe ha ọnụ ịtụnye olu ha nile gbasara okwu ahụ; ma e debere ha n’iru ndị-ikpe ahụ.",
                "7": "Ma o wee ruo na olu nke ndị ahụ bịara megide Amlịsaị, mere na e meghị ya eze nke ndị ahụ.",
                "8": "Ugbua nke a wetara nnukwu ọn̄ụ n’obi nile nke ndị na-emegide ya; ma na Amlịsaị kpalitere ndị ahụ na akwado ya iwe oke iwe megide ndị na-anaghị akwado ya.",
                "9": "Ma o wee ruo na ha chịkọtara onwe ha ọnụ, ma doo Amlịsaị nsọ ka ọ bụrụ eze ha.",
                "10": "Ugbua mgbe e mere Amlịsaị eze nye ha o nyere ha iwu na ha ga-ewelite ngwa agha ha nile megide ụmụnne ha nwoke; ma nke a ka o mere ka o wee manye ha nye onwe ya.",
                "11": "Ugbua ndị nke Amlịsaị ka e gosịrị na ha dị iche site n’aha nke Amlịsaị, ebe a na-akpọ ha ndị Amlịsaị; ma ndị fọdụrụ ka a kpọrọ ndị Nifaị, ma-ọbụ ndị nke Chineke.",
                "12": "Ya mere ndị nke Nifaị matara maka nzube nke ndị Amlịsaị, ma ya mere ha jikeere izute ha; e, ha jikeere onwe ha jiri mma agha nile, ma jiri mma agha rọrọ arọ, ma jiri ụta nile, ma jiri arọ nile, ma jiri okwute, ma jiri ébè nile, ma jiri ụdị ngwa-ọgụ nile nke agha dị iche iche.",
                "13": "Ma otu a ha dị na njikere izute ndị Amlịsaị n’oge nke ha na-abịa. Ma e nyere ha ọkwa ndị ọchị-agha, na ndị ọchị-agha dị elu, na ndị-isi ọchị-agha, dịka ọnụ-ọgụgụ ha siri dị.",
                "14": "Ma o wee ruo na Amlịsaị nyere ndị ya ụdị ngwa-ọgụ nile nke agha dị iche iche n’ụdị ọbụla; ma ọ họpụtakwara ndị ọchịchị nile na ndị ndu nile nye ndị ya, idu ha gaa ọgụ megide ụmụnne ha nwoke.",
                "15": "Ma o wee ruo na ndị Amlịsaị bịara n’elu ugwu Amnaịhu, nke dị n’ọwụwa-anyanwụ nke osimiri Saịdọn, nke gafere n’akụkụ ala nke Zarahemla, ma n’ebe ahụ ha malitere ịkpasu ọgụ ha na ndị Nifaị.",
                "16": "Ugbua Alma, ebe ọ bụ onye-isi-ikpe na onye-ọchịchị ndị Nifaị, ya mere ọ galitere ya na ndị ya, e, ya na ndị ọchị-agha ya, na ndị-isi ọchị-agha, e, n’isi nke ndị-agha ya nile megide ndị Amlịsaị n’agha.",
                "17": "Ma ha malitere igbu ndị Amlịsaị n’elu ugwu owụwa-anyanwụ nke Saịdọn. Ma ndị Amlịsaị nwere ndọrọ-ndọrọ ha na ndị Nifaị na nnukwu ume, nke mere na ọtụtụ ndị Nifaị dara n’iru ndị Amlịsaị.",
                "18": "Otu o sila dị Onye-nwe nyere aka nke ndị Nifaị ume, nke mere na ha gburu ndị Amlịsaị n’oke ogbugbu, nke mere na ha malitere ịgbalaga n’iru ha.",
                "19": "Ma o wee ruo na ndị Nifaị chụrụ ndị Amlịsaị ọsọ ụbọchị ahụ nile, ma gbuo ha n’oke ogbugbu, nke mere na e gburu na ndị Amlịsaị puku iri na abụọ narị ise iri atọ na mkpụrụ-obi abụọ; ma e gburu na ndị Nifaị puku isii narị ise iri isii na mkpụrụ-obi abụọ.",
                "20": "Ma o wee ruo na mgbe Alma na-enweghị kwa ike ịchụ ndị Amlịsaị ọzọ o mere ka ndị ya rụnye ụlọ-ikwụu ha nile na ndagwụrụgwụ nke Gịdiọn, ndagwụrụgwụ ahụ ebe a kpọrọ ya aha nke Gịdiọn ahụ onye e gburu site n’aka nke Niho na mma agha; ma n’ime ndagwụrụgwụ a ndị Nifaị rụnyere ụlọ-ịkwuu ha nile maka abalị ahụ.",
                "21": "Ma Alma zigara ndị onyota-ọgba-ama ka ha soro ndị fọdụrụ na ndị Amlịsaị, ka o wee mata maka atụmatụ ha nile na usoro akụkọ ha nile, nke ga-eme ka o chee onwe ya nche maka ha, ka o wee chekwa ndị ya site na mbibi.",
                "22": "Ugbua ndị ahụ o zipụworo iche ebe izu-ike ndị-agha nke ndị Amlịsaị nche ka a kpọrọ Zirọm, na Amnọ, na Mantaị, na Lịmha; ndị a bụ ndị pụrụ ha na ndị nwoke ha iche ebe izu-ike ndị-agha nke ndị Amlịsaị nche.",
                "23": "Ma o wee ruo na n’echi ya ha laghachịrị n’ime ebe izu-ike nke ndị Nifaị na nnukwu ọsọ-ọsọ, ebe ha nwere nnukwu ihe ịtụ n’anya, ma jupụta n’egwu, na-asị:",
                "24": "Lee, anyị soro ebe izu-ike nke ndị Amlịsaị, ma na nnukwu ịtụ n’anya nye anyị, n’ala Maịnọn, dị n’elu ala nke Zarahemla, n’ụzọ e si eje ala nke Nifaị, anyị hụrụ ọtụtụ igwe ndị nke Leman; ma lee, ndị Amlịsaị esorowo ha;",
                "25": "Ma ha nọkwasịrị ụmụnne anyị nwoke n’ala ahụ; ma ha na-agbalaga n’iru ha kpọrọ igwe anụ ha, na ndị nwunye ha, na ụmụ ha, chee iru n’obodo-ukwu anyị; ma ma ọbụghị ma anyị mere ngwa-ngwa ha ga-enweta onwunwe nke obodo-ukwu anyị, na ndị nna anyị, na ndị nwunye anyị, ma e gbuo ụmụ anyị.",
                "26": "Ma o wee ruo na ndị nke Nifaị weere ụlọ-ịkwuu ha nile, ma pụọ site na ndagwụrụgwụ nke Gịdiọn chee iru n’obodo-ukwu ha, nke bụ obodo-ukwu nke Zarahemla.",
                "27": "Ma lee, dịka ha na-agafee osimiri Saịdọn, ndị Leman na ndị Amlịsaị, ebe ha dị ọtụtụ n’ọnụ ọgụgụ fọdụ ntakịrị, dịka o siri dị, ka aja nile nke osimiri nta, bịakwasịrị ha ibibi ha.",
                "28": "Otu o sila dị, ndị Nifaị ebe ha nwetara ume site n’aka nke Onye-nwe, ebe ha kpesịworo ekpere ike nye ya ka o napụta ha site n’aka nile nke ndị iro ha nile, ya mere Onye-nwe nụrụ akwa ha nile, ma nye ha ume, ma ndị Leman na ndị Amlịsaị dara n’iru ha.",
                "29": "Ma o wee ruo na Alma lụsoro Amlịsaị ọgụ jiri mma agha, n’iru n’iru; ma ha dọsiri ndọrọ-ndọrọ ike, otu na ibe ya.",
                "30": "Ma o wee ruo na Alma, ebe ọ bụ onye nke Chineke, ebe a kpalitere ya site na nnukwu okwukwe, tiri mkpu, na-asị: O Onye-nwe, mee ebere ma debe ndụ m, ka m wee bụrụ ngwa-ọrụ n’aka Gị abụọ, ịzọpụta ma chekwaa ndị a.",
                "31": "Ugbua mgbe Alma kwuworo okwu ndị a ọ lụrụ ọgụ ọzọ ya na Amlịsaị; ma e nyere ya ume, nke mere na o gburu Amlịsaị site na mma-agha.",
                "32": "Ma ọ lụsokwara eze nke ndị Leman ọgụ; ma na eze ndị Leman gbaghachịrị azụ site n’iru Alma ma ziga ndị nche ya ka ha na Alma lụọ ọgụ.",
                "33": "Mana Alma, ya na ndị nche ya, lụrụ ọgụ ya na ndị nche nile nke eze nke ndị Leman ahụ wee ruo mgbe o gburu ma chụghachị ha azụ.",
                "34": "Ma otu a o kpochasịrị ala ahụ, ma-ọbụ n’ụdị ọzọ akụkụ mmiri ahụ, nke dị n’ọdịda-anyanwụ nke osimiri Saịdọn, na-atụba arụ nile nke ndị Leman ndị e gbuworo n’ime mmiri nke Saịdọn, na site na nke a ndị ya ga-enwe ụzọ ịgafee ma lụọ ọgụ ha na ndị Leman na ndị Amlịsaị n’akụkụ ọdịda anyanwụ nke osimiri Saịdọn.",
                "35": "Ma o wee ruo na mgbe ha nile gafeworo osimiri Saịdọn ahụ na ndị Leman na ndị Amlịsaị malitere ịgbalaga site n’iru ha, na-agbanyeghị na ọnụ ọgụgụ ha dị imerime nke a na-enweghị ike ịgụta ha ọnụ.",
                "36": "Ma ha gbapụrụ nʼiru ndị Nifaị chee iru nʼọzara ahụ nke dị nʼọdịda-anyanwụ na nʼelu-elu, gafee gbada oke ala nile nke ala ahụ; ma ndị Nifaị chụrụ ha ọsọ jiri ike ha, ma gbuo ha.",
                "37": "E, e zutere ha n’akụkụ nile, ma gbuo ma chụghachị ha, wee ruo mgbe a chụsasịrị ha n’ọdịda-anyanwụ ahụ, na n’elu elu, wee ruo mgbe ha ruworo ọzara ahụ, nke a kpọrọ Hermounts; ma-ọbụ akụkụ ọzara ahụ nke jupụtara na anụ ọhịa na anụ ọhịa nile di egwụ.",
                "38": "Ma o wee ruo na ọtụtụ nwụrụ n’ime ọzara ahụ maka mmeru-arụ ha nile, ma anụ ọhịa ọjọ ndị ahụ erie ha na kwa udele nile nke ikuku; ma ọkpụkpụ ha nile ka a chọtaworo, ma akwakọtawo ha n’elu ala ahụ."
            },
            "3": {
                "1": "Ma o wee ruo na ndị Nifaị ndị a na-egbughị site na ngwa-ọgụ nile nke agha, mgbe ha lisịworo ndị egbuworo—ugbua ọnụ-ọgụgụ ndị e gburu egbu agụtaghị ha ọnụ, n’ihi ịdị ukwuu nke ọnụ-ọgụgụ ha—mgbe ha lisịworọrịị ndị ha nwụrụ anwụ ha nile laghachịrị n’ala ha nile, na n’ụlọ ha nile, na ndị nwunye ha nile, na ụmụ ha.",
                "2": "Ugbua ọtụtụ ndịnyom na ụmụaka ka e gbuworo site na mma-agha, na kwa ọtụtụ igwe atụrụ ha na igwe ehi ha; na kwa ọtụtụ ubi mkpụrụ-akụkụ ha ka e bibiri, n’ihi na ọtụtụ igwe mmadụ zọpịara ha n’ụkwụ.",
                "3": "Ma ugbua ole ọbụla nke ndị Leman na ndị Amlịsaị dị bụ ndị e gbuworo n’elu akụkụ mmiri nke osimiri Saịdọn ka a tụbara n’ime mmiri nile nke Saịdọn; ma lee ọkpụkpụ ha nile dị n’ime omimi nile nke oke osimiri ahụ, ma ha dị ọtụtụ.",
                "4": "Ma ndị Amlịsaị ka e gosịrị dịka ndị dị iche n’ebe ndị Nifaị nọ, n’ihi na ha etinyewọrịị onwe ha ihe nhụba ama jiri uhie n’egedege iru ha nile dịka n’ụdị nke ndị Leman; otu o sila dị ha akpụchabeghị isi ha nile dịka nke ndị Leman.",
                "5": "Ugbua isi nile nke ndị Leman ka akpụchasịrị; ma ha gba ọtọ, ma ọbụghị akpụkpọ-anụ nke e kere n’úkwù ha nile, na kwa uwe ize ndụ ha, nke e kere ha, na ụta ha nile, na akụ ha nile, na okwute ha nile, na ébè ha nile, na ihe ndị ọzọ.",
                "6": "Ma akpụkpọ arụ nke ndị Leman dị oji, dịka ihe nhụba ama nke e tịkwasịrị ndị nna ha, nke bụ ọbụbụ-ọnụ nye ha n’ihi njehie ha na inupu-isi megide ụmụnne ha nwoke, ndị bụ Nifaị, Jekob, na Josef, na Sam, ndị zịrị-ezi na ndị dị nsọ.",
                "7": "Ma ụmụnne ha nwoke chọrọ ibibi ha, ya mere a bụrụ ha ọnụ; ma Onye-nwe Chineke tịkwasịrị ihe nhụba ama n’arụ ha, e, n’arụ Leman na Lemuel, na kwa ụmụ nwoke nke Ịshmel, na ndịnyom nke Ịshmel.",
                "8": "Ma nke a ka e mere ka mkpụrụ-afọ ha wee dị iche site na mkpụrụ-afọ nke ụmụnne ha nwoke, ka site na nke ahụ Onye-nwe Chineke ga-echekwa ndị ya, ka ha ghara ịgwakọta ma kwere n’omenala nile na-ezighị-ezi ndị ga-eweta mbibi ha.",
                "9": "Ma o wee ruo na onye ọbụla nke tịkọtara mkpụrụ-afọ ya na nke ndị Leman wetara otu ọbụbụ-ọnụ ahụ nye mkpụrụ-afọ ya.",
                "10": "Ya mere, onye-ọbụla nke kwere ka ndị Leman dufuo ya ka a kpọrọ n’okpuru isi ahụ, ma e nwere ihe nhụba ama e tinyere ya.",
                "11": "Ma o wee ruo na onye-ọbụla nke na-ekweghị n’omenala nke ndị Leman, kama kwere akụkọ-ndekọta ndị ahụ e dere ede ndị e wepụtara site n’ala nke Jerusalem, na kwa n’omenala nke ndị nna ha nile, nke bụ ezi-okwu, ndị kwere n’iwu-nsọ nile nke Chineke ma debe ha, ka a kpọrọ ndị Nifaị, ma-ọbụ ndị nke Nifaị, site n’oge ahụ gaa n’iru—",
                "12": "Ma ọ bụ ha bụ ndị debere akụkọ-ndekọta ndị ahụ nke bụ ezi-okwu maka ndị ha, na kwa maka ndị nke ndị Leman.",
                "13": "Ugbua anyị ga-alaghachị ọzọ n’ebe ndị Amlịsaị nọ, n’ihi na ha kwa nwere ihe nhụba ama e tinyere ha; e, ha tinyere onwe ha ihe nhụba-ama ahụ, e, ọbụna ihe nhụba-ama nke uhie n’elu egedege iru ha nile.",
                "14": "Otu a okwu nke Chineke ka e mezuru, n’ihi na ndị a bụ okwu ndị ahụ nke o kwuru nye Nifaị: Lee, ndị Leman ka m bụworo ọnụ, ma a ga m etịkwasị ihe nhụba ama n’arụ ha ka ha na mkpụrụ-afọ ha wee kewaa site na gị na mkpụrụ-afọ gị, site ugbua gaa n’iru na ruo mgbe nile, ma ọbụghị na ha chegharịrị site n’ajọọ-omume ha ma tụgharikwute m ka m wee meere ha ebere.",
                "15": "Ma ọzọ: A ga m etikwasị ihe nhụba-ama n’arụ onye ahụ nke ga-agwakọta mkpụrụ-afọ ya na nke ụmụnne gị nwoke, ka e wee bụọ kwa ha ọnụ.",
                "16": "Ma ọzọ: A ga m etịkwasị ihe nhụba-ama n’arụ onye nke na-alụso gị ọgụ na mkpụrụ-afọ gị.",
                "17": "Ma ọzọ, asị m onye ọbụla nke si n’ebe ị nọ pụọ agaghị akpọ kwa ya mkpụrụ-afọ gị ọzọ; ma a ga m agọzi gị, na onye-ọbụla a ga-akpọ mkpụrụ-afọ gị, site ugbua na ruo mgbe nile; ma ndị a bụ nkwa nile nke Onye-nwe nye Nifaị na nye mkpụrụ-afọ ya.",
                "18": "Ugbua ndị Amlịsaị amataghị na ha na-emezu okwu nile nke Chineke mgbe ha malitere itinye onwe ha ihe nhụba-ama n’egedege iru ha nile; otu o sila dị ha apụtawo na nnupụ-isi pụtara ìhè megide Chineke, ya mere ọ dịịrị mkpa na ọbụbụ-ọnụ ahụ ga-adakwasị ha.",
                "19": "Ugbua ọ dị m ka asị na unu ga-ahụ na ha wetaara onwe ha ọbụbụ-ọnụ ahụ; ma ọbụna otu a ka onye ọbụla nke a bụrụ ọnụ na-ewetara onwe ya amam-ikpe nke onwe ya.",
                "20": "Ugbua o wee ruo na ọtụtụ ụbọchị agafeghị ka a lụsịrị ọgụ nke a lụrụ n’ala nke Zarahemla, sịte n’aka ndị Leman na ndị Amlịsaị, na e nwere ndị-agha ọzọ nke ndị Leman batakwasịrị ndị nke Nifaị, n’otu ebe ahụ nke ndị-agha mbụ zutere ndị Amlịsaị.",
                "21": "Ma o wee ruo na o nwere ndị-agha e zipụrụ ịchụpụ ha site n’ala ha:",
                "22": "Ugbua Alma n’onwe ya ebe e merụrụ ya arụ ọ galiteghị ọgụ n’oge nke a megide ndị Leman.",
                "23": "Mana o zipụlitere igwe ndị-agha megide ha; ma ha galitere ma gbuo ọtụtụ ndị Leman, ma chụpụ ndị nke fọdụrụ n’ime ha site n’oke ala nile nke ala ha.",
                "24": "Ma ha laghachịrị ọzọ ma malite ime udo n’ala ahụ, ebe ha na-enweghị kwa nsogbu ọzọ na nwa oge, ha na ndị iro ha nile.",
                "25": "Ugbua ihe ndị a nile ka e mere, e, agha nile na ndọrọ-ndọrọ nile ka a malitere ma kwụsị n’ime afọ nke ise nke ọchịchị nke ndị-ikpe.",
                "26": "Ma n’ime otu afọ ka e zigara ọtụtụ puku na iri-iri puku nke mkpụrụ-obi nile gaa ụwa ebighi-ebi, ka ha wee ghọrọ ọkwụkwụ-ụgwọ ọrụ ha nile dịka ọrụ ha nile siri dị, ma ha dị mma ma-ọbụ ma ha di njọ, ịghọrọ an̄ụrị ebighi-ebi ma-ọbụ nhuju-anya ebighi-ebi, dịka mụọ nke ha họọrọ irubere isi siri dị, ma-ọbụ ezigbo mụọ ma-ọbụ nke ọjọọ.",
                "27": "N’ihi na onye ọbụla na-anata ọkwụkwụ-ụgwọ n’aka onye ọ họọrọ irubere isi, ma nke a dịka okwu nile nke mụọ nke ibu-amụma, ya mere ka ọ dị dịka ezi-okwu ahụ. Ma otu a ka afọ nke ise nke ọchịchị ndị-ikpe siri kwụsị."
            },
            "4": {
                "1": "Ugbua o wee ruo n’ime afọ nke isii nke ọchịchị nke ndị-ikpe na-achị ndị nke Nifaị, e nweghị ndọrọ-ndọrọ ma-ọbụ agha n’ala nke Zarahemla.",
                "2": "Mana ndị ahụ nwere mkpagbu, e, akpagburu ha nnukwu n’ihi ofufu nke ụmụnne ha nwoke, na kwa n’ihi ofufu nke igwe-anụ ha na igwe-anụmanụ ha, na kwa n’ihi ofufu nke ubi mkpụrụ-akụkụ ha nile, ndị nke a zọpịara n’okpuru ụkwụ ma nke ndị Leman bibiri.",
                "3": "Ma oke nnukwu ka mkpagbu ha nile dị nke mere na mkpụrụ-obi nile nwere ihe kpatara ha iru uju; ma ha kwere na ọ bụ ikpe nile nke Chineke e zidatakwasịrị ha n’ihi ajọọ-omume ha na ihe arụ ha nile; ya mere a kpọtere ha na ncheta nke ọrụ dịịrị ha.",
                "4": "Ma ha malitere ihiwe nzukọ-nsọ ahụ n’uju karịa; e, ma ọtụtụ ka e mere baptism n’ime mmiri nile nke Saịdọn ma e jikọtara ha na nzukọ-nsọ nke Chineke; e, e mere ha baptism site n’aka nke Alma, onye e doworo nsọ ịbụ onye isi nchụ-aja nye ndị nzukọ-nsọ ahụ, site n’aka nke nna ya Alma.",
                "5": "Ma o wee ruo n’ime afọ nke asaa nke ọchịchị nke ndị-ikpe nile e nwere ihe dịka mkpụrụ-obi puku atọ na narị ise nke jikọtara onwe ha nye nzukọ-nsọ nke Chineke ma e mere ha baptism. Ma otu a ka afọ nke asaa nke ọchịchị nke ndị-ikpe siri kwụsị nye ndị nke Nifaị; ma e nwere udo esepụghị-aka n’oge ahụ nile.",
                "6": "Ma o wee ruo n’afọ nke asatọ nke ọchịchị nke ndị-ikpe, na ndị nke nzukọ-nsọ ahụ malitere siwanye ike na mpako, n’ihi akụ na ụba ha karịrị akarị, na ọmarịcha akwa silk ha nile, na ọmarịcha akwa linen ha agbakọrọ agbakọ, na n’ihi ọtụtụ igwe-atụrụ ha na igwe-ehi nile, na ọla-edo ha na ọla-ọcha ha, na ụdị ihe oke onụ ahịa nile dị iche iche, ndị ha nwetaworo site n’ịrụsi ọrụ ike; ma n’ihe nile ndị a ka ha buliworo onwe ha elu na mpako nke anya ha, n’ihi na ha malitere iyi uwe ndị dị ezigbo oke-ọnụ ahịa.",
                "7": "Ugbua nke a bụ ihe kpatara nnukwu nsogbu nye Alma, e, ma nye ọtụtụ ndị ahụ nke Alma doworo nsọ ịbụ ndị nkuzi, na ndị nchụ-aja, na ndị okenye na nzukọ-nsọ ahụ; e, ọtụtụ n’ime ha nwere nnukwu mwute maka ajọọ-omume nke ha hụrụ maliteworo ịdị n’etiti ndị ha.",
                "8": "N’ihi na ha hụrụ ma lee n’oke mwute na ndị nke nzukọ-nsọ ahụ malitere inwe mbuli-elu na mpako nke anya ha, na itinye obi ha nile n’elu akụ na ụba na n’ihe efu nile nke ụwa, nke mere na ha malitere inwe nlelị, otu n’ebe ibe ya nọ, ma ha malitere isogbu ndị na-ekweghị dịka ọchịchọ na mmasị nke onwe ha siri dị.",
                "9": "Ma otu a, n’ime afọ nke asatọ nke ọchịchị nke ndị-ikpe, a malitere inwe nnukwu ndọrọ ndọrọ n’etiti ndị nzukọ-nsọ ahụ; e, enwere ntaji anya, na esem-okwu, na echiche ọjọọ, na nsogbu nile, na mpako, ọbụna nke karịrị mpako nke ndị na-abụghị nke nzụko-nsọ nke Chineke.",
                "10": "Ma otu a ka afọ nke asatọ nke ọchịchị nke ndị-ikpe siri gwuchaa; ma ajọọ-omume nke nzukọ-nsọ ahụ bụ nnukwu okwute mkpọbe ụkwụ nye ndị na-abụghị nke nzukọ-nsọ ahụ, ma otu a nzukọ-nsọ ahụ malitere ịda n’ọga n’iru ya.",
                "11": "Ma o wee ruo na mmalite nke afọ nke iteghete, Alma hụrụ ajọọ-omume nke nzukọ-nsọ ahụ, ma o hụkwara na ihe nlere-anya nke nzukọ-nsọ ahụ malitere idu ndị ahụ na-ekweghị-ekwe na-iba site n’otu mpekele mmehie baa n’ọzọ, si otu a na-eweta mbibi nke ndị ahụ.",
                "12": "E, ọ hụrụ nnukwu ahaghị n’otu n’etiti ndị ahụ, ụfọdụ na-ebuli onwe ha elu na mpako ha, na-eleda ndị ọzọ anya, na-atụgharị azụ ha n’ebe ndị nọ na mkpa nọ na ndị gbaa ọtọ na ndị agụụ na-agụ, na ndị akpịrị kpọrọ nkụ, na ndị nọ n’ọrịa na mkpagbu.",
                "13": "Ugbua nke a bụ nnukwu ihe kpatara ịkwa akwa arịrị n’etiti ndị ahụ, mgbe ndị ọzọ nọ n’ewedata onwe ha ala, na-enyere ndị chọrọ enye m-aka, aka, dịka inye ihe ha nwere nye ndị ogbenye na ndị chọrọ enye m-aka, na-enye ndị agụụ na-agụ nri, na-ata ahụhụ mkpagbu nile di iche iche, n’ihi Kraịst, onye ga-abịa dịka mụọ nke ibu-amụma kwuru;",
                "14": "Na-elepụ anya maka ụbọchị ahụ, na-enwegide nsachapụ nke mmehie ha nile; ebe ha jupụtara na nnukwu ọn̄ụ n’ihi mbilite n’ọnwụ nke ndị nwụrụ-anwụ, dịka ọchịchọ na ike na nnapụta nke Jisus Kraịst site n’agbụ nile nke ọnwụ.",
                "15": "Ma ugbua o wee ruo na Alma, ebe ọ hụworo mkpagbu nile nke ndị dị umeala na-eso Chineke, na nsogbu nile nke e kpọkwasịrị n’isi ha, site n’aka ndị nke ya fọdụrụ ma ebe ọ hụrụ ahaghị n’otu ha nile, malitere inwe oke mwute; otu o sila dị, Mụọ nke Onye-nwe ahapụghị ya.",
                "16": "Ma ọ họpụtara otu onye-amamihe onye bụ otu nʼime ndị okenye nile nke nzukọ-nsọ ahụ, ma nye ya ike dịka olu nke ndị ahụ siri dị, ka o wee nwe ike ime iwu nile dịka iwu ndị nke e nyeworọrịị siri dị, ma n’itinye ha n’ọrụ dịka ajọọ-omume na mmebi iwu nile nke ndị ahụ siri dị.",
                "17": "Ugbua aha nwoke a bụ Nifaịha, ma ya ka a họpụtara onye-isi-ikpe, ma ọ nọdụrụ n’oche ikpe ahụ ikpe na ịchị ndị ahụ.",
                "18": "Ugbua Alma enyeghị ya ọkwa ọrụ nke ịbụ onye isi nchụ-aja na nzukọ-nsọ ahụ, mana ọ dotara ọkwa ọrụ nke onye isi nchụ-aja nye onwe ya; ma na o nyefere oche-ikpe n’aka Nifaịha.",
                "19": "Ma nke a ka o mere ka ya n’onwe ya wee gagharịa n’etiti ndị ya, ma-ọbụ n’etiti ndị nke Nifaị, ka o wee kwusaa okwu nke Chineke nye ha, ịkpalite ha n’icheta ọrụ ha, ma ka o nwe ike ịdọda, site n’okwu nke Chineke, mpako nile na aghụghọ na ndọrọ-ndọrọ nile nke dị n’etiti ndị ya, ebe ọ na-ahụghị ụzọ nke ọ ga-esi nwetaghachị ha ma ọbụghị n’ikwudaru ala site n’igba-ama na-enweghị ntụpọ megide ha.",
                "20": "Ma otu a na mmalite nke afọ nke iteghete nke ọchịchị nke ndị-ikpe nye ndị nke Nifaị, Alma nyepụrụ Nifaịha oche-ikpe ahụ, ma debe onwe ya nile nye ọkwa nchụ-aja dị elu nke usoro nsọ nke Chineke, nye ịgba-ama nke okwu ahụ, dịka mụọ nke mkpughe na ibu-amụma siri dị."
            },
            "5": {
                "intro": "Okwu nile nke Alma, Onye Isi Nchụ-aja dịka usoro nsọ nke Chineke siri dị, zigara ndị ahụ n’obodo-ukwu ha nile na ọnụmara ha nile nʼakụkụ nile ala ahụ.",
                "1": "Ugbua o wee ruo na Alma malitere ikwu okwu nke Chineke nye ndị ahụ, mbụ n’ala nke Zarahemla, ma site n’ebe ahụ gazuo ala ahụ nile.",
                "2": "Ma ndị a bụ okwu nile ndị ọ gwara ndị ahụ n’ime ụlọ nzukọ-nsọ nke e wuru n’obodo-ukwu nke Zarahemla, dịka akụkọ-ndekata nke ya siri dị, na-asị:",
                "3": "Mụ, Alma, ebe e doworo m nsọ site na nna m, Alma, ịbụ onye isi nchụ-aja na nzukọ-nsọ nke Chineke, ya ebe o nwere ike na ikike sitere na Chineke ime ihe ndị a, lee, asị m unu na ọ malitere ihiwe ụlọ nzukọ-nsọ n’ala ahụ nke dị n’oke-ala nile nke Nifaị; e, ala ahụ nke a kpọrọ ala nke Mọmọn; e, ma o mere ụmụnne ya baptism na mmiri nile nke Mọmọn.",
                "4": "Ma lee, asị m unu, a napụtara ha site n’aka nile nke ndị eze Noa, site n’ebere na ike nke Chineke.",
                "5": "Ma lee, mgbe nke a gasịrị, a kpọbatara ha n’ịbụ-oru site n’aka nile nke ndị Leman n’ime ọzara ahụ; e, asị m unu, ha nọ na ndọkpụ n’agha, ma ọzọ Onye-nwe napụtara ha site n’ịbụ-oru site n’ike nke okwu ya; ma a kpọtara anyị n’ime ala nke a, ma n’ebe a anyị malitere ihiwe nzukọ-nsọ nke Chineke nʼakụkụ nile ala nke a kwa.",
                "6": "Ma ugbua lee, asị m unu, ụmụnne m nwoke, unu ndị bụ nke nzukọ-nsọ a, unu edotawo na ncheta zuru oke ndọkpụ n’agha nke ndị nna unu? E, ma unu edotawo na ncheta zuru oke ebere ya na ogologo-ahụhụ n’ebe ha nọ? Ma nke ka nke, unu edotawo na ncheta zuru oke na ọ napụtawo mkpụrụ-obi ha nile site n’ala mụọ?",
                "7": "Lee, ọ gbanwere obi ha nile; e, ọ kpọtere ha site n’ụra miri emi, ma ha tetara nye Chineke. Lee, ha nọ n’etiti ọchịchịrị; otu o sila dị, mkpụrụ-obi ha nile ka a mụnyere ọkụ site n’ìhè nke okwu mgbe nile na-adigide; e, e jiri agbụ nile nke ọnwụ, na ụdọ igwe nile nke ala mụọ gbaa ha gburu-gburu, ma mbibi mgbe nile na-adigide dị na-eche ha.",
                "8": "Ma ugbua ana m aju unu, ụmụnne m nwoke, ebibiri ha? Lee, asị m unu, E-e, ebibighị ha.",
                "9": "Ma ọzọ ana m ajụ, etijiri agbụ nile nke ọnwụ, na ụdọ-igwe nile nke ala mụọ nke gbara ha gburu-gburu, a tọpụrụ ha? Asị m unu, E, a tọpụrụ ha, ma mkpụrụ-obi ha gbasara mbara, ma ha bụrụ abụ mgbapụta ịhụ-n’anya. Ma asị m unu na a zọpụtara ha.",
                "10": "Ma ugbua ana m ajụ unu n’ụdị ọnọdụ gịnị ka e jiri zọpụta ha? E, olee mgbakwasị-ụkwụ ha nwere inwe olile-anya maka nzọpụta? Gịnị bụ ihe kpatara ntọpụ ha site n’agbụ nile nke ọnwụ, e, na kwa ụdọ-igwe nile nke ala mụọ?",
                "11": "Lee, enwere m ike ịgwa unu—nna m Alma o kweghị n’okwu nile nke e kwuru site n’ọnụ Abịnadaị? Ma ọ bụghị onye-amụma dị nsọ? O kwughị okwu nile nke Chineke, ma nna m Alma kwere ha?",
                "12": "Ma dịka okwukwe ya e nwere nnukwu mgbanwe e mere n’obi ya. Lee asị m unu na nke a nile bụ ezi-okwu.",
                "13": "Ma lee, o kwusara okwu ahụ nye ndị nna unu, ma nnukwu mgbanwe ka e mekwara n’obi ha nile, ma ha wedatara onwe ha ala ma tinye ntụkwasị-obi ha na Chineke nke ezi-okwu ahụ dị ndụ. Ma lee ha nwere okwukwe ruo na ngwucha ahụ; ya mere a zopụtara ha.",
                "14": "Ma ugbua lee, ana m ajụ unu, ụmụnne m nke nzukọ-nsọ ahụ, unu abụrụwo ndị amụrụ n’ime mụọ nke Chineke? Unu anatawo onyinyo ya na mbara iru unu? Unu enwetawo nnukwu mgbanwe a n’obi unu nile?",
                "15": "Unu na-enwe okwukwe na mgbapụta nke ya onye kere unu? Unu na-enwe olile anya jiri anya nke okwukwe, ma hụ arụ na-anwụ anwụ ekulitere na anwụghị-anwụ, na ire-ure a ekulitere n’ereghị-ure, iguzọro n’iru Chineke ka ekpe ya ikpe dịka omume nile nke e meworo n’arụ na-anwụ anwụ siri dị?",
                "16": "Asị m unu, unu nwere ike ịtụgharị uche nye onwe unu na unu na-anụ olu nke Onye-nwe, na-asị unu, n’ụbọchị ahụ: Bịakwute m unu ndị a gọziri-agọzi, n’ihi na lee, ọrụ nile nke unu abụwo ọrụ nile nke ezi-omume nʼelu iru nke ụwa ahụ?",
                "17": "Ma-ọbụ unu na-atụgharị uche nye onwe unu na unu nwere ike ịgwa Onye-nwe okwu ụgha n’ụbọchị ahụ, ma sị—Onye-nwe ọrụ anyị nile abụwo rịị ọrụ ezi-omume n’elu iru nke ụwa ahụ—ma na ọ ga-azọpụta unu?",
                "18": "Ma-ọbụ n’ụzọ ọzọ, unu nwere ike ịtụgharị uche hụ onwe unu ka akpọpụtara n’ịrụ oche-ikpe nke Chineke jiri mkpụrụ-obi nile unu jupụtara na amamikpe na mwute, ebe unu nwere ncheta nke ọmụma-ikpe unu nile, e, ncheta zuru-oke nke ajọọ-omume unu e, ncheta na unu emeruwo iwu-nsọ nile nke Chineke?",
                "19": "Asị m unu, unu nwere ike ilekwasị Chineke anya n’ụbọchị ahụ jiri obi n’enweghị ntụpọ na aka dị ọcha? Asị m unu, unu nwere ike ileli anya elu, nwere onyinyo nke Chineke akanyere n’elu mbara iru unu?",
                "20": "Asị m unu, unu nwere ike iche maka ịbụ ndị a zọpụtara mgbe unu ranyeworo onwe unu ịghọ ndị nọ n’okpuru ekwensu?",
                "21": "Asị m unu, unu ga-amata n’ụbọchị ahụ na enweghị ike ịzọpụta unu; n’ihi na ọdịghị onye ọbụla a-ga-azọpụta ma ọbụghị na uwe ya nile ka a sachapụrụ ọcha; e, uwe ya nile ka a ga-edebe ọcha n’enweghị ntụpọ ruo mgbe a sachara ha site na ntụpọ nile, site n’ọbara nke onye ahụ nke nna anyị ha kwuworo maka ya, onye ga-abịa ịgbapụta ndị ya site na mmehie ha nile.",
                "22": "Ma ugbua a na m arịọ unu, ụmụnne m nwoke, olee otụ ọ ga-adị onye ọbụla n’ime unu, ma ọbụrụ na unu ga-eguzoro n’iru oche-ikpe nke Chineke, nwere uwe unu nile ọbara metọrọ na ụdị iru inyi nile? Lee, gịnị ka ihe ndị a ga-agba-ama megide unu?",
                "23": "Lee ha agaghị agba-ama na unu bụ ndị ogbu mmadụ, e, na kwa na unu bu ndị-ikpe mara n’ụdị ajọọ-omume nile dị iche iche?",
                "24": "Lee, ụmụnne m nwoke, unu chere na ụdị onye ahụ nwere ike inweta ebe ọ ga-anọdụ ọdụ n’ala-eze nke Chineke, ya na Abraham, ya na Aịsak, na ya na Jekọb, na kwa ndị-amụma nile dị nsọ, ndị asachaworo uwe ha nile ma ha enweghị mmetọ, enweghị ntụpọ ma dị ọcha?",
                "25": "Asị m unu, E-e; ma ọbụghị na unu mere Onye-okike anyị onye-okwu ụgha site na mmalite, ma-ọbụ were dịka na ọ bụ onye okwu ụgha site na mmalite, unu enweghị ike iwere dịka na ụdị ahụ nwere ike inwe ọnọdụ n’ala-eze nke elu-igwe; mana a ga-achụpụ ha n’ihi na ha bụ ụmụ nke ala-eze nke ekwensu ahụ.",
                "26": "Ma ugbua lee, asị m unu, ụmụnne m nwoke, ọbụrụ na unu enwetawo mgbanwe nke obi, ma ọbụrụ na unu enwewo mmetụ ịbụ abụ mgbapụta ịhụ-n’anya, aga m ajụ, unu nwere ike inwe mmetụ dị otu ahụ ugbua?",
                "27": "Unu agawo ije, debe onwe unu n’enweghị ụta n’iru Chineke? Unu nwere ike ịkwu, ọbụrụ na akpọrọ unu ịnwụ n’oge a, n’ime onwe unu, na unu adịwo umeala zuru oke? Na uwe unu nile ka asachaworo ma mee ka ha dị ọcha site n’ọbara nke Kraịst, onye ga-abịa ịgbapụta ndị ya site na mmehie ha nile?",
                "28": "Lee, unu eyipụwo mpako? Asị m unu, ọbụrụ na unu eyipụbeghị unu adịghị na njikere izute Chineke. Lee unu ga-ejikere ọsọ-ọsọ; n’ihi na ala-eze nke elu-igwe na-abịa ọsọ-ọsọ, ma ụdị onye ahụ enweghị ndụ ebighi-ebi.",
                "29": "Lee, asị m, o nwere otu n’etiti unu onye n’eyipụbeghị ntaji anya? Asị m unu na ụdị onye ahụ anọghị na njikere; ma ọ dị m ka o jikere ọsọ-ọsọ, n’ihi na oge awa ahụ abịawo nso, ma ọ mataghị mgbe oge ahụ ga-abịa; n’ihi na ụdị onye ahụ agaghị achọta ya onye-ikpe na-amaghị.",
                "30": "Ma ọzọ asị m unu, o nwere otu n’etiti unu nke na akwa nwanne ya nwoke emu, ma-ọbụ nke na-akwakọtara ya nsogbu nile?",
                "31": "Ahụhụ na-adịrị ụdị onye ahụ, n’ihi na ọ nọghị na njikere, ma oge ahụ dị nso na ọ ga-echegharịrị ma-ọbụ a gaghị enwe ike ịzọpụta ya!",
                "32": "E, ọbụna ahụhụ na-adịrị unu nile na-eme ajọọ-omume; chegharịa, chegharịa, n’ihi na Onye-nwe Chineke ekwuwo ya!",
                "33": "Lee, ọ na-ezipụ ịkpọ oku nye mmadụ nile, n’ihi na aka ebere nile ka esetịpụrụ n’ebe ha nọ, ma ọ na-asị: chegharịa, ma aga m anabata unu.",
                "34": "E, ọ na-asị: Biakwute m ma unu ga-aracha site na mkpụrụ nke osisi nke ndụ; e, unu ga-eri ma n̄ụọ site n’achịcha na mmiri nile nke ndụ na akwụghị ụgwọ.",
                "35": "E, bịakwute m ma were ọrụ nile nke ezị-omume bịa, ma a gaghị egbutu unu ma tụba unu n’ime ọkụ—",
                "36": "N’ihi na lee, oge ahụ adịwo nso mgbe onye ọbụla nke na-amịpụtaghị mkpụrụ ọma, ma-ọbụ onye ọbụla nke na-anaghị arụ ọrụ nke ezi-omume, onye ahụ nwere ihe kpatara ọ ga-eji kwaa arịrị ma ruo uju.",
                "37": "O unu ndị na-arụ ọrụ ajọọ-omume; unu ndị na-afuli elu n’ime ihe efu nile nke ụwa, unu ndị kwupụtaworo na unu amatawo ụzọ nile nke ezi-omume otu o sila dị unu ejehiewo, dịka atụrụ na-enweghị onye-ọzụzụ atụrụ, akpọwo unu ma ka na-akpọ unu, mana unu agaghị an̄a ntị n’olu ya!",
                "38": "Lee, asị m unu, na onye-ọzụzụ atụrụ ọma ahụ na-akpọ unu; e, ma n’aha nke ya ọ na-akpọ unu, nke bụ aha nke Kraịst; ma ọbụrụ na unu agaghị an̄a ntị n’olu nke onye-ọzụzụ-atụrụ ọma ahụ, ruo n’aha ahụ nke a kpọrọ unu, lee, unu abụghị atụrụ nke onye-ọzụzụ atụrụ ọma ahụ.",
                "39": "Ma ugbua ọbụrụ na unu abụghị atụrụ nke onye-ọzụzụ-atụrụ-ọma ahụ, ọbụ igwe nke onye ka unu bụ? Lee, asị m unu, na ekwensu ahụ bụ onye-ọzụzụ atụrụ unu, ma unu bụ nke otu ya; ma ugbua, onye ga-agọnarị nke a? Lee, asị m unu, onye ọbụla nke na-agọnarị nke a bụ onye okwu-ụgha na nwa nke ekwensu.",
                "40": "N’ihi na asị m unu na ihe ọbụla dị mma sitere na Chineke bịa, ma ihe ọbụla dị njọ sitere na ekwensu bịa.",
                "41": "Ya mere, ọbụrụ na nwoke na-amipụta ọrụ ọma nile ọ na-an̄a ntị n’olu nke onye-ọzụzụ atụrụ ọma ahụ, ma ọ na-eso ya; mana onye ọbụla nke na-amipụta ajọọ ọrụ nile, onye ahụ na-aghọ nwa nke ekwensu, n’ihi na ọ na-an̄a ntị n’ọlụ ya, ma na-eso ya.",
                "42": "Ma onye ọbụla nke na-eme nke a ga-anatarịrị ụgwọ-ọrụ nile n’aka ya; ya mere, maka ụgwọ-ọrụ ya nile ọ na-anata ọnwụ, dịka n’ihe nile gbasara ebe ezi-omume dị, ebe ha nwụrụ anwụ n’ebe ọrụ ọma nile dị.",
                "43": "Ma ugbua, ụmụnne m nwoke, ọ dị m ka asị na unu ga-anụ olu m, n’ihi na a na m ekwu n’ume nke mkpụrụ-obi m; n’ihi na lee, a gwawo m unu okwu dị mfe nghọta nke ga-eme ka unu ghara imehie, ma-ọbụ ekwuwo m dịka iwu-nsọ nile nke Chineke siri dị.",
                "44": "N’ihi na a kpọrọ m ka m kwuo n’ụdị a, dịka usoro nsọ nke Chineke siri dị, nke dị n’ime Kraịst Jisus; e, enyere m iwu ka m guzoro ma gbaa ama nye ndị a ihe nile ndị e kwuworo site na ndị nna anyị gbasara ihe nile ndị ga-abịa.",
                "45": "Ma nke a abụghị ihe nile. Unu echeghị na m matara maka ihe ndị a na onwe m? Lee, a na m agbara unu ama na ama m na ihe ndị a m gwaworo unu maka ha bụ ezi-okwu. Ma olee otu unu siri chee na m matara maka ha ịbụ ihe ga-eme eme?",
                "46": "Lee, asị m unu e mere ka m mata ha site na Mụọ Nsọ nke Chineke. Lee, ebuwo m ọnụ ma kpee ekpere ọtụtụ ụbọchị ka m wee mata ihe ndị a n’onwe m. Ma ugbua a matara m n’onwe m na ha bụ ezi-okwu; n’ihi na Onye-nwe Chineke egosịpụtawo m ha site na Mụọ Nsọ Ya; ma nke a bụ mụọ nke mkpughe nke dị n’ime m.",
                "47": "Ma nke ka nke, asị m unu na ekpughewo ya otu a nye m, na okwu nile ndị nna anyị ha kwuworo bụ ezi-okwu, ọbụna otu a dịka mụọ nke ibu-amụma nke dị n’ime m siri dị, nke bụ kwa site na ngosipụta nke Mụọ nke Chineke.",
                "48": "Asị m unu, na ama m n’onwe m na ihe ọbụla m ga-agwa unu, gbasara ihe nke ga-abịa abịa, bụ ezi-okwu; ma asị m unu, na a ma m na Jisus Kraịst ga-abịa, e, ọkpara ahụ, Onye Nna mụtara nanị Ya, jupụtara na amara, na ebere, na ezi-okwu. Ma lee, ọbụ ya na-abịa ibupụ mmehie nile nke ụwa, e, mmehie nile nke onye ọbụla nke guzosịrị-ike nʼikwere n’aha ya.",
                "49": "Ma ugbua asị m unu, na nke a bụ usoro nke e siri kpọọ m, e, ikwusara ụmụnne m nwoke m hụrụ n’anya, e, na onye ọbụla nke bi n’ala ahụ; e, ikwusara ndị nile, ma ndị okenye ma ụmụaka ma ndị oru ma ndị nwe onwe ha; e, asị m unu ndị kara nka, na kwa ndị okorọbịa, na ọgbọ ndị n’ebilite ebilite; e, ibeku ha na ha ga-echegharịrị ma bụrụ ndị a mụrụ ọzọ.",
                "50": "E, otu a ka Mụọ ahụ kwuru: Chegharịa, unu nsọtụ nile nke ụwa, n’ihi na ala-eze nke elu-igwe na-abịa nso ọsọ-ọsọ; e, nwa nke Chineke na-abịa n’ebube ya, n’ike ya, ụdị eze, ike, na ọchịchị. E, ụmụnne m nwoke m hụrụ n’anya, asị m unu, na Mụọ ahụ sịrị: Lee ebube nke Eze nke ụwa nile, na kwa Eze nke elu-igwe ga-amụwapụta na nso-nso n’etiti ụmụ nke mmadụ.",
                "51": "Ma kwa Mụọ ahụ sịrị m, e, ọ kpọkuru m n’olu ike, na-asị: Gaa n’ịrụ ma sị ndị a—chegharịa, n’ihi ma ọbụghị ma unu chegharịrị unu enweghị ike iketa ala-eze nke elu-igwe.",
                "52": "Ma ọzọ asị m unu, Mụọ ahụ sịrị: Lee, edebere onye-ike na mgbọrọgwụ osisi ahụ, ya mere osisi ọbụla nke na-amịtaghị mkpụrụ-ọma a ga egbutu ya ma tụba ya n’ime ọkụ, e, ọkụ nke n’enweghị ike irecha erecha, ọbụna ọkụ na-agaghị enwe ike imenyụ emenyụ. Lee, ma cheta, Onye-Nsọ ahụ ekwuwo ya.",
                "53": "Ma ugbua ụmụnne m nwoke ndị m hụrụ n’anya, asị m unu, unu ga-enwe ike nagide okwu ndị a; e, unu nwere ike debe n’akụkụ ihe ndị a, ma zọgide Onye-Nsọ ahụ n’okpuru ụkwụ unu; e, unu nwere ike ibuli onwe unu elu na mpako nke obi unu nile, e, unu ga-anọsirịrị ike n’iyi uwe oke ọnụ ahịa na itinye obi unu nile n’ihe efu nile nke ụwa, na akụ n’ụba unu nile?",
                "54": "E, unu ga-anọgide n’iche na unu ka mma otu karịa ibe ya; e, unu ga-anọgide n’isogbu ụmụnne unu nwoke, ndị wedatara onwe ha ala ma na-aga ije n’usoro nsọ nke Chineke, site na nke akpọbataworo ha n’ime nzukọ-nsọ a, ebe e doworo ha nsọ site na Mụọ Nsọ ahụ, ma ha na-ewepụta ọrụ nile ndị na-egosị nchegharị—",
                "55": "E, ma unu ga-anọgịde n’ịtụgharị azụ unu nile nye ndị ogbenye, na ndị nọ na mkpa, na nʼijịchi ihe unu nwere site n’irute ha?",
                "56": "Ma n’ikpeazụ, unu nile ndị ga-anọgide n’ime ajọọ-omume unu, asị m unu na ndị a bụ ndị a ga-egbutu ma tụba n’ime ọkụ ma ọbụghị ma ha mere ọsọ-ọsọ chegharịa.",
                "57": "Ma ugbua asị m unu, unu nile ndị chọsịrị ike isoro olu nke onye-ọzụzụ-atụrụ-ọma ahụ, pụta nụ site n’etiti ndị ajọọ mmadụ, ma nọdụ nụ iche, ma ebịtụla ihe ha nile na-adịghị ọcha aka; ma lee, aha ha nile ka a ga-ehichapụ nke ga-eme na agaghị agụnye ndị ajọọ-mmadụ n’aha nke ndị ezi-omume, ka e wee mezuo okwu nke Chineke, nke sịrị: Aha nile nke ndị ajọọ-omume agaghị agwakọta ha na aha nile nke ndị m;",
                "58": "N’ihi na aha nile nke ndị ezi-omume a ga-ede ha n’ime akwụkwọ nke ndụ, ma-ọbụ ha ka m ga-enye nketa n’aka nri m. Ma ugbua, ụmụnne m nwoke, gịnị ka unu nwere ikwu megide nke a? Asị m unu, ọbụrụ na unu kwuo okwu megide ya, ọdịghị ihe ọ mere, n’ihi na okwu nke Chineke a ga-emezurịrị ya.",
                "59": "N’ihi na o lee onye-ọzụzụ atụrụ nọ n’etiti unu nwere ọtụtụ atụrụ na-adịghị eche ha nche, ka nkịta-ọhịa ghara ibanye ma richapụ igwe atụrụ ya? Ma lee, ọbụrụ na nkịta-ọhịa banye n’igwe atụrụ ya ọdịghị achụpụ ha? E, ma n’ikpe-azụ, ọbụrụ na o nwere ike, ọ ga-ebibi ya.",
                "60": "Ma ugbua asị m unu na onye-ọzụzụ atụrụ ọma ahụ na-akpọ unu; ma ọbụrụ na unu ga-an̄a ntị n’olu ya ọ ga-akpọbata unu n’igwe ya, ma unu bụ atụrụ ya; ma ọ na-enye unu iwu ka unu ghara ikwe nkịta-ọhịa ndogbu ịbata n’etiti unu, ka a ghara ibibi unu.",
                "61": "Ma ugbua mụ, Alma, na-enye unu iwu n’asụsụ nke onye ahụ nyeworo m iwu, ka unu jisie ike na-eme okwu nile nke m gwaworo unu.",
                "62": "Ana m ekwu okwu n’ụdị iwu nye unu ndị bụ nke nzukọ-nsọ ahụ; ma nye ndị na-abụghị nke nzukọ-nsọ ahụ a na m ekwu n’ụdị ịkpọ oku, na-asị: Bịa ma ka e mee unu baptism ruo na nchegharị, ka unu kwa wee bụrụ ndị ga-eso keta oke nʼịracha mkpụrụ osisi nke ndụ ahụ."
            },
            "6": {
                "1": "Ma ugbua o wee ruo na mgbe Alma kwuchaworo okwu ya nye ndị nke nzukọ-nsọ ahụ, nke e hiwere n’obodo-ukwu nke Zarahemla, o chiri ndị nchụ-aja na ndị okenye echichi, site n’ibikwasị aka ya abụọ dịka usoro nke Chineke siri dị, ịnọ n’isi na ilekọta nzukọ-nsọ ahụ.",
                "2": "Ma o wee ruo na ndị ọbụla na-abụghị nke nzukọ-nsọ ahụ ndị chegharịrị site na mmehie ha nile e mere ha baptism ruo na nchegharị, ma a nabatara ha n’ime nzukọ-nsọ ahụ.",
                "3": "Ma ọzọ o wee ruo kwa na onye ọbụla bụ nke nzukọ-nsọ ahụ nke na-echegharịghị site n’ajọọ-omume ha nile ma nwee umeala n’onwe ha n’iru Chineke—A na m ekwu maka ndị ahụ bulitere onwe ha elu n’ime mpako nke obi ha nile—ndị ahụ ka a jụrụ ajụ, ma aha ha nile ka ehichapụrụ, nke mere na aha ha nile agụnyeghị ha n’etiti ndị nke ezi-omume.",
                "4": "Ma otu a ha malitere idozi usoro nke nzukọ-nsọ ahụ n’obodo-ukwu nke Zarahemla.",
                "5": "Ugbua ọ dị m ka asị na unu ga-aghọta na okwu nke Chineke sara obi mbara nye mmadụ nile, nke mere na ọdịghị onye a napụrụ ohere nke ịkpọkọta onwe ha ọnụ ịnụrụ okwu nke Chineke.",
                "6": "Otu o sila dị ụmụ nke Chineke ka e nyere iwu na ha ga-akpọkọta onwe ha ọnụ ọtụtụ mgbe, ma sonye n’ibu ọnụ na nnukwu ekpere n’aha nke ọdịmma nke mkpụrụ-obi nile nke ndị na-amaghị Chineke.",
                "7": "Ma ugbua o wee ruo na mgbe Alma meworo nhazi ndị a nile ọ pụrụ site n’ebe ha nọ, e, site na nzukọ-nsọ nke dị n’obodo-ukwu nke Zarahemla, ma gafee n’elu ọwụwa-anyanwụ nke osimiri Saịdọn ahụ, n’ime ndagwụrụgwụ nke Gịdiọn, ebe e nweworo obodo-ukwu ewuru, nke a na-akpọ obodo-ukwu nke Gịdiọn, nke dị n’ime ndagwụrụgwụ nke a na-akpọ Gịdiọn, ebe a kpọrọ ya n’aha nwoke ahụ nke e gburu site n’aka nke Nihọ jiri mma agha.",
                "8": "Ma Alma gara ma malite ikwupụta okwu nke Chineke nye nzukọ-nsọ ahụ nke e hiwere na ndagwụrụgwụ nke Gịdiọn, dịka mkpughe nke ezi-okwu ahụ nke okwu ahụ nke nna ya ha kwuworo, ma dịka mụọ nke ịbu-amụma ahụ nke dị n’ime ya, dịka ịgba ama nke Jisus Kraịst, Ọkpara nke Chineke, onye nke ga-abịa ịgbapụta ndị ya site na mmehie ha nile, na usoro ahụ dị nsọ nke a na-akpọ ya aha ya. Ma otu a ka e siri dee ya. Amen."
            },
            "7": {
                "intro": "Okwu nile nke Alma nke o kwuru nye ndị nke nọ na Gịdiọn, dịka akụkọ-ndekọta nke onwe ya siri dị.",
                "1": "Lee ụmụnne m nwoke m hụrụ n’anya, ebe m hụrụ na enyewo m ikike ịbịakwute unu, ya mere a na m agbalị ịgwa unu okwu n’asụsụ m; e, site n’ọnụ nke m, ebe m hụworo na ọ bụ nke mbụ m gwaworo unu okwu site n’okwu nile nke ọnụ m, mụ ebe edebeworo m n’otu ebe kpam kpam n’oche-ikpe ahụ, ebe m nweworọrị nnukwu ọrụ nke mere na m enweghị ike ịbịakwute unu.",
                "2": "Ma ọbụnadị na agaraghị m enwe ike ịbịa ugbua n’oge a ma ọbụghị na oche ikpe ahụ ka e nyeworo onye ọzọ, ịchị n’ọnọdụ m; ma Onye-nwe na nnukwu obi ebere ekwerewo na m ga-abịakwute unu.",
                "3": "Ma lee, abịawo m ebe m nwere nnukwu olile-anya nile na nnukwu ọchịchọ na m ga-achọpụta na unu emewo onwe unu umeala n’ịrụ Chineke, ma na unu agawo n’iru n’ikpe ekpere maka amara ya, nke mere na m ga-achọpụta na unu enweghị ụta n’iru ya, nke mere na m ga-achọpụta na unu anọghị n’ọnọdụ amaghị nke a ga-ahọrọ dị egwu nke ụmụnne anyị nwoke nọrọ n’ime ya na Zarahemla.",
                "4": "Ma na ngọzi na-adịrị aha nke Chineke, na o nyeworo m ịmata, e, o nyewo m nnukwu ọn̄ụ ahụ karịrị akarị nke ịmata na e hiwere ha ọzọ n’ụzọ nke ezi-omume ya.",
                "5": "Ma a tụkwasịrị m obi, dịka Mụọ nke Chineke nke dị n’ime m, na m ga-enwe kwa ọn̄ụ maka unu; otu o sila dị achọghị m na ọn̄ụ m maka unu ga-abịa site na nnukwu mkpagbu na mwute nke m nwetaworo maka ụmụnne nwoke ahụ ndị nke nọ na Zarahemla, n’ihi na lee, ọn̄ụ m na-abịa maka ha mgbe ha wagharịworo gafee nnukwu mkpagbu na mwute.",
                "6": "Ma lee, a tụkwasịrị m obi na unu anọghị n’ọnọdụ nke oke nnukwu ekweghị-ekwe dịka ụmụnne unu nwoke siri nọrọ; atụkwasịrị m obi na unu ebulighị onwe unu elu na mpako nke obi unu nile; e, atụkwasịrị m obi na unu etinyebeghị obi unu nile na akụ n’ụba nile na ihe efu nile nke ụwa; e, atụkwasịrị m obi na unu anaghị ekpere arụsị, mana unu na efe Chineke ezi-okwu ahụ dị ndụ, ma na unu na-ele anya maka nsachapụ nke mmehie unu nile, jiri okwukwe mgbe nile na-adigide, nke ga-abịa.",
                "7": "N’ihi na lee, asị m unu e nwere ọtụtụ ihe ndị ga-abịa; ma lee, o nwere otu ihe nke dị mkpa karịa ha nile—n’ihi na lee, oge ahụ adịghị anya mgbe Onye-mgbapụta ga-adị ndụ ma ga-abịa n’etiti ndị ya.",
                "8": "Lee, asịghị m na ọ ga-abịa n’etiti anyị n’oge nke ọ ga-ebi n’ụlọ nsọ ya na-anwụ anwụ; n’ihi na lee, Mụọ ahụ asịbeghị m na otu a ka ọ ga-esi mee. Ugbua maka ihe nke a amaghị m; mana ole a ka m matara, na Onye-nwe Chineke nwere ike ime ihe nile nke bụ dịka okwu ya siri dị.",
                "9": "Mana lee, Mụọ ahụ agwawo m nke ha otu a, na-asị: Tikuo ndị a, na-asị—chegharịa nụ, ma dozie ụzọ nke Onye-nwe, ma gaa ije n’ụzọ ya nile, nke guzoro kwe m; n’ihi na lee, ala-eze nke elu-igwe dị nso, ma Ọkpara nke Chineke na-abịa n’elu iru nke ụwa.",
                "10": "Ma lee, Meri ga amụ ya, na Jerusalem nke dị n’ala nke ndị nna-nna anyị ha, ebe ọ bụ nwa agbọghọ na-amaghị nwoke, onye dị oke ọnụ-ahịa na abọ a rọpụtaworo, onye a ga ekpuchido ma tụọ ime site n’ike nke Mụọ Nsọ, ma mụta nwa nwoke, e, ọbụna Ọkpara nke Chineke.",
                "11": "Ma ọ ga-agagharị, na-ata ahụhụ mgbu nile na mkpagbu nile na ọnwụnwa nile n’ụdị ọbụla; ma nke a ka e wee mezuo okwu ahụ nke sịrị na ọ ga ebukwasị onwe ya ihe mgbu nile na ọrịa nile nke ndị ya.",
                "12": "Ma ọ ga ebukwasị onwe ya ọnwụ, ka o wee tọpụ agbụ nile nke ọnwụ nke kere ndị ya; ma ọ ga ebukwasị onwe ya adịghị ike ha nile, ka afọ ya nile wee jupụta n’ebere, dịka n’anụ arụ, ka o wee mata dịka n’anụ arụ otu ọ ga-esi nyere ndị ya aka dịka adịghị ike ha nile siri dị.",
                "13": "Ugbua Mụọ ahụ maara ihe nile; otu o sila dị Ọkpara Chineke na-ata ahụhụ dịka n’anụ arụ na ọ ga ebukwasị onwe ya mmehie nile nke ndị ya, ka o wee hichapụ njehie ha nile dịka ike nke nnapụta ya siri dị; ma ugbua lee, nke a bụ ama ahụ nke dị n’ime m.",
                "14": "Ugbua asị m unu na unu ga-echegharịrị, ma a mụọ unu ọzọ; n’ihi na Mụọ ahụ sịrị ọbụrụ na amụghị unu ọzọ unu enweghị ike iketa ala-eze nke elu-igwe; ya mere bịa ma ka emee unu baptism igosi nchegharị, ka e wee sachaa unu site na mmehie unu nile, ka unu wee nwe okwukwe na Nwa-atụrụ nke Chineke ahụ, onye na-ebupụ mmehie nile nke ụwa, onye bụ dike n’ịzọpụta na ịsacha site n’enweghị ezi-omume nile.",
                "15": "E, asị m unu bịa ma atụla ụjọ, ma wezuga n’akụkụ mmehie nile, nke na-esogbu unu oge nile, nke na-ekeda unu ruo mbibi, e, bịa ma ga nụ n’iru, ma gosị Chineke unu na unu dị na njikere ichegharị site na mmehie unu nile ma baa n’ime ọgbụgba-ndụ unu na ya idebe iwu-nsọ ya nile, ma gbaara ya aka-ebe maka ya n’ụbọchị a site n’iga n’ime mmiri nile nke baptism.",
                "16": "Ma onye ọbụla nke na-eme nke a, ma na-edebe iwu-nsọ nile nke Chineke site mgbe ahụ gaa n’iru, otu onye ahụ ga-echeta na asị m ya, e, ọ ga-echeta na asịwo m ya, ọ ga-enwe ndụ-ebighi-ebi, dịka ịgba-ama nke Mụọ Nsọ, nke na-agba ama n’ime m siri dị.",
                "17": "Ma ugbua ụmụnne m nwoke m hụrụ n’anya, unu kwere ihe ndị a nile? Lee, asị m unu, e, ama m na unu kwere ha; ma ụzọ ahụ nke m matara na unu kwere ha bụ na ngosipụta nke Mụọ ahụ nke dị n’ime m. Ma ugbua n’ihi na okwukwe unu siri ike gbasara ya, e, gbasara ihe ndị nke m kwuworo, nnukwu ka ọn̄ụ m dị.",
                "18": "N’ihi na dịka m gwaworo unu site na mmalite, na m nwere nnukwu ọchịchọ na unu anọghị n’ọnọdụ amaghị nke a ga-ahọrọ dịka ụmụnne unu nwoke, ọbụna otu a achọpụtara m na ọchịchọ m emezuworịị.",
                "19": "N’ihi na ahụrụ m na unu nọ n’ụzọ nile nke ezi-omume; ahụrụ m na unu nọ n’ụzọ nke na-eduga n’ala-eze nke Chineke; e, ahụrụ m na unu na-eme ụzọ ya nile ka ha guzokwem.",
                "20": "Ahụrụ m na emewo ka unu mata ya, site n’ịgba-ama nke okwu ya, na o nweghị ike ịga ije n’ụzọ gbagọrọ agbagọ; ọbụghị ma ọ na-agbanwe site n’ihe ahụ nke o kwuworo; ọbụghị ma o nwere onyinyo nke ịtụgharị site n’aka nri ga n’aka ekpe, ma-ọbụ site n’ihe ahụ nke zịrị ezi ga n’ihe ahụ nke na-ezighị ezi; ya mere, ụzọ ya bụ otu gburu-gburu ebighi-ebi.",
                "21": "Ma ọ naghị ebi na temple nile na-adịghị nsọ; ọbụghị ma inyi ma-ọbụ ihe ọbụla nke na-adịghị ọcha a ga-anabata ya n’ime ala-eze nke Chineke; ya mere asị m unu oge ahụ ga-abịa, e, ma ọ ga-abụ n’ụbọchị ikpe-azụ, na onye ọbụla nke ruru inyi ga-anọgide n’iru inyi ya.",
                "22": "Ma ugbua ụmụnne m nwoke m hụrụ n’anya, a gwawo m unu ihe ndị a nile ka m wee kpọte unu ruo n’inwe mmetụta nke ọrụ unu n’ebe Chineke nọ, ka unu wee gaa ije n’enweghị ụta n’iru ya, ka unu wee gaa ije dịka usoro nsọ nke Chineke siri dị; nke esịworo n’ụdị ya nabata unu.",
                "23": "Ma ugbua ọ dị m ka asị na unu ga-adị umeala, ma nwee nrube-isi ma dị nwayọ; esighị ike mmeta; jupụta na ndidi na ogologo-ntachi-obi; na-eme ihe nile n’oke; na-agbalịsị ike n’idebe iwu-nsọ nile nke Chineke oge nile; na-arịọ ụdị ịhe ọbụla na-akpa unu, ma na nke mụọ na nke arụ; oge nile na-enyeghachị Chineke ekele maka ụdị ihe ọbụla unu natara.",
                "24": "Ma hụ na unu nwere okwukwe, olile-anya, na afọ-ọma, ma mgbe ahụ unu ga-anọgide n’ezigbo ọrụ oge nile.",
                "25": "Ma ka Onye-nwe gọzie unu, ma debe uwe unu nile n’enweghị ntụpọ, ka e nwe ike n’ikpe-azụ ịkpọta unu ịnọdụ ala unu na Abraham, Aịsak, na Jekọb, na ndị-amụma nile dị nsọ ndị nke biworo site na mgbe ụwa malitere, na-edebe uwe unu nile n’enweghị ntụpọ ọbụna dịka uwe ha nile na enweghị ntụpọ, n’ala-eze nke elu-igwe ghara ipụ kwa ọzọ.",
                "26": "Ma ugbua ụmụnne m nwoke m hụrụ n’anya, a gwawo m unu okwu nile ndị a dịka Mụọ ahụ nke na-agba ama n’ime m siri dị; ma mkpụrụ-obi m na-an̄ụrị ọn̄ụ karịa, n’ihi mgbalị karịrị akarị na nleba anya nke unu nyeworo okwu m.",
                "27": "Ma ugbua, ka udo nke Chineke dakwasị unu, na dakwasị ụlọ unu nile na ala unu nile, ma dakwasị igwe anụ unu na igwe anụmanụ unu, na ihe nile nke unu nwere, ndịnyom unu na ụmụ unu, dịka okwukwe unu na ọrụ ọma nile unu siri dị, site ugbua gaa n’iru na ruo mgbe nile. Ma otu a ka m kwuworo. Amen."
            },
            "8": {
                "1": "Ma ugbua o wee ruo na Alma laghachịrị site n’ala nke Gịdiọn, mgbe ọ kụzichaworo ndị nke Gịdiọn ọtụtụ ihe nke a na-enweghị ike idepụta, ebe a haziworo usoro nke nzukọ-nsọ ahụ, dịka otu o meworo na mbụ n’ala nke Zarahemla, e, ọ laghachịrị n’ụlọ nke onwe ya na Zarahemla izuru onwe ya ike site n’ọrụ nile nke ọ rụworo.",
                "2": "Ma otu a ka afọ nke iteghete nke ọchịchị nke ndị-ikpe siri bịa na ngwụcha nye ndị nke Nifaị.",
                "3": "Ma o wee ruo na mmalite nke afọ nke iri nke ọchịchị nke ndị-ikpe nye ndị nke Nifaị, na Alma siri n’ebe ahụ pụọ ma were njem ya n’ofe n’ime ala nke Melek, n’ọdịda anyanwụ nke osimiri Saịdọn, n’ọdịda anyanwụ n’oke-ala nile nke ọzara ahụ.",
                "4": "Ma ọ malitere ịkụziri ndị nọ n’ala nke Melek dịka usoro nsọ nke Chineke siri dị, site na nke akpọworo ya; ma ọ malitere ịkụziri ndị ahụ nʼakụkụ ala nile nke Melek ahụ.",
                "5": "Ma o wee ruo na ndị ahụ bịakwutere ya site nʼakụkụ nile nke oke-ala ahụ nke dị n’akụkụ ọzara ahụ. Ma e mere ha baptism gazuo ala ahụ nile;",
                "6": "Nke mere na mgbe ọ rụsịworo ọrụ ya na Melek o siri n’ebe ahụ pụọ, ma gaa njem mkpụrụ ụbọchị atọ n’elu-elu nke ala Melek ahụ; ma ọ bịara n’obodo-ukwu nke a na-kpọ Amọnaịha.",
                "7": "Ugbua ọbụ omenala nke ndị nke Nifaị ịkpọ ala ha nile, obodo-ukwu ha nile, na ọnụmara ha nile, e, ọbụna ọnụmara nta ha nile, n’aha onye nke buru ụzọ nwere ha; ma otu a ka ọ dị n’ala nke Amọnaịha.",
                "8": "Ma o wee ruo na mgbe Alma bịaworo n’obodo-ukwu nke Amọnaịha ọ malitere ikwusa okwu nke Chineke nye ha.",
                "9": "Ugbua Setan ejidewọrị obi nile nke ndị obodo-ukwu Amọnaịha ahụ; ya mere ha enweghị ike ịn̄a ntị n’okwu nile nke Alma.",
                "10": "Otu o sila dị Alma rụrụ nnukwu ọrụ n’ime mụọ, na-agba mgba ya na Chineke n’ikpesi ekpere ike, na ọ ga-awụpụta Mụọ ya n’arụ ndị ahụ nọ n’obodo-ukwu ahụ; na ọ ga kwa e kwere ka o mee ha baptism baa na nchegharị.",
                "11": "Otu o sila dị, ha mesịrị obi ha nile ike, na-asị ya: Lee, anyị matara na i bụ Alma; ma anyị matara na ị bụ onye-isi nchụ-aja nye nzukọ-nsọ ahụ nke i hiweworo n’ọtụtụ akụkụ nile nke ala ahụ, dịka omenala gị siri dị; ma anyị abụghị ndị nke nzukọ-nsọ gị, ma anyị ekweghị n’ụdị omenala nzuzu nile a.",
                "12": "Ma ugbua anyị matara na n’ihi na anyị abụghị ndị nke nzukọ-nsọ gị anyị matara na i nweghị ike n’ebe anyị nọ; ma i nyepụwo oche-ikpe ahụ nye Nifaịha; ya mere ị bụghị onye-isi-ikpe nye anyị.",
                "13": "Ugbua mgbe ndị ahụ kwuworo nke a, ma guzogide okwu ya nile, ma kwaa ya emu, ma bụkwasị ya asụ, ma mee ka a chụpụ ya site n’obodo-ukwu ha, o sitere n’ebe ahụ pụọ ma were njem ya chee iru n’obodo-ukwu ahụ nke a kpọrọ Erọn.",
                "14": "Ma o wee ruo na mgbe ọ na-aga njem n’ebe ahụ, ebe e jiworo mwute nyịda ya, na-awagharị na-agafee nnukwu mkpagbu na ihe mgbu nke mkpụrụ-obi, n’ihi ajọọ-omume nke ndị ahụ ndị nọ n’obodo-ukwu nke Amọnaịha, o wee ruo mgbe e jiri otu a nyịda Alma na mwute, lee otu mụọ-ozi nke Onye-nwe pụtakwutere ya, na-asị:",
                "15": "Ngọzi na-adịrị gị, Alma; ya mere, welite isi gị elu ma n̄ụrịa ọn̄ụ, n’ihi na inwere nnukwu ihe ga-eme ka ị n̄ụrịa ọn̄ụ; n’ihi na i nwewo okwukwe n’idebe iwu-nsọ nile nke Chineke site n’oge nke ị natara ozi mbụ gị site n’aka ya. Lee, a bụ m ya onye nyere gị ya.",
                "16": "Ma lee, e zitara m inye gị iwu na ị ga-alaghachị n’obodo-ukwu nke Amọnaịha, ma kwusaa ozi-ọma ọzọ nye ndị obodo-ukwu ahụ; e, kwusaara ha. E, gwa ha, ma ọbụghị na ha chegharịrị Onye-nwe Chineke ga-ebibi ha.",
                "17": "N’ihi na lee, ha na-amụ ihe n’oge ugbua ka ha wee bibie ntọhapụ nke ndị gị, (n’ihi na otu a ka Onye-nwe kwuru) nke dị iche n’usoro-iwu nile, na ikpe nile, na iwu-nsọ nile nke o nyeworo ndị ya.",
                "18": "Ugbua o wee ruo na mgbe Alma nataworo ozi ya site n’aka mụọ-ozi nke Onye-nwe ahụ ọ laghachịrị ọsọ-ọsọ n’ala nke Amọnaịha. Ma ọ banyere obodo-ukwu ahụ site n’ụzọ ọzọ, e, site n’ụzọ nke dị na ndịda ndịda nke obodo-ukwu nke Amọnaịha.",
                "19": "Ma dịka ọ na-abanye obodo-ukwu ahụ agụụ gụrụ ya, ma ọ wee sị otu nwoke: Ị ga-enye nwa-oru Chineke dị umeala ihe ka o rie?",
                "20": "Ma nwoke ahụ sịrị ya: Abụ m onye Nifaị, ma a matara m na ị bụ onye-amụma Chineke dị nsọ, n’ihi na ị bụ nwoke ahụ nke mụọ-ozi sịrị nʼime ọ́hụ̀: Ị ga-anabata. Ya mere, soro m gaa n’ụlọ m ma a ga m enyetụ gị site na nri m; ma a matara m na Ị ga-abụ ngọzi nye mụ na ezi na ụlọ m.",
                "21": "Ma o wee ruo na nwoke ahụ nabatara ya n’ime ụlọ ya; ma nwoke ahụ ka a na-akpọ Amiulek; ma o wepụtara achịcha na anụ ma dozie ha n’iru Alma.",
                "22": "Ma o wee ruo na Alma riri achịcha ma afọ juru ya; ma ọ gọziri Amiulek na ezi na ụlọ ya, ma ọ nyere Chineke ekele.",
                "23": "Ma mgbe o riworo ihe ma rijuo afọ ya ọ sịrị Amiulek: Abụ m Alma, ma abụ m onye isi nchụ-aja nye nzukọ-nsọ nke Chineke ahụ gazuo ala ahụ nile.",
                "24": "Ma lee, akpọwo m ka m kwusaa okwu nke Chineke n’etiti ndị a nile, dịka mụọ nke mkpughe na ibu amụma siri dị; ma a nọ m n’ala a ma ha enweghị ike ịnabata m, mana ha chụpụrụ m ma ọfọdụrụ ntakịrị ka m tụgharịa azụ m nye ala nke a ruo mgbe nile.",
                "25": "Mana lee, e nyewo m iwu-nsọ na m ga-atụgharị ọzọ ma buo amụma nye ndị a, e, na ịgba ama megide ha gbasara ajọọ-omume ha nile.",
                "26": "Ma ugbua, Amiulek, n’ihi na inyejuwo m afọ ma kpọbata m, i na-adị ngọzi; n’ihi na agụụ gụrụ m, n’ihi na ebuwo m ọnụ ọtụtụ ụbọchị.",
                "27": "Ma Alma nọdụrụ ọtụtụ ụbọchị ya na Amiulek tutu ọ malite ikwusara ndị ahụ ozi-ọma.",
                "28": "Ma o wee ruo na ndị ahụ bawanyere karịa n’imebiga ajọọ-omume nile oke.",
                "29": "Ma okwu ahụ bịakwutere Alma, na-asị: Gaa; ma kwa gwa nwa-oru m Amiulek, gaa n’iru ma buo-amụma nye ndị a, na-asị—Chegharịa nụ, n’ihi na otu a ka Onye-nwe kwuru, ma ọbụghị na unu chegharịrị aga m eleta ndị a n’iwe m; e, ma agaghị m ewepụ iwe m dị egwu.",
                "30": "Ma Alma gara nʼiru, na kwa Amiulek, n’etiti ndị ahụ, ikwupụta okwu nile nke Chineke nye ha; ma ha jupụtara na Mụọ Nsọ.",
                "31": "Ma ha nwere ike enyere ha, nke mere na enweghị ike itiba ha n’ụlọ ọchịchịrị ndị mkpọrọ nile; ọbụghị ma o kwere omume na onye ọbụla ga-enwe ike igbu ha; otu o sila dị ha egosịghị ike ha wee ruo mgbe ekere ha agbụ ma tụnye ha n’ime ụlọ mkpọrọ. Ugbua, nke a ka e mere ka Onye-nwe wee gosipụta ike ya n’ime ha.",
                "32": "Ma o wee ruo na ha gawara ma malite ikwusa ozi-ọma na ibu amụma nye ndị ahụ, dịka mụọ ahụ na ike nke Onye-nwe nyeworo ha siri dị."
            },
            "9": {
                "intro": "Okwu nile nke Alma, na kwa okwu nile nke Amiulek, ndị e kwupụtara nye ndị nke nọ n’ala nke Amọnaịha. Na kwa a tụbara ha n’ime ụlọ-mkpọrọ, ma a napụtara ha site n’ike ọrụ ebube nke Chineke nke dị n’ime ha, dịka akụkọ-ndekọta nke Alma siri dị.",
                "1": "Ma ọzọ, mụ, Alma, ebe enyeworo m iwu site na Chineke na m ga-akpọrọ Amiulek ma gagharịa ma kwusaa ozi-ọma ọzọ nye ndị a, ma-ọbụ ndị ahụ nọ n’obodo-ukwu nke Amọnaịha, o wee ruo ka m malitere ikwusa ozi-ọma nye ha, ha malitere ịdọso m ndọrọ ndọrọ, na-asị:",
                "2": "Onye ka Ị bụ? I chere na anyị ga-ekwere ịgba-ama nke otu nwoke, ọbụnadị na ọ ga-ekwusara anyị ozi-ọma na ụwa ga-agabiga?",
                "3": "Ugbua ha aghọtaghị okwu nile ha na-ekwu; n’ihi na ha amataghị na ụwa ga-agabiga.",
                "4": "Ma ha sịkwara: Anyị agaghị e kwere okwu gị nile ma ọbụrụ na Ị ga-ebu amụma na nnukwu obodo-ukwu a ka a ga-ebibi n’otu ụbọchị.",
                "5": "Ugbua ha amataghị na Chineke nwere ike ịrụ ụdị ọrụ ịtụ-n’anya ndị a, n’ihi na ha bụ ndị-obi-ike na ndị na-akpọ-ekwe-nkụ.",
                "6": "Ma ha sịrị: Onye bụ Chineke, nke na-adịghị ezite ikike ọzọ ewezuga otu onye n’etiti ndị a, n’ikwupụtara ha ezi-okwu nke ụdị nnukwu na ihe ịtụ n’anya ndị a?",
                "7": "Ma ha guzokọtara ịtụkwasị aka ha n’arụ m; mana lee, ha emeghị ya. Ma eguzoro m n’atụghị egwu ikwupụtara ha, e, agbara m ama nye ha n’atụghị egwu, na-asị:",
                "8": "Lee, O unu ndị ajọọ-mmadụ na ọgbọ njehie, olee otu unu siri chefuo omenala nke ndị nna unu; e, lee otu ọsọ-ọsọ unu siri chefuo iwu-nsọ nile nke Chineke.",
                "9": "Unu anaghị echeta na nna anyị, Lihaị, ka akpọpụtara site na Jerusalem site n’aka nke Chineke? Unu echetaghị na ha nile ka o duuru gafee ọzara ahụ?",
                "10": "Ma unu echefuwo oke ọsọ-ọsọ ugboro ole ọ napụtara ndị nna anyị ha site n’aka nile nke ndị iro anyị nile, ma chekwaa ha site n’ịbụ ndị e bibiri ebibi, ọbụna site n’aka nile nke ụmụnne ha nwoke?",
                "11": "E, ma ọbụrụ na ọbụghị maka ike ya na-enweghị atụ, na ebere ya, na ogologo-ntachị obi n’ebe anyị nọ, anyị gaara na-enweghị mgbochi abuwọrịị ndị ebepụrụ site n’iru nke ụwa ogologo oge tutu o ruo oge dị ugbua, ma n’eleghị anya etinyewọrịị anyị n’ọnọdụ nke nhụjụ-anya agwụgh-agwụ na ahụhụ.",
                "12": "Lee, ugbua asị m unu na ọ na-enye unu iwu ka unu chegharịa; ma ma ọbụghị na unu chegharịrị, enweghị ụzọ unu ga-esi keta ala-eze Chineke. Mana lee, nke a abụghị ihe nile—ọ nyewo unu iwu ka unu chegharịa, ma-ọbụ ọ ga ebibi unu kpam kpam site n’iru nke ụwa; e, ọ ga-eleta unu n’iwe ọkụ ya, ma n’iwe ya dị egwu ọ gaghị elefu anya.",
                "13": "Lee, unu echetaghị okwu nile nke ọ gwara Lihaị, na-asị na: Ọbụrụraa na unu ga- edebe iwu-nsọ m nile, unu ga-eme nke ọma n’ala ahụ? Ma ọzọ e kwuru na: Ọbụrụraa na unu agaghị edebe iwu-nsọ m nile a ga-ebepụ unu site n’ebe Onye-nwe nọ.",
                "14": "Ugbua ọ dị m ka asị na unu ga-echeta, na ọbụrụraa na ndị Leman edebebeghị iwu-nsọ nile nke Chineke, ebepụwo ha site n’ebe Onye-nwe nọ. Ugbua anyị na-ahụ na okwu nke Chineke achọpụtawo ya n’ihe nke a, ma ebepụwo ndị Leman site n’iru ya, site na mmalite nke njehie ha nile n’ala ahụ.",
                "15": "Otu o sila dị asị m unu, na ọ ga-aka ikwe ha nnagide n’ụbọchị ikpe ahụ karịa ikwe unu, ma ọbụrụ na unu nọgide n’ime mmehie nile unu, e, ma ọbụna ikwe ha nnagide n’ụwa nke a karịa ikwe unu, ma ọbụghị na unu chegharịrị.",
                "16": "N’ihi na e nwere ọtụtụ nkwa ndị e mere ka o ruo ndị Leman; n’ihi na ọbụ n’ihi omenala nile nke ndị nna ha bụ ihe mere ha ịnọgide n’ọnọdụ amaghị ihe ha; ya mere Onye-nwe ga-emere ha ebere ma dọtịa obibi ha n’ala ahụ ogologo.",
                "17": "Ma mgbe oge ga-eru a ga-eweta ha n’ikwere n’okwu ya, na ịmata maka emezighi emezi nke omenala nile nke ndị nna ha; ma ọtụtụ ha ka a ga-azọpụta, n’ihi na Onye-nwe ga-enwe obi ebere nye ndị nile na-akpọkụ aha ya.",
                "18": "Mana lee, asị m unu na ọbụrụ na unu nọgide n’ajọọ-omume unu n’ụbọchị unu nile agaghị adọtị ha ogologo n’ala ahụ, n’ihi na ndị Leman ka a ga-ezitekwasị unu; ma ọbụrụ na unu echegharịghị ha ga-abịa n’oge unu na-amataghị, ma a ga-eleta unu site na mbibi kpam kpam; ma ọ ga-abụ dịka iwe dị egwu nke Onye-nwe siri dị.",
                "19": "N’ihi na ọ gaghị ekwe na unu ga-ebi n’ime ajọọ-omume nile unu, ibibi ndị ya. Asị m unu, E-e; ọ ga-akara ya mma na ndị Leman ga-ebibi ndị ya nile a na-akpọ ndị nke Nifaị, ọbụrụ na ọ ga-ekwe mee na ha ga-adaba n’ime mmehie nile na njehie nile, mgbe ha nwetasịworo nnukwu ìhè ha otu a na mmụta ha otu a e nyere ha site n’Onye-nwe Chineke ha;",
                "20": "E, mgbe ha bụworo ndị egosịworo iru ọma dị elu otu a site n’Onye-nwe; e, mgbe egosịworo unu iru ọma karịa ndị mba ọzọ nile, ebo, asụsụ, ma-ọbụ mmadụ; mgbe ha nwetasịworo ihe nile e mere ka ha mata, dịka ọchịchọ ha nile siri dị, na okwukwe ha, na ekpere ha nile, site na nke dịworo, na nke dị, na nke ga-abịa abịa;",
                "21": "Ebe eletaworo ha site na Mụọ nke Chineke; ebe ha kparitaworo ụka ha na ndị mụọ-ozi, na ebe agwaworo ha okwu site n’olu nke Onye-nwe; ma ebe ha nwere mụọ nke ibu amụma, na mụọ nke mkpughe, na kwa ọtụtụ onyinye nile, onyinye nke ikwu okwu n’asụsụ dị iche iche, na onyinye nke ikwusa ozi-ọma, na onyinye nke Mụọ Nsọ, na onyinye nke ịtụgharị okwu;",
                "22": "E, na mgbe Chineke napụtaworo ha site n’ala nke Jerusalem, site n’aka nke Onye-nwe; ebe a zọpụtaworo ha site n’ụnwụ, na site n’ọrịa, na n’ụdị nrịa-nrịa nile dị iche iche n’ụdị ọbụla; ma ha ebe ha gbasịworo ike n’agha, ka a ghara ibibi ha; ebe a kpọpụtaworo ha site n’ịbụ-oru ugboro ugboro, na ebe e edebeworo ha ma chekwaa ha ruo ugbua; ma ebe e meworo ka ha mee nke ọma ruo mgbe ha bara ụba n’ụdị ihe nile dị iche iche—",
                "23": "Ma ugbua lee asị m unu, na ọbụrụ na ndị a, nataworo ọtụtụ ngọzi nile site n’aka nke Onye-nwe, ga-ejehie megide ihe ahụ na ọmụma nke ha nwere, asị m unu na ọbụrụ nke a bụrụ otu ọ dị, na o bụrụ na ha ga-adaba n’ime njehie, ọ ga-aka ikwe nnagide nye ndị Leman karịa ha.",
                "24": "N’ihi na lee, nkwa nile nke Onye-nwe ka a dọtịrị nye ndị Leman, mana ha abụghị nye unu ma ọbụrụ na unu jehie; n’ihi na Onye-nwe o kwebeghị udị nkwa a ọsọ-ọsọ ma nye iwu siri ike, na ọbụrụ na unu ga-enupu isi megide ya na unu ga-abụ ndị ebibiri kpam kpam site n’iru nke ụwa?",
                "25": "Ma ugbua n’ihi nke a, ka a ghara ibibi unu, Onye-nwe ezigawo mụọ-ozi ya ileta ọtụtụ ndị ya, na-ekwupụta nye ha na ha ga-agarịrị n’iru ma tisie mkpu ike nye ndị a, na-asị: Chegharịa nụ, n’ihi na ala-eze nke elu-igwe adịwo nso;",
                "26": "Ma ọ gaghị adị ọtụtụ ụbọchị site ugbua Ọkpara nke Chineke ga-abịa n’otuto ya; ma ebube ya ga-abụ otuto nke Onye Nna Mụrụ Nanị Ya, jupụtara n’amara, ahata-aha, na ezi-okwu, jupụta na ndidi, ebere, na ogologo-ntachi-obi, ịnụ akwa ndị nke ya ọsọ-ọsọ na ịza ekpere ha nile.",
                "27": "Ma lee, ọ na-abịa ịgbapụta ndị a ga-eme baptism baa na nchegharị, site n’okwukwe n’aha ya.",
                "28": "Ya mere, dozie nu ụzọ nke Onye-nwe, n’ihi na oge ahụ adịwo nso mgbe mmadụ nile ga-anata ọkwụkwụ-ụgwọ nke ọrụ ha nile, dịka otu ahụ ha dịworo—ọbụrụ na ha bụ ndị ezi-omume ha ga-aghọta mkpụrụ nzọpụta nke mkpụrụ-obi ha nile, dịka ike ahụ na nnapụta nke Jisus Kraịst siri dị; ma ọbụrụ na ha bụ ndị ọjọọ ha ga-anata ọmụma-ikpe nke mkpụrụ-obi ha nile, dịka ike na ịba n’oru nke ekwensu.",
                "29": "Ugbua lee, nke a bụ olu nke mụọ-ozi ahụ, na-etiku ndị ahụ.",
                "30": "Ma ugbua, ụmụnne m nwoke ndị m hụrụ n’anya, n’ihi na unu bụ ụmụnne m nwoke, ma unu kwesịrị ịbụ ndị a hụrụ n’anya, ma unu kwesịrị iwepụta ọrụ nile ndị dị mma igosị nchegharị, ebe m hụrụ na obi unu nile ka emesịworo oke ike megide okwu nke Chineke, ma ebe m hụrụ na unu bụ ndị furu-efu na ndị dara ada.",
                "31": "Ugbua o wee ruo na mgbe mu, Alma, kwuworo okwu ndị a nile, lee, ndị ahụ wesoro m iwe n’ihi na asịrị m ha na ha bụ ndị obi ike na ndị na-akpọ-ekwe-nkụ.",
                "32": "Na kwa n’ihi na asịrị m ha na ha bụ ndị furu-efu na ndị dara ada ha wesoro m iwe, ma chọọ ijide m, ka ha wee tụba m n’ime ụlọ mkpọrọ.",
                "33": "Mana o wee ruo na Onye-nwe ekweghị ha na ha ga-akpọrọ m n’oge ahụ ma tụba m n’ime ụlọ mkpọrọ.",
                "34": "Ma o wee ruo na Amiulek gara ma guzoro, ma malite ikwusa ozi-ọma nye kwa ha. Ma ugbua okwu nile nke Amiulek edeghị ha nile, otu o sila dị ụfọdụ okwu ya nile ka e dere n’ime akwụkwọ a."
            },
            "10": {
                "1": "Ugbua ndị a bụ okwu nile ndị Amiulek kwusara nye ndị nọ n’ala nke Amọnaịha, na-asị:",
                "2": "Abụ m Amiulek; Abụ m nwa nwoke nke Gịdona, onye bụ nwa nwoke nke Ịshmel, onye sitere n’agbụrụ nke Aminadaị; ma-ọbụ otu Aminadaị ahụ nke sụgharịrị ihe e dere n’elu aja nke temple, nke e dere site na mkpịsị-aka nke Chineke.",
                "3": "Ma Aminadaị sitere n’agbụrụ nke Nifaị, onye bụ nwa nke Lihaị, onye pụtara site n’ala nke Jerusalem, onye sitere n’agbụrụ Manase, onye bụ nwa nwoke nke Josef onye e rebara n’Ijipt site n’aka nile nke ụmụnne ya nwoke.",
                "4": "Ma lee, abụkwa m nwoke nwere aha-ọma na-adịghị ntakịrị n’etiti ndị nile matara m; e, ma lee, enwere m ọtụtụ ebo na ndị enyi, ma enwetawo kwa m nnukwu akụ na ụba site n’aka nke ịgba mbọ m.",
                "5": "Otu o sila dị, n’eleghị ihe ndị a nile, ọdịghị mgbe m mataworo nnukwu ihe maka ụzọ nile nke Onye-nwe, na ihe ọmimi ya nile na oke ike ịtụ-n’anya ya. Asịrị m ọdịghị mgbe m mataworo nnukwu ihe maka ihe ndị a nile; mana lee, aghọtahịere m, n’ihi na ahụwo m ọtụtụ ihe omimi ya na ike ịtụ-n’anya ya; e, ọbụna na nchekwa nke ndụ nile nke ndị ya.",
                "6": "Otu o sila dị, emesịrị m obi m ike, n’ihi na a kpọrọ m ọtụtụ oge ma achọghị m ịnụ; ya mere a matara m gbasara ihe ndị a nile, ma na-achọghị m ịmata; ya mere agara m n’iru n’enupu-isi megide Chineke, n’ime ajọọ-omume nke obi m, ọbụna wee ruo n’ụbọchị nke anọ nke ọnwa nke asaa nke a, nke bụ afọ nke iri nke ọchịchị nke ndị-ikpe.",
                "7": "Dịka m na-aga njem ịhụ ebo dị ezigbo nso. lee onye mụọ-ozi nke Onye-nwe pụtara ìhè nye m ma sị: Amiulek, laghachị n’ụlọ nke aka gị, n’ihi na Ị ga-enyeju onye-amụma nke Onye-nwe afọ; e, nwoke dị nsọ, onye bụ nwoke Chineke họpụtara; n’ihi na o buwo ọnụ ọtụtụ ụbọchị n’ihi mmehie nile nke ndị a, ma agụụ na-agụ ya, ma Ị ga-anabata ya n’ime ụlọ gị ma nyejuo ya afọ, ma ọ ga-agọzi gị na ụlọ gị; ma ngọzi nke Onye-nwe ga-adakwasị gị na ụlọ gị.",
                "8": "Ma o wee ruo na erubere m isi n’olu nke onye mụọ-ozi ahụ, ma laghachị chee iru n’ụlọ m. Ma dịka m na-aga n’ebe ahụ achọtara m nwoke ahụ nke mụọ-ozi ahụ sịrị m: Ị ga-anabata n’ime ụlọ gị—ma lee ọ bụ otu nwoke ahụ nke nọ na-agwa unu okwu gbasara ihe nile nke Chineke.",
                "9": "Ma mụọ-ozi ahụ sịrị m ọ bụ nwoke dị nsọ; ya mere a matara m na ọ bụ nwoke dị nsọ n’ihi na e kwuru ya site n’ọnụ mụọ-ozi nke Chineke.",
                "10": "Ma ọzọ, a matara m na ihe nile maka ndị nke ọ gbaworo ama bụ ezi-okwu; n’ihi na lee a asị m unu, na ebe Onye-nwe na-adị ndụ, ọbụna otu ahụ ka ọ zitaworo mụọ-ozi ya ime ihe ndị a ka ha pụta ìhè nye m; ma nke a ka o meworo ka Alma nke a biworo n’ụlọ m.",
                "11": "N’ihi na lee, ọ gọziwo ụlọ m, ọ gọziwo m, ma ndịnyom mụ, ma ụmụ m, ma nna m na ndị ebo m; e, ọbụna ebo m nile ka ọ gọziworo, ma ngọzi nke Onye-nwe adakwasịwo anyị dịka okwu nile nke o kwuru.",
                "12": "Ma ugbua, mgbe Amiulek kwuworo okwu ndị a nile ndị ahụ malitere inwe mgbagwọjụ anya, ebe ha hụrụ na a karịrị otu onye aka-ebe na agba-ama maka ihe nke e jiri bo ha ebubo, na kwa maka ihe nile nke ga-abịa abịa, dịka mụọ nke ibu-amụma nke dị n’ime ha siri di.",
                "13": "Otu o sila dị, e nwere ụfọdu n’etiti ha ndị chere echiche ịjụ ha ajụjụ, nke ga-abụ na site n’ụzọ aghụghọ nile ha nwere ike ijide ha n’okwu ha nile, ka ha wee chọta aka-ebe megide ha, ka ha nwe ike nyefee ha n’aka ndị-ikpe ha nile ka e wee kpee ha ikpe dịka iwu ahụ siri dị, na ka e wee gbuo ha ma-ọbụ tụba ha n’ime ụlọ mkpọrọ, dịka imebi iwu ahụ nke ha ga-eme ka ọ dịka ma-ọbụ gbaa aka-ebe megide ha.",
                "14": "Ugbua ọ bụ ndị nwoke ahụ ndị chọrọ ibibi ha, ndị bụ ndị ọka-iwu, ndị e goro n’ọrụ ma-ọbụ ndị ahụ a họpụtara site n’aka ndị ahụ ilekọta iwu ahụ n’oge ikpe ikpe ha nile, ma-ọbụ n’oge ikpe ikpe nile nke imebi-iwu nile nke ndị ahụ n’iru ndị-ikpe nile ahụ.",
                "15": "Ugbua ndị ọka-iwu nile a nwere mmụta na nka nile na aghụghọ nke ndị ahụ; ma nke a bụ ime ka ha nwe ike ka ha wee dị nka na aka-ọrụ ha.",
                "16": "Ma o wee ruo na ha malitere ịjụ Amiulek ajụjụ, ka e site n’ebe ahụ ha ga-eme ka o kwugide okwu nile nke onwe ya, ma-ọbụ kwugide okwu nile ndị o kwesịrị ikwu.",
                "17": "Ugbua ha amataghị na Amiulek nwere ike ịmata maka nzube ha nile. Mana o wee ruo dịka ha malitere ịjụ ya ajụjụ, ọ matara maka echiche ha nile, ma ọ sịrị ha: O unu ndị ajọọ omume na ọgbọ ekwe-ekwe, unu ndị ọka-iwu na ndị iru abụọ, n’ihi na unu na-atọ ntọ-ala nke ekwensu; n’ihi na unu na-esi ọnya nile ijide ndị nsọ nile nke Chineke.",
                "18": "Unu na-atụ atụmatụ nile iduhie ụzọ nile nke ndị ezi-omume, na iwedata oke-iwe nke Chineke n’isi unu nile, ọbụna ruo n’ibibi ndị a kpam kpam.",
                "19": "E, nke-ọma ka Mosaịa kwuru, onye bụ eze ikpe-azụ anyị, mgbe ọ chọrọ inyepụ ala-eze ahụ, ebe ọ na-enweghị onye ọbụla ọ ga-enyefe ya n’aka, na-emee ka a na-achị ndị a site n’olu nile nke onwe ha—e, nke-ọma ka o kwuru na ọbụrụ na oge ahụ ga-abịa na olu nke ndị a ga-ahọrọ ajọọ-omume, nke ahụ bụ, ọbụrụ na oge ahụ ga-abịa na ndị a ga-adaba n’ime njehie, ha ga-acha maka mbibi.",
                "20": "Ma ugbua asị m unu na nke-ọma ka Onye-nwe na-ekpe ikpe maka ajọọ-omume unu nile; nke-ọma ka ọ na-etiku ndị a, site n’olu nke ndị mụọ-ozi ya nile: chegharịa nụ, chegharịa, n’ihi na ala-eze nke elu-igwe dị nso.",
                "21": "E, nke-ọma ka ọ na-eti, site n’olu nke ndị mụọ-ozi ya nile na: a ga m agbadata n’etiti ndị m, jiri ahata aha na ikpe zịrị-ezi n’aka m abụọ.",
                "22": "E, ma asị m unu na asị na ọbụghị maka ekpere nile nke ndị ezi-omume, ndị nke nọ ugbua n’ala ahụ, na ọbụna ugbua a ga-eleta unu jiri mbibi kpam kpam; ma na ọ gaghị abụ site n’ide mmiri, dịka ọ dị ndị ahụ n’ụbọchị nile nke Noa, mana ọ ga-abụ site n’ụnwụ, na site n’ajọọ ọrịa, na mma agha.",
                "23": "Mana ọ bụ site n’ekpere nile nke ndị ezi-omume ka a na-edebe unu; ugbua ya mere, ọbụrụ na unu ga-achụpụ ndị ezi-omume site n’etiti unu mgbe ahụ ka Onye-nwe na agaghị edebe aka ya; mana n’iwe ya dị egwụ ka ọ ga-apụta megide unu; mgbe ahụ a ga-eti unu otiti ihe site n’ụnwụ, na site n’ajọọ-ọrịa, na site na mma agha; ma oge ahụ na-abịa ọsọ-ọsọ ma ọbụghị na unu chegharịrị.",
                "24": "Ma ugbua o wee ruo na ndị ahụ were iwe megide Amiulek, ma ha tipụrụ mkpu, na-asị: Nwoke a na-ekwu okwu ọjọọ megide iwu anyị nile ndị zịrị ezi, ma ndị ọka-iwu anyị ma ihe ndị anyị họtaworo.",
                "25": "Ma na Amiulek setịpụrụ aka ya, ma tikuo ha nke ka nke, na-asị: O unu ndị ajọọ-omume na ọgbọ ekwe ekwe, gịnị mere Setan jiri nwe ụdị nnukwu njide a n’obi unu nile? Gịnị mere unu ga-eji nyefee ya onwe unu ka o wee nwe ike n’arụ unu, imechi anya unu nile, nke mere na unu agaghị aghọta okwu nile nke a na-ekwu, dịka ezi-okwu siri dị?",
                "26": "N’ihi na lee, agbawo m ama megide iwu unu? Unu anaghị aghọta; unu sị na mụ ekwuwo megide iwu unu; ma na emebeghi m ya, ma na ekwuwo m na nkwado nke iwu unu, ruo na amam-ikpe unu.",
                "27": "Ma ugbua lee, asị m unu, na ntọ-ala nke mbibi nke ndị a ka a na-amalite ịtọ site n’ezighị-ezi nke ndị ọka-iwu unu nile na ndị-ikpe unu nile.",
                "28": "Ma ugbua o wee ruo na mgbe Amiulek kwuworo okwu ndị a ndị ahụ tipụrụ mkpu megide ya, na-asị: Ugbua anyị matara na nwoke a bụ nwa nke ekwensu, n’ihi na ọ gwawo anyị okwu ụgha; n’ihi na o kwuwo okwu megide iwu anyị. Ma ugbua ọ sị na ya ekwubeghị okwu megide ya.",
                "29": "Ma ọzọ, o kwuwo okwu ọjọọ megide ndị ọka-iwu anyị nile, na ndị-ikpe anyị nile.",
                "30": "Ma o wee ruo na ndị ọka-iwu nile tinyere ya n’ime obi ha nile na ha ga-echeta ihe ndị a nile megide ya.",
                "31": "Ma e nwere otu n’etiti ha nke aha ya bụ Ziezrọm. Ugbua ọ bụ onye kachasị pụta n’ịhụ ibo Amiulek na Alma ebubo ihe ọjọọ, ya, ebe ọ bụ otu n’ime ndị ọkachamara n’etiti ha, ebe ọ nwere nnukwu mmekọrita ọ na-eme n’etiti ndị ahụ.",
                "32": "Ugbua ihe ndị ọka-iwu a nile bu n’uche bụ inweta uru; ma ha nwetara uru dịka ọrụ nke ha siri dị."
            },
            "11": {
                "1": "Ugbua ọ bụ n’ime iwu nke Mosaịa na nwoke ọbụla nke bụ onye-ikpe nke iwu ahụ, ma-ọbụ ndị ahọpụtara ịbụ ndị-ikpe, ga-anata ụgwọ ọrụ nile dịka oge nke ha jere ozi ikpe ndị a kpọtara n’iru ha ka e kpee ha ikpe.",
                "2": "Ugbua ọbụrụ na otu nwoke ji nke ọzọ ụgwọ, ma ọ chọghị ịkwụ ihe ahụ nke o ji n’ụgwọ, e kpesara mkpesa maka ya nye onye-ikpe ahụ; ma onye-ikpe ahụ mere ihe e kpebiri n’ikike ya, ma ziga ndị-ọrụ ka a kpọta nwoke ahụ n’iru ya, ma ọ ga-ekpe nwoke ahụ dịka iwu ahụ nke e wetara megide ya siri dị, ma otu a nwoke ahụ ka a kwagidere ịkwụ ihe ahụ o ji n’ụgwọ, ma-ọbụ anapụsịa ya ihe nile, ma-ọbụ a chụpụ ya site n’etiti ndị ahụ dịka onye-ori ma-ọbụ onye mpụnarị.",
                "3": "Ma onye-ikpe ahụ ga-anata n’ụgwọ ọrụ ya dịka oge ya siri dị—otu sinaịn nke ọla edo n’otu ụbọchị, ma-ọbụ otu sinọm nke ọla-ọcha, nke ya na otu sinaịn nke ọla-edo ha n’otu, ma nke a bụ dịka iwu ahụ nke e nyere siri dị.",
                "4": "Ugbua ndị a bụ aha nile nke mpekele ọla-edo ha dị iche iche, na nke ọla-ọcha ha, dịka uru ha siri dị. Ma aha nile ahụ ka ndị Nifaị nyere ha, n’ihi na ha agbakọghị n’ụdị nke ndị Juu ndị nọ na Jerusalem; ọbụghị ma ha na-atụ n’ụdị nke ndị Juu, mana ha gbanwere mgbakọ ha na ihe ọtụtụ ihe ha, dịka echiche nile na ọnọdụ nile nke ndị ahụ, n’ọgbọ nile siri dị, wee ruo ọchịchị nke ndị-ikpe nile, ha ebe ọbụ na eze Mosaịa hiweworo ha.",
                "5": "Ugbua mgbakọ ahụ dị otu a—otu sinaịn nke ọla-edo, otu siọn nke ọla-edo, otu shọm nke ọla-edo, na otu limna nke ọla-edo.",
                "6": "Otu sinọm nke ọla-ọcha, otu amnọ nke ọla-ọcha, otu ezrọm nke ọla-ọcha, na otu ọntaị nke ọla-ọcha.",
                "7": "Otu sinọm nke ọla-ọcha na otu sịnaịn nke ọla-edo ha n’otu, ma nke ọbụla bụ maka otu ntụtụ balị, na kwa maka otu ntụtụ nke ụdị mkpụrụ-akụkụ ubi dị iche iche.",
                "8": "Ugbua otu siọn nke ọla edo pụtara ugboro abụọ ihe nke otu sinaịn pụtara.",
                "9": "Ma otu shọm nke ọla-edo bụ ugboro abụọ nke uru otu siọn.",
                "10": "Ma otu lịmna nke ọla-edo bụ ihe ha nile pụtara.",
                "11": "Ma otu amnọ nke ọla ọcha buru ibu dịka sinọm abụọ.",
                "12": "Ma otu ezrọm nke ọla-ọcha buru ibu dịka sinọm anọ.",
                "13": "Ma otu ọntaị buru ibu dịka ha nile.",
                "14": "Ugbua nke a bụ uru nke ọn̄ụ-ọgụgụ ndị ka ntakịrị na mgbakọ ha—",
                "15": "Otu shịblọn bụ ọkara nke otu sinọm; ya mere, otu shịblọn bụ maka ọkara otu ntụtụ nke balị.",
                "16": "Ma otu shịblọm bụ otu ọkara nke otu shịblọn.",
                "17": "Ma otu lia bụ otu ọkara nke otu shịblọm.",
                "18": "Ugbua nke a bụ ọn̄ụ-ọgụgụ ha, dịka mgbakọ ha siri dị.",
                "19": "Ugbua otu antịọn nke ọla-edo ha ka shịblọn atọ.",
                "20": "Ugbua, ọ bụ maka nanị ebum-n’obi inweta uru, n’ihi na ha natara ụgwọ ọrụ ha nile dịka ọrụ enyere ha siri dị, ya mere, ha kpalitere ndị ahụ n’ọgba-aghara nile, na ụdị inye nsogbu nile na ajọọ-omume, ka ha wee nwewanye ọrụ ọzọ, ka ha wee nweta ego dịka ikpe nile nke e wetara n’iru ha siri dị; ya mere ha kpalitere ndị ahụ megide Alma na Amiulek.",
                "21": "Ma Ziezrọm a malitere ịjụ Amiulek ajụjụ, na-asị: Ị ga-aza ajụjụ ole na ole nke m ga-ajụ unu? Ugbua Ziezrọm bụ ọkachamara n’aghụghọ nile nke ekwensu, ka o wee bibie ihe ahụ nke dị mma; ya mere, ọ sịrị Amiulek: Ị ga-aza ajụjụ nile nke m ga-atọgbọrọ gị?",
                "22": "Ma Amiulek sịrị ya: E, ọbụrụ na ọ bụ dịka Mụọ nke Onye-nwe, nke dị n’ime m siri dị; n’ihi na agaghị m ekwu ihe ọbụla megidere Mụọ nke Onye-nwe. Ma Ziezrọm sịrị ya: Lee, n’ebe a bụ ọntaị isii nke ọla ọcha, ma ndị a nile ka m ga-enye gị ma ọbụrụ na Ị ga-agọnarị ọnụnọ nke Onye-kacha-elu.",
                "23": "Ugbua Amiulek sịrị: O gị nwa nke ala-mụọ, gịnị mere i jiri n’anwa m ọnwụnwa? Ị mataghị na ndị-ezi-omume adịghị arara onwe ha nye ụdị ọnwụnwa ndị a?",
                "24": "Ị kwere na ọdịghị Chineke dị? Asị m gị, E-e, Ị matara na e nwere otu Chineke, ma na Ị hụrụ ego ahụ n’anya karịa ya.",
                "25": "Ma ugbua I kwuwo okwu ụgha n’iru Chineke nye m. Ị sịrị m—Lee ọntaị isii ndị a, ndị pụtara oke uru, a ga m enye gị—mgbe Ị tinyeworo ya n’obi gị idota ha site n’ebe m nọ; ma-ọbụ nanị ọchịchọ gị na m ga-agọnarị Chineke nke ezi-okwu ahụ dị ndụ, ka I wee nwe ihe ga-eme ka ibibie m. Ma ugbua lee, maka nnukwu ihe ọjọọ nke a ị ga- enwe ụgwọ ọrụ gị.",
                "26": "Ma Ziezrọm sịrị ya: Ị sịrị na e nwere otu Chineke nke ezi-okwu ahụ dị ndụ?",
                "27": "Ma Amiulek sịrị: E, e nwere otu Chineke nke ezi-okwu ahụ dị ndụ.",
                "28": "Ugbua Ziezrọm sịrị: Enwere karịa otu Chineke?",
                "29": "Ma ọ zara, E-e.",
                "30": "Ugbua Ziezrọm sịrị ya ọzọ: Olee otu I siri mata ihe ndị a nile?",
                "31": "Ma ọ sịrị: Otu mụọ-ozi emewo ka m mata ha.",
                "32": "Ma Ziezrọm sịrị ọzọ: Onye ka ọ bụ nke ga-abịa? Ọ bụ Ọkpara nke Chineke?",
                "33": "Ma o sịrị ya, E.",
                "34": "Ma Ziezrọm sịrị ọzọ: Ọ ga-azọpụta ndị ya n’ime mmehie ha nile? Ma Amiulek zara ma sị ya: Asị m gị ọ gaghị eme ya, n’ihi na ọ gaghị-ekwe mee na ọ ga-agọnarị okwu ya.",
                "35": "Ugbua Ziezrọm sịrị ndị ahụ: Hụ na unu chetara ihe ndị a; n’ihi na ọ sịrị na e nwere nanị otu Chineke; ma na ọ na-asị na Ọkpara nke Chineke ga-abịa, mana ọ gaghị azọpụta ndị ya—dịka o nwere ikike inye Chineke iwu.",
                "36": "Ugbua Amiulek sịrị ya ọzọ: Lee Ị kwuwo okwu ụgha, n’ihi na Ị sịrị na m kwuru okwu dịka m nwere ikike inye Chineke iwu n’ihi na asịrị m na ọ gaghị azọpụta ndị ya n’ime mmehie ha nile.",
                "37": "Ma asị m gị ọzọ na o nweghị ike ịzọpụta ha n’ime mmehie ha nile; n’ihi na enweghị m ike ịgọnarị okwu ya, ma ọ sịwo na ọdịghị ihe na-adịghị ọcha ga-enwe ike iketa ala-eze nke elu-igwe; ya mere, olee otu a ga-esi zọpụta unu ma ọbụghị na unu ketara ala-eze nke elu-igwe? Ya mere, agaghị azọpụta unu n’ime mmehie unu nile.",
                "38": "Ugbua Ziezrọm sịrị ya ọzọ: Ọbụ Ọkpara Chineke ahụ bụ Nna nke Mgbe-ebighi-ebi ahụ?",
                "39": "Ma Amiulek sịrị ya: E, ọ bụ ya bụ Nna nke Ebighi-ebi nke elu-igwe ahụ na nke ụwa, na ihe nile nke dị n’ime ha; ọ bụ ya bụ mmalite ahụ na ọgwụgwụ ahụ, onye mbụ na onye ikpe-azụ;",
                "40": "Ma ọ ga-abịa n’ime ụwa ịgbapụta ndị ya; ma ọ ga-ebukwasị onwe ya njehie nile nke ndị kwere n’aha ya; ma ndị a bụ ndị ahụ ga-enwe ndụ-ebighi-ebi, ma nzọpụta anaghị abịara onye ọbụla ọzọ.",
                "41": "Ya mere, ndị ajọọ-omume na-anọgide dịka aga-asị na ọdịbeghị mgbapụta ọbụla e mere, ma ọbụghị ịtọpụ n’agbụ nile nke ọnwụ; n’ihi na lee, ụbọchị na-abịa mgbe mmadụ nile ga-ebili site n’ọnwụ ma guzoro n’iru Chineke, ma e kpee ha ikpe dịka ọrụ ha nile siri dị.",
                "42": "Ugbua, e nwere otu ọnwụ nke a na-akpọ ọnwụ nke arụ; na ọnwụ nke Kraịst ga- atọpụ agbụ nile nke ọnwụ nke arụ a, ma na ka e wee kulite mmadụ nile site n’ọnwụ nke anụ arụ a.",
                "43": "Mụọ ahụ na arụ ahụ a ga-ejikọta ha ọzọ n’ụdị ya zuru oke; ma ụkwụ na aka ma njikọ-ahụ ka a ga-eweghachi n’ụdị ya mbụ, ọbụna otu anyị dị ugbua n’oge a; ma a ga- akpọta anyị iguzoro n’iru Chineke, na-amata ọbụna dịka anyị matara ugbua, ma nwe ncheta doro anya maka ikpe-ọmụma anyị nile.",
                "44": "Ugbua, mweghachi a ga-abịara onye ọbụla, ma okenye ma nwata, ma oru ma ndị nwere onwe ha, ma nwoke ma nwanyị, ma ndị ajọọ-omume ma ndị ezi-omume; ma ọbụna ọ gaghị adị ihe ha ka otu ntụtụ isi ha nile ga-efu, mana ihe nile ka a ga-eweghachi n’ụdị zuru oke, dịka ọ dị ugbua, ma-ọbụ na arụ, ma a ga-akpọta ha ma mee ka ha zaa ajụjụ n’iru oche-ikpe nke Kraịst Ọkpara ahụ, na Chineke Nna ahụ, na Mụọ Nsọ ahụ, nke bụ otu Chineke ebighi-ebi, ka e kpee ha ikpe dịka ọrụ ha nile siri dị, ma ha dị mma ma-ọbụ ma ha dị njọ.",
                "45": "Ugbua, lee, agwawo m gị okwu gbasara ọnwụ nke arụ na-anwụ anwụ, na kwa gbasara mbilite n’ọnwụ nke arụ na-anwụ anwụ. Asị m gị na arụ na-anwụ anwụ ka a ga ekulite n’arụ na-anaghị anwụ anwụ, nke ahụ bụ site n’ọnwụ, ọbụna site n’ọnwụ nke mbụ baa na ndụ, ka ha ghara ịnwụ anwụ ọzọ; mụọ ha nile na-ejikọta ha na arụ ha nile, ọdịghị mgbe a ga-ekewa ha ọzọ; otu a ha nile aghọọ nke mụọ na anaghị anwụ-anwụ, ka ha ghara ịhụ ire ure ọzọ.",
                "46": "Ugbua, mgbe Amiulek kwusịrị okwu ndị a nile ndị ahụ malitere ọzọ inwe ịtụ n’anya, na kwa Ziezrọm malitere ịma jijiji. Ma otu a ka okwu nile nke Amiulek siri gwuchaa, ma-ọbụ nke a bụ ihe nile nke m deworo."
            },
            "12": {
                "1": "Ugbua Alma, ebe ọ hụrụ na okwu nile nke Amiulek edewo Ziezrọm jụụ, n’ihi na ọ hụrụ na Amiulek ejidewo ya n’ikwu okwu ụgha ya na ighọ aghụghọ ibibi ya, ma ebe ọ hụrụ na ọ malitere ịma jijiji n’okpuru uche zuru oke maka ikpe ọmụma ya, o meghere ọn̄ụ ya ma malite ịgwa ya okwu, na imesi okwu nile nke Amiulek ike, na ịkọwa ihe nile ndị dị n’ebe anya na-anaghị eru, ma-ọbụ isaghee akwụkwọ-nsọ nile karịa nke ahụ Amiulek meworo.",
                "2": "Ugbua okwu nile nke Alma gwara Ziezrọm ka ndị nọ gburu-gburu nụrụ; n’ihi na igwe-mmadụ ahụ dị nnukwu, o kwuru okwu nʼụdị di otu a:",
                "3": "Ugbua Ziezrọm, ebe a hụrụ na e nwetawo gị n’ikwu okwu ụgha na ịghọ aghụghọ, n’ihi na ikwughị okwu ụgha nye ndị mmadụ nanị mana ikwuwo okwu ụgha nye Chineke; n’ihi na lee, ọ matara echiche gị nile, ma Ị na-ahụ na echiche gị nile e mere ka anyị mata ha site na Mụọ ya;",
                "4": "Ma Ị na-ahụ na anyị matara na atụmatụ gị bụ atụmatụ dị ezigbo aghụghọ, dịka aghụghọ nke ekwensu ahụ, maka ikwu okwu ụgha na ịghogbu ndị a ka Ị nwe ike dunye ha imegide anyị, ịkpọ anyị aha ọjọọ ma chụpụ anyị—",
                "5": "Ugbua nke a bụ atụmatụ nke onye iro gị, ma o gosịwo ike ya na gị. Ugbua ọ dị m ka asị na Ị ga-echeta na ihe m na-agwa gị a na m agwa mmadụ nile.",
                "6": "Ma lee asị m unu nile na nke a bụụrụ ọnya nke onye iro ahụ, nke ọ tọworo ijide ndị a, ka o wee weta unu n’ime ịnọ n’okpuru ya, ka o wee jiri ụdọ-igwe ya nile kegide unu, ka o wee keda unu ruo mbibi mgbe nile na-adigide, dịka ike nke ndọkpụ n’agha ya siri dị.",
                "7": "Ugbua mgbe Alma kwuworo okwu ndị a, Ziezrọm malitere ịma jijiji karịchaa, n’ihi na e mere ka o kwenye karịa akarịa maka ike nke Chineke; ma e mekwara ka o kwenye na Alma na Amiulek matara maka ya, n’ihi na e mere ka o kwenye na ha matara echiche nile na ebum-n’obi nile nke obi ya; n’ihi na e nyere ha ike ka ha wee mata maka ihe ndị a nile dịka mụọ nke ibu-amụma siri dị.",
                "8": "Ma Ziezrọm malitere ịjụtasị ha ike, ka o wee mata ihe karịa gbasara ala-eze nke Chineke. Ma ọ sịrị Alma: Gịnị ka nke a pụtara nke Amiulek kwuworo gbasara mbilite n’ọnwụ nke ndị nwụrụ anwụ, na mmadụ nile ga-ebịlite site n’ọnwụ, ma ndị omume zịrị-ezi ma ndị omume n’ezighị-ezi, ma a ga-akpọta ha iguzoro n’iru Chineke ka e kpee ha ikpe dịka ọrụ ha nile siri dị?",
                "9": "Ma ugbua Alma malitere ịkọwadaru ihe ndị a nile ala nye ya, na-asị: E nyere ya ọtụtụ ịmata ihe omimi nile nke Chineke; otu osila dị e debere ha n’okpuru iwu siri ike na ha agaghị enye ma ọbụghị dịka akụkụ okwu ya ahụ nke ọ na-enye ụmụ nke mmadụ, dịka ịn̄a ntị na mgbalị nke ha nyere ya siri dị.",
                "10": "Ma ya mere, onye nke ga-emesi obi ya ike, onye ahụ ga-anata akụkụ ka nta nke okwu ahụ; ma onye nke na-agaghị emesi obi ya ike, ya ka e nyeworo akụkụ okwu ahụ nke karịrị, ruo mgbe e nyere ya ịmata ihe omimi nile nke Chineke ruo mgbe ọ matazuru ha.",
                "11": "Ma ndị ahụ ga-emesi obi ha ike, ha ka e nyere akụkụ ka ntakịrị nke okwu ahụ ruo mgbe na ọdịghị ihe ha ga-amata gbasara ihe omimi ya nile; ma mgbe ahụ ekwensu ga-akpọrọ ha na ndọkpụ n’agha, ma duru ha n’ọchịchọ ya gbada ruo mbibi. Ugbua nke a bụ ihe ụdọ-igwe nile nke ala mụọ pụtara.",
                "12": "Ma Amiulek ekwuwo otu ọ dị mfe nghọta gbasara ọnwụ, na inwe nkulite site n’ọnọdụ ịnwụ anwụ a ruo n’ọnọdụ nke anwụghị anwụ, na ịkpọta n’iru oche-ikpe nke Chineke, ka e kpee anyị ikpe dịka ọrụ anyị nile siri dị.",
                "13": "Mgbe ahụ ọbụrụ na emesịwo obi anyị nile ike, e, ọbụrụ na anyị emesịwo obi anyị nile ike megide okwu ahụ, nke mere na a hubeghị ya n’ime anyị, mgbe ahụ ka ọnọdụ anyị ga-adị egwụ, n’ihi na mgbe ahụ anyị ga-enwe amam-ikpe.",
                "14": "N’ihi na okwu anyị nile ga-ama anyị ikpe, e, ọrụ anyị nile ga-ama anyị ikpe; agaghị enweta anyị n’enweghị ntụpọ; ma echiche anyị nile ga kwa ama anyị ikpe; ma n’ọnọdụ a dị egwụ anyị agaghị a nwa a nwa ilelite anya lee Chineke anyị; ma anyị ga- enwe obi-ụtọ ma ọbụrụ na anyị nwere ike inye nkume nile na ugwu ukwu nile iwu ịdakwasị anyị izo anyị site nʼiru ya.",
                "15": "Mana nke a enweghị ike ịdị; anyị ga-abịarurịrị ma guzoro n’iru ya n’otuto ya, na n’ike ya, ma n’ume ya, ụdị-eze, na ọchịchị, ma nakwere-ezi-okwu n’ihere mgbe nile na-adigide anyị na ikpe ya nile zịrị ezi; na o ziri ezi n’ọrụ ya nile, ma na ọ na-emere ụmụ nke mmadụ ebere, ma na ọ nwere ike nile ịzọpụta mmadụ nile ndị kwere n’aha Ya ma na-amịta mkpụrụ na-egosị nchegharị.",
                "16": "Ma ugbua, asị m unu mgbe ahụ ka otu ọnwụ ga-abịa, ọbụna ọnwụ nke ugboro abụọ, nke bụ ọnwụ nke mụọ; mgbe ahụ bụ oge nke onye ọbụla nwụrụ n’ime mmehie ya nile, dịka n’ọnwụ nke arụ, ga-anwụ kwa ọnwụ nke mụọ; e, ọ ga-anwụ dịka nye ihe nile gbasara ezi-omume.",
                "17": "Mgbe ahụ bụ oge nke ntaram-ahụhụ ha nile ga-abụ dịka ọdọ ọkụ na nkume ọkụ, nke ire ọkụ ya na-arịgoro n’elu ruo mgbe nile na mgbe nile; ma mgbe ahụ bụ oge nke a ga-eke ha ụdọ-igwe gbada ruo mbibi mgbe nile na-adigide, dịka ike na ndọkpụ n’agha nke Setan siri dị, ya ebe o debeworo ha n’okpuru ya dịka ọchịchọ ya siri dị.",
                "18": "Mgbe ahụ, asị m gị, ha ga-adị ka enwebeghị mgbapụta e mere; n’ihi na agaghị agbapụta ha dịka ikpe-ziri ezi nke Chineke siri dị; ma ha enweghị ike ịnwụ, ebe ha hụrụ na enweghị kwa ire ure.",
                "19": "Ugbua o wee ruo na mgbe Alma bịaworo na ngwụcha nke ikwu-okwu ndị a nile, ndị ahụ malitere inwe ịtụ-n’anya karịa;",
                "20": "Mana e nwere otu Antiọna, onye bụ onye-isi-ọchịchị n’etiti ha, bịalitere ma sị ya: Gịnị bụ nke a ị kwuworo, na mmadụ ga-ebilite site na ndị nwụrụ-anwụ ma a gbanwe ya site n’ọnọdụ na-anwụ anwụ a baa n’ọnọdụ anwụghị anwụ, nke mere na mkpụrụ-obi agaghị anwụkwa ọzọ?",
                "21": "Gịnị ka akwụkwọ-nsọ na-egosị, nke sịrị na Chineke debere cherubim na mma-agha ire ọkụ n’ọwụwa-anyanwụ nke ubi nke Iden ahụ, adịghị ama-ama nne na nna mbụ anyị ibanye ma rachaa mkpụrụ sitere n’osisi nke ndụ ahụ, ma dị ndụ ruo mgbe nile? Ma otu a anyị hụrụ na-enweghị ohere ga-ekwe-mee na ha ga-ebi ruo mgbe ebighi-ebi.",
                "22": "Ugbua Alma sịrị ya: Nke a bụ ihe nke m na-achọ ịkọwa. Ugbua anyị hụrụ na Adam dara site n’ịracha site na mkpụrụ-osisi a sị erila, dịka okwu Chineke siri dị; ma otu a anyị hụrụ, na site n’ọdịda ya, mmadụ nile ghọrọ ndị furu-efu na ndị dara ada.",
                "23": "Ma ugbua lee, asị m gị na ọbụrụ na o kwere Adam mee ịracha mkpụrụ sitere n’osisi nke ndụ ahụ n’oge ahụ, agaraghị enwe ọnwụ, ma okwu ahụ gara abụ ihe efu, na-mee Chineke onye okwu ụgha, n’ihi na ọ sịrị: Ọbụrụ na i rie ị ga-anwụrịrị.",
                "24": "Ma anyị na-ahụ na ọnwụ na-abịakwasị ndị mmadụ, e, ọnwụ ahụ nke Amiulek kwuworo maka ya, nke bụ ọnwụ nke arụ; otu o sila dị e nwere ohere e nyere mmadụ n’ime nke o nwere ike ichegharị; ya mere ndụ a ghọrọ ọnọdụ mnwale; oge ịkwado izute Chineke; oge ịkwado maka ọnọdụ agwụgh-agwụ ahụ nke anyị kwuworo maka ya, nke bụ mgbe mbilite n’ọnwụ nke ndị nwụrụ anwụ gasịworo.",
                "25": "Ugbua a sị na ọbụghị maka atụmatụ nke mgbapụta, nke a tọrọ site na ntọ-ala nke ụwa, a garaghị enwe mbilite n’ọnwụ nke ndị nwụrụ anwụ; mana e nwere atụmatụ nke mgbapụta a tọrọ, nke ga-eweta mbilite n’ọnwụ nke ndị nwụrụ anwụ, nke e kwuworo maka ya.",
                "26": "Ma ugbua lee, ọbụrụ na o kwere mee na nne na nna mbụ anyị nwere ike ịga nʼiru ma rachaa mkpụrụ sitere n’osisi nke ndụ ha gaara anọ n’ọnọdụ ịhụju-anya ruo mgbe nile, na-enweghị ọnọdụ nkwadobe; ma otu a atụmatụ nke mgbapụta gaara abụ ihe n’enweghị isi, ma okwu nke Chineke gaara abụ ihe efu, na-enweghị ihe na-eso ya.",
                "27": "Mana lee, ọ dịghị otu ahụ; mana a họpụtara ya nye ndị mmadụ na ha ga-anwụrịrị; ma mgbe ọnwụ gasịrị, ha ga-abịarịrị ikpe-ikpe, ọbụna otu ikpe ikpe ahụ nke anyị kwuworo maka ya, nke bụ nsọtụ ahụ.",
                "28": "Ma mgbe Chineke họpụtaworo na ihe ndị a nile ga-abịakwute mmadụ, lee, mgbe ahụ ọ hụrụ na ọ dị mkpa na mmadụ ga-amata gbasara ihe nile ndị ahụ ọ họpụtaworo nye ha;",
                "29": "Ya mere o zigara ndị mụọ-ozi ịkparịta-ụka ya na ha, ndị mere ndị mmadụ ịhụ otuto ya.",
                "30": "Ma ha malitere site n’oge ahụ gaa n’iru ịkpọku aha ya; ya mere Chineke kparịtara ụka ya na ndị mmadụ, ma mee ka ha mata atụmatụ nke mgbapụta, nke a kwadoworo site na ntọ-ala nke ụwa; ma nke a o mere ka ha mata dịka okwukwe ha siri dị na nchegharị na ọrụ ha nile dị nsọ.",
                "31": "Ya mere, o nyere ndị mmadụ iwu-nsọ nile, ha ebe ha jehieworo iwu-nsọ mbụ nile ndị gbasara ihe ndị bụ nke arụ, na ịghọ dịka chi, na-amata mma site na njọ, na-edebe onwe ha n’ọnọdụ ime ihe, ma-ọbụ ịbụ ndị e debere n’ọnọdụ ime ihe dịka ọchịchọ ha nile na mmasị ha nile siri dị, ma ha ga-eme ihe ọjọọ ma-ọbụ ime ihe ọma—",
                "32": "Ya mere Chineke nyere ha iwu-nsọ nile, mgbe o meworo ka ha mata atụmatụ nke mgbapụta, ka ha ghara ime ihe ọjọọ, ahụhụ nke dị ya bụụrụ ọnwụ nke ugboro abụọ, nke bụ ọnwụ mgbe nile na-adigide maka ihe nile gbasara ezi-omume; n’ihi na n’ụdị a, atụmatụ nke mgbapụta agaghị enwe ike, n’ihi na ọrụ nile nke ikpe zịrị ezi a gaghị enwe ike ibibi ya, dịka ịdị mma kachasị-elu nke Chineke siri dị.",
                "33": "Mana Chineke kpọrọ ndị mmadụ, n’aha Ọkpara ya, (nke a ebe ọ bụ atụmatụ nke mgbapụta nke a tọrọ) na-asị: Ọbụrụ na unu ga-echegharị ma ghara imesi obi unu ike, mgbe ahụ ka m ga-emere unu ebere, site n’Ọkpara m M mụrụ Nanị Ya;",
                "34": "Ya mere, onye ọbụla chegharịrị, na n’emesighị obi ya ike, ọ ga-enwe oke n’ebere site n’Ọkpara m M mụrụ Nanị Ya, ruo na nsachapụ nke mmehie ya nile; ma ndị a ga-aba n’ime izu-ike m.",
                "35": "Ma onye ọbụla ga-emesi obi ya ike ma ga-eme ajọọ-omume, lee, a n̄ụọ m iyi n’ime iwe ọkụ m na ọ gaghị aba n’ime izu-ike m.",
                "36": "Ma ugbua, ụmụnne m nwoke, lee asị m unu, na ọbụrụ na unu ga-emesi obi unu ike unu agaghị aba n’ime izu-ike nke Onye-nwe; ya mere ajọọ-omume unu na-akpasu ya iwe nke mere na o na-ezidatara unu iwe ọkụ ya dịka na mkpasu iwe mbụ ahụ, e, dịka okwu ya siri dị na mkpasu iwe ikpe-azụ ahụ na kwa nke mbụ, wee ruo na mbibi mgbe nile na-adigide nke mkpụrụ-obi unu nile; ya mere, dịka okwu ya siri dị, wee ruo n’ọnwụ ikpe-azụ ahụ, na kwa nke mbụ.",
                "37": "Ma ugbua, ụmụnne m nwoke, ebe m hụrụ na anyị matara ihe ndị a nile, ma ha bụ ezi-okwu, ka anyị chegharịa, ma ghara imesi obi anyị ike, ka anyị ghara ịkpasu Onye-nwe Chineke anyị iwe ịdọdatara onwe anyị iwe ọkụ ya n’ime iwu-nsọ nke abụọ ya nile ndị a nke o nyeworo anyị; mana ka anyị baa n’ime izu-ike nke Chineke, nke a kwadoro dịka okwu ya siri dị."
            },
            "13": {
                "1": "Ma ọzọ, ụmụnne m nwoke, a ga m ewelite uche unu nile lekwasị oge mgbe Onye-nwe Chineke nyere ụmụ ya iwu-nsọ ndị a nile; ma ọ dị m ka asị na unu ga-echeta na Onye-nwe Chineke chiri ndị nchụ-aja nile echichi, dịka usoro ya dị nsọ siri dị, nke bụụrụ n’ụdị usoro nke Ọkpara ya, ịkuziri ndị mmadụ ihe ndị a nile.",
                "2": "Ma ndị nchụ-aja ahụ nile ka e chiri echichi n’usoro nke Ọkpara ya, n’ụzọ nke a ga-eme ka ndị ahụ nwe ike mata otu ha ga-esi lekwasị Ọkpara ya anya maka mgbapụta.",
                "3": "Ma nke a bụ otu e siri chie ha echichi—ebe a kpọrọ ma kwado ha site na ntọ-ala nke ụwa dịka ebụzọ mata nke Chineke, site n’okwukwe ha karịrị akarị na ọrụ ọma ha nile; na nke mbụ ịhapụ ka ha họrọ mma ma-ọbụ njọ; ya mere ebe ha họrọworo mma, ma na-enwe nnukwu okwukwe karịrị akarị, a kpọrọ ha n’ọkpụkpọ dị nsọ, e, n’ọkpụkpọ ahụ dị nsọ nke e jiri kwado, na dịka, nkwadobe mgbapụta maka ụdị ndị ahụ.",
                "4": "Ma otu a akpọwo ha n’ọkpụkpọ nke a dị nsọ site n’okwukwe ha, mgbe ndị ọzọ ga-ajụ Mụọ nke Chineke site isi-ike nke obi ha nile na ikpu-isi nke echiche ha nile, mgbe, ọbụrụ na ọbụghị maka nke a ha gaara enwe ụdị nnukwu ohere nke ụmụnne ha nwoke nwere.",
                "5": "Ma-ọbụ na nke-nke, na mbụ ha guzoro n’otu ebe ha na ụmụnne ha nwoke; otu a ọkpụkpọ nsọ nke a akwadoro site na ntọ-ala nke ụwa maka ndị nile na-aghara imesi obi ha nile ike, na-adị n’ime na site na aja mgbaghara mmehie nke Ọkpara a mụrụ Nanị Ya, onye akwadoro akwado—",
                "6": "Ma otu a ebe a kpọrọ ha site n’ọkpụkpọ nsọ a, ma chie ha echichi banye n’ọkwa nchụ-aja ahụ nke usoro-nsọ nke Chineke, ikuzi iwu-nsọ ya nile nye ụmụ nke mmadụ, ka ha kwa wee baa n’ime izu-ike ya—",
                "7": "Ọkwa nchụ-aja a ebe ọ dị n’ụdị usoro nke Ọkpara ya, bụ usoro nke sitere na ntọ-ala nke ụwa; ma-ọbụ n’okwu ọzọ, ebe ọ dị n’enweghị mmalite nke ụbọchị nile ma-ọbụ ngwụcha nke afọ nile, ebe akwadoro ya site ebighi-ebi ruo mgbe ebighi-ebi nile, dịka ebụzọ mata ya nke ihe nile siri dị—",
                "8": "Ugbua e chịrị ha echichi n’ụdị a—ebe a kpọrọ ha site n’ọkpụkpọ dị nsọ, ma chie ha echichi jiri emume-nso, ma na-ewekwasị onwe ha ọkwa nchụ-aja ahụ nke usoro dị nsọ, ọkpụkpọ nke, na emume-nso, na ọkwa nchụ-aja, dị n’enweghị mmalite ma-ọbụ ọgwụgwụ—",
                "9": "Otu a ha ghọrọ ndị isi nchụ-aja ruo mgbe nile, dịka usoro nke Ọkpara ahụ, Onye Nna Mụrụ Nanị Ya siri dị, onye nọ n’enweghị mmalite nke ụbọchị nile ma-ọbụ ngwụcha nke afọ nile, onye jupụtara na amara, ahata-aha, na ezi-okwu. Ma otu a ka ọ dị. Amen.",
                "10": "Ugbua, dịka m kwuru gbasara usoro ahụ dị nsọ, ma-ọbụ ọkwa nchụ-aja nke a dị elu, e nwere ọtụtụ ndị e chịrị echichi ma ha ghọọ ndị isi nchụ-aja nke Chineke; ma o sitere n’inwe okwukwe ha karịrị akarị na nchegharị, na ezi-omume ha n’iru Chineke, ha, ebe ha họọrọ ichegharị ma rụọ ọrụ ezi-omume karịa ịla n’iyi.",
                "11": "Ya mere a kpọrọ ha dịka n’usoro a dị nsọ, ma e doro ha nsọ, ma uwe ha nile ka a sapụrụ ọcha site n’ọbara nke Nwa-atụrụ ahụ.",
                "12": "Ugbua ha, mgbe e doworo ha nsọ site na Mụọ Nsọ ahụ, ebe e meworo uwe ha ka ha dị ọcha, ebe ha dịworo ọcha na enweghị ntụpọ n’iru Chineke, enweghị ike ilekwasị mmehie anya ma ọ bụghị ma-ọbụ n’ịkpọ nnukwu asị; ma ha dị ọtụtụ, nnukwu ọtụtụ karịrị akarị, ndị e mere ka ha ghara inwe ntụpọ ma baa n’ime izu-ike nke Onye-nwe Chineke ha.",
                "13": "Ma ugbua, ụmụnne m nwoke, ọ dị m ka asị na unu ga-adị umeala n’iru Chineke, ma mịta mkpụrụ na-egosị nchegharị, ka unu wee baa kwa n’ime izu-ike ahụ.",
                "14": "E, dị nụ umeala ọbụna dịka ndị ahụ n’ụbọchị nile nke Melkizedek, onye bụ kwa onye isi nchụ-aja dịka otu usoro nke a nke m kwuworo, onye wekwasịrị onwe ya ọkwa nchụ-aja ahụ ruo mgbe nile.",
                "15": "Ma-ọbụ otu Melkizedek ahụ onye Abraham kwunyere otu-ụzọ-n’ụzọ-iri ya nile; e, ọbụna nna anyị Abraham kwụrụ ụtụ otu-ọzọ-n’ụzọ iri nke ihe nile o nwere.",
                "16": "Ugbua emume-nso ndị a nile ka e nyere n’ụdị dị otu a, na site otu a ndị ahụ ga-enwe ike ilepụ anya legide Ọkpara nke Chineke ahụ, ebe ọ bụ ụdị dịka usoro ya, ma-ọbụ ebe ọ bụ usoro ya, ma nke a ka ha wee lepụ anya legide ya maka nsachapụ nke mmehie ha nile, ka ha wee baa n’ime izu-ike nke Onye-nwe ahụ.",
                "17": "Ugbua Melkizedek a bụ eze n’ala nke Salem; ma ndị ya agbasịwo ike n’ajọọ-omume na ihe arụ; e, ha nile akpafuwo, ha jupụtara n’ụdị ajọọ-omume nile dị iche iche;",
                "18": "Mana Melkizedek ebe o gosịworo nnukwu okwukwe, ma nata ọkwa nke ọkwa nchụ-aja dịka usoro dị nsọ nke Chineke, kwusara nchegharị nye ndị ya. Ma lee, ha chegharịrị; ma Melkizedek hiwere udo n’ala ahụ n’ụbọchị ya nile; ya mere a kpọrọ ya ọkpara-eze nke udo, n’ihi na ọ bụụrụ eze nke Salem; ma ọ chịrị n’okpuru nna ya.",
                "19": "Ugbua, e nwere ọtụtụ tutu o rute ya, na kwa e nwere ọtụtụ mgbe ọ chịchara, mana ọdịghị ndị ka ukwuu; ya mere, maka nanị ya ka ha kpọworo aha karịsịa.",
                "20": "Ugbua ọ dịghịrị m mkpa ikwugharị maka nke ahụ; ihe m kwuworo nwere ike izu. Lee, akwụkwọ-nsọ nile dị n’iru unu; ọbụrụ na unu ga-emegharị ha ọ ga-abụ na mbibi nke onwe unu.",
                "21": "Ma ugbua o wee ruo na mgbe Alma gwaworo ha okwu nile ndị a, o setịpụụrụ ha aka ya ma tie na nnukwu olu, na-asị: Ugbua bụ oge nchegharị ahụ, n’ihi na ụbọchị nke nzọpụta na-abịa nso;",
                "22": "E, ma olu nke Onye-nwe, site n’ọnụ nke ndị mụọ-ozi, na-ekwupụtara ya mba nile; e, na-ekwupụta ya, ka ha wee nwe ozi ọma nke oke ọn̄ụ; e, ma ọ na-ekwupụta ozi ọma ndị a nile n’etiti ndị ya nile, e, ọbụna nye ha bụ ndị gbasasịrị na mba ọzọ n’elu iru nke ụwa; ya mere ha abịakwutewo anyị.",
                "23": "Ma a na-eme ka anyị mata ha n’asụsụ nile dị mfe nghọta, ka anyị wee ghọta, ka anyị wee ghara imehie; ma nke a n’ihi anyị bụ ndị-ije n’ala anyị na-amaghị; ya mere, anyị nwetara iru ọma dị elu, n’ihi na anyị nwere ozi ọma ndị a e kwupụtara nye anyị n’akụkụ nile nke ubi-vine anyị.",
                "24": "N’ihi na lee, ndị mụọ-ozi na-ekwupụta ya nye ọtụtụ n’oge a n’ala anyị; ma nke a bụ maka ebum-n’obi nke ịkwado obi nile nke ụmụ nke mmadụ ịnabata okwu ya n’oge nke ọbịbịa ya n’otuto ya.",
                "25": "Ma ugbua anyị na-eche nanị ịnụ akụkọ an̄ụrị nile ahụ e kwupụtara nye anyị site n’ọnụ nke ndị mụọ-ozi, maka ọbịbịa ya; n’ihi na oge ahụ n’abịa, anyị amataghị otu ọsọ-ọsọ ya ga-adị. Ọ dị m ka n’aha Chineke na ọ ga-abụ n’ụbọchị m; mana ka ọ bụrụ na nso-nso ma-ọbụ ma emesịa, n’ime ya a ga m an̄ụrị ọn̄ụ.",
                "26": "Ma a ga-eme ka ndị ezi-omume na ndị dị nsọ mata ya, site n’ọnụ ndị mụọ-ozi, n’oge nke ọbịbịa ya, ka e wee mezuo okwu nile nke ndị nna anyị ha, dịka ihe ahụ nke ha kwuworo gbasara ya siri dị, nke bụ dịka mụọ nke ibu-amụma siri dị nke dị n’ime ha.",
                "27": "Ma ugbua, ụmụnne m nwoke, ọ na-agụ m site n’ebe kachasị ime nke obi m, e, jiri nnukwu nchekasị arụ ọbụna ruo na mgbu, na unu ga-an̄a ntị n’okwu m nile, ma wezuga mmehie unu nile, ma ghara igbu oge ụbọchị nke nchegharị unu;",
                "28": "Mana unu ga-adị umeala n’onwe unu n’iru Onye-nwe, ma kpọkuo aha nsọ ya, ma chee nche ma kpee ekpere esepụghị aka, ka a ghara ịnwa unu ọnwụnwa karịa ka unu ga-ebụli, ma si otu a Mụọ Nsọ a na-edu unu, na-aghọọ ndị n’eweda onwe ha ala, dị nwayọ, na-erube isi, nwe ndidi, jupụta n’ịhụnanya na ogologo ntachi-obi;",
                "29": "Na-enwe okwukwe n’ime Onye-nwe; na-enwe olile-anya na unu ga-enweta ndụ ebighi-ebi; na-enwe ịhụnanya nke Chineke ahụ oge nile n’obi unu nile, ka e wee bulite unu elu n’ụbọchị ikpeazụ ma baa n’ime izu-ike ya.",
                "30": "Ma ka Onye-nwe nye unu nchegharị, ka unu ghara iwedata oke iwe ya nye unu, ka a ghara ikeda unu site n’ụdọ-igwe ya nile ruo ala mụọ, ka unu ghara ịta ahụhụ ọnwụ nke ugboro abụọ.",
                "31": "Ma Alma gwara ndị ahụ ọtụtụ okwu ndị ọzọ, ndị a na-edeghị n’ime akwụkwọ a."
            },
            "14": {
                "1": "Ma o wee ruo mgbe ọ bịara na ngwucha nke ịgwa ndị ahụ okwu, ọtụtụ n’ime ha kwere n’okwu ya nile, ma malite ichegharị, na nyochaa akwụkwọ-nsọ nile ahụ.",
                "2": "Mana ndị ka n’ime ha chọsịrị ike ka ha wee bibie Alma na Amiulek; n’ihi na ha na-eweso Alma iwe, n’ihi ịdị mfe nghọta nke okwu ya nile nye Ziezrọm; ma ha sịkwara na Amiulek agwawo ha okwu ụgha, ma kwuo okwu ọjọọ megide iwu ha na kwa megide ndị ọka-iwu ha na ndị-ikpe nile.",
                "3": "Ma ha wesokwara Alma na Amiulek iwe; ma n’ihi na ha agbawo ama dị ezigbo mfe nghọta megide ajọọ-omume ha, ha chọrọ iwepụ ha na nzuzo.",
                "4": "Mana o wee ruo na ha emeghị ya; kama ha kpọọrọ ha ma jiri agbụ siri-ike kee ha, ma kpọga ha n’iru onye-isi-ikpe nke ala ahụ.",
                "5": "Ma ndị ahụ garuru ma gbaa aka-ebe megide ha—na-agba ama na ha kwuru okwu ọjọọ megide iwu ahụ, na ndị ọka-iwu ha nile na ndị-ikpe nile nke ala ahụ, na kwa megide ndị nile ahụ nọ n’ala ahụ; na kwa gbaa ama na e nwere nanị otu Chineke, ma na ọ ga-ezite Ọkpara ya n’etiti ndị ahụ, mana ọ gaghị azọpụta ha; ma ọtụtụ ụdị ihe dị otu a ka ndị ahụ gbara ama megide Alma na Amiulek. Ugbua nke a ka e mere n’iru onye-isi-ikpe nke ala ahụ.",
                "6": "Ma o wee ruo na Ziezrọm nwere ịtụ n’anya n’okwu nile ndị e kwuworo; ma ọ matakwara gbasara ikpu-isi nke obi ha nile, nke ọ kpataworo n’etiti ndị ahụ site n’okwu ụgha ya nile; ma mkpụrụ-obi ya malitere inwe ntaram-ahụhụ site na mmata nke ikpe-ọmụma nke onwe ya; e, ọ malitere inwe ịgba gburu-gburu site na mgbu nile nke ala-mụọ.",
                "7": "Ma o wee ruo na ọ malitere itiku ndị ahụ, na-asị: Lee, ikpe mara m, ma ndịkom a enweghị ntụpọ n’iru Chineke. Ma ọ malitere ịrịọrọ ha arịrịọ site n’oge ahụ gaa n’iru; mana ha kparịrị ya, na-asị: Ajọọ-mụọ o nwetawo kwa gị? Ma ha bụrụ ya ọnụ-mmiri, ma chụpụ ya site n’etiti ha, na kwa ndị nile nke kwere n’okwu nile nke Alma na Amiulek kwuworo; ma ha chụpụrụ ha, ma ziga ndịkom ka ha tụọ ha okwute.",
                "8": "Ma ha kpọkọtara ndị nwunye ha na ụmụ ha ọnụ, ma onye ọbụla kwere ma-ọbụ akụziworo ikwere n’okwu nke Chineke ha mere ka atụba ha n’ime ọkụ, ma ha kwa wepụtara akụkọ-ndekọta ha nile nke ihe dị n’ime ya bụ akwụkwọ-nsọ nile ahụ, ma tụba ha n’ime ọkụ ahụ kwa, ka e wee kpọọ ha ọkụ ma bibie ha site n’ọkụ.",
                "9": "Ma o wee ruo na ha kpọọrọ Alma na Amiulek, ma buga ha n’ebe a na-egbu ndị kwere na Jisus Kraịst, ka ha wee lere mbibi nke ndị a na-erepịa site n’ọkụ.",
                "10": "Ma mgbe Amiulek hụrụ mgbu nile nke ndịnyom na ụmụ-ntakịrị ndị na-erepịa n’ime ọkụ ahụ, o gbukwara ya mgbu; ma ọ sịrị Alma: Olee otu anyị ga-esi lere ihe nkiri nke a dị egwụ? Ya mere ka anyị setịpụ aka anyị nile, ma jiri ike nke Chineke nke dị n’ime anyị rụọ ọrụ, ma zọpụta ha site n’ire ọkụ nile ahụ.",
                "11": "Mana Alma sịrị ya: Mụọ ahụ kwagidere m na m agaghị esetịpụrịrị aka m; n’ihi na lee Onye-nwe na-anabata ha n’elu nye onwe ya, n’otuto; ma o kwere ka ha mee ihe nke a, ma-ọbụ na ndị ahụ ga-eme ha ihe nke a, dịka isi-ike nke obi ha nile siri dị, ka ikpe ikpe nile nke ọ ga-ezitara ha n’oke iwe ya wee zi ezi; ma ọbara nke ndị na-enweghị ụta ga-eguzoro dịka aka-ebe megide ha, e, ma tisie mkpu ike megide ha n’ụbọchị ikpe-azụ.",
                "12": "Ugbua Amiulek sịrị Alma: Lee, eleghị-anya ha ga-akpọ kwa anyị ọkụ.",
                "13": "Ma Alma sịrị: Ka ọ dịrị dịka ọchịchọ nke Onye-nwe siri dị. Mana, lee, ọrụ anyị agwubeghị; ya mere ha agaghị akpọ anyị ọkụ.",
                "14": "Ugbua o wee ruo na mgbe anụ-arụ nile nke ndị ahụ atụbaworo n’ime ọkụ repịara, na kwa akụkọ-ndekọta nile ahụ nke atụbara ya na ha, onye-isi-ikpe nke ala ahụ bịara guzoro n’iru Alma na Amiulek, dịka e kere ha agbụ; ma ọ jiri aka ya maa ha ụra na nti ha nile, ma sị ha: Mgbe unu hụsịworo ihe ndị a, unu ga-ekwusa ozi-ọma ọzọ nye ndị a, na a ga-atụba ha n’ime ọdọ ọkụ na nkume ọkụ?",
                "15": "Lee, unu ahụwo na unu enweghị ike ịzọpụta ndị ahụ a tụbaworo n’ime ọkụ ahụ; ọbụghị ma Chineke ọ zọpụtawo ha n’ihi na ha bụụrụ ndị okwukwe gị. Ma onye-ikpe ahụ kụrụ ha ọzọ na nti ha nile, ma jụọ: Gịnị ka unu na-ekwu maka onwe unu?",
                "16": "Ugbua onye-ikpe a nọ dịka usoro na okwukwe nke Niho, onye gburu Gịdiọn.",
                "17": "Ma o wee ruo na Alma na Amiulek azaghị ya ihe ọbụla; ma ọ kụrụ ha ọzọ, ma nyefee ha ndị-ọrụ ahụ nile ka a tụba ha n’ime ụlọ-mkpọrọ.",
                "18": "Ma mgbe atụbaworo ha n’ụlọ-mkpọrọ ụbọchị atọ, ọtụtụ ndị ọka-iwu wee bịa, ma ndị-ikpe, ma ndị nchụ-aja, ma ndị nkuzi, ndị bụ nke okwukwe nke Niho; ma ha batara n’ime ụlọ-mkpọrọ ịhụ ha, ma ha jụrụ ha ajụjụ maka ọtụtụ okwu nile; mana ha azaghị ha ihe ọbụla.",
                "19": "Ma o wee ruo na onye-ikpe ahụ guzoro n’iru ha, ma sị: Gịnị mere unu anaghị aza okwu nile nke ndị a? Unu amataghị na m nwere ike inyefelite unu n’ime ire-ọkụ nile ahụ? Ma ọ nyere ha iwu ka ha kwuo okwu; mana ha azaghị ihe ọbụla.",
                "20": "Ma o wee ruo na ha pụrụ ma gara ụzọ ha nile, mana bịakwa ọzọ n’echi ya; ma onye-ikpe ahụ kụkwara ha ọzọ na nti ha nile. Ma ọtụtụ bịarutekwara, ma kuo ha, na-asị: Unu ga-eguzo ọzọ ma kpee ndị a ikpe, ma kwutọọ iwu anyị? Ọbụrụ na unu nwere ụdị nnukwu ike ahụ gịnị mere unu anaghị anapụta onwe unu?",
                "21": "Ma ọtụtụ ụdị ihe dị otu a ka ha sịrị ha, na-atakwasị ha ikikere eze, ma na-abụsa ha ọnụ-mmiri, ma na-asị: Olee otu anyị ga-adị mgbe amara anyị ikpe?",
                "22": "Ma ọtụtụ ụdị ihe ndị ahụ, e, ụdị ihe dị otu a nile dị iche iche ka ha gwara ha; Ma otu a ha kwara ha emu ruo ọtụtụ ụbọchị. Ma ha jịchiri ihe-oriri site n’ebe ha nọ ka agụụ wee gụọ ha, na mmiri ka akpịrị wee kpọọ ha nkụ; ma ha napụkwara ha uwe ha nile nke mere na ha gba-ọtọ; ma otu a ekere ha jiri ụdọ nile siri ike, ma debe ha n’otu ebe n’ime ụlọ-mkpọrọ.",
                "23": "Ma o wee ruo mgbe ha taworo ahụhụ otu a ruo ọtụtụ ụbọchị, (ma-ọbụ n’ụbọchị nke iri na abụọ, n’ọnwa nke iri, n’ime afọ nke iri nke ọchịchị nke ndị-ikpe nile nye ndị nke ndị Nifaị) na onye-isi-ikpe nye ala nke Amọnaịha ma ọtụtụ n’ime ndị nkuzi ha nile na ndị ọka-iwu nile bara n’ime n’ebe ụlọ-mkpọrọ ahụ ebe Alma na Amiulek e jiri ụdọ nile kee nọ.",
                "24": "Ma onye-isi-ikpe ahụ guzoro n’iru ha, ma kụọ ha ọzọ, ma sị ha: Ọbụrụ na unu nwere ike nke Chineke napụta onwe unu site n’agbụ ndị a, ma mgbe ahụ anyị ga- ekwere na Onye-nwe ga-ebibi ndị a dịka okwu unu nile siri dị.",
                "25": "Ma o wee ruo na ha nile gara n’iru ma kụọ ha, na-ekwu otu okwu nile ahụ, ọbụna wee ruo n’onye ikpe-azụ; ma mgbe onye ikpe-azụ gwaworo ha okwu ike nke Chineke dakwasịrị Alma na Amiulek, ma ha biliri guzoro n’ụkwụ ha.",
                "26": "Ma Alma tiri mkpu, na-asị: Ruo ole mgbe ka anyị ga-atagide ahụhụ nnukwu mkpagbu nile ndị a, O Onye-nwe? O Onye-nwe, nye anyị ume dịka okwukwe anyị nke dị n’ime Kraịst, ọbụna ruo na nnapụta. Ma ha dọbiri ụdọ nile ahụ nke e jiri kee ha; ma mgbe ndị ahụ hụrụ nke a, ha malitere ịgbafu, n’ihi egwu maka mbibi abịakwasịwo ha.",
                "27": "Ma o wee ruo na oke nnukwu ka egwu ha dị nke mere na ha dara n’ala, ma ha erughị ọnụ-ụzọ mpụta nke ụlọ-mkpọrọ ahụ; ma ala masịrị jijiji ike, ma mgbidi nile nke ụlọ-mkpọrọ ahụ ka a gbawara abụọ, nke mere na ha dara n’ala; ma onye-isi-ikpe ahụ, na ndị ọka-iwu nile, na ndị nchụ-aja nile, na ndị nkuzi nile, ndị kụworo Alma na Amiulek ihe, ka e gburu site n’ọdịda nke ahụ.",
                "28": "Ma Alma na Amiulek pụtara site n’ụlọ-mkpọrọ ahụ, ma ha emerụghị arụ; n’ihi na Onye-nwe enyewo ha ike, dịka okwukwe ha nke dị n’ime Kraịst siri dị. Ma ngwa-ngwa ha pụtara site n’ụlọ-mkpọrọ ahụ; ma atọpụrụ ha agbụ ha nile; ma ụlọ-mkpọrọ ahụ adawo rịị n’ala, ma mkpụrụ-obi ọbụla dị n’ime mgbidi ahụ, ma ọbụghị Alma na Amiulek, ka e gburu; ma ngwa-ngwa ha bịarutere ime obodo-ukwu ahụ.",
                "29": "Ugbua ndị ahụ ebe ha nụworo nnukwu mkpọtụ bịara gbakọta ọn̄ụ n’igwe ịmata ihe kpatara ya; ma mgbe ha hụrụ Alma na Amiulek na-apụta site n’ụlọ-mkpọrọ, ma mgbidi nile dị ya adawo n’ala, oke egwu tụrụ ha, ma ha gbafuru site n’iru nke Alma na Amiulek ọbụna dịka otu ewu si na-achịrị ụmụ ya agbanarị ọdụm abụọ; ma otu a ka ha siri gbafuo site n’iru Alma na Amiulek."
            },
            "15": {
                "1": "Ma o wee ruo na Alma na Amiulek ka e nyere iwu ka ha pụọ site n’obodo-ukwu ahụ; ma ha pụrụ, ma pụta ọbụna baa n’ime ala nke Saịdọm; ma lee, n’ebe ahụ ha hụrụ ndị nile ahụ nke pụworo site n’ala nke Amọnaịha, ndị a chụpụworo ma tụọ okwute, n’ihi na ha kwere n’okwu nile nke Alma.",
                "2": "Ma ha kọọrọ ha ihe nile nke meworo ndị nwunye ha na ụmụ ha, na kwa gbasara ha n’onwe ha, na maka ike nke nnapụta ha.",
                "3": "Na kwa Ziezrọm dịna n’ọrịa na Saịdọm, n’oke arụ-ọkụ, nke ihe kpatara ya bụ nnukwu mkpagbu nile nke uche ahụ site n’ajọọ-omume ya, n’ihi na o chere na Alma na Amiulek anọkwaghị; ma o chere na egbuwo ha n’ihi ajọọ-omume ya. Ma nnukwu mmehie nke a, na ọtụtụ mmehie ya ndị ọzọ, tara ya ahụhụ n’echiche wee ruo mgbe ọ karịrị akarị, ebe ọ na-enweghị nnapụta; ya mere ọ malitere irepụta n’elu arụ jiri okpom ọkụ na-ere ọkụ.",
                "4": "Ugbua, mgbe ọ nụrụ na Alma na Amiulek nọ n’ala nke Saịdọm, obi ya malitere inweta agbam-ume; ma o zipụrụ ozi ngwa-ngwa nye ha, na-achọ ka ha bịakwute ya.",
                "5": "Ma o wee ruo na ha gara ngwa-ngwa, na-erube isi n’ozi nke o zitawooro ha; ma ha gabara n’ime ụlọ gakwuru Ziezrọm; ma ha hụrụ ya n’elu akwa-ụra ya, n’ọrịa, ebe ọ nọ n’ọrịa site n’oke aru-ọkụ; ma echiche ya kwa karịrị na nnukwu nsogbu maka ajọọ-omume ya nile; ma mgbe ọ hụrụ ha o setịpụrụ aka ya, ma rịọ ha ka ha gwọọ ya.",
                "6": "Ma o wee ruo na Alma sịrị ya, na-ejide ya n’aka: Ikwere n’ike nke Kraịst ruo nzọpụta?",
                "7": "Ma ọ zara ma sị: E, e kwere m okwu nile unu kuziworo.",
                "8": "Ma Alma sịrị: Ọbụrụ na i kwere na mgbapụta nke Kraịst e nwere ike ịgwọ gị.",
                "9": "Ma ọ siri: E, e kwere m dịka okwu unu nile siri dị.",
                "10": "Ma mgbe ahụ Alma tikuru Onye-nwe, na-asị: O Onye-nwe Chineke anyị, mere nwoke nke a ebere, ma gwọọ ya dịka okwukwe ya nke dị n’ime Kraịst siri dị.",
                "11": "Ma mgbe Alma kwuworo okwu ndị a nile, Ziezrọm wuliri n’ụkwụ ya abụọ, ma malite ịga ije; ma nke a ka e mere na nnukwu ịtụ-n’anya nke ndị ahụ nile; ma mmata maka nke a gazuru n’akụkụ ala nile nke Saịdọm.",
                "12": "Ma Alma mere Ziezrọm baptism nye Onye-nwe; ma ọ malitere site n’oge ahụ gaa n’iru ikwusa ozi-ọma nye ndị ahụ.",
                "13": "Ma Alma hiwere otu nzukọ-nsọ n’ala nke Saịdọm ahụ, ma doo ndị nchụ-aja na ndị nkuzi n’ala ahụ nsọ, ime baptism nye Onye-nwe ndị ọbụla chọsịrị ike ka e mee ha baptism.",
                "14": "Ma o wee ruo na ha dị ọtụtụ; n’ihi na ha bịajupụtara site na mpaghara nile gburu-gburu Saịdọm, ma e mere ha baptism.",
                "15": "Mana ọbụrụ ma ndị nke nọ n’ala nke Amọnaịha, ha ka nọgidere n’obi-ike na ndị na-akpọ ekwe nkụ; ma ha echegharịghị site na mmehie ha nile, na-ewere ike nile nke Alma na Amiulek dịka nke ekwensu; n’ihi na ha nọ n’okwukwe nke Niho, ma ha ekweghị na nchegharị nke mmehie ha nile.",
                "16": "Ma o wee ruo na Alma na Amiulek, Amiulek ebe ọ hapụworo ọla-edo ya nile, na ọla-ọcha, na ihe ya nile ndị dị oke ọn̄ụ ahịa, ndị dị n’ala nke Amọnaịha, maka okwu Chineke, ya, ebe ndị bụụrụ ndị enyi ya otu mgbe jụworo ya ma nna ya ma ndị ebo ya kwa;",
                "17": "Ya mere, mgbe Alma hiweworo nzukọ-nsọ ahụ na Saịdọm, ebe ọ hụrụ nnukwu nkwụsị, e, ebe ọ hụrụ na ndị ahụ ka a kwụsịrị dịka mpako nke obi ha nile siri dị, ma malite ime onwe ha umeala n’iru Chineke, ma malite ịkpọkọta onwe ha ọn̄ụ n’ebe mgbaba dị nsọ ha nile ife Chineke n’iru ebe nchụ-aja ha nile, na-eche nche na-ekpe ekpere esepụghị aka, ka a napụta ha n’aka Setan, na site n’ọnwụ, na site na mbibi—",
                "18": "Ugbua dịka m kwuru, Alma ebe ọ hụworo ihe ndị a nile, ya mere ọ kpọọrọ Amiulek ma bịafeta n’ala nke Zarahemla, ma kpọrọ ya gaa n’ụlọ nke aka ya, ma lekọta ya n’ime mkpagbu ya nile, ma gbaa ya ume n’ime Onye-nwe.",
                "19": "Ma otu a ka afọ nke iri nke ọchịchị nke ndị-ikpe siri gwụchaa nye ndị nke Nifaị."
            },
            "16": {
                "1": "Ma o wee ruo n’afọ nke iri na otu nke ọchịchị nke ndị-ikpe nye ndị-nke Nifaị, n’ụbọchị nke ise nke ọnwa nke abụọ, ebe enweworo nnukwu udo n’ala nke Zarahemla, ebe ana-enwebeghị agha ọbụla ma-ọbụ ndọrọ-ndọrọ ruo ụfọdụ ọnụ-ọgụgụ afọ, ọbụna wee ruo n’ụbọchị nke ise nke ọnwa nke abụọ n’ime afọ nke iri n’otu, e nwere itimkpu nke agha a nụrụ n’akụkụ ala ahụ nile.",
                "2": "N’ihi na lee, ndị-agha nile nke ndị Leman abatawọrịị n’akụkụ ọzara ahụ, n’ime oke-ala nile nke ala ahụ, ọbụna n’ime obodo-ukwu nke Amọnaịha ahụ, ma malite igbu ndị ahụ na ibibi obodo-ukwu ahụ.",
                "3": "Ma ugbua o wee ruo, tutu ndị Nifaị enwe ike ịkpọkọta ndị-agha zuru ịchụpụ ha site n’ala ahụ, ha ebibiwọrịị ndị ahụ nọ n’obodo-ukwu nke Amọnaịha ahụ, na kwa ụfọdụ nọ gburu-gburu oke-ala nile nke Noa, ma dọkpụrụ ndị ọzọ n’agha baa n’ime ọzara ahụ.",
                "4": "Ugbua o wee ruo na ndị Nifaị chọsịrị ike inweta ndị ahụ adọkpụrụworo n’agha baa n’ime ọzara ahụ.",
                "5": "Ya mere, onye nke ahọpụtaworo ibu onye-isi ọchị-agha nye ndị-agha nile nke ndị Nifaị, (ma aha ya bụ Zorọm, ma ọ nwere ụmụ nwoke abụọ, Lihaị na Aha)—ugbua Zorọm na ụmụ nwoke ya abụọ, ebe ha matara na Alma bụ onye isi nchụ-aja nye nzukọ-nsọ ahụ, ma ebe ha nụworo na ọ nwere mụọ nke ibu amụma, ya mere ha gakwuuru ya ma chọọ site n’aka ya ịmata ma Onye-nwe ọ chọrọ ka ha gaa n’ime ọzara ahụ ịchọ ụmụnne ha nwoke, ndị nke ndị Leman dọkpụrụworo n’agha.",
                "6": "Ma o wee ruo na Alma jụtara Onye-nwe gbasara ihe ahụ. Ma Alma laghachịrị ma sị ha: Lee, ndị Leman ga-agafe osimiri Saịdọn na ndịda-ndịda ọzara ahụ, ebe dị anya n’ofe oke-ala nile nke ala nke Mantaị ahụ. Ma lee, n’ebe ahụ ka unu ga-ezute ha, n’akụkụ ọwụwa-anyanwụ nke osimiri Saịdọn, ma n’ebe ahụ Onye-nwe ga-enyefe unu ụmụnne unu nwoke ndị ndị Leman dọkpụrụworo n’agha.",
                "7": "Ma o wee ruo na Zorọm na ụmụ nwoke ya gafere osimiri Saịdọn ahụ, kpọrọ ndị-agha ha nile, ma zọrọ ije pụọ ofe oke-ala nile nke Mantaị baa n’ime ndịda-ndịda ọzara ahụ, nke dị n’akụkụ ọwụwa-anyanwụ nke osimiri Saịdọn ahụ.",
                "8": "Ma ha bịakwasịrị ndị-agha nile nke ndị Leman, ma ndị Leman ka agbasasịrị ma chụba n’ime ọzara ahụ; ma ha kpọọrọ ụmụnne ha nwoke ndị nke ndị Leman dọkpụrụworo n’agha, ma o nweghị otu mkpụrụ-obi n’ime ha fuworo na ndị adọkpụụrụ n’agha. Ma ụmụnne ha nwoke kpọtara ha inwere ala nke aka ha nile.",
                "9": "Ma otu a afọ nke iri na otu nke ndị-ikpe gwụchara, ndị Leman ebe achụpụworo ha site n’ala ahụ, ma ndị nke Amọnaịha ka e bibiri; e, mkpụrụ-obi ọbụla nke ndị Amọnaịha ebibiri ya, na kwa nnukwu obodo-ukwu ha, nke ha sịrị na Chineke enweghị ike ibibi, n’ihi ịdị ukwuu ya.",
                "10": "Mana lee, n’otu ụbọchị a hapụrụ ya ka ọtọgbọrọ n’efu; ma ozu nile ndị ahụ ka nkịta nile na anụ-ọhịa nke ọzara ahụ dọriri.",
                "11": "Otu o sila dị, mgbe ọtụtụ ụbọchị gasịrị arụ ha nwụrụ-anwụ ka akwakọtara n’elu iru nke ụwa, ma e kpuchịrị ha jiri ihe mkpuchi n’emighị emi. Ma ugbua oke nnukwu ka isi sitere na ya dị nke mere na ndị ahụ abanyeghị inweta ala nke Amọnaịha ahụ ruo ọtụtụ afọ. Ma a kpọrọ ya Ọtọgbọrọ n’efu nke ndị Niho; n’ihi na ha bụ ndị okwukwe nke Niho, ndị e gburu egbu; ma ala ha nile tọgbọrọgidere n’efu.",
                "12": "Ma ndị Leman abịaghịkwa ọzọ n’ịlụ agha megide ndị Nifaị wee ruo n’afọ nke iri na anọ nke ọchịchị nke ndị-ikpe nye ndị nke Nifaị. Ma otu a ruo afọ atọ ka ndị nke Nifaị nwere udo esepụghị aka n’ala ahụ nile.",
                "13": "Ma Alma na Amiulek gagharịrị na-ekwusa nchegharị nye ndị ahụ n’ime temple ha nile, na n’ime ebe mgbaba ha nile dị nsọ, na kwa n’ime ụlọ-nzukọ ha nile, nke a rụrụ n’ụdị usoro nke ndị Juu.",
                "14": "Ma ka ha ra bụ ndị ga-anụ okwu ha nile, ha ka ha kwusaara okwu nke Chineke, n’enweghị ile mmadụ anya n’ịrụ esepụghị-aka.",
                "15": "Ma otu a ka Alma na Amiulek siri gagharịa, na kwa ọtụtụ ndị ọzọ ndị ahọpụtaworo maka ọrụ ahụ, ikwusa okwu ahụ n’akụkụ ala ahụ nile. Ma nhiwe nke nzukọ-nsọ ahụ zuru-oke n’akụkụ ala ahụ nile, na mpaghara nile gburu-gburu, n’etiti ndị nile nke ndị Nifaị.",
                "16": "Ma enweghị ahaghị-n’otu n’etiti ha; Onye-nwe wụpụtara Mụọ ya n’elu iru nile nke ala ahụ ịkwado obi nile nke ụmụ nke mmadụ, ma-ọbụ idozi obi ha nile ịnabata okwu ahụ nke a ga-akụzi n’etiti ha n’oge nke ọbịbịa ya—",
                "17": "Ka ha ghara imesi obi ha ike megide okwu ahụ, ka ha ghara ịbụ ndị na-ekweghị-ekwe, ma gaba ruo mbibi, kama ka ha nwe ike nabata okwu ahụ n’ọn̄ụ, ma dịka otu ngalaba ka anyakụdo ha n’ime ezi osisi vine ahụ, ka ha nwee ike baa n’ime izu-ike nke Onye-nwe Chineke ha.",
                "18": "Ugbua ndị nchụ-aja nile ahụ ndị gagharịrị n’etiti ndị ahụ kwusara ozi-ọma megide ikwu okwu ụgha nile, na nrafu nile, na ntaji-anya nile, na esem-okwu nile, na echiche ọjọọ, ikwu okwu ọjọọ nile, na izu ori, ịnapụ mmadụ ihe ya n’ike, ịpụnara ihe, igbu mmadụ, ịkwa-iko, na ụdị ọchịchọ nke anụ arụ nile, na-ebe na ihe ndị a nile ekwesịghị ịdị otu ahụ—",
                "19": "Ikwulite ihe nile ndị ga-abịarịrị na nso-nso; e, ikwulite ọbịbịa nke Ọkpara Chineke, ahụhụ ya nile na ọnwụ, na kwa mbilite n’ọnwụ nke ndị nwụrụ anwụ.",
                "20": "Ma ọtụtụ n’ime ndị ahụ jụtara gbasara ebe Ọkpara nke Chineke ga-abịa; ma akụziiri ha na ọ ga-egosị onwe ya nye ha mgbe o sịworo n’ọnwụ bilie; ma nke a ka ndị ahụ nụrụ na nnukwu ọn̄ụ na obi-ụtọ.",
                "21": "Ma ugbua mgbe ehiweworo nzukọ-nsọ ahụ n’akụkụ ala ahụ nile—ebe enwetaworo mmeri ahụ emeriri ekwensu, na okwu Chineke ahụ a na-ekwusa n’ịdị ọcha ya n’ala ahụ nile, na Onye-nwe na-awụpụta ngọzi ya nile wụkwasị ndị ahụ—otu a ka afọ nke iri na anọ nke ọchịchị nke ndị-ikpe nile siri gwụchaa nye ndị nke Nifaị."
            },
            "17": {
                "intro": "Nkọwasị nke ụmụ nwoke nile nke Mosaịa, ndị jụrụ ihe nile ruuru ha n’ala-eze ahụ maka okwu Chineke ahụ, ma galite ruo ala nke Nifaị ikwusa ozi-ọma nye ndị Leman; ahụhụ ha nile na nnapụta ha—dịka akụkọ-ndekọta nke Alma siri dị.",
                "1": "Ma ugbua o wee ruo na dịka Alma na-aga njem site n’ala nke Gịdiọn ndịda-ndịda, pụọ gaba n’ala nke Mantaị, lee, n’ịtụ-n’anya ya, o zutere ụmụ nwoke nke Mosaịa na-aga njem chee iru n’ala nke Zarahemla.",
                "2": "Ugbua ụmụ nwoke nke Mosaịa a nọ, ha na Alma n’oge mụọ-ozi ahụ pụtakwutere ya mbụ; ya mere Alma n̄ụrịrị ọn̄ụ karịa n’ịhụ ụmụnne ya nwoke; ma ihe tinyere karịa n’ọn̄ụ ya, ha ka bụ kwa ụmụnne ya ndị nwoke n’ime Onye-nwe; e, ma ha agbasịwo ike na mmata nke ezi-okwu; n’ihi ha bụ ndị nwoke nwere nghọta siri ike ma ha enyochasịwọrịị akwụkwọ-nsọ ike, ka ha wee mata okwu nke Chineke.",
                "3": "Mana nke a abụghị ihe nile; ha enyewọrịị onwe ha na ikpe nnukwu ekpere, na ibu ọn̄ụ; ya mere ha nwere mụọ nke ibu-amụma, na mụọ nke mkpughe, ma mgbe ha kuziri nkuzi, ha kuziri jiri ike na ikike nke Chineke.",
                "4": "Ma ha anọworịị na-akụzi okwu nke Chineke ruo afọ iri na anọ n’etiti ndị Leman, ebe ha nweworo nnukwu inweta ihe ha na-achọ n’iweta ọtụtụ na mmata nke ezi-okwu ahụ; e, site n’ike nke okwu ha nile ọtụtụ ka a kpọtara n’iru ebe nchụ-aja nke Chineke, ịkpọku aha ya ma kwupụta mmehie ha nile n’iru ya.",
                "5": "Ugbua ndị a bụ ọnọdụ nile ndị bịakwutere ha n’ịga njem ha nile, n’ihi na ha nwere ọtụtụ mkpagbu; ha tara nnukwu ahụhụ, ma n’arụ ma n’echiche, dịka agụụ, akpịrị ịkpọ-nkụ na ịda mba, na kwa nnukwu ịrụ ọrụ n’ime mụọ.",
                "6": "Ugbua ndị a bụ ịga njem ha nile: Ebe ha hapụworo nna ha, Mosaịa, n’afọ nke mbụ nke ndị-ikpe; ebe ha jụworo ala-eze ahụ nke nna ha chọsịrị ike inyekwasị ha, na kwa nke a bụ obi nile nke ndị ahụ;",
                "7": "Otu o sila dị ha pụrụ site n’ala nke Zarahemla, ma were mma-agha ha nile, na arọ ha nile, na ụta ha nile, na akụ ha nile, na ébè ha nile; ma nke a ka ha mere ka ha nwe ike chọtara onwe ha ihe-oriri oge ha ga-anọ n’ime ọzara ahụ.",
                "8": "Ma otu a ha pụrụ baa n’ime ọzara ahụ ha na ndị ọzọ ndị ha họrọworo, ịgalite ruo ala nke Nifaị ahụ, ikwusa okwu nke Chineke nye ndị Leman.",
                "9": "Ma o wee ruo na ha gara njem ọtụtụ ụbọchị n’ime ọzara ahụ, ma ha buru nnukwu ọn̄ụ ma kpee nnukwu ekpere ka Onye-nwe wee nye ha oke nke Mụọ ya ka o soro ha gaa, ma nọnyere ha, ka ha wee bụrụ ngwa-ọrụ n’aka nile nke Chineke iweta, ma ọbụrụ na o kwere mee, ụmụnne ha ndịkom, ndị Leman, n’ọmụma nke ezi-okwu ahụ, n’ọmụma nke ajọọ-omume nke omenala ahụ nile nke ndị nna ha, ndị na-adịghị mma.",
                "10": "Ma o wee ruo na Onye-nwe letara ha jiri Mụọ ya, ma sị ha: Nwee nụ nkasi-obi. Ma ha nwere nkasi-obi.",
                "11": "Ma Onye-nwe sịkwara ha: Gagharịa n’etiti ndị Leman, ụmụnne unu nwoke, ma hiwe okwu m; ma unu ga-enwe ndidi n’ime ogologo ntachi-obi na mkpagbu nile, ka unu wee gosipụta ezigbo ihe ịma-atụ nile nye ha n’ime m, ma a ga m eji unu mee ngwa-ọrụ n’aka m abụọ ruo n’ịgbapụta ọtụtụ mkpụrụ-obi.",
                "12": "Ma o wee ruo na obi nile nke ụmụ-nwoke Mosaịa, na kwa ndị ahụ nke ha na ha nọ, jiri agbam-ume ịga n’iru ruo ndị Leman ikwupụtara ha okwu Chineke ahụ.",
                "13": "Ma o wee ruo mgbe ha ruteworo n’oke-ala nile nke ala ndị Leman, na ha kewara onwe ha ma pụọ otu site n’ebe ibe ya nọ, na-atụkwasị-obi n’ime Onye-nwe na ha ga-ezukọ ọzọ na mmechi nke owuwe-ihe-ubi ha; n’ihi na ha chere na nnukwu ka ọrụ ahụ dị nke ha nakwereworo.",
                "14": "Ma n’ezie ọ dị ukwuu, n’ihi na ha anakwerewo ikwusa okwu nke Chineke nye ndị a na-azụghị-azụ na ndị mesịrị obi ha ike na ndị dị egwụ; ndị nwere mmasị n’igbu ndị Nifaị, na izu-ori na ịpụnara ha ihe; ma obi ha nile ka ha tinyere n’elu akụ na ụba nile, ma-ọbụ n’elu ọla-edo na ọla ọcha, na okwute nile dị oke ọn̄ụ ahịa; ma na ha chọrọ inweta ihe ndị a nile site n’igbu mmadụ na ịpụnara ihe, ka ha ghara ịrụ ọrụ maka ha jiri aka nke onwe ha.",
                "15": "Otu a ha bụụrụ ndị ume-ngwụ, ọtụtụ n’ime ha ndị na-efe arụsị, ma ọbụbụ-ọnụ nke Chineke adakwasịwo ha n’ihi omenala nile nke ndị nna ha; na-agbanyeghị nkwa nile nke Onye-nwe ka esetịrị ka o ruo ha n’ọnọdụ nke nchegharị.",
                "16": "Ya mere, nke a bụ ihe kpatara ụmụ nwoke nke Mosaịa nakwereworo ọrụ ahụ, na eleghị-anya ha nwere ike ịkpọta ha na nchegharị; na eleghị-anya ha nwere ike ịkpọta ha n’ịmata maka atụmatụ nke mgbapụta.",
                "17": "Ya mere ha kewara onwe ha otu site n’ebe ibe ya nọ, ma gagharịa n’etiti ha, nwoke ọbụla nanị ya, dịka okwu ahụ na ike nke Chineke nke e nyere ya siri dị.",
                "18": "Ugbua Amọn ebe ọ bụ onye-isi n’etiti ha, ma-ọbụ n’ụzọ ọzọ ọ na-elekọta ha, ma ọ pụrụ site n’ebe ha nọ, mgbe ọ gọzisịworo ha dịka otu ọnọdụ ha nile siri dị, ebe ọ gwaworo ha okwu Chineke, ma-ọbụ gọziwo ha tutu ọpụpụ ya; ma otu a ha weere njem ha dị iche iche n’akụkụ ala ahụ nile.",
                "19": "Ma Amọn gara n’ala nke Ịshmel, ala ahụ ebe a na-akpọ ya aha ụmụ nwoke nke Ịshmel, ndị nke ghọkwara ndị Leman.",
                "20": "Ma dịka Amọn banyere ala nke Ịshmel, ndị Leman kpọọrọ ya ma kee ya agbụ, dịka o siri buru omenala ha ike ndị Nifaị nile dabatara n’aka ha agbụ, ma bụga ha n’iru eze; ma otu a a hapụrụ ya na mmasị nke eze ahụ igbu ha, ma-ọbụ idebe ha na ndọkpụ n’agha, ma-ọbụ ịtụba ha n’ime ụlọ mkpọrọ, ma-ọbụ ịchụpụ ha site n’ala ya, dịka ọchịchọ na mmasị ya siri dị.",
                "21": "Ma otu a Amọn ka e bụgara n’iru eze ahụ onye na-achị ala nke Ịshmel; ma aha ya bụ Lamonaị; ma-ọbụ onye agbụrụ nke Ịshmel.",
                "22": "Ma eze ahụ jụrụ Amọn ma-ọbụ ọchịchọ ya ibi n’ala ahụ n’etiti ndị Leman, ma-ọbụ n’etiti ndị ya.",
                "23": "Ma Amọn sịrị ya: E, achọrọ m ibi n’etiti ndị a na nwa oge; e, ma eleghị-anya wee ruo ụbọchị m nwụrụ.",
                "24": "Ma o wee ruo na eze Lamonaị nwere nnukwu mmasị n’ebe Amọn nọ, ma mee ka atọpụ agbụ ya nile; ma o wee chọọ ka Amọn kpọrọ otu nwa-ada ya ka nwunye.",
                "25": "Mana Amọn sịrị ya: E-e, kama a ga m abụ nwa-oru gị. Ya mere Amọn ghọrọ nwa-oru nye eze Lamonaị. Ma o wee ruo na edunyere ya n’etiti ụmụ-oru ndị ọzọ iche igwe-atụrụ nile nke Lamonaị, dịka omenala nke ndị Leman siri dị.",
                "26": "Ma mgbe ọ nọworo n’ozi nke eze ahụ ụbọchị atọ, dịka ọ nọ ya na ụmụ-oru ndị Leman ahụ na-agagharị ha na igwe-atụrụ ha gaa n’ebe mmiri dị, nke a na-akpọ mmiri nke Sibọs, ma ndị Leman nile na-eduta igwe-atụrụ ha nile n’ebe a, ka ha wee nweta mmiri—",
                "27": "Ya mere, dịka Amọn na ụmụ-oru nile nke eze ahụ na-eduga igwe-atụrụ ha nile n’ebe a mmiri dị, lee, otu ọnụ-ọgụgụ nke ndị Leman, ndị nọworọrịị ha na igwe-atụrụ ha na mmiri, guzoro ma gbasasịa igwe-atụrụ nile nke Amọn na ụmụ-oru nile nke eze ahụ, ma ha gbasasịrị ha oke nnukwu nke mere na ha gbafuru ọtụtụ ebe nile.",
                "28": "Ugbua ụmụ-oru nile nke eze ahụ malitere ịtamu, na-asị: Ugbua eze ahụ ga-egbu anyị, dịka ọ meworo ụmụnne anyị nwoke n’ihi na igwe-atụrụ ha ka agbasasịrị site n’ajọọ-omume nke ndịkom a. Ma ha malitere ịkwa akwa karịa, na-asị: Lee, igwe-atụrụ anyị nile ka agbasasịworọrịị.",
                "29": "Ugbua ha kwara akwa n’ihi egwu na aga-egbu ha. Ugbua mgbe Amọn hụrụ nke a obi ya wee zaa n’ime ya site n’ọn̄ụ; n’ihi na, o kwuru, A ga m egosịpụta ike m nye ụmụ-oru ibem ndị a, ma-ọbụ ike ahụ nke dị n’ime m, n’ịkpọghachị igwe-atụrụ nile ndị a nye eze ahụ, ka m wee nweta obi nile nke ndị oru ibe m nile ndị a, ka m wee dụba ha n’ikwere n’okwu m nile.",
                "30": "Ma ugbua, ndị a bụ echiche nile nke Amọn, mgbe ọ hụrụ mkpagbu nile nke ndị ahụ ọ kpọrọ ụmụnne ya nwoke.",
                "31": "Ma o wee ruo na o kwagidere ha site n’okwu ya nile, na-asị: Ụmụnne m nwoke, nwee nụ obi-ụtọ ma ka anyị gaa chọọ igwe-atụrụ ndị ahụ, ma anyị ga-achịkọta ha ọnụ ma weghachi ha azụ n’ebe ahụ mmiri dị, ma otu a anyị ga-echekwa igwe-atụrụ nile ahụ nye eze ahụ ma ọ gaghị egbu anyị.",
                "32": "Ma o wee ruo na ha gara ịchọ igwe-atụrụ ahụ, ma ha soro Amọn, ma ha gara ọsọ-ọsọ jiri nnukwu ime ngwa-ngwa na gafe igwe-atụrụ nke eze ahụ n’iru, ma kpọkọta ha ọnụ ọzọ n’ebe ahụ mmiri dị.",
                "33": "Ma ndịkom ahụ guzoro ọzọ ịchụsasị igwe-atụrụ ha nile; mana Amọn sịrị ụmụnne ya nwoke: Gbaanụ igwe-atụrụ ahụ gburu-gburu ka ha ghara ịgbafu; ma ka m gaa ma lụọ ọgụ mụ na ndịkom a na-achụsasị igwe-atụrụ anyị nile.",
                "34": "Ya mere, ha mere dịka Amọn nyere ha n’iwu, ma ọ garuru ma guzoro ịlụ ọgụ ya na ndị ahụ guzoro n’akụkụ mmiri nile nke Sibọs; ma ha dị n’ọnụ-ọgụgụ ọbụghị ole na ole.",
                "35": "Ya mere ha atụghị Amọn egwu, n’ihi na ha chere na otu n’ime ndịkom ha nwere ike igbu ya dịka o siri masị ha, n’ihi na ha amataghị na Onye-nwe ekwewo Mosaịa nkwa na ọ ga-anapụta ụmụ ya nwoke site n’aka ha nile; ọbụghị ma ha matara ihe ọbụla gbasara Onye-nwe; ya mere ha nwere mmasị na mbibi nke ụmụnne ha nwoke; ma n’ihi nke a ha guzoro ịchụsasị igwe-atụrụ nile nke eze ahụ.",
                "36": "Mana Amọn guzogidere ma malite ịtụ ha okwute jiri ébè ya; e, jiri nnukwu ike ọ gbara okwute n’etiti ha; ma otu a o gburu ụfọdụ ọnụ-ọgụgụ n’ime nke mere na ha malitere inwe ịtụ-n’anya n’ike ya; otu o sila dị ha were iwe n’ihi ọgbụgbu nke ụmụnne ha nwoke, ma ha emewo mkpebi na ọ ga-ada; ya mere, ebe ha hụrụ na ha enweghị ike ịtụta ya okwute ha nile, ha bịaruru jiri okpiri nile igbu ya.",
                "37": "Mana lee, nwoke ọbụla nke welitere okpiri ya ịkụ Amọn, o jiri mma-agha ya gbubipụ aka ha; n’ihi na ọ nagidere ọkụkụ ha nile site n’iji iru mma agha ya kụọ aka ha nile, nke mere na ha malitere inwe ịtụ-n’anya, ma malite ịgbafu n’iru ya; e, ma ha adịghị ole na ole n’ọnụ-ọgụgụ; ma o mere ka ha gbafuo site n’ume nke aka ya.",
                "38": "Ugbua isii n’ime ha adawọrịị site n’ébè ahụ, mana o gbughị onye ọbụla ma ọbụghị nanị onye-ndu ha jiri mma agha ya; ma o gbubipụrụ ka ha ra bụ aka ha nile nke ewelitere megide ya, ma ha adịghị ole na ole.",
                "39": "Ma mgbe ọ chụmiworo ha ébè dị anya, ọ laghachiri ma ha nyere igwe-anụ ha nile mmiri ma kpọghachị ha ebe ịta-ahihịa nke eze ahụ, ma mgbe ahụ gabakwuru eze ahụ, buru aka nile ahụ nke ebepụworo site na mma-agha nke Amọn, nke ndị ahụ chọrọ igbu ya; ma ebubagaruru ha eze ahụ dịka ihe mgba-ama nke ihe nile ndị ha meworo."
            },
            "18": {
                "1": "Ma o wee ruo na eze Lamonaị mere ka ụmụ-oru ya nile guzoro ma gbaa ama maka ihe nile nke ha hụworo gbasara ihe ahụ.",
                "2": "Ma mgbe ha nile gbaworo ama maka ihe nile ndị ha hụworo, ma ọ mụtaworiị maka ikwesị-ntụkwasị-obi nke Amọn n’ichekwa igwe-atụrụ ya nile, na kwa maka nnukwu ike ya n’ịlụ ọgụ megide ndị ahụ chọrọ igbu ya, ọ tụrụ ya n’anya karịa, ma sị: N’ezie, nke a karịrị otu nwoke. Lee, nke a ọbụghị Nnukwu Mụọ onye na-ezite ụdị nnukwu ntaram-ahụhụ nile n’arụ ndị a, n’ihi igbu mmadụ ha nile?",
                "3": "Ma ha zara eze ahụ, ma sị: Ma ọ bụ Nnukwu Mụọ ahụ ma-ọbụ otu nwoke, anyị amaghị; ma na nke ha otu a ka anyị matara, na ndị-iro nile nke eze ahụ nile enweghị ike igbu ya; ọbụghị ma ha nwere ike ịchụsasị igwe-atụrụ nile nke eze ahụ mgbe ọ na-anọnyere anyị, n’ihi ọkachamara na nnukwu ume ya; ya mere, anyị matara na ọ bụ enyi nke eze ahụ. Ma ugbua, O eze, anyị ekweghị na otu nwoke nwere nnukwu ike ha otu a, n’ihi na anyị matara na enweghị ike igbu ya.",
                "4": "Ma ugbua, mgbe eze nụrụ okwu ndị a nile, ọ sịrị ha: Ugbua a matara m na ọ bụ Nnukwu Mụọ ahụ; ma ọ rịdatawo n’oge nke a ichekwa ndụ unu nile, ka m wee ghara igbu unu dịka m mere ụmụnne unu nwoke. Ugbua nke a bụ Nnukwu Mụọ ahụ nke nna anyị ha kwuworo maka ya.",
                "5": "Ugbua nke a bụ omenala nke Lamonaị, nke ọ nataworo site n’aka nna ya, na enwere otu Nnukwu Mụọ. Na-agbanyeghị ha kwere na otu Nnukwu Mụọ, ha chere na ihe ọbụla ha mere dị mma; otu o sila dị, Lamonaị malitere ịtụ-egwu karịa, jiri egwu na eleghị anya o mewọrị ihe ọjọọ n’igbu ụmụ-oru ya.",
                "6": "N’ihi na o gbuworịị ọtụtụ n’ime ha n’ihi na ụmụnne ha nwoke achụsasịwọ igwe-atụrụ ha nile n’ebe ahụ mmiri dị; ma otu a, n’ihi na ha a chụsasịwọ igwe-atụrụ ha nile e gburu ha.",
                "7": "Ugbua ọ bụ ihe ndị Leman a na-eme iguzoro n’akụkụ mmiri nile nke Sibọs ịchụsasị igwe-atụrụ nile nke ndị ahụ, na site n’ebe ahụ ha ga-achịrị ọtụtụ ndị achụsasịworo baa n’ala nke ha, ebe ọ bụ ihe ha na-eme nke mpụnara dị n’etiti ha.",
                "8": "Ma o wee ruo na eze Lamonaị jụrụ ụmụ-oru ya nile, na-asị: Olee ebe nwoke ahụ nke nwere Ụdị nnukwu ike ahụ nọ?",
                "9": "Ma ha sịrị ya: Lee, ọ na-enye ịnyịnya gị nile nri. Ugbua eze ahụ enyewọrịị ụmụ-oru ya nile iwu, tutu o ruo oge inye igwe-atụrụ ha mmiri, ka ha wee kwado ịnyịnya ya nile na ụgbọ-ala ya nile, ma duga ya n’ala nke Nifaị; n’ihi na enwewọrịị nnukwu oriri eyiri n’ala nke Nifaị, site n’aka nna Lamonaị, onye bụ eze n’ala ahụ nile.",
                "10": "Ugbua mgbe eze Lamonaị nụrụ na Amọn na-akwado ịnyịnya ya nile na ụgbọ-ala ya nile ọ tụrụ ya n’anya karịa, n’ihi ikwesi-ntụkwasị-obi nke Amọn, na-asị: N’ezie enwebeghị nwa-oru ọbụla n’etiti ụmụ-oru m nile nke dịrịla ikwesi ntụkwasị obi dịka nwoke nke a; n’ihi na ọbụna ọ na-echeta iwu m nile na-edebe ha.",
                "11": "Ugbua a matara m n’ezie na nke a bụ Nnukwu Mụọ ahụ, ma a ga m achọ ya ka ọ batakwute m, mana a nwaghị m anwa.",
                "12": "Ma o wee ruo na mgbe Amọn jikeworo ịnyịnya nile ahụ na ụgbọ-ala nye eze ahụ na ụmụ-oru ya nile, ọ bakwugara eze ahụ, ma ọ hụrụ na mbara iru nke eze ahụ gbanwere; ya mere ọ chọrọ ịlaghachi si n’iru ya pụọ.",
                "13": "Ma otu n’ime ụmụ-oru eze ahụ sịrị ya, Rabbana, nke bụ ma asụgharịa ya, o si-ike ma-ọbụ nnukwu eze, ebe ha na-ewere ndị eze ha nile ịbụ ndị siri ike; ma otu a ọ sịrị ya: Rabbana, eze ahụ chọrọ ka ịnọdụ.",
                "14": "Ya mere Amọn tụgharịrị onwe ya n’ebe eze ahụ nọ, ma sị ya: Gịnị ka ị chọrọ ka m mere gị, O eze? Ma eze ahụ azaghị ya ruo ohere nke otu awa, dịka oge nke ha, n’ihi na ọ maghị ihe ọ ga-agwa ya.",
                "15": "Ma o wee ruo na Amọn sị kwara ya ọzọ: Gịnị ka ị chọrọ n’aka m? Mana eze ahụ azaghị ya.",
                "16": "Ma o wee ruo na Amọn, ebe o jupụtara na Mụọ nke Chineke, ya mere ọ matara echiche nile nke eze ahụ. Ma ọ sịrị ya: Ọ bụ n’ihi na Ị nụwo na m chekwara ụmụ-oru gị na igwe-atụrụ gị nile, ma gbuo ụmụnne ha nwoke asaa jiri ébè na jiri mma agha, ma bepụ aka ndị nke ọzọ nile, ka m wee chekwa igwe-atụrụ gị nile na ụmụ-oru gị; lee, ọ bụ nke a kpatara oke ịtụ-n’anya gị nile?",
                "17": "Asị m gị, ọbụ gịnị, ka oke ịtụ-n’anya gị jiri dị ukwuu otu a? Lee, abụ m nwoke, ma abụ m nwa-oru gị; ya mere, ihe ọbụla Ị chọrọ nke dị mma, nke ahụ ka m ga-eme.",
                "18": "Ugbua mgbe eze ahụ nụworo okwu ndị a nile, ọ tụrụ ya n’anya ọzọ, n’ihi na ọ hụrụ na Amọn nwere ike ịgụta echiche ya nile; mana na-agbanyeghị nke a, eze Lamonaị meghepụrụ ọnụ ya, ma sị ya: Onye ka Ị bụ? Ọbụ gị bụ Nnukwu Mụọ ahụ, onye mazuru ihe nile?",
                "19": "Amọn zara ma sị ya: Abụghị m ya.",
                "20": "Ma eze ahụ sịrị: Olee otu i siri mata echiche nile nke obi m? I nwere ike ikwu n’enweghị egwu, ma gwa m gbasara ihe ndị a nile; na kwa gwa m site n’ike gịnị ka I gburu ma bepụ aka nile nke ụmụnne m nwoke ndị chụsasịrị igwe-atụrụ m nile—",
                "21": "Ma ugbua, ọbụrụ na ị ga-agwa m gbasara ihe ndị a nile, ihe ọbụla ị chọrọ a ga m enye gị; ma ọbụrụ na a chọrọ, a ga m eche gị jiri ndị-agha m nile; mana a matara m na I siri ike karịa ha nile; otu o sila dị, ihe ọbụla Ị chọrọ n’aka m a ga m enye gị ya.",
                "22": "Ugbua Amọn ebe ọ ma ihe, ma na ọdịghị eme mmadụ ihe ọjọọ, ọ sịrị Lamonaị: Ị ga-an̄a ntị n’okwu m nile, ọbụrụ na m gwa gị site n’ike gịnị m mere ihe ndị a nile? Ma nke a bụ ihe m chọrọ n’aka gị.",
                "23": "Ma eze ahụ zara ya, ma sị: E, aga m e kwere okwu gị nile. Ma otu a ejidere ya site n’aghụghọ.",
                "24": "Ma Amọn malitere ịgwa ya okwu n’enweghị egwu, ma sị ya: I kwere na e nwere otu Chineke?",
                "25": "Ma ọ zara, ma sị ya: Amataghị m ihe nke ahụ pụtara.",
                "26": "Ma mgbe ahụ Amọn sịrị: Ikwere na e nwere otu Nnukwu Mụọ?",
                "27": "Ma ọ siri, E.",
                "28": "Ma Amọn sịrị: Nke a bụ Chineke. Ma Amọn sịrị ya ọzọ: I kwere na Nnukwu Mụọ a, onye bụ Chineke, kere ihe nile ndị dị n’elu-igwe na n’elu ụwa?",
                "29": "Ma ọ sịrị: E, kwere m na o kere ihe nile dị n’ụwa; mana a mataghị m maka elu-igwe nile.",
                "30": "Ma Amọn sịrị ya: Elu-igwe nile bụ ebe nke Chineke bị na ndị mụọ-ozi ya nile dị nsọ.",
                "31": "Ma eze Lamonaị sịrị: Ọ dị elu karịa ụwa?",
                "32": "Ma Amọn sịrị: E, ma ọ na-eleda anya lekwasị ụmụ nke mmadụ nile; ma ọ mazuru echiche nile na nzube nile nke obi; n’ihi na site n’aka ya ka ekere ha nile site na mmalite ahụ.",
                "33": "Ma eze Lamonaị sịrị: E kwere m ihe nile ndị a nke I kwuworo. Ezitara gị site n’ebe Chineke nọ?",
                "34": "Amọn wee sị ya: Abụ m nwoke; ma mmadụ na mmalite ka e kere n’ụdị oyiyi nke Chineke, ma a kpọrọ m site na Mụọ Nsọ ikuziri ndị a ihe ndị a nile, ka e wee weta ha n’ọmụma nke ihe ahụ nke zịrị ezi na ezi-okwu;",
                "35": "Ma ụfọdụ nke Mụọ ahụ bi n’ime m, nke na-enye m mmụta, na kwa ike dịka okwukwe m na ọchịchọ m nile nke dị n’ime Chineke siri dị.",
                "36": "Ugbua mgbe Amọn kwuworo okwu ndị a, ọ malitere na okike nke ụwa, na kwa n’okike nke Adam, ma gwa ya ihe nile gbasara ọdịda nke mmadụ, ma kwugharịa ma tọgbọ n’iru ya akụkọ-ndekọta nile na akwụkwọ-nsọ nile nke ndị ahụ, nke ndị-amụma nile kwuworo, ọbụna gbada ruo n’oge nke nna ha, Lihaị, hapụrụ Jerusalem.",
                "37": "Ma o kwugharịkwara nye ha (n’ihi na ọ bụ nye eze ahụ na nye ụmụ-oru ya nile) njem nile nke ndị nna ha n’ime ọzara ahụ, na ntaram-ahụhụ ha nile site n’agụụ na akpịrị ịkpọ nku, na ịrusi oru ike ha, na ihe ndị ọzọ.",
                "38": "Ma o kwugharịkwara nye ha gbasara nnupụ-isi nile nke Leman na Lemuel, na ụmụ nwoke nile nke Ịshmel, e, nnupụ-isi ha nile ka ọ kọọrọ ha; ma ọ kọwadaruru ha ala akụkọ-ndekọta nile na akwụkwọ-nsọ nile site n’oge ahụ nke Lihaị hapụru Jerusalem gbada ruo oge ugbua.",
                "39": "Mana nke a abụghị ihe nile; n’ihi na ọ kọwadaruru ha ala atụmatụ nke mgbapụta, nke a kwadoro site na ntọ-ala nke ụwa; ma o mekwara ka ha mata gbasara ọbịbịa nke Kraịst, na ọrụ nile nke Onye-nwe ka o mere ka ha mata.",
                "40": "Ma o wee ruo na mgbe o kwusịworo ihe ndị a nile, ma kọwadaruo ha ala nye eze ahụ, na eze ahụ kwere okwu ya nile.",
                "41": "Ma ọ malitere itiku Onye-nwe, na-asị: O Onye-nwe, mee ebere; dịka uju ebere gị nke I meworo ndị nke Nifaị siri dị, meere m, na ndị m.",
                "42": "Ma ugbua, mgbe o kwuworo nke a, ọ dara n’ala, dịka ọ nwụrụ anwụ.",
                "43": "Ma o wee ruo na ụmụ-oru ya kpọọrọ ya ma bubara ya nwunye ya, ma dínaa ya n’elu akwa-ụra; ma o dịnara dịka ọ nwụrụ anwụ ruo ụbọchị abụọ na abalị abụọ; ma nwunye ya, na ụmụ ya nwoke, na ụmụ-ada ya ruuru ya uju, n’ụdị usoro nke ndị Leman, na-akwa akwa-arịrị maka ofufu ya."
            },
            "19": {
                "1": "Ma o wee ruo na mgbe ụbọchị abụọ na abalị abụọ gasịrị ha chọrọ iburu arụ ya ma tọgbọ ya n’ime ili egwuru na nkume, nke ha meworo maka ebum-n’obi nke ili ndị ha nwụrụ anwụ.",
                "2": "Ugbua nwunye eze ahụ ebe ọ nụworo maka ezi aha nke Amọn, ya mere o zigara ma chọọ ka ọ batakwute ya.",
                "3": "Ma o wee ruo na Amọn mere dịka e nyere ya n’iwu, ma banyekwuru nwunye eze ahụ, ma chọọ ịmata ihe ọ chọrọ ka ya mee.",
                "4": "Ma ọ sịrị ya: Ụmụ-oru di m nile emewo ka m mata na Ị bụ onye-amụma nke Chineke dị nsọ, ma na I nwere ike ịrụ ọtụtụ nnukwu ọrụ nile n’aha ya;",
                "5": "Ya mere, ọbụrụ na nke a dị otu ahụ, a chọrọ m ka Ị banye ma hụ di m, n’ihi edịnawo ya n’elu akwa-ụra ya nke a mere ụbọchị abụọ na abalị abụọ; ma ụfọdụ sị na ọ nwụbeghị, mana ndị ọzọ na-asị na ọ nwụwo ma na ọ na-esi ajọọ isi, ma na o kwesịrị ka edebe ya n’ime ili; mana ọ bụrụ maka mụ n’onwe m, n’uche m ọ dịghị esị ajọọ isi.",
                "6": "Ugbua, nke a bụ ihe Amọn chọrọ, n’ihi na ọ matara na eze Lamonaị nọrọ n’okpuru ike nke Chineke; ọ matara na ìhè mkpuchi-iru gbara ọchịchịrị nke ekweghị ekwe ka a na-ewepụ site n’echiche ya, ma ìhè ahụ nke na-enye echiche ya ìhè, nke bụ ìhè ebube nke Chineke, nke bụ ìhè ịtụ-n’anya nke ịdị mma ya—e, ìhè nke a ewebatawọrịị ọn̄ụ dị ukwuu n’ime mkpụrụ-obi ya, igwe ojii nke ọchịchịrị ebe achụsasịworo ya, ma na ìhè nke ndụ mgbe nile na-adigide ka amụnyere n’ime mkpụrụ-obi ya, e, ọ matara na nke a akarịwo ụdịdị arụ ya, ma akpọpụrụ ya nʼime Chineke—",
                "7": "Ya mere, ihe nwunye eze ahụ chọrọ n’aka ya bụ nanị ọchịchọ ya. Ya mere, ọ bara ịhụ eze ahụ dịka nwunye eze ahụ chọworo ka o mee; ma ọ hụrụ eze ahụ, ma ọ matara na ọ nwụghị anwụ.",
                "8": "Ma ọ sịrị nwunye eze ahụ: Ọ nwụghị anwụ, kama ọ na-arahụ ụra n’ime Chineke, ma n’echi ya ọ ga-ebili ọzọ; ya mere unu elikwala ya.",
                "9": "Ma Amọn sịrị ya: I kwere nke a? Ma ọ sịrị ya: Enwebeghị m onye-aka-ebe ma ọbụghị okwu gị, na okwu nke ụmụ-oru anyị nile; otu o sila dị e kwere m na ọ ga-adị dịka i kwuworo.",
                "10": "Ma Amọn sịrị ya: Ngọzi na-adịrị gị n’ihi okwukwe gị karịrị akarị; asị m gị, nwanyị, enwebeghị ụdị nnukwu okwukwe a n’etiti ndị nke ndị Nifaị nile.",
                "11": "Ma o wee ruo na o chere akwa-ụra di ya nche, site n’oge ahụ ọbụna wee ruo oge ahụ n’echi ya nke Amọn họpụtaworo na ọ ga-ebili.",
                "12": "Ma o wee ruo na o biliri, dịka okwu nile nke Amọn siri dị; ma dịka o biliri, o setịpụrụ aka ya nye nwanyị ahụ, ma sị: Ngọzi na-adịrị aha nke Chineke, ma ngọzi na-adịrị gị.",
                "13": "N’ihi na dịka ọ bụ ezi-okwu na ị na-adị ndụ, lee, ahụwo m Onye-mgbapụta m; ma ọ ga-abịarute, ma a ga-amụta ya site n’otu nwanyị, ma ọ ga-agbapụta ụmụ-mmadụ nile ndị kwere n’aha ya. Ugbua, mgbe o kwuworo okwu ndị a nile, obi ya zara n’ime ya, ma o wee jiri ọn̄ụ daba kwa ọzọ; ma nwụnye-eze ahụ darukwara ala, ebe Mụọ ahụ kara ya ike.",
                "14": "Ugbua Amọn ebe ọ hụrụ Mụọ nke Onye-nwe ahụ awụpụtara dịka ekpere ya nile n’arụ ndị Leman siri dị, ụmụnne ya nwoke, ndị bụworo ndị kpatara oke nnukwu iru uju n’etiti ndị Nifaị, ma-ọbụ n’etiti ndị nke Chineke nile n’ihi ajọọ-omume ha nile na omenala ha nile, ọ dara n’ikpere ya, ma malite ịwụpụta obi ya n’ekpere na inye Chineke ekele maka ihe o meworo ụmụnne ya nwoke; ma ọn̄ụ karịkwara ya ike; ma otu a ha atọ nile daruru n’ala ahụ.",
                "15": "Ugbua, mgbe ụmụ-oru nile nke eze ahụ hụworo na ha adawo, ha malitekwara itiku Chineke, n’ihi na egwu nke Onye-nwe abịakwasịwo kwa ha, n’ihi na o bụ ha bụ ndị guzoroworo n’iru eze ahụ ma gbaara ya ama gbasara nnukwu ike nke Amọn.",
                "16": "Ma o wee ruo na ha kpọkuru aha nke Onye-nwe, n’ike ha, ọbụna wee ruo mgbe ha nile daworo n’ala ahụ, ma ọbụghị nanị otu n’ime ndịnyom ndị Leman, onye aha ya bụ Ebịsh, ebe agbanweworo ya nye Onye-nwe ke mgbe ọtụtụ afọ, n’ihi ncheta ọ́hụ̀ dị mkpa nke nna ya—",
                "17": "Otu a, ebe agbanweworo ya nye Onye-nwe, ma n’emetụbeghị ka amata maka ya, ya mere, mgbe ọ hụrụ na ụmụ-oru nile nke Lamonaị adawo n’ala, na kwa nne ya ukwu, nwunye eze, na eze ahụ, na Amọn dịnara larịị n’ala ahụ, ọ matara na ọ bụ ike nke Chineke; ma ebe o chere na nke a bụ ohere ọma, site na-ime ka ndị ahụ mata ihe meworo n’etiti ha, na site n’ịhụ ihe mere ọ ga-eme ha ka ha kwere n’ike nke Chineke, ya mere ọ gbapụrụ site n’ụlọ ruo n’ụlọ, na-eme ka ndị ahụ mata maka ya.",
                "18": "Ma ha malitere ịkpọkọta onwe ha ọnụ n’ụlọ nke eze ahụ. Ma igwe-mmadụ bịara, ma n’ịtụ-n’anya ha, ha hụrụ eze ahụ, na nwunye eze ahụ, na ụmụ-oru ha nile dịna larịị n’ala ahụ, ma ha nile dịnara n’ebe ahụ dịka ha nwụrụ anwụ; ma ha hụ kwara Amọn, ma lee, ọ bụ onye nke Nifaị.",
                "19": "Ma ugbua ndị ahụ malitere ịtamu n’etiti onwe ha; ụfọdụ na-asị na ọ bụ nnukwu ihe ọjọọ bịakwasịworo ha, ma-ọbụ eze ahụ na ụlọ ya, n’ihi na o kwerewo ka onye nke Nifaị nọgide n’ala ahụ.",
                "20": "Mana ndị ọzọ baara ha mba na-asị: Eze ahụ ewetakwasịwo ụlọ ya ajọọ ihe a, n’ihi na o gburu ụmụ-oru ya nile ndị achụsasịworo igwe-atụrụ ha na mmiri nile nke Sibọs.",
                "21": "Ma abakwaara ha mba site na ndị ahụ guzoro na mmiri nile nke Sibọs ma chụsasịa igwe-atụrụ ahụ nile bụ nke eze ahụ, n’ihi na ha wesoro Amọn oke iwe n’ihi ọnụ-ọgụgụ nke o gbuworo n’ime ụmụnne ha nwoke na mmiri nile nke Sibọs, mgbe ọ na-echekwa igwe-atụrụ nile nke eze ahụ.",
                "22": "Ugbua otu n’ime ha, onye egbuworo nwanne ya nwoke site na mma agha nke Amọn, ebe ọ na-eweso Amọn oke iwe karịa, mịpụtara mma agha ya ma garuo ka o wee mee ka ọ dakwasị Amọn, igbu ya; ma dịka o welitere mma agha ahụ igbu ya, lee, ọ dara nwụọ.",
                "23": "Ugbua anyị hụrụ na-enweghị ike igbu Amọn, n’ihi na Onye-nwe asịwo Mosaịa, nna ya: Aga m edebe ya, ma ọ ga-adịịrị ya dịka okwukwe gị siri dị—ya mere, Mosaịa nyefere ya Onye-nwe na ntụkwasị-obi.",
                "24": "Ma o wee ruo na mgbe igwe-mmadụ ahụ hụrụ na nwoke ahụ adawo nwụọ, onye welitere mma agha ahụ igbu Amọn, egwu bịakwasịrị ha nile, ma ha anwaghị-anwa iwepụta aka ha nile ibitụ ya ma-ọbụ onye ọbụla n’ime ndị ahụ daworo; ma ha malitere igosi ịtụ n’anya ọzọ n’etiti onwe ha ihe nwere ike ịbụ ihe kpatara nnukwu ike nke a, ma-ọbụ ihe ihe ndị a nile nwere ike ịpụta.",
                "25": "Ma o wee ruo na e nwere ọtụtụ n’etiti ha ndị sịrị na Amọn bụ Nnukwu Mụọ ahụ, ma ndị ọzọ sịrị na Nnukwu Mụọ ahụ zitara ya;",
                "26": "Mana ndị ọzọ baara ha nile mba, na-asị na ọ bụ ajọọ-anụmanụ, onye e zitaworo site n’ebe ndị Nifaị nọ ka ọ taa ha ahụhụ.",
                "27": "Ma e nwere ụfọdụ ndị sịrị na Amọn ka Nnukwu Mụọ zitara ka ọ taa ha ahụhụ n’ihi ajọọ-omume ha nile; ma na ọ bụ Nnukwu Mụọ ahụ bụ ihe na-anọnyere ndị Nifaị, onye na-anapụta ha oge nile site n’aka ha nile; ma ha sịrị na ọ bụ Nnukwu Mụọ a bụ onye bibiworo ọtụtụ n’ime ụmụnne ha nwoke, ndị Leman.",
                "28": "Ma otu a ndọrọ-ndọrọ ahụ malitere ịdị nkọ karịa n’etiti ha. Ma mgbe ha nọ otu a na-adọ ndọrọ-ndọrọ, oru-nwanyị ahụ onye meworo igwe-mmadụ ahụ ka ha gbakọta ọnụ bịara, ma mgbe ọ hụrụ ndọrọ-ndọrọ ahụ nke dị n’etiti igwe-mmadụ ahụ o wutere ya karịa, ọbụna ruo n’anya mmiri.",
                "29": "Ma o wee ruo na ọ gara ma jide nwunye-eze ahụ n’aka, na eleghị-anya o nwere ike kulite ya site n’ala ahụ; ma na ngwa-ngwa o bịtụrụ ya aka o bilite ma guzoro n’ukwu ya abụọ, ma tie mkpu n’olu dasiri ike, na-asị: O Jisus agọziri agọzi, onye zọpụtaworo m site n’ala mụọ dị egwụ! O Chineke agọziri agọzi, meere ndị a ebere!",
                "30": "Ma mgbe o kwuworo nke a, o jikọtara aka ya abụọ, ebe o jupụtara n’ọn̄ụ, na-ekwu ọtụtụ okwu ndị anaghọtaghị aghọta; ma mgbe o meworo nke a, o jidere eze, Lamonaị ahụ n’aka, ma lee o bilitere ma guzoro n’ụkwụ ya abụọ.",
                "31": "Ma ya, ozigbo, ebe ọ hụrụ ndọrọ-ndọrọ ahụ dị n’etiti ndị ya, garuru ma malite ịbara ha mba, na ịkụziri ha okwu nile ahụ nke ọ nụworo site n’ọnụ Amọn; ma ka ha ra bụ ndị nụrụ okwu ya nile kweere, ma agbanwere ha nye Onye-nwe.",
                "32": "Mana e nwere ọtụtụ n’etiti ha ndị na-achọghị ịnụ okwu ya nile; ya mere ha gawara nʼụzọ ha.",
                "33": "Ma o wee ruo na mgbe Amọn bilitere ọ dụkwara ha ọdụ, na kwa ụmụ-oru nile nke Lamonaị mere otu a; ma ha nile kwupụtaara ndị ahụ otu ihe ahụ—na obi ha nile ka agbanweworo; na ha enwekwaghị ọchịchọ ime ihe-ọjọọ.",
                "34": "Ma lee, ọtụtụ kwupụtaara ndị ahụ na ha ahụwo ndị mụọ-ozi ma kparita-ụka ha na ha; ma otu a ha agwawo ha rịị ọtụtụ ihe maka Chineke, na maka ezi-omume ya.",
                "35": "Ma o wee ruo na e nwere ọtụtụ ndị kwere n’okwu ha nile; ma ka ha ra bụ ndị kwere e mere ha baptism; ma ha ghọrọ ndị ezi-omume, ma ha hiwere otu nzukọ-nsọ n’etiti ha.",
                "36": "Ma otu a ọrụ nke Onye-nwe malitere n’etiti ndị Leman; otu a Onye-nwe malitere ịwụpụta Mụọ ya n’arụ ha; ma anyị hụrụ na aka ya ka esetịpụrụ ruo mmadụ nile ndị ga-echegharị ma kwere n’aha ya."
            },
            "20": {
                "1": "Ma o wee ruo na mgbe ha hiweworo otu nzukọ-nsọ n’ala ahụ, na eze Lamonaị chọrọ ka Amọn soro ya gaa n’ala nke ndị Nifaị, ka o wee gosị ya nna ya.",
                "2": "Ma olu nke Onye-nwe bịaruru Amọn na-asị: I gaghị agalite ruo ala nke ndị Nifaị, n’ihi na lee, eze ahụ ga-achọ ndụ gị; mana ị ga-aga n’ala nke Mịdonaị; n’ihi na lee, nwanne gị nwoke Erọn, na kwa Miulakaị na Ama nọ n’ụlọ mkpọrọ.",
                "3": "Ugbua o wee ruo na mgbe Amọn nụworo nke a, ọ sịrị Lamonaị: Lee, nwanne m nwoke na ụmụnne m nwoke nọ n’ụlọ-mkpọrọ na Mịdonaị, ma ka m gaa ka m wee napụta ha.",
                "4": "Ugbua Lamonaị sịrị Amọn: A matara m, n’ike nke Onye-nwe i nwere ike ime ihe nile. Mana lee, aga m esoro gị gaa n’ala nke Mịdonaị; n’ihi na eze nke ala Mịdonaị ahụ, onye aha ya bụ Antiomno, bụ enyi m; ya mere aga m a ga-ala nke Mịdonaị ahụ, ka m wee kwagide eze nke ala ahụ, ma ọ ga-akpọpụta ụmụnne gị nwoke site n’ụlọ mkpọrọ. Ugbua Lamonaị siri ya: Onye gwara gị na ụmụnne gị nwoke nọ n’ụlọ mkpọrọ?",
                "5": "Ma Amọn sịrị ya: E-e ọdịghị onye gwaworo m, ma ọbụghị Chineke; ma ọ sịrị m—Gaa ma napụta ụmụnne gị nwoke, n’ihi na ha nọ n’ụlọ-mkpọrọ n’ala nke Mịdonaị.",
                "6": "Ugbua mgbe Lamonaị nụworo nke a o mere ka ụmụ-oru ya nile kwado ịnyịnya ya nile na ụgbọ-ala ya nile.",
                "7": "Ma ọ sịrị Amọn: Bịa, aga m esoro gị gbada n’ala nke Mịdonaị ahụ, ma n’ebe ahụ aga m arịọ eze ahụ ka o wee kpọpụta ụmụnne gị nwoke site n’ụlọ-mkpọrọ.",
                "8": "Ma o wee ruo na dịka Amọn na Lamonaị na-aga njem n’ebe ahụ, ha zutere nna nke Lamonaị, onye bụ eze n’ala ahụ nile.",
                "9": "Ma lee, nna nke Lamonaị sịrị ya: Gịnị mere ị bịaghị n’oriri na nnukwu ụbọchị ahụ mgbe m mere oriri nye ụmụ m ndị nwoke nile, na nye ndị m?",
                "10": "Ma ọ sịkwara: Ole ebe ka Ị na-aga gị na onye Nifaị a, onye bụ otu n’ime ụmụ nke onye okwu ụgha?",
                "11": "Ma o wee ruo na Lamonaị kwugharịrị ya ebe ọ na-aga, n’ihi na ọ tụrụ egwu ịkpasu ya iwe.",
                "12": "Ma ọ gwakwara ya ihe nile kpatara o jiri nọdụ n’ime ala-eze nke ya, nke mere na ya agakwurughị nna ya n’oriri ahụ nke ọ kwadoworo.",
                "13": "Ma ugbua mgbe Lamonaị kwugharịworo ihe ndị a nile nye ya, lee, n’ịtụ n’anya ya, nna ya wesoro ya iwe, ma sị: Lamonaị, i na-aga ịnapụta ndị nke Nifaị a, ndị bụ ụmụ onye okwu-ụgha. Lee, o zuru ndị nna anyị ori; ma ugbua ụmụ ya abịawo kwa n’etiti anyị ka ha wee, site n’aghụghọ na okwu ụgha ha nile, ghọgbuo anyị, ka ha wee zunarị kwa anyị ihe anyị nwere.",
                "14": "Ugbua nna nke Lamonaị nyere ya iwu ka o wee gbuo Amọn jiri mma agha ahụ. Ma o nyekwara ya iwu ka ọ ghara ịga n’ala nke Mịdonaị ahụ, mana ọ ga-esoro ya laghachị n’ala nke Ịshmel.",
                "15": "Mana Lamonaị sịrị ya: Agaghị m egbu Amọn, ọbụghị ma m ga-alaghachị n’ala nke Ịshmel, mana a ga m a ga n’ala nke Mịdonaị ka m wee hapụ ụmụnne nwoke nke Amọn, n’ihi na a matara m na ha bụ ndị ezi-omume na ndị-amụma dị nsọ nile nke ezi Chineke ahụ.",
                "16": "Ugbua mgbe nna ya nụworo okwu nile ndị a, o wesoro ya iwe, ma ọ mịrị mma agha ya ka o wee tịda ya n’ala.",
                "17": "Mana Amọn guzogidere ma sị ya: Lee, i gaghị egbu nwa gị nwoke; otu o sila dị, ọ ka mma na ọ ga-ada karịa gị, n’ihi na lee, o chegharịwo site na mmehie ya nile; mana ọbụrụ na ị ga-ada n’oge ugbua, n’iwe gị, mkpụrụ-obi gị agaghị enwe nzọpụta.",
                "18": "Ma ọzọ, ọ dị mkpa na ị ga-enwe ndidi; n’ihi na ọbụrụ na ị ga-egbu nwa gị nwoke, ebe ọ bụ nwoke na-enweghị ụta, ọbara ya ga-eti mkpu site n’ala ruo Onye-nwe Chineke ya, ka ịbọ ọbọ bịakwasị gị; ma eleghị anya ị ga-atụfụ mkpụrụ-obi gị.",
                "19": "Ugbua mgbe Amọn gwaworo ya okwu nile ndị a, ọ zara ya, na-asị: A matara m na ọbụrụ na m ga-egbu nwa m nwoke, na m ga-akwafu ọbara onye na-enweghị ụta; n’ihi na ọ bụ gị bụ onye chọworo ibibi ya.",
                "20": "Ma o setịpụrụ aka ya igbu Amọn. Mana Amọn nagidere ọkụkụ ihe ya nile, ma kwa kụda aka ya nke mere na o nweghị ike iji ya mee ihe.",
                "21": "Ugbua mgbe eze ahụ hụrụ na Amọn nwere ike igbu ya, ọ malitere ịrịọ Amọn ka o nwe ike debe ndụ ya.",
                "22": "Mana Amọn welitere mma agha ya, ma sị ya: Lee, aga m eti gị ihe ma ọbụghị na ị ga-ekwenye m na a ga-akpọpụta ụmụnne m nwoke site n’ụlọ mkpọrọ.",
                "23": "Ugbua eze ahụ, ebe ọ na-atụ egwu na ya nwere ike ịtụfu ndụ ya, sịrị: Ọbụrụ na ị ga-edebe m aga m ekwe nyere gị ihe ọbụla i ga-arịọ, ọbụna ruo na ọkara nke ala-eze ahụ.",
                "24": "Ugbua mgbe Amọn hụrụ na ya emesowo ichie-eze ahụ dịka o siri chọọ, ọ sịrị ya: Ọbụrụ na ị ga-ekwenyere m na a ga-akpọpụta ụmụnne m nwoke site n’ụlọ mkpọrọ, na kwa na Lamonaị ga-ejide ala-eze ya, ma na ị gaghị eweso ya iwe, mana kwenye na ọ ga-eme dịka ọchịchọ nke onwe ya siri dị n’ihe ọbụla o chere, mgbe ahụ aga m edebe gị; ma ọbụghị otu ahụ aga m etịda gị n’ala.",
                "25": "Ugbua mgbe Amọn kwuru okwu ndị a nile, eze ahụ malitere ịn̄ụrị ọn̄ụ n’ihi ndụ ya.",
                "26": "Ma mgbe ọ hụrụ na Amọn enweghị ọchịchọ igbu ya, ma mgbe ọ hụkwara nnukwu ịhụ-n’anya o nwere n’ebe nwa ya nwoke Lamonaị nọ, ọ tụrụ ya n’anya karịa, ma ọ sị: N’ihi na nke a bụ ihe nile ị chọworo, ka m wee hapụ ụmụnne gị nwoke, ma kwere na nwa m nwoke Lamonaị ga-ejide ala-eze ya, lee, aga m ekwenyere gị na nwa m nwoke ga-ejide ala-eze ya site ugbua ma ruo mgbe nile; ma a gaghị m achịkwa ya ọzọ—",
                "27": "Ma agakwa m ekwenyere gị na ụmụnne gị nwoke a ga-akpọpụta ha site n’ụlọ-mkpọrọ, ma gị na ụmụnne gị nwoke ga-abịakwute m, n’ala-eze m; n’ihi na a ga m achọsike ịhụ gị. N’ihi na eze ahụ nwere nnukwu ịtụ n’anya n’okwu nile nke o kwuworo, na kwa n’okwu nile nke nwa ya nwoke, Lamonaị kwuworo, ya mere ọ chọsịrị ike ịmụta ha.",
                "28": "Ma o wee ruo na Amọn na Lamonaị gara n’iru na njem ha chee iru n’ala nke Mịdonaị. Ma Lamonaị nwetara nnabata mmasị n’anya nke eze ala ahụ; ya mere ụmụnne nwoke nke Amọn ka akpọpụtara site n’ụlọ-mkpọrọ.",
                "29": "Ma mgbe Amọn zutere ha o nwere mwute karịa; n’ihi na lee ha gba-ọtọ, ma akpụkpọ-arụ ha chighasịrị karịa n’ihi iji eriri nile siri ike kee ha. Na ha ediwo kwa agụụ, akpịrị-ịkpọ-nkụ, na ụdị mkpagbu nile dị iche iche; otu o sila dị ha nwere ndidi n’ịta ahụhụ ha nile.",
                "30": "Ma, dịka o siri mee, ọ bụụrụ akara-aka ha ịdabawọrịị n’aka nile nke ndị kara nwee obi ike na ndị na-akpọ-ekwe-nkụ karịa; ya mere ha enweghị ike ịn̄a-ntị n’okwu ha nile, ma ha akpọpụtawo ha, ma ha akụwo ha ihe, ma chụghariwo ha site n’ụlọ ruo n’ụlọ, na site n’ebe ruo n’ebe, ọbụna wee ruo mgbe ha rutere n’ala nke Mịdonaị; ma n’ebe ahụ a kpọọrọ ha ma tụba ha n’ụlọ-mkpọrọ, ma kee ha udo nile siri ike, ma debe ha n’ụlọ-mkpọrọ ruo ọtụtụ ụbọchị, ma anapụtara ha site n’aka Lamonaị na Amọn."
            },
            "21": {
                "intro": "Nkọwasị nke ikwusa ozi-ọma nke Erọn, na Miulakaị, na ụmụnne ha nwoke, nye ndị Leman.",
                "1": "Ugbua mgbe Amọn na ụmụnne ya nwoke kewapụrụ onwe ha n’oke nile nke ala nke ndị Leman ahụ, lee Erọn weere njem ya chee iru n’ala nke ndị Leman kpọrọ Jerusalem, na-akpọ ya dịka ala ahụ nke ebe a mụrụ ndị nna ha nile; ma ọ dị anya na-ejikọta oke-ala nile nke Mọmọn.",
                "2": "Ugbua ndị Leman na ndị Amalek na ndị nke Amiulọn ewuwo otu nnukwu obodo-ukwu, nke a kpọrọ Jerusalem.",
                "3": "Ugbua ndị Leman n’onwe ha nwere obi ike zuru ezu, mana ndị Amalek na ndị Amiulọn kara nwe obi ike; ya mere ha mere ndị Leman ka ha wee mesie obi ha nile ike, ka ha wee sie ike n’ajọọ-omume na ihe arụ ha nile.",
                "4": "Ma o wee ruo na Erọn bịara n’obodo-ukwu nke Jerusalem, ma mbụ ọ malitere ikwusa ozi-ọma nye ndị Amalek nile. Ma ọ malitere ikwusara ha ozi-ọma n’ụlọ-nzukọ ha nile, n’ihi na ha ewuwo ọtụtụ ụlọ-nzukọ dịka n’usoro nke ndị Nehọ; n’ihi na ọtụtụ n’ime ndị Amalek nile na ndị nke Amiulọn nọ n’ụdị nke usoro ndị Nehọ.",
                "5": "Ya mere, dịka Erọn bara n’ime otu n’ime ụlọ-nzukọ ha nile ikwusa ozi-ọma nye ndị ahụ, ma dịka ọ na-agwa ha okwu, lee otu onye Amalek bilitere ma malite ịdọso ya ndọrọ ndọrọ, na-asị: Gịnị bụ ihe ahụ ị gbaworo ama ya? Ị hụwo onye mụọ-ozi? Gịnị mere ndị mụọ-ozi anaghị apụtakwute anyị? Lee ndị a ha abụghị ezigbo ndị mmadụ dịka ndị gị?",
                "6": "I kwukwara, ma ọbụghị na anyị chegharịrị anyị ga-ala-n’iyi. Olee otu i siri mata echiche na nzube nke obi anyị nile? Olee otu i siri mata na anyị nwere mkpa ichegharị? Olee otu i siri mata na anyị abụghị ndị ezi-omume? Lee, anyị arụwo ọtụtụ ebe mgbaba dị nsọ, ma anyị na-akpọkọta onwe anyị ọnụ ife Chineke. Anyị kwere na Chineke ga-azọpụta mmadụ nile.",
                "7": "Ugbua Erọn sịrị ya: I kwere na Ọkpara nke Chineke ga-abịa ịgbapụta ụmụ mmadụ site na mmehie ha nile?",
                "8": "Ma nwoke ahụ sịrị ya: Anyị ekweghị na i matara ụdị ihe ọbụla dị otu ahụ. Anyị ekweghị n’omenala nzuzu nile ndị a. Anyị ekweghị na i matara ihe nile ga-abịa, ọbụghị ma anyị kwere na ndị nna unu nile na kwa na ndị nna anyị matara gbasara ihe nile nke ha kwuru, maka nke ahụ ga-abịa.",
                "9": "Ugbua Erọn malitere ịsaghere ha akwụkwọ-nsọ nile gbasara ọbịbịa nke Kraịst, na kwa gbasara mbilite n’ọnwụ nke ndị nwụrụ anwụ, ma na agaghị enwe mgbapụta maka ụmụ mmadụ ma ọbụghị na ọ bụ site n’ọnwụ na ntaram-ahụhụ nile nke Kraịst, na aja mgbaghara mmehie nke ọbara ya.",
                "10": "Ma o wee ruo ka ọ malitere ịkọwara ha ihe ndị a nile ha wesoro ya iwe, ma malite ịkwa ya emu; ma ha achọghị ịnụ okwu nile ahụ nke o kwuru.",
                "11": "Ya mere mgbe ọ hụrụ na ha achọghị ịnụrụ okwu ya nile, ọ pụrụ site n’ụlọ-nzukọ ha, ma bịafeta otu ọnụmara nke a na-akpọ Anaị-Antaị, ma n’ebe ahụ ọ chọtara Miulakaị ka ọ na-ekwusara ha okwu ahụ; na kwa Ama na ụmụnne ya nwoke. Ma ha na ọtụtụ ndị dọrọ ndọrọ-ndọrọ gbasara okwu ahụ.",
                "12": "Ma o wee ruo na ha hụrụ na ndị ahụ ga-emesi obi ha nile ike, ya mere ha pụtara ma bịafeta n’ime ala nke Mịdonaị ahụ. Ma ha kwusara ọtụtụ okwu ahụ, ma ole na ole kwere n’okwu nile nke ha kuziri.",
                "13": "Otu o sila dị, Erọn na ọnụ-ọgụgụ ụfọdụ nke ụmụnne ya nwoke ka a kpọọrọ ma tụba ha n’ime ụlọ mkpọrọ, ma ndị fọdụrụ n’ime ha gbapụrụ site n’ala nke Mịdonaị ruo na mpaghara nile gburu-gburu.",
                "14": "Ma ndị ahụ atụbara n’ime ụlọ mkpọrọ tara ahụhụ ọtụtụ ihe, ma anapụtara ha site n’aka nke Lamonaị na Amọn, ma e nyejuru ha afọ ma yibe ha uwe.",
                "15": "Ma ha gakwara nʼiru ọzọ ikwupụta okwu ahụ, ma otu a anapụtara ha nke mbụ site n’ụlọ mkpọrọ; ma otu a ka ha taworo ahụhụ.",
                "16": "Ma ha garuru ebe ọbụla Mụọ nke Onye-nwe duru ha gaa, na-ekwusa okwu Chineke n’ụlọ-nzukọ nile nke ndị Amalek, ma-ọbụ n’ọgbakọ nile nke ndị Leman ebe e nwere ike ịnabata ha.",
                "17": "Ma o wee ruo na Onye-nwe malitere ịgọzi ha, nke ukwuu nke mere na ha wetara ọtụtụ n’ọmụma nke ezi-okwu ahụ; e, ha mere ka ọtụtụ kwenye maka mmehie ha nile, na maka omenala nile nke ndị nna ha nile, ndị na-adịghị mma.",
                "18": "Ma o wee ruo na Amọn na Lamonaị laghachịrị site n’ala nke Mịdonaị ruo n’ala nke Ịshmel, nke bụ ala nke nketa ha.",
                "19": "Ma eze Lamonaị ekweghị na Amọn ga-ejere ya ozi, ma-ọbụ bụrụ nwa-oru ya.",
                "20": "Ma na o mere ka e nwee ọtụtụ ụlọ-nzukọ e wuru n’ala nke Ịshmel; ma o mere na ndị ya, ma-ọbụ ndị ahụ nọ n’okpuru ọchịchị ya, ga-akpọkọta onwe ha ọnụ.",
                "21": "Ma ọ n̄ụrịrị ọn̄ụ maka ha, ma ọ kuziri ha ọtụtụ ihe. Ma o kwupụtakwara nye ha na ha bụ ndị nọ n’okpuru ya, ma na ha bụ ndị nwere onwe ha, na ha nwere onwe ha site na ọchịchị-aka-ike nile nke eze ahụ, nna ya; n’ihi na nna ya ahụ ekwenye woro ya na o nwere ike ịchị ndị nke nọ n’ala nke Ịshmel, ma n’ala nile gburu-gburu ya.",
                "22": "Ma o kwupụtakwara nye ha na ha nwere ike ntọhapụ ha n’ikpere Onye-nwe Chineke ha dịka ọchịchọ ha nile siri dị, n’ebe ọbụla nke ha nọ n’ime ya, ọbụrụ na ọ bụ n’ala nke dị n’okpuru ọchịchị nke eze Lamonaị.",
                "23": "Ma Amọn kwusara ozi-ọma nye ndị nke eze Lamonaị; ma o wee ruo na ọ kuziri ha ihe nile gbasara ihe nile bụ nke ezi-omume. Ma o gbara ha ume kwa ụbọchị, jiri ịrụsi ọrụ ike nile; ma ha n̄ara ntị n’okwu ya, ma ha nwere ọnụnụ ọkụ-n’obi maka idebe iwu-nsọ nile nke Chineke."
            },
            "22": {
                "1": "Ugbua, dịka Amọn ka ji otu a na-akụziri ndị nke Lamonaị na-esepụghị aka, anyị ga-alaghachị na nkọwasị nke Erọn na ụmụnne ya nwoke; n’ihi na mgbe o sịworo n’ala nke Mịdonaị pụọ e duru ya site na Mụọ gaa n’ala nke Nifaị, ọbụna gaa n’ụlọ nke eze ahụ nke na-achị ala ahụ nile ma ewezuga-ala nke Ịshmel; ma ọ bụụrụ nna nke Lamonaị.",
                "2": "Ma o wee ruo na ọ ba-kwuuru ya n’ime obi-eze, ya na ụmụnne ya nwoke, ma kpọọ isi ala n’iru eze ahụ, ma sị ya: Lee, O eze, anyị bụ ụmụnne nwoke nke Amọn, ndị nke Ị napụtaworo site n’ụlọ-mkpọrọ.",
                "3": "Ma ugbua, O eze, ọbụrụ na Ị ga-edebe ndụ anyị, anyị ga-abụ ụmụ-oru gị. Ma eze ahụ siri ha: Bilie, n’ihi na aga m ekwe unu nkwa ndụ unu, ma agaghị m ekwe na unu ga-abụ ụmụ-oru m; kama aga m ekwusi ike na unu ga-akụziri m; n’ihi na enwewo m nsogbu n’echiche m n’ihi adịghị-aka-ntagide na ịdị ukwuu nke okwu nile nke nwanne unu nwoke Amọn; ma achọrọ m ịmata ihe kpatara na ọ bịalitebeghị site na Mịdonaị soro unu.",
                "4": "Ma Erọn sịrị eze ahụ: Lee, Mụọ nke Onye-nwe akpọwo ya n’ụzọ ọzọ; ọ gawo n’ala nke Ịshmel, ịkụziri ndị nke Lamonaị.",
                "5": "Ugbua eze ahụ sịrị ha: Gịnị bụ nke a nke unu kwuworo gbasara Mụọ nke Onye-nwe? Lee, nke a bụ ihe ahụ nke na-enye m nsogbu.",
                "6": "Na kwa, gịnị bụ nke a nke Amọn kwuru—Ọbụrụ na unu ga-echegharị a ga-azọpụta unu, ma ọbụrụ na unu agaghị echegharị a ga-achụpụ unu n’ụbọchị ikpeazụ ahụ?",
                "7": "Ma Erọn zara ya ma sị ya: I kwere na e nwere otu Chineke dị? Ma eze ahụ sịrị: A matara m na ndị Amalek na-asị na enwere otu Chineke dị, ma ekwewo m ha ka ha wuo ebe mgbaba dị nsọ nile, ka ha nwe ike kpọkọta onwe ha ọnụ ikpere ya. Ma ọbụrụ na ugbua i kwuru na e nwere otu Chineke dị, lee aga m ekwere.",
                "8": "Ma ugbua mgbe Erọn nụrụ nke a, obi ya malitere in̄ụrị ọn̄ụ, ma ọ sịrị: Lee, dịka o siri buru ezi-okwu na i na-adị ndụ, O eze, e nwere otu Chineke dị.",
                "9": "Ma eze ahụ sịrị: Chineke ọ bụ Nnukwu Mụọ ahụ nke kpọpụtara nna anyị ha site n’ala nke Jerusalem?",
                "10": "Ma Erọn sịrị ya: E, ọ bụ Nnukwu Mụọ ahụ, ma o kere ihe nile ma n’elu-igwe ma n’ụwa. I kwere nke a?",
                "11": "Ma ọ sịrị: E, e kwere m na Nnukwu Mụọ ahụ kere ihe nile, ma achọrọ m ka ị gwa m gbasara ihe ndị a nile, ma aga m e kwere okwu gị nile.",
                "12": "Ma o wee ruo na mgbe Erọn hụrụ na eze ahụ ga-ekwere okwu ya nile, ọ malitere site n’okike nke Adam, na-agụ akwụkwọ-nsọ nile nye eze ahụ—otu Chineke siri kee mmadụ n’ụdị oyiyi onwe ya, ma na Chineke nyere ya iwu-nsọ nile, ma na n’ihi njehie, mmadụ adawọrịị.",
                "13": "Ma Erọn kọwadaruru akwụkwọ-nsọ nile ala nye ya site na okike nke Adam, na-edebe ọdịda nke mmadụ n’iru ya, na ọnọdụ anụ-arụ ha na kwa atụmatụ nke mgbapụta, nke a kwadoro site na ntọ-ala nke ụwa, site na Kraịst, n’ihi ndị nile bụ ndị ga-ekwere n’aha ya.",
                "14": "Ma ebe ọ bụ na mmadụ adawo o nweghị ike ikwesị ịnata ụgwọ-ọrụ ọbụla n’onwe ya; kama ahụhụ nile na ọnwụ nke Kraịst kwụrụ-ụgwọ maka mmehie ha nile, site n’okwukwe na nchegharị, na ihe ndị ọzọ; ma na ọ na-etibi agbụ nile nke ọnwụ, na ili agaghị enwe mmeri, ma na ihe ọgbụgba nke ọnwụ ka a ga elomi n’ime olile-anya nile nke otuto; ma Erọn kọwadaruru ihe nile ndị a ala nye eze ahụ.",
                "15": "Ma o wee ruo na mgbe Erọn kọwadarusịrị ihe ndị a nile ala nye ya, eze ahụ sịrị: Gịnị ka m ga-eme ka m wee nwe ndụ-ebighi-ebi a nke Ị kwuworo maka ya? E, gịnị ka m ga-eme ka e wee mụọ m na Chineke, i ji fopụta ajọọ mụọ a site n’obi m, ma nabata Mụọ ya, ka e wee mejupụta m na ọn̄ụ, nke ga-eme ka a ghara ịchụpụ m n’ụbọchị ikpe-azụ? Lee, ka o kwuru, aga m enyepụ ihe nile nke m nwere, e, aga m ahapụ ala-eze m, ka m wee nweta nnukwu ọn̄ụ nke a.",
                "16": "Ma na Erọn sịrị ya: Ọbụrụ na ị chọrọ ihe nke a, ọbụrụ na Ị ga-akpọ isi-ala n’iru Chineke, e, ọbụrụ na Ị ga-echegharị site na mmehie gị nile, ma ga-akpọ isi-ala n’iru Chineke, ma kpọkụo aha ya n’okwukwe, na-ekwere na Ị ga-anata, mgbe ahụ ka Ị ga- anata olile-anya ahụ nke Ị na-achọ.",
                "17": "Ma o wee ruo na mgbe Erọn kwuworo okwu ndị a nile, eze ahụ kpọrọ isi ala n’iru Onye-nwe, n’ikpere ya abụọ; e, ọbụna ọ makpuuru onwe ya n’ala, ma tisie ike, na-asị:",
                "18": "O Chineke, Erọn agwawo m na e nwere Chineke dị; ma ọbụrụ na enwere Chineke dị, ma ọbụrụ na Ị bụ Chineke, Ị ga-eme onwe Gị ka m mmata gị, ma aga m enyepụ mmehie m nile iji mata Gị, ma ka e wee kulite m site na ndị nwụrụ anwụ, ma ka a zọpụta m n’ụbọchị ikpe-azụ. Ma ugbua mgbe eze ahụ kwuworo okwu ndị a nile, e tiri ya ihe dịka ọ nwụrụ anwụ.",
                "19": "Ma o wee ruo na ụmụ-oru ya nile gbara ọsọ ma gwa nwunye eze ihe nile nke meworo nye eze ahụ. Ma ọ batakwuru eze ahụ; ma mgbe ọ hụrụ ya ka odịna dịka ọ nwụrụ anwụ, na kwa Erọn na ụmụnne ya ndị nwoke guzoro dịka a ga-asị na ha bụrịị ihe kpatara ọdịda ya, o wesoro ha iwe, ma nye iwu na ụmụ-oru ya nile, ma-ọbụ ụmụ-oru nile nke eze, ga-akpọrọ ha ma gbuo ha.",
                "20": "Ugbua ụmụ-oru nile ahụ ahụwọrịị ihe kpatara ọdịda nke eze ahụ, ya mere ha anwaghị anwa ibịkwasị aka ha n’arụ Erọn na ụmụnne ya nwoke; ma ha rịọrọ nwunye-eze ahụ arịrịọ na-asị: Gịnị mere I jiri nye anyị iwu ka anyị gbuo ndịkom a, mgbe lee otu n’ime ha dị ike karịa anyị nile? Ya mere anyị ga-ada n’iru ha.",
                "21": "Ugbua mgbe nwunye-eze ahụ hụrụ egwu nke ụmụ-oru nile ahụ ọ malitekwara ịtụ egwu karịa, ka aghara inwe ụfọdụ ihe ọjọọ ga-abịakwasị ya. Ma o nyere ụmụ-oru ya nile iwu ka ha gaa ma kpọọ ndị ahụ, ka ha wee gbuo Erọn na ụmụnne ya nwoke.",
                "22": "Ugbua mgbe Erọn hụrụ mkpebi nke nwunye-eze ahụ, ya, kwa ebe ọ matara isi-ike nke obi ha nile nke ndị ahụ, tụrụ egwu eleghị-anya na igwe-mmadụ ga-akpọkọta onwe ha ọnụ, ma e wee nwe nnukwu ndọrọ-ndọrọ na nsogbu n’etiti ha; ya mere o setịpụrụ aka ya ma kulite eze ahụ site n’ala ahụ, ma sị ya: Guzoro. Ma o guzoro n’ụkwụ ya abụọ, na-enweta ike ya.",
                "23": "Ugbua nke a ka e mere n’iru nwunye-eze ahụ na ọtụtụ ụmụ-oru ahụ. Ma mgbe ha hụrụ ya ha nwere oke ịtụ-n’anya, ma malite ịtụ-egwu. Ma eze ahụ wee guzogide, ma malite ikwusara ha okwu. Ma o wee kwusaara ha okwu, nke mere na ezi na ụlọ ya nile ka agbanwere nye Onye-nwe.",
                "24": "Ugbua e nwere igwe-mmadụ gbakọtara ọnụ n’ihi iwu nwunye-eze nyere, ma a malitere inwe nnukwu ntamu n’etiti ha n’ihi Erọn na ụmụnne ya nwoke.",
                "25": "Mana eze ahụ guzogidere n’etiti ha ma gwa ha okwu. Ma e mere ka obi ha dajụrụ n’ebe Erọn nọ na ndị nke ha na ya nọ.",
                "26": "Ma o wee ruo na mgbe eze ahụ hụrụ na o mewo ka ndị ahụ dajụrụ, o mere ka Erọn na ụmụnne ya nwoke guzoro n’etiti igwe-mmadụ ahụ, ma na ha ga-ekwusa okwu ahụ nye ha.",
                "27": "Ma o wee ruo na eze ahụ zipụrụ ịma-ọkwa nʼakụkụ ala ahụ nile, n’etiti ndị ya nile ndị nọ n’ime ala ya nile, ndị nọ na mpaghara nile gbara gburu-gburu, nke nwere oke-ala ọbụna ruo n’oke osimiri ahụ, n’ọwụwa-anyanwụ na n’ọdịda-anyanwụ, ma nke ekewapụtara site n’ala nke Zarahemla site na wara-wara ụzọ nke ọzara, nke gara site n’oke osimiri nke ọwụwa-anyanwụ ahụ ọbụna ruo oke osimiri nke ọdịda-anyanwụ ahụ, ma gbaa gburu-gburu n’oke-ala nile nke ikpere mmiri ahụ, na oke-ala nile nke ọzara ahụ nke dị n’elu-elu n’akụkụ ala nke Zarahemla ahụ, gafee oke-ala nke Mantaị, site n’isi nke osimiri Saịdọn, na-ekwo site n’ọwụwa-anyanwụ chee iru n’ọdịda-anyanwụ—ma otu a ka e siri kewa ndị Leman na ndị Nifaị.",
                "28": "Ugbua, ndị nke ka bụrụ ndị ume-ngwụ na ndị Leman biri n’ọzara, ma biri n’ime ụlọ ikwuu nile; ma a gbasasịrị ha nʼakụkụ nke ọzara ahụ nile n’ọdịda-anyanwụ n’ala nke Nifaị; e, na kwa n’ọdịda-anyanwụ nke ala Zarahemla, n’oke-ala dị n’akụkụ ikpere-mmiri, na n’ọdịda anyanwụ n’ala nke Nifaị, n’ebe nke nketa mbụ ndị nna ha, ma otu a n’ogologo oke-ala n’akụkụ ikpere-mmiri.",
                "29": "Na kwa e nwere ọtụtụ ndị Leman n’ọwụwa-anyanwụ n’akụkụ ikpere-mmiri ahụ, n’ebe ndị Nifaị chụbara ha. Ma otu a ndị Nifaị fọdụrụ ntakịrị ka ndị Leman gbaa ha gburu-gburu; otu o sila dị ndị Nifaị e werewo onwunwe nke akụkụ ala nile dị n’elu elu nke ala ahụ nwere oke-ala n’ọzara ahụ, n’isi nke osimiri Saịdọn, site n’ọwụwa-anyanwụ ruo n’ọdịda-anyanwụ, gbaa gburu-gburu n’akụkụ ọzara ahụ; n’elu-elu, ọbụna wee ruo mgbe ha bịaruru ala ahụ nke ha kpọrọ Uju.",
                "30": "Ma o nwere oke n’ala ahụ nke ha kpọrọ ọ Tọgbọrọ n’efu, ebe ọ dị oke elu-elu nke mere na ọ bịara n’ime ala ahụ nke e nweworo ndị biworo na ya ma e bibiwo ya, maka ndị ọkpụkpụ ha anyị kwuworo, nke ndị nke Zarahemla chọpụtara, ebe ọ bụ ebe mbụ nke ha zọbara ụkwụ.",
                "31": "Ma ha bịara site n’ebe ahụ gbago n’ime ọzara ndịda-ndịda. Otu a ala ahụ dị n’elu elu ka a kpọrọ ọ Tọgbọrọ n’efu, ma ala ahụ dị na ndịda-ndịda ka a kpọrọ Uju, ebe ọ bụ ọzara ahụ nke jupụtara na ụdị anụ-ọhịa nile n’ụdị ọbụla dị iche iche, nke akụkụ ya siteworo n’ala elu-elu bịa maka nri.",
                "32": "Ma ugbua, ọ bụụrụ nanị ụzọ njem otu ụbọchị na mkpirisi maka onye Nifaị, n’ahịrị Uju na ala nke Ọ tọgbọrọ n’efu, site n’ọwụwa-anyanwụ ruo n’oke osimiri ọdịda-anyanwụ; ma otu a ala nke Nifaị na ala nke Zarahemla ka ọ fọdụrụ ntakịrị ka mmiri gbaa ha gburu-gburu, ebe e nwere otu ntakịrị olu-ala n’etiti ala nke dị n’elu-elu na ala nke dị na ndịda-ndịda.",
                "33": "Ma o wee ruo na ndị Nifaị ebiriwo n’ala nke Ụju, ọbụna site n’ọwụwa-anyanwụ ruo n’oke osimiri nke ọdịda-anyanwụ, ma otu a ndị Nifaị na amamihe ha, jiri ndị nche ha nile na ndị-agha ha nile, gbachibidoworịị ndị Leman na ndịda-ndịda, na site n’ebe ahụ ha agaghị enwe kwa onwunwe nke ala n’elu-elu ahụ, ka ha ghara iwere ala ahụ dị n’elu-elu.",
                "34": "Ya mere ndị Leman enweghị kwa ike inwe oke nanị n’ala nke ndị Nifaị, na ọzara ahụ gbara gburu-gburu ebe ahụ. Ugbua nke a bụ amamihe n’ime ndị nke Nifaị—ebe ndị Leman bụ ndị-iro nye ha, ha enweghị ike ikwe mkpagbu ha nile n’aka nile, na kwa ka ha wee nwe mba ebe ha nwere ike ịgbaga, dịka ọchịchọ ha nile siri dị.",
                "35": "Ma ugbua mụ, mgbe m kwusịworo nke a, na-alaghachịkwa ọzọ na nkọwasị nke Amọn na Erọn, Ọmna na Hịmnaị, na ụmụnne ha nwoke."
            },
            "23": {
                "1": "Lee, ugbua o wee ruo na eze ndị Leman ahụ zigara ọmụma-ọkwa n’etiti ndị ya nile, ka ha ghara ibitụ Amọn, ma-ọbụ Erọn, ma-ọbụ Ọmna, ma-ọbụ Hịmnaị aka ha ọbụghị ma-ọbụ onye ọbụla n’ime ụmụnne ha nwoke ndị ga na-agaghari na-ekwusa okwu nke Chineke, n’ebe ọbụla ha ga-anọ, n’akụkụ ala ha ọbụla.",
                "2": "E, o zipụrụ iwu-ọkụ n’etiti ha, ka ha ghara ibikwasị ha aka ikekọta ha, ma-ọbụ ịtụba ha n’ụlọ mkpọrọ; ọbụghị ma ha ga-abụkwasị ha asụ, ma-ọbụ tie ha ihe, ma-ọbụ tụpụ ha site n’ụlọ-okpukpe-chi ha nile, ma-ọbụ pịa ha ụtarị; ọbụghị ma ha ga-atụ ha okwute, kama na ha ga-enwe onwe ha ịba n’ụlọ ha nile, na kwa temple ha nile, na ebe mgbaba ha nile dị nsọ.",
                "3": "Ma otu a ha nwere ike ịgagharị ma kwusaa okwu ahụ dịka ha siri chọọ, n’ihi na agbanwewo eze ahụ nye Onye-nwe, na ndị nile bi n’ụlọ ya; ya mere o zigara ọmụma-ọkwa ya nʼakụkụ ala ahụ nye ndị ya, ka okwu Chineke ahụ ghara inwe mgbọchị, kama na ọ ga-aga n’iru nʼakụkụ ala ahụ nile, ka ndị ya wee kwenye gbasara ajọọ-omenala nile nke ndị nna ha, ma ka ha wee kwenye na ha nile bụ ụmụnne, ma na ha ekwesịghị igbu mmadụ, ma-ọbụ ịpụnara ihe, ma-ọbụ izu ori, ma-ọbụ ịkwa iko, ma-ọbụ ime ụdị ajọọ-omume ọbụla.",
                "4": "Ma ugbua o wee ruo na mgbe eze ahụ zipụworo ọkwa nke a, na Erọn na ụmụnne ya ndị nwoke gagharịrị site n’obodo-ukwu ruo n’obodo-ukwu, na site n’otu ụlọ-ekpere ruo na nke ọzọ, na-ehiwe nzukọ-nsọ nile, ma na-edo ndị nchụ-aja na ndị nkuzi nsọ nʼakụkụ ala ahụ nile n’etiti ndị Leman, ikwusa ozi-ọma na ikuzi okwu nke Chineke n’etiti ha; ma otu a ha malitere inwe nnukwu ime nke-ọma.",
                "5": "Ma ọtụtụ puku ka a kpọtara n’ọmụma nke Onye-nwe, e, ọtụtụ puku ka a kpọtara ikwere n’omenala nile nke ndị Nifaị; ma a kuziri ha akụkọ-ndekọta nile na amụma nile e nyedatara ọbụna gbada ruo n’oge ugbua.",
                "6": "Ma dịka ọ bụ ihe mere eme na Onye-nwe na-adị ndụ, otu a ka ọtụtụ kwere na ọbụ ihe mere eme, ma-ọbụ ka ha ra bụ ndị e wetara n’ọmụma nke ezi-okwu ahụ, site n’ikwusa okwu nke Amọn na ụmụnne ya nwoke, dịka mụọ nke mkpughe na nke ibu amụma, na ike nke Chineke na-arụ ọrụ ebube nile n’ime ha—e, asị m unu, dịka Onye-nwe na-adị ndụ, ka ha ra bụ ndị Leman kwere na nkwusa okwu ha, ma agbanwere ha nye Onye-nwe anyị, enweghị mgbe ha dapụrụ ọzọ.",
                "7": "N’ihi na ha ghọrọ ndị ezi-omume; ha tọgbọrọ ngwa-ọgụ nile nke nnupụ-isi ha, nke mere na ha alụghị kwa ọgụ megide Chineke ọzọ, ọbụghị ma-ọbụ megide ụmụnne ha nwoke ọbụla.",
                "8": "Ugbua, ndị a bụ ndị ahụ agbanwere nye Onye-nwe:",
                "9": "Ndị nke ndị Leman ndị nọ n’ala nke Ịshmel;",
                "10": "Na kwa maka ndị nke ndị Leman ndị nọ n’ala nke Mịdonaị;",
                "11": "Na kwa maka ndị nke ndị Leman ndị nọ n’obodo-ukwu nke Nifaị;",
                "12": "Na kwa maka ndị nke ndị Leman ndị nọ n’ala nke Shaịlọm, na ndị nọ n’ala nke Shemlọn, na n’obodo-ukwu nke Lemuel, na n’obodo-ukwu nke Shịmnaịlọm.",
                "13": "Ma ndị a bụ aha nile nke obodo-ukwu nile ahụ nke ndị Leman ndị agbanwere nye Onye-nwe; ma ndị a bụ ndị ahụ tọgbọrọ ngwa-ọgụ nile nke nnupụ-isi ha, e, ngwa-ọgụ ha nile nke agha; ma ha nile bụ ndị Leman.",
                "14": "Ma ndị Amalek a gbanweghị ha, ma ọbụghị nanị otu; ọbụghị ma e nwere onye ọbụla n’ime ndị Amiulọn; kama ha mesịrị obi ha ike, na kwa obi nile nke ndị Leman n’akụkụ ala ahụ ebe ọbụla ha biiri, e, ma ọnụmara ha nile na obodo-ukwu ha nile.",
                "15": "Ya mere, anyị akpọwo aha obodo-ukwu nile nke ndị Leman nke ha chegharịrị n’ime ha ma bịa n’ọmụma nke ezi-okwu ahụ, ma agbanwere ha.",
                "16": "Ma ugbua o wee ruo na eze ahụ na ndị a gbanwere chọrọ ka ha nwee aha, ka e site n’ebe ahụ ha ga-egosị ihe dị iche site n’ebe ụmụnne ha nwoke nile nọ; ya mere eze ahụ chọrọ ndụmọdụ n’aka Erọn na ọtụtụ ndị nchụ-aja ha nile, gbasara aha nke ha ga-akpọkwasị onwe ha, ka ha wee buru ndị dị iche.",
                "17": "Ma o wee ruo na ha kpọrọ aha ha nile ndị Antai-Nifaị-Lihaị; ma a na-akpọ ha aha nke a ma a na kwaghị akpọ ha ndị Leman.",
                "18": "Ma ha malitere ịbụ ndị nwere mgbalị; e, ma ha na ndị Nifaị dị na mma; ya mere, ha meghere mmekọrịta ha na ha, ma ọbụbụ-ọnụ nke Chineke esoghịkwa ha ọzọ."
            },
            "24": {
                "1": "Ma o wee ruo na ndị Amalek na ndị Amiulọn na ndị Leman ndị nọ n’ala nke Amiulọn, na kwa n’ala nke Hilam, na ndị nọ n’ala nke Jerusalem, ma na mkpirisi, n’ala nile gburu-gburu, ndị a na-agbanwebeghị ma ha ebukwasịbeghị onwe ha aha nke ndị Antai-Nifaị-Lihaị, a kpalitere ha site na ndị Amalek na site na ndị Amiulọn ka ha wee iwe megide ụmụnne ha nwoke.",
                "2": "Ma ịkpọ-asị ha wee sie ike karịa megide ha, ọbụna nke mere na ha malitere inupu- isi megide eze ha, nke mere na ha-achọghị ka ọ bụrụ eze ha; ya mere, ha bulitere ngwa-agha nile megide ndị nke Antai-Nifaị-Lihaị.",
                "3": "Ugbua eze ahụ nyefere ala-eze ya n’aka nwa ya nwoke, ma ọ kpọrọ aha ya Antai-Nifaị-Lihaị.",
                "4": "Ma eze ahụ nwụrụ n’ime otu afọ ahụ nke ndị Leman malitere ime nkwadobe nile maka agha imegide ndị nke Chineke.",
                "5": "Ugbua mgbe Amọn na ụmụnne ya nwoke na ndị nile ahụ so ya gbagota hụrụ nkwadobe nile nke ndị Leman ibibi ụmụnne ha nwoke, ha bịaruru n’ala nke Midian, ma n’ebe ahụ Amọn zutere ụmụnne ya nwoke nile; ma site n’ebe ahụ ha bịaruru n’ala nke Ịshmel ka ha wee nwee nzukọ ha na Lamonaị na kwa ya na nwanne ya nwoke Antai-Nifaị-Lihaị, ihe ha ga-eme iji chekwa onwe ha megide ndị Leman.",
                "6": "Ugbua enweghị otu onye n’etiti ndị ahụ nile ndị agbanweworo nye Onye-nwe nke ga-ebuli ngwa agha nile megide ụmụnne ha nwoke; e-e, ha achọghị ọbụna ime nkwadobe ọbụla maka agha; e, na kwa eze ha nyere ha iwu ka ha ghara ime.",
                "7": "Ugbua, ndị a bụ okwu ndị nke ọ gwara ndị ahụ gbasara ihe ahụ: E kelere m Chineke m, ndị m m hụrụ n’anya, na nnukwu Chineke anyị esitewo n’ịdị mma ya zite ụmụnne anyị ndị a, ndị Nifaị, nye anyị ikwusara anyị ozi-ọma, na ime ka anyị kwere maka omenala nile nke ndị ajọọ nna anyị ha.",
                "8": "Ma lee, a na m ekele nnukwu Chineke m na o nyewo anyị oke site na Mụọ ya ime ka obi anyị dị nro, nke mere na anyị emeghewo mmekọrịta anyị na ụmụnne anyị nwoke ndị a, ndị Nifaị.",
                "9": "Ma lee, a na kwa m ekele Chineke m, na site n’imeghe mmekọrita nke a e mewo ka anyị kwenye maka mmehie anyị nile, na maka ọtụtụ igbu-mmadụ nke anyị meworo.",
                "10": "Ma a na kwa m ekele Chineke m, e, nnukwu Chineke m, na o nyewo anyị ohere ka anyị wee chegharịa maka ihe ndị a nile, na kwa ọ gbagharawo anyị maka ọtụtụ mmehie anyị ndị ahụ na igbu-mmadụ nile nke anyị meworo, ma wepụ ịta-ụta ahụ site n’obi anyị nile, site n’ịdị mma nile nke Ọkpara ya.",
                "11": "Ma ugbua lee, ụmụnne m nwoke, ebe ọ bụworo ihe nile nke anyị nwere ike ime (dịka anyị bụụrụ ndị kachasịrị fuo n’ụmụ-mmadụ nile) ichegharị site na mmehie nile anyị na ọtụtụ igbu-mmadụ nile nke anyị meworo, na ịrịọ Chineke ka o wepụ ha site n’obi anyị nile, n’ihi na o bụụrụ ihe nile anyị nwere ike ime ichegharị nke zuru-oke n’iru Chineke ka o wee bupụrụ anyị ntụpọ anyị—",
                "12": "Ugbua, ụmụnne m ndị m kachasịrị hụ n’anya, ebe Chineke bupụworo ntụpọ anyị nile, na mma agha anyị nile adịwo ọcha, mgbe ahụ ka anyị ghara imetọ mma agha anyị ọzọ site n’ọbara nke ụmụnne anyị nwoke.",
                "13": "Lee, asị m unu, E-e, ka anyị debe mma agha anyị nile ka a ghara imetọ ha site n’ọbara nke ụmụnne anyị nwoke; n’ihi na eleghị-anya, ọbụrụ na anyị ga-emetọ mma agha anyị ọzọ agaghị asachapụ ha ọcha ọzọ site n’ọbara nke Ọkpara nke nnukwu Chineke anyị, nke a ga awụsa maka aja mgbaghara mmehie nke mmehie anyị nile.",
                "14": "Ma nnukwu Chineke ahụ emeworo anyị ebere, ma mee ka anyị mata ihe ndị a nile ka anyị wee ghara ịla n’iyi; e, ma o mewo ka anyị mata ihe ndị a nile tutu ha emee, n’ihi na ọ hụrụ mkpụrụ-obi anyị nile n’anya dịka o siri hụ ụmụ anyị n’anya; ya mere, n’obi ebere ya ọ na-eleta anyị site na ndị mụọ-ozi ya nile, ka e wee mee ka anyị mata atụmatụ nke nzọpụta ahụ nye anyị na kwa nye ọgbọ nile ndị dị n’iru.",
                "15": "O, lee ka obi ebere Chineke anyị dị! Ma ugbua lee, ebe ọ bụworo dịka anyị nwere ike ime ka ewepụ ntụpọ anyị nile site n’arụ anyị, ma mma-agha anyị nile ka e mere ka ha nʼegbuke egbuke, ka anyị zofuo ha ka e wee debe ha igbuke egbeke, dịka ihe mgba-ama nye Chineke anyị n’ụbọchị ikpe-azụ, ma-ọbụ n’ụbọchị nke a ga-akpọta anyị ka anyị guzoro n’iru ya ka ekpe anyị ikpe, na anyị emetọbeghị mma-agha anyị n’ọbara nke ụmụnne anyị nwoke site n’oge ọ kuziri okwu ya nye anyị ma mewo ka anyị dị ọcha site na ya.",
                "16": "Ma ugbua, ụmụnne m nwoke, ọbụrụ na ụmụnne anyị nwoke chọọ ibibi anyị, lee, anyị ga-ezofusị mma-agha anyị nile, e, ọbụna anyị ga-eli ha n’ime ala, ka e wee debe ha nʼigbuke egbuke, dịka ihe mgba-ama na anyị ejitubeghị ha rụọ ọrụ, n’ụbọchị ikpe-azụ; ma ọbụrụ na ụmụnne anyị nwoke e bibie anyị, lee, anyị ga-agakwuru Chineke anyị ma a ga-azọpụta anyị.",
                "17": "Ma ugbua o wee ruo mgbe eze ahụ bịaruru na ngwụcha nke okwu ndị a nile, ma ndị ahụ nile nọkọtara ọnụ, ha weere mma agha ha nile, na ngwa-ọgụ nile nke e jiri kwafuo ọbara mmadụ, ma ha libara ha n’ime ime ala.",
                "18": "Ma nke a ka ha mere, ebe ọ bụ n’echiche ha ihe mgba-ama nye Chineke, na kwa nye ndị mmadụ, na ọ dịghị mgbe ọbụla ọzọ ha ga-eji ngwa-ọgụ nile maka ịkwafu ọbara mmadụ; ma nke a ka ha mere, n’ikwe nkwa na n’ịgba-ndụ ha na Chineke, na karịa ịkwafu ọbara nke ụmụnne ha nwoke ha ga-enyepụ ndụ nke ha n’onwe ha; ma karịa iwepụnara otu nwanne nwoke ha ga-enye ya; ma karịa ibi ndụ ha nile n’ịno nkịtị ha ga-eji aka ha abụọ rusie ọrụ ike.",
                "19": "Ma otu a anyị hụrụ na, mgbe e wetara ndị Leman a ikwere na ịmata ezi-okwu ahụ, ha kwụsịrị ike, ma ga-ata ahụhụ ọbụna rụọ ọnwụ karịa ime mmehie; ma otu a anyị hụrụ na ha liri ngwa-ọgụ ha nile nke udo, ma-ọbụ ha liri ngwa-ọgụ nile nke agha, maka udo.",
                "20": "Ma o wee ruo na ụmụnne ha nwoke, ndị Leman, mere nkwadobe nile maka agha, ma bịalite ruo n’ala nke Nifaị n’ihi ebum-n’obi ibibi eze ahụ, na itinye onye ọzọ n’ọnọdụ ya, na kwa nke ibibi ndị nke Antai-Nifaị-Lihaị site n’ala ahụ.",
                "21": "Ugbua mgbe ndị ahụ hụrụ na ha na-abịa imegide ha ha pụtara izute ha, ma dìnaa larịị n’iru ha, ma malite ịkpọku aha nke Onye-nwe; ma otu a ha nọ n’ime omume a mgbe ndị Leman malitere ịdakwasị ha, ma malite jiri mma agha na-egbu ha.",
                "22": "Ma otu a n’ezuteghị nguzogide ọbụla, ha gburu otu puku na ise n’ime ha; ma anyị matara na a gọziri ha, n’ihi na ha agawo ibinyere Chineke ha.",
                "23": "Ugbua mgbe ndị Leman hụrụ na ụmụnne ha achọghị ịgbalaga site na mma agha ahụ, ọbụghị ma ha ga-atụgharị nʼaka nri ma-ọbụ n’aka ekpe; ma ha ga-edịna ala wee laa n’iyi, ma too Chineke ọbụna n’ime ihe omume nke ila n’iyi na mma agha ahụ—",
                "24": "Ugbua mgbe ndị Leman hụrụ nke a ha kwụsịrị site n’igbu ha; ma ha dị ọtụtụ ndị obi ha nile koworo-eko n’ime ha n’ihi ụmụnne ha ndị ahụ ndị daworo n’okpuru mma agha ahụ, n’ihi na ha chegharịrị n’ihe ndị ahụ nke ha meworo.",
                "25": "Ma o wee ruo na ha tụdara ngwa-ọgụ ha nile nke agha, ma ha achọghị iwere ha ọzọ, n’ihi na a tara ha ahụhụ nke uche n’ihi igbu mmadụ nile nke ha meworo; ma ha gbadatara ọbụna dịka ụmụnne ha nwoke, na-adabere n’ebere nke ndị ahụ nke welitaworo aka ha igbu ha.",
                "26": "Ma o wee ruo na ndị nke Chineke ndị sonyere ha n’ụbọchị ahụ karịrị ọnụ-ọgụgụ ndị ahụ e gbuworo; ma ndị ahụ e gbuworọrịị bụụrụ ndị ezi-omume, ya mere anyị enweghị ihe mere anyị ga-eji nwe obi abụọ na azọpụtara ha.",
                "27": "Ma enweghị onye ajọọ-mmadụ e gburu n’etiti ha; kama e nwere ihe karịrị otu puku ewetara n’ọmụma nke ezi-okwu ahụ; otu a anyị na-ahụ na Onye-nwe na-arụ ọrụ n’ọtụtụ ụzọ inweta nzọpụta nke ndị ya.",
                "28": "Ugbua ọnụ-ọgụgụ karịrị n’ime ndị nke ndị Leman ahụ nke gburu ọtụtụ n’ime ụmụnne ha nwoke bụụrụ ndị Amalek na Amiulọn, nke ọnụ-ọgụgụ nke karịrị n’ime ha bụụrụ dịka usoro nke ndị Niho.",
                "29": "Ugbua n’etiti ndị ahụ sonyere ndị nke Onye-nwe, enweghị ndị ọbụla bụ ndị Amiulek ma-ọbụ ndị Amiulọn, ma-ọbụ ndị bụ nke usoro nke Niho, kama ha bụrịị ndị sitere n’agbụrụ nile nke Leman na Lemuel.",
                "30": "Ma otu a anyị nwere ike ịghọta n’ụdị dị mfe, na mgbe ndị mmadụ nwetaworo ịgba-ama site na Mụọ nke Chineke, ma enwewọrịị nnukwu ọmụma nke ihe ndị gbasara ezi-omume, ma mgbe ahụ ha adapụwo banye n’ime mmehie na njehie, ha wee nwe obi-ike karịa, ma otu a ọnọdụ ha ga-adị njọ karịa ka a ga-asị na ha amatabeghị ihe ndị a nile mbụ."
            },
            "25": {
                "1": "Ma lee, ugbua o wee ruo na ndị Leman ahụ were iwe karịa n’ihi na ha egbuwọrịị ụmụnne ha nwoke; ya mere ha n̄ụrụ iyi ịbọ-ụbọ n’arụ ndị Nifaị, ma ha anwaghị kwa a nwa ọzọ igbu ndị nke Antai-Nifaị-Lihaị n’oge ahụ.",
                "2": "Mana ha kpọrọ ndị-agha ha nile ma gafee n’ime oke-ala nile nke ala nke Zarahemla, ma dakwasị ndị ahụ nọ n’ala nke Amọnaịha, ma bibie ha.",
                "3": "Ma mgbe nke a gasịrị, ha nwere ọtụtụ agha ha na ndị Nifaị, n’ime nke achụpụrụ ha ma gbuo ha.",
                "4": "Ma n’etiti ndị Leman e gburu-egbu ka ọ fọdụrụ ntakịrị ka ọ bụrụ mkpụrụ-afọ nile nke Amiulọn na ụmụnne ya nwoke, ndị bụ ndị nchụ-aja nke Noa, ma e gburu ha site n’aka nile nke ndị Nifaị;",
                "5": "Ma ndị fọdụrụ, ebe ha gbalagara baa n’ime ọwụwa-anyanwụ ọzara ahụ, ma ebe ha pụrụworo ike na ikike n’aka ha n’ebe ndị Leman nọ, mere ka ọtụtụ ndị Leman wee laa n’iyi site n’ọkụ n’ihi okwukwe ha—",
                "6": "N’ihi ọtụtụ n’ime ha, mgbe ha taworo ahụhụ nnukwu ntufụ na ọtụtụ mkpagbu, malitere inwe mkpalite na ncheta nke okwu nile nke Erọn na ụmụnne ya nwoke kwusaworo ha ozi-ọma n’ala ha; ya mere ha malitere enweghị kwa ntụkwasị obi na omenala nile nke ndị nna ha nile, na ikwere n’Onye-nwe, ma na o nyere ndị Nifaị nnukwu ike; ma otu a enwere ọtụtụ n’ime ha agbanwere n’ime ọzara ahụ.",
                "7": "Ma o wee ruo na ndị ọchịchị ahụ nile ndị bụ ndị nke fọdụrụ n’ime ụmụ nke Amiulọn mere ka e gbuo ha, e, ndị nile ahụ kwere n’ihe ndị a nile.",
                "8": "Ugbua ọgbụgbu ndị nke Kraịst mere na ọtụtụ n’ime ụmụnne ha nwoke ka akpasuru iwe; ma a malitere inwe ndọrọ-ndọrọ n’ime ọzara ahụ; ma ndị Leman malitere ịchụ nta mkpụrụ-afọ nke Amiulọn na ụmụnne ya nwoke ma malite igbu ha; ma ha gbabara n’ime ọzara nke ọwụwa-anyanwụ ahụ.",
                "9": "Ma lee a na-achụ nta ha n’ụbọchị taa site na ndị Leman. Otu a okwu nile nke Abịnadaị ka e wetara na mmezu, nke o kwuru gbasara mkpụrụ-afọ nke ndị nchụ-aja nile ndị mere ka ọ taa ahụhụ ọnwụ site n’ọkụ.",
                "10": "N’ihi na ọ sịrị ha: Ihe unu ga-eme m ga-abụ ụdị nke ihe nile ga-abịa.",
                "11": "Ma ugbua Abịnadaị bụ onye-mbụ nke tara ahụhụ ọnwụ site n’ọkụ n’ihi okwukwe ya na Chineke; ugbua nke a bụ ịhe ọ na-akọwa maka ya, na ọtụtụ ga-ata ahụhụ ọnwụ site n’ọkụ, dịka ọ taworo.",
                "12": "Ma ọ sịrị ndị nchụ-aja Noa ahụ nile na mkpụrụ-afọ ha ga-eme ọtụtụ ka e gbuo ha, n’otu ụdị ahụ e gburu ya, ma na ha ga-agbasasị na mba ọzọ ma e gbuo ha, ọbụna dịka atụrụ na-enweghị onye ọzụzụ a na-achụ ma na-egbu ha site na ajọọ anụ ọhịa nile; ma ugbua lee, okwu ndị a nile ka a chọpụtara, n’ihi na a na-achụ ha site na ndị Leman, ma a chụrụ nta ha, ma a kụgbuo ha.",
                "13": "Ma o wee ruo na mgbe ndị Leman hụrụ na ha enweghị ike imeri ndị Nifaị, ha laghachịrị ọzọ n’ala nke aka ha; ma ọtụtụ n’ime ha gafetara ibi n’ala nke Ịshmel na n’ala nke Nifaị, ma jikọta onwe ha na ndị nke Chineke, ndị bụ ndị nke Antai-Nifaị-Lihaị.",
                "14": "Ma ha lịkwara ngwa-ọgụ ha nile nke agha, dịka ụmụnne ha nwoke meworo, ma ha malitere ịbụ ndị ezi-omume; ma ha gara ije n’ụzọ nile nke Onye-nwe, ma ha chetara idebe iwu-nsọ ya nile na usoro-iwu ya nile.",
                "15": "E, ma ha debere iwu nke Moses; n’ihi na ọ dị mkpa na ha ga na-edebegodị iwu nke Moses, n’ihi na emezubeghị ha nile. Mana na-agbanyeghị iwu nke Moses, ha na-ele anya ọbịbịa nke Kraịst, na-atule na iwu nke Moses bụ ụdị nke ọbịbịa Ya, ma na-ekwere na ha ga-edebe emume nile a na-ahụ anya ruo oge ahụ nke a ga-ekpughe ya nye ha.",
                "16": "Ugbua ha echeghị na nzọpụta ga-abịa site n’iwu nke Moses; kama iwu nke Moses zuru imesi okwukwe ha na Kraịst ike; ma otu a ha jidere olile-anya site n’okwukwe, ruo na nzọpụta ebighi-ebi, na-adabere na Mụọ nke ibu-amụma, nke kwuru maka ihe ndị ahụ nile ga-abia.",
                "17": "Ma ugbua lee, Amọn, na Erọn, na Ọmna, na Hịmnaị, na ụmụnne ha ndị nwoke n̄ụrịrị ọn̄ụ karịa, n’ihi ọga n’iru nke ha nwere n’etiti ndị Leman, na-ahụ na Onye-nwe emeworo ha dịka ekpere ha nile siri dị, ma na ọ chọpụtakwara okwu ya nye ha n’ihe nile."
            },
            "26": {
                "1": "Ma ugbua, ndị a bụ okwu nile nke Amọn nye ụmụnne ya nwoke, nke sịrị otu a: Ụmụnne afọ m ndị nwoke na ụmụnne m nwoke, lee asị m unu, lee nnukwu ihe mere anyị jiri kwesi in̄ụrị ọn̄ụ; n’ihi na anyị gaara eche mgbe anyị malitere site n’ala nke Zarahemla na Chineke gara rịị enye anyị oke nnukwu ngọzi nile?",
                "2": "Ma ugbua, a na m ajụ, olee nnukwu ngọzi nile ka ọ nyeworo anyị? Unu nwere ike ịkọ?",
                "3": "Lee, a na m azachitara unu; nʼihi ụmụnne anyị ndị nwoke, ndị Leman, nọọrọ n’ọchịchịrị, e, ọbụna n’ime olulu ala mụọ gbakarịrị ọchịchịrị, ma na lee ole n’ime ha ka a kpọtara ịhụ ihe oke ịtụ-n’anya nke Chineke ahụ! Ma nke a bụ ngọzi ahụ nke a wụkwasịworo anyị, na e mewo anyị ngwa ọrụ n’aka nke Chineke iji wepụta nnukwu ọrụ a.",
                "4": "Lee, ọtụtụ puku n’ime ha na-an̄ụrị ọn̄ụ, ma ewebatawo ha n’ime otu nke Chineke.",
                "5": "Lee, ubi ahụ chara-acha, ma ngọzi ka unu dị, n’ihi na unu kwabara mma iwe ihe ubi ahụ, ma ghọọ site n’ume unu, e, ogologo ụbọchị nile ka unu rụrụ ọrụ; ma lee ọnụ ọgụgụ nke ukwu-ọka unu nile! Ma a ga-ekpokọta ha n’ime ọba-ọka nile, ka ha ghara imebi.",
                "6": "E, ebili mmiri agaghị etịda ha n’ụbọchị ikpe-azụ ahụ; e, ọbụghị ma a ga-efopụ ha site n’ifufe gburu gburu nile, kama mgbe ebili mmiri bịara a ga-ekpokọta ha ọnụ n’ebe ndebe ha, nke mere na ebili mmiri enweghị ike ịbanyekwuru ha; e, ọbụghị ma a ga-eji ifufe dị egwu bụga ha ebe ọbụla onye iro ahụ chọrọ iburu ha gaa.",
                "7": "Mana lee, ha nọ n’aka abụọ nke Onye-nwe nke owuwe-ihe-ubi, ma ha bụ nke ya; ma ọ ga-ekulite ha n’ụbọchị ikpe-azụ ahụ.",
                "8": "Ngọzi na-adịrị aha nke Chineke anyị; ka anyị bụọ abụ ito ya, e, ka anyị nye aha nsọ ya ekele, n’ihi na ọ na-arụ ọrụ ezi-omume ruo mgbe nile.",
                "9": "N’ihi na ọ bụrụ na anyị apụtaghị site n’ala nke Zarahemla, ụmụnne anyị nwoke a anyị hụrụ nʼanya ezie, ndị nke hụworo anyị n’anya ezie, gara anọgiderịrị nʼịkpọ-asị megide anyị, e, ma ha gakwara abụ ndị ana maghị-ama nye Chineke.",
                "10": "Ma o wee ruo na mgbe Amọn kwuworo okwu ndị a nile, nwanne ya nwoke Erọn baara ya mba, na-asị: Amọn, egwu na-atụ m na obi-ụtọ gị ebubawo gị n’itu-ọnụ.",
                "11": "Mana Amọn sịrị ya: Anaghị m etu-ọnụ n’ike nke onwe m, ma-ọbụ na amamihe nke onwe m; kama lee, ọn̄ụ m juru eju, e, obi m jubigara-oke n’ọn̄ụ, ma a ga m an̄ụrị n’ime Chineke m.",
                "12": "E, a matara m na m bụ ihe efu; ọbụrụ ma ike m adịghị m ike; ya mere agaghị m etu ọnụ site n’onwe m, kama a ga m etu-ọnụ site na Chineke m, n’ihi na site n’ike ya enwere m ike ime ihe nile; e, lee, ọtụtụ ọrụ-ebube buru ibu ka anyị rụworo n’ala nke a, nke anyị ga-eji nye aha ya otuto ruo mgbe nile.",
                "13": "Lee, puku ole n’ime ụmụnne anyị nwoke ka ọ tọpụworo site n’ihe mgbu nile nke ala mụọ; ma akpọtawo ha ibụ-abụ ịhụ-n’anya nke mgbapụta, ma nke a n’ihi ike nke okwu ya nke dị n’ime anyị, ya mere anyị enweghị nnukwu ihe mere anyị ga-eji an̄ụrị ọnụ?",
                "14": "E, anyị nwere ihe mere anyị ga-eji na-eto ya ruo mgbe nile, n’ihi na o bụ Chineke kachasị elu, ma ọ tọpụwo ụmụnne anyị nwoke site n’ụdọ-igwe nile nke ala mụọ.",
                "15": "E, e jiri ọchịchịrị mgbe nile na-adigide na mbibi gbaa ha gburu-gburu; ma lee, ọ kpọbatawo ha n’ime ìhè mgbe nile na-adigide ya, e, n’ime nzọpụta mgbe nile na-adigide; ma e jiri uju nke ịhụ-n’anya ya n’enweghị atụ gbaa ha gburu-gburu; e, ma anyị abụrụwọrịị ngwa-ọrụ n’aka ya abụọ nke ịrụ nnukwu na ọrụ dị ịtụ n’anya nke a.",
                "16": "Ya mere, ka anyị n̄ụrịa, e, anyị ga-an̄ụrị ọn̄ụ n’ime Onye-nwe; e, anyị ga-an̄ụrị, n’ihi na ọn̄ụ anyị juru eju; e, anyị ga-eto Chineke anyị ruo mgbe nile. Lee, onye nwere ike inwe ọn̄ụ karịa n’ime Onye-nwe? E, onye nwere ike ikwu okwu karịa maka nnukwu ike ya, na maka ebere ya, na maka ogologo-ntachi-obi ya n’ebe ụmụ nke mmadụ nọ? Lee, asị m unu, enweghị m ike ikwu akụkụ nke kachasị ntakịrị nke otu o siri metụ m.",
                "17": "Onye gaara eche na Chineke anyị gaara enwe oke obi ebere nke ịnapụta anyị rịị site n’ọnọdụ dị egwu, nke mmehie, na nke emerụrụ emerụ?",
                "18": "Lee, anyị gagharịrị ọbụna n’iwe, jiri nnukwu mmaja nile ibibi nzukọ-nsọ ya.",
                "19": "O mgbe ahụ, gịnị mere ọ ranyeghị anyị n’aka mbibi dị egwu, e, gịnị mere o meghị ka mma agha nke ikpe zịrị ezi ya dakwasị anyị, ma ma anyị ikpe ịda mba ebighi-ebi?",
                "20": "O, mkpụrụ-obi m, dịka otu o siri dị m, na-agbafu n’echiche. Lee, ọ wụkwasịghị anyị ikpe zịrị-ezi ya, kama na nnukwu ebere ya ọ kpọfetawo anyị n’ọlụlụ mgbe nile na-adigide nke ọnwụ na nhuju-anya, ọbụna ruo na nzọpụta nke mkpụrụ-obi anyị nile.",
                "21": "Ma ugbua lee, ụmụnne m nwoke, olee mmadụ nke ụdị okike nke matara ihe ndị a nile? Asị m unu, ọdịghị onye ọbụla matara ihe ndị a, ma ọbụghị onye chegharịrị.",
                "22": "E, onye nke chegharịworo ma na-egosị okwukwe, ma na-ewepụta ọrụ ọma nile, ma na-ekpe ekpere esepụghị aka, na-enweghị nkwusị—ụdị ndị a ka a na-enye ịmata ihe omimi nile nke Chineke; e, ụdị ndị a ka enyere ikpughe ihe nile nke na-adịbeghị mgbe ekpughere ha; e, ma a ga-enye ụdị ahụ iweta ọtụtụ puku mkpụrụ-obi nile na nchegharị, ọbụna dịka e nyeworo anyị iweta ụmụnne anyị nwoke ndị a na nchegharị.",
                "23": "Ugbua unu chetara, ụmụnne m nwoke, na anyị gwara ụmụnne anyị nwoke n’ala nke Zarahemla, na anyị na-agalite n’ala nke Nifaị, ikwusara ụmụnne anyị nwoke, ndị Leman ozi-ọma, ma ha chịrị anyị ọchị nlelị?",
                "24": "N’ihi na ha sịrị anyị: Unu chere na unu ga-eweta ndị Leman n’ọmụma nke ezi-okwu ahụ? Unu chere na unu ga-enwe ike mee ka ndị Leman kwenye maka abụghị ezi-okwu nke omenala nile nke ndị nna ha, ndị na-akpo-ekwe-nkụ dịka ha bụ; ndị obi ha nile nwere mmasị n’ịkwafu ọbara; ndị jiriworo ụbọchị ha nile mee ajọọ-omume kachasị ibe ya; ndị ụzọ ha nile buwororịị ụzọ nile nke onye njehie site na mmalite? Ugbua ụmụnne m nwoke, unu chetara na nke a bụ asụsụ ha.",
                "25": "Ma nke ka nke ha sịrị: Ka anyị welite ngwa ọgụ nile megide ha, ka anyị wee bibie ha na ajọọ-omume ha site n’ala ahụ, adịghị ama-ama ha achụfee anyị ma bibie anyị.",
                "26": "Mana lee, ụmụnne m nwoke m hụrụ n’anya, anyị bịara n’ime ọzara ahụ n’ebụghị n’obi ibibi ụmụnna anyị nwoke, kama buru n’obi na eleghị anya anyị ga-azọpụta ụfọdụ ole na ole n’ime mkpụrụ-obi ha nile.",
                "27": "Ugbua mgbe obi anyị nile dara mba ma anyị chọrọ ka anyị tụgharịa azụ, lee, Onye-nwe kasiri anyị obi, ma sị: Gaa n’etiti ụmụnne unu nwoke, ndị Leman, ma jiri ndidi die mkpagbu unu nile, ma a ga m enye unu mmeri.",
                "28": "Ma ugbua lee, anyị abịawo, ma nọdụwo n’etiti ha; ma anyị enwewọrịị ndidi n’ịta ahụhụ anyị nile, ma anyị atawo ụdi ahụhụ ịnọ n’ụkọ ọbụla; e, anyị agawo njem site n’ụlọ ruo n’ụlọ, na-adabere n’ebere nile nke ndị ụwa—ọbụghị n’ebere nile nke ndị ụwa nanị kama n’ebere nile nke Chineke.",
                "29": "Ma anyị abawo n’ime ụlọ ha nile ma kuziere ha, ma anyị akụziworo ha n’okporo-ụzọ ha nile; e, ma anyị akụziworo ha n’elu ugwu ha nile, ma anyị abawo kwa n’ime temple ha na ụlọ-nzukọ ha nile ma kuziere ha; ma achụpụwo anyị, ma kwaa anyị emu, ma bụkwasị anyị ọnụ mmiri, ma kụọ anyị aka na nti abụọ; ma atụwo anyị okwute, ma kpọrọ anyị ma kee anyị ụdọ nile siri ike, ma tụba anyị n’ime ụlọ mkpọrọ; ma site n’ike na amamihe nke Chineke azọpụtawo anyị n’ime ụlọ mkpọrọ; ma site n’ike na amamihe nke Chineke azọpụtawo anyị ọzọ.",
                "30": "Ma anyị atawo ahụhụ ụdị mkpagbu nile dị iche iche, ma ihe a nile, na eleghị anya anyị nwere ike ịbụ ụzọ a ga-esi napụta ụfọdụ mkpụrụ-obi; ma anyị chere na ọn̄ụ anyị ga-ejupụta ma ọbụrụ na eleghị anya anyị nwere ike ịbụ ụzọ a ga-esi zọpụta ụfọdụ.",
                "31": "Ugbua lee, anyị nwere ike ilegharị anya ma hụ mkpụrụ nile nke ọrụ anyị nile; ma ha dị ole na ole? Asị m unu, E-e, ha dị ọtụtụ; e, ma anyị nwere ike ịgba-ama maka ịbụ ezi-okwu ha, n’ihi ịhụ-n’anya ha n’ebe ụmụnne ha nwoke nọ na kwa n’ebe anyị nọ.",
                "32": "N’ihi na lee, ọ gaara aka mma ha iji ndụ ha chụọ aja karịa ọbụna iwere ndụ nke onye-iro ha; ma ha eliwo ngwa-ọgụ na nile nke agha n’ime ime ala, n’ihi ịhụ-n’anya ha n’ebe ụmụnne ha nwoke nọ.",
                "33": "Ma ugbua lee asị m unu, enwewo oke nnukwu ịhụ-n’anya ha otu a n’ala ahụ nile? Lee, asị m unu, E-e, enwebeghị, ọbụna n’etiti ndị Nifaị nile.",
                "34": "N’ihi na lee, ha ga-ewelite ngwa agha nile megide ụmụnne ha nwoke; ha agaghị ekwe onwe ha ka egbuo ha. Mana lee ole n’ime ndị a tọgbọworo ndụ ha nile; ma anyị matara na ha agakwuruwo Chineke ha, n’ihi ịhụ-n’anya ha na maka asị ha kpọrọ mmehie.",
                "35": "Ugbua ọ bụ na anyị enweghị ihe mere anyị ga-eji n̄urịa ọn̄ụ? E, asị m unu, ọdịghị mgbe enwere ndị mmadụ ndị nwere nnukwu ihe mere ha ga-eji n̄ụrịa-ọn̄ụ dịka anyị, site na mgbe ụwa malitere, e, ma ọn̄ụ m ebupụwo m, ọbụna ruo n’itu ọnụ n’ime Chineke m; n’ihi na o nwere ike nile, amamihe nile, na nghọta nile; ọ na-aghọta ihe nile, ma-ọbụ Onye ebere, ọbụna ruo nzọpụta, nye ndị ga-echegharị ma kwere n’aha ya.",
                "36": "Ugbua ọbụrụ na nke a bụ itu ọnụ, ọbụna otu ahụ ka m ga-etu ọnụ; n’ihi na nke a bụ ndụ m na ìhè m, ọn̄ụ m na nzọpụta m, na mgbapụta m site na nhuju-anya mgbe nile na-adigide. E, ngọzi dịrị aha nke Chineke m, onye na-echeta ndị a, ndị bụ ngalaba nke osisi nke Israel, ma efuworịi site n’arụ ya n’ala ọzọ; e, asị m, ngọzi na-adịrị aha nke Chineke m, onye nọworọrịị na-echeta anyị, ndị na-akpagharị n’ala ọzọ.",
                "37": "Ugbua ụmụnne m nwoke, anyị hụrụ na Chineke na-echeta ndị ọbụla, n’ala ọbụla ha ga-anọ n’ime ya; e, ọ na-agụ ndị ya ọnụ, ma afọ ebere ya nile zuru n’ụwa nile. Ugbua nke a bụ ọn̄ụ m, na nnukwu inye-ekele m; e, ma a ga m enye Chineke m ekele ruo mgbe nile. Amen."
            },
            "27": {
                "1": "Ugbua o wee ruo na mgbe ndị Leman ahụ ndị gaworo n’agha imegide ndị Nifaị chọpụtaworo, mgbe ọtụtụ mgbalị ha nile ibibi ha gwụchaworo, na ọ bụ n’efu ịchọ mbibi ha, ha laghachịrị ọzọ n’ala nke Nifaị.",
                "2": "Ma o wee ruo na ndị Amiulek, n’ihi ntufu ha, were iwe karịa. Ma mgbe ha hụrụ na ha enweghị ike ịchọ ịbọ ụbọ site n’aka ndị Nifaị, ha malitere ịkpasu ndị obodo iwe megide ụmụnne ha nwoke, ndị nke Antai-Nifaị-Lihaị; ya mere ha malitere ọzọ ibibi ha.",
                "3": "Ugbua ndị a jukwara ọzọ iwere ngwa-agha ha nile, ma ha hapụrụ onwe ha ka egbuo ha ochicho nile nke ndị iro ha siri dị.",
                "4": "Ugbua mgbe Amọn na ụmụnne ya nwoke hụrụ ọrụ nke mbibi a n’etiti ndị ha hụchasịrị n’anya nke ukwuu, na n’etiti ndị nke hụchasịrị ha n’anya nke ukwuu—n’ihi na emesoro ha omume dịka ha bụ ndị mụọ-ozi ezitara site n’ebe Chineke nọ ịzọpụta ha site na mbibi mgbe nile na-adigide—ya mere, mgbe Amọn na ụmụnne ya nwoke hụrụ nnukwu ọrụ nke mbibi a, obi ọmiko nuru ha, ma ha sịrị eze ahụ:",
                "5": "Ka anyị kpọkọta ndị nke Onye-nwe a ọnụ, ma ka anyị gbadaruo n’ala nke Zarahemla ga kwuru ụmụnne anyị nwoke ndị Nifaị, ma gbapụ site n’aka nile nke ndị iro anyị, nile ka a ghara ibibi anyị.",
                "6": "Mana eze ahụ sịrị ha: Lee, ndị Nifaị ga-ebibi anyị, n’ihi ọtụtụ igbu mmadụ nile na mmehie nile anyị meworo megide ha.",
                "7": "Ma Amọn sịrị: A ga m a ga ma jụta Onye-nwe, ma ọbụrụ na ọ sị anyị, gbada kwuru ụmụnne anyị nwoke, unu ga-eje?",
                "8": "Ma eze ahụ sịrị ya: E, ọbụrụ na Onye-nwe sị anyị gaa, anyị ga-agbadakwuru ụmụnne anyị nwoke, ma anyị ga-abụ ndị oru ha ruo mgbe anyị ga-edoziri ha ọtụtụ igbu-mmadụ nile na mmehie nile nke anyị meworo megide ha.",
                "9": "Mana Amọn sịrị ya: O megidere iwu nke ụmụnne anyị nwoke, nke nna m hiwere, na a ga-enwe ndị oru n’etiti ha; ya mere ka anyị gbada ma dabere na ebere nile nke ụmụnne anyị nwoke.",
                "10": "Mana eze ahụ sịrị ya: Jụta Onye-nwe, ma ọbụrụ na ọ sị anyị gaa, anyị ga-aga; ma ọdịghị otu a anyị ga-ala-n’iyi n’ala ahụ.",
                "11": "Ma o wee ruo na Amọn gara ma jụta Onye-nwe, ma Onye-nwe sịrị ya:",
                "12": "Kpọpụ ndị a site n’ala nke a, ka ha ghara ịla n’iyi; n’ihi na Setan jisiri aka ike n’obi nile nke ndị Amalek, ndị na-akpasu ndị Leman iwe megide ụmụnne ha nwoke igbu ha; ya mere pụọ gị site n’ala nke a; ma ngọzi na-adịrị ndị a n’ọgbọ nke a, n’ihi na a ga m echekwa ha.",
                "13": "Ma ugbua o wee ruo na Amọn gara ma gwa eze ahụ okwu nile ahụ nke Onye-nwe gwaworo ya.",
                "14": "Ma ha kpọkọtara ọnụ ndị nke ha nile, e, ndị nke Onye-nwe nile, ma kpọkọta ọnụ igwe-atụrụ ha nile na igwe-anumanu nile, ma pụọ site n’ala ahụ, ma bịarute n’ime ọzara ahụ nke kewara ala nke Nifaị site n’ala nke Zarahemla, ma bịafeta nso oke-ala nile nke ala ahụ.",
                "15": "Ma o wee ruo na Amọn sịrị ha: Lee, mụ na ụmụnne m nwoke ga-agaru n’ime ala nke Zarahemla, ma unu ga-anọgide n’ebe a ruo mgbe anyị ga-alaghachị; ma anyị ga-anwale obi nile nke ụmụnne anyị nwoke, ma ha ga-achọ ka unu bata n’ime ala ha.",
                "16": "Ma o wee ruo na dịka Amọn na-agaba n’ime ala ahụ, na ya na ụmụnne ya zutere Alma, n’ofe ebe ahụ nke ekwuworo okwu gbasara ya; ma lee, nke a bụ nzukọ an̄ụrị.",
                "17": "Ugbua ọn̄ụ nke Amọn dịrị oke ukwuu ọbụna na o juru eju; e, elomiri ya n’ime ọn̄ụ nke Chineke ya, ọbụna ruo n’iwerecha ike ya; ma ọ dakwara ọzọ n’ala.",
                "18": "Ugbua nke a ọbụghị ọn̄ụ karịrị akarị? Lee, nke a bu ọn̄ụ nke na-adịghị onye na-anata ya ma ọbụghị onye nwere ezigbo nchegharị na onye ji obi umeala na-achọ an̄ụrị.",
                "19": "Ugbua ọn̄ụ nke Alma n’izute ụmụnne ya nwoke dị ezigbo ukwuu, na kwa ọn̄ụ nke Erọn, nke Ọmna, na Hịmnaị; mana lee ọn̄ụ ha abụghị nke ga-akarị ike ha.",
                "20": "Ma ugbua o wee ruo na Alma duuru ụmụnne ya nwoke laghachị azụ ruo n’ala nke Zarahemla; ọbụna ruo n’ụlọ nke onwe ya. Ma ha gara ma gwa onye-isi-ikpe ihe nile nke meworo ha n’ala nke Nifaị ahụ, n’etiti ụmụnne ha nwoke, ndị Leman.",
                "21": "Ma o wee ruo na onye-isi-ikpe ahụ zipụrụ ọkwa nʼakụkụ ala ahụ nile, na-achọ olu nke ndị ahụ gbasara ịnabata ụmụnne ha nwoke, ndị bụ ndị nke Antai-Nifaị-Lihaị.",
                "22": "Ma o wee ruo na olu nke ndị ahụ bịara, na-asị: Lee, anyị ga-enyepu ala nke Jeshọn, nke dị nọ n’owuwa anyanwụ n’akụkụ osimiri nta ahụ, nke jikọrọ ala Uju ahụ, nke dị na ndịda-ndịda nke ala Uju ahụ; ma ala nke a Jeshọn bụ ala nke anyị ga-enye ụmụnne anyị nwoke n’ihe nketa.",
                "23": "Ma lee, anyị ga-edebe ndị-agha anyị nile n’etiti ala nke Jeshọn na ala nke Nifaị, ka anyị wee chekwa ụmụnne anyị nwoke n’ala nke Jeshọn; ma nke a ka anyị na-emere ụmụnne anyị nwoke, n’ihi egwu ha tụrụ ibuli ngwa-ọgụ megide ụmụnne ha nwoke adịghị ama-ama ka ha ghara ime mmehie; ma nnukwu ịtụ egwu ha nke a bịara n’ihi nchegharị dị mkpa nke ha nwetaworo, n’ihi ọtụtụ igbu mmadụ ha nile na ajọọ-omume ha dị egwu.",
                "24": "Ma ugbua lee, nke a ka anyị ga-emere ụmụnne anyị nwoke, ka ha wee keta ala Jeshọn; ma anyị ga-eche ha nche site n’aka ndị iro ha nile jiri ndị-agha anyị nile, n’ọnọdụ na ha ga-enye anyị ụfọdụ n’ihe onwunwe ha iji nyere anyị aka ka anyị wee kwado ndị-agha anyị nile.",
                "25": "Ugbua, o wee ruo na mgbe Amọn nụworo nke a, ọ laghachịkwuru ndị nke Antai-Nifaị-Lihaị, na kwa Alma soro ya, baa n’ime ọzara ahụ, ebe ha runyeworo ụlọ-ịkwuu ha nile, ma mee ka ha mata ihe ndị a nile. Ma Alma kwa kọọrọ ha mgbanwe ya, ya na Amọn na Erọn, na ụmụnne ya nwoke.",
                "26": "Ma o wee ruo na o butere nnukwu ọn̄ụ n’etiti ha. Ma ha gbadara n’ime ala nke Jeshọn ahụ, ma nwere ọnwụnwe ala nke Jeshọn ahụ; ma ndị Nifaị kpọrọ ha ndị nke Amọn; ya mere e jiri aha ahụ hụba ha ama mgbe emechara.",
                "27": "Ma ha nọ nʼetiti ndị nke Nifaị, na kwa agụnyere ha n’etiti ndị bụ ndị nke nzukọ-nsọ nke Chineke. Ma ahụbakwara ha ama n’ihi ọnunu ọkụ n’obi ha n’ebe Chineke nọ, na kwa n’ebe mmadụ nọ; n’ihi na ha zuru oke n’ịkwụwa aka ọtọ ma guzoro kwem n’ihe nile, ma ha kwusịrị ike n’okwukwe nke Kraịst ahụ, ọbụna ruo n’ọgwụgwụ.",
                "28": "Ma ha lekwasịrị ịkwafu ọbara nke ụmụnne ha nwoke anya jiri ịkpọ nnukwu asị; ma enweghị ike ịgbanwe ha ibulite ngwa-agha megide ụmụnne ha nwoke; ma onweghị mgbe ọbụla ha jiri oke egwu lekwasị ọnwụ anya, n’ihi olile-anya ha na echiche ha nile maka Kraịst na mbilite n’ọnwụ ahụ; ya mere, elomiwo ọnwụ nye ha site na mmeri nke Kraịst meriri ya.",
                "29": "Ya mere, ha nwere ike ịta ahụhụ ọnwụ n’ụzọ kachasị sie ike ma nye nnukwu nsogbu nke e nwere ike ịkwagide site n’aka ụmụnne ha nwoke, tutu ha ga-enwe ike iwere mma-agha ma-ọbụ mma agha rọrọ arọ igbu ha.",
                "30": "Ma otu a ha bụ ndị nwere ọnụnụ ọkụ n’obi na ndị a hụrụ n’anya, ndị nwetara afọ-ọma dị elu nke Onye-nwe."
            },
            "28": {
                "1": "Ma ugbua o wee ruo na mgbe e hiweworo ndị nke Amọn n’ala nke Jeshọn ahụ, ma hiwekwa otu nzukọ-nsọ n’ala nke Jeshọn ahụ, ma ndị-agha nke ndị Nifaị ka e debere gburu-gburu ala nke Jeshọn ahụ, e, n’oke ala nile ahụ gburu-gburu ala nke Zarahemla; lee ndị-agha nke ndị Leman esorowọrịị ụmụnne ha nwoke baa n’ime ọzara ahụ.",
                "2": "Ma otu a e nwere nnukwu agha; e, ọbụna otu nke a otu o sila dị mbụ n’etiti ndị nile ahụ nọ n’ala ahụ site n’oge Lihaị hapụrụ Jerusalem; e, ma iri iri puku nile nke ndị Leman ka e gburu ma chụsasịa n’obodo ọzọ.",
                "3": "E, ma kwa e nwere nnukwu ogbugbu n’etiti ndị Nifaị ahụ; otu o sila dị, ndị Leman ahụ ka a chụpụrụ ma chụsasịa, ma ndị nke Nifaị laghachịrị ọzọ n’ala ha.",
                "4": "Ma ugbua nke a bụ oge nke enwere nnukwu iru uju na ịkwa akwa arịrị anụrụ nʼakụkụ ala ahụ nile, n’etiti ndị nke Nifaị nile—",
                "5": "E, ịkwa akwa nke ụmụ-nwanyị isikpe nile n’eru uju maka ndị di ha nile, na kwa nke ndị nna nile n’eru uju maka ụmụ ha nwoke, na nwada maka nwanne ya nwoke, e, nwanne nwoke maka nna ya; ma otu a akwa nke iru uju ka a nụrụ n’etiti ha nile, iru uju maka ndị ebo ha ndị e gbuworo.",
                "6": "Ma ugbua n’ezie nke a bụ ụbọchị mwute; e, oge nke ide juu, na oge nke nnukwu ibu ọnụ na ekpere.",
                "7": "Ma otu a ka afọ iri na ise nke ọchịchị nke ndị-ikpe nile n’ebe ndị nke Nifaị nọ siri gwuchaa.",
                "8": "Ma nke a bụ nkọwasị nke Amọn na ụmụnne ya nwoke, njem ha nile n’ala nke Nifaị, ịta ahụhụ ha nile n’ala ahụ, mwute ha nile, na mkpagbu ha nile, na ọn̄ụ na-enweghị-ike ịghọta aghọta ha, na nnabata na-enweghị mmekpa arụ nke ụmụnne ha nwoke n’ala nke Jeshọn. Ma ugbua ka Onye-nwe, Onye-mgbapụta nke mmadụ nile, gọzie mkpụrụ-obi ha nile ruo mgbe nile.",
                "9": "Ma nke a bụ nkọwasị nke agha nile na ndọrọ-ndọrọ nile n’etiti ndị Nifaị, na kwa agha nile dị n’etiti ndị Nifaị na ndị Leman; ma afọ nke iri na ise nke ọchịchị nke ndị-ikpe agwụsịwo.",
                "10": "Ma site n’afọ nke mbụ ruo na nke iri na ise ewetawo na mmezu mbibi nke ọtụtụ puku ndụ nile; e, o wetawo na mmezu ihe nlere dị egwu nke nkwafu-ọbara.",
                "11": "Ma arụ nile nke ọtụtụ puku nile ka e lidara n’ime ala, ebe arụ nile nke ọtụtụ puku na-ere n’ọtụtụ mkwakọta n’elu iru ala; e, na ọtụtụ puku nile na-eru uju n’ihi ntufu nke ndị ebo ha, n’ihi na ha nwere ihe kpatara ha ịtụ egwu, dịka nkwa nile nke Onye-nwe siri dị, na e nyefere ha n’ọnọdụ ahụhụ agwụgh-agwụ.",
                "12": "Ebe ọtụtụ puku nile nke ndị ọzọ na-eru uju n’ezie n’ihi ofufu nke ndị ebo ha, ma na ha na-an̄ụrị ọn̄ụ ma n̄ụrịa n’olile-anya, ma ọbụna mata, dịka nkwa nile nke Onye-nwe siri dị, na a ga-ekulite ha ibi n’aka nri nke Chineke, n’ọnọdụ an̄ụrị na-adịghị agwụ agwụ.",
                "13": "Ma otu a anyị hụrụ otu nnukwu ahaghị otu nke mmadụ siri dị n’ihi mmehie na njehie na ike nke ekwensu, nke na-abịa site n’atụmatụ aghụghọ nile nke o chepụtaworo iji jide obi nile nke ndị mmadụ.",
                "14": "Ma otu a anyị na-ahụ nnukwu ọkpụkpọ oku nke mgbalị nke ndị mmadụ ịrụ ọrụ n’ubi-vine nile nke Onye-nwe; ma otua anyị na-ahụ nnukwu ihe kpatara mwute, na kwa nke ịn̄ụrị ọn̄ụ-mwute n’ihi ọnwụ na mbibi n’etiti ụmụ mmadụ, na ọn̄ụ n’ihi ìhè nke Kraịst nye ndụ."
            },
            "29": {
                "1": "O asị na m bụ onye mụọ-ozi, ma nwere ike inweta ọchịchọ nke obi m, na m ga-enwe ike gagharịa ma jiri opi nke Chineke kwuo okwu, n’olu nke ga-ama ụwa jijiji, ma tie mkpu nchegharị nye ndị ọbụla!",
                "2": "E, aga m ekwupụtara mkpụrụ-obi ọbụla, dịka n’olu nke egbe-elu-igwe, nchegharị na atụmatụ nke mgbapụta, ka ha wee chegharịa ma bịakwute Chineke anyị, ka a ghara inwe mwute ọzọ n’elu iru nile nke ụwa.",
                "3": "Mana lee, abụ m nwoke, ma na-eme mmehie n’ọchịchọ m; n’ihi na ekwesịrị m inwe afọ-ojujụ n’ihe nile nke Onye-nwe nyeworo m.",
                "4": "Ekwesịghị m inye onwe m ntaram-ahụhụ n’ọchịchọ m nile iwu ahụ kwụsiri ike nke Chineke nke ikpe zịrị-ezi, n’ihi na ama m na ọ na-enye ụmụ mmadụ dịka ọchịchọ ha siri dị, ma-ọbụ nke ruo nʼịnwụ ọnwụ ma-ọbụ nke ruo na ndụ; e, ama m na ọ na-enye ụmụ mmadụ, e, na-enye ha iwu nke a na-enweghị ike ịgbanwe, dịka uche ha nile siri dị, ma ha bụ ruo na nzọpụta ma-ọbụ ruo na mbibi.",
                "5": "E, ma a matara m na mma na njọ abịawo n’iru mmadụ nile; onye nke na-amaghị ihe dị mma site na ihe dị njọ enweghị ụta; mana onye nke matara ihe dị mma na ihe dị njọ, ya ka a ga-enye dịka ọchịchọ ya nile siri dị, ma ọ chọrọ mma na ọbụ njọ, ndụ ma-ọbụ ọnwụ, ọn̄ụ ma-ọbụ mụọ nke ịkwa mmakwaara.",
                "6": "Ugbua, ebe m hụrụ na m matara ihe nile ndị a, gịnị mere m ga-eji chọọ karịa ime nanị ọrụ ahụ nke a kpọworo m ịrụ?",
                "7": "Gịnị mere m ga-eji chọọ ka m bụrụ mụọ-ozi, ka m wee-nwe ike ịgwa nsọtụ nile nke ụwa okwu?",
                "8": "N’ihi na lee, Onye-nwe, na-enye mba nile, site na mba nke onwe ha na asụsụ ha, ịkụzi okwu ya, e, n’amamihe, ihe nile ọ hụrụ dị mma ka ha nwere; ya mere anyị hụrụ na Onye-nwe na-enye ndụnọdụ na amamihe, dịka ihe ahụ nke zịrị ezi ma bụrụ ezi-okwu siri dị.",
                "9": "A matara m ihe ahụ nke Onye-nwe nyeworo m iwu, ma a na m an̄ụrị ọn̄ụ n’ime ya. Anaghị m an̄ụrị n’ike nke onwe m, kama a na m an̄ụrị n’ihe ahụ nke Onye-nwe nyeworo m n’iwu; e, ma nke a bụ an̄ụrị m, na eleghị anya aga m abụ ngwa-ọrụ n’aka nile nke Chineke iweta ụfọdụ mkpụrụ-obi na nchegharị; ma nke a bụ ọn̄ụ m.",
                "10": "Ma lee, mgbe m na-ahụ ọtụtụ ụmụnne m nwoke chegharịrị n’ezi-okwu, ma na-abịakwute Onye-nwe Chineke ha, mgbe ahụ ka mkpụrụ-obi m jupụtara na ọn̄ụ; mgbe ahụ ana m echeta ihe Onye-nwe mewooro m, e, ọbụna na ọ nụwo ekpere m; e, mgbe ahụ aga m echeta aka ebere ya nke o setịpụrụ n’ebe m nọ.",
                "11": "E, ma echetakwara m ndọkpụ n’agha nke ndị nna m ha; n’ihi na a matara m n’ezi-okwu na Onye-nwe napụtara ha site n’ịbụ-oru, ma site na nke a o hiwere nzukọ-nsọ ya; e, Onye-nwe Chineke, Chineke nke Abraham, Chineke nke Aịsak, na Chineke nke Jekọb, napụtara ha site n’ịbụ-oru.",
                "12": "E, a na m echeta oge nile ndọkpụ n’agha nke ndị nna m ha; ma otu Chineke ahụ nke napụtara ha site n’aka nile nke ndị Ijipt napụtara ha site n’ịbụ-oru.",
                "13": "E, ma otu Chineke ahụ hiwere nzukọ-nsọ ya n’etiti ha; e, ma otu Chineke ahụ akpọwo m site n’ọkpụkpọ dị nsọ, ikwusa okwu ahụ nye ndị ya, ma o nyewo m nnukwu mmeri, nke mere na ọn̄ụ m juru-eju.",
                "14": "Mana anaghị m enwe ọn̄ụ na mmeri nke nanị onwe m, kama ọn̄ụ m kara juo eju n’ihi mmeri nke ụmụnne m nwoke, ndị garuworo ala nke Nifaị.",
                "15": "Lee, ha arụwo ọrụ karịa, ma ha amịpụtawo nnukwu mkpụrụ; ma olee ka nnukwu ụgwọ ọrụ ha ga-adị!",
                "16": "Ugbua, mgbe m na-eche maka mmeri nke ụmụnne m ndị nwoke a mkpụrụ-obi m ka ana-ebupụ, ọbụna ruo n’ikewapụ ya site n’arụ, dịka o siri dị, otu a ka ọn̄ụ m siri dị ukwuu.",
                "17": "Ma ugbua, ka Chineke kwenyere ụmụnne m nwoke ndị a, ka ha nwe ike nọdụ ala n’ala-eze nke Chineke; e, na kwa ndị nile bụ mkpụrụ nke ọrụ aka ha nile ka ha wee ghara ịpụ kwa ọzọ, kama ka ha wee-too ya ruo mgbe nile. Ma ka Chineke kwere ka e mee ya dịka okwu m nile siri dị, ọbụna dịka m kwuworo. Amen."
            },
            "30": {
                "1": "Lee, ugbua o wee ruo na mgbe e hiwesịworo ndị nke Amọn n’ala nke Jeshọn, e, na kwa mgbe achụpụsịworo ndị Leman site n’ala ahụ, ma ndị ha nwụrụ anwụ ka ndị ala ahụ liri—",
                "2": "Ugbua ndị ha nwụrụ anwụ agụghị ha ọnụ n’ihi ịdị ukwu nke ọnụ-ọgụgụ ha nile; ọbụghị ma ndị nwụrụ anwụ nke ndị Nifaị agụrụ ha ọnụ—ma na o wee ruo mgbe ha lichaworo ndị ha nwụrụ anwụ, na kwa mgbe ụbọchị nile nke ibu ọnụ, na iru uju, na ekpere gasịworo, (ma-ọbụ n’afọ nke iri na isii nke ọchịchị nke ndị-ikpe na-achị ndị nke Nifaị) a malitere inwe udo esepụghị-aka nʼakụkụ nile nke ala ahụ nile.",
                "3": "E, ma ndị ahụ gbalịrị idebe iwu-nsọ nile nke Onye-nwe; ma ha siri ike n’idobe emume-nso nile nke Chineke, dịka iwu nke Moses siri dị; n’ihi na akụziri ha idebe iwu nke Moses ruo mgbe a ga-emezu ya.",
                "4": "Ma otu a ndị ahụ enweghị nsogbu n’ime afọ iri na isii nile nke ọchịchị nke ndị-ikpe na-achị ndị nke Nifaị.",
                "5": "Ma o wee ruo na n’ime mmalite nke afọ nke iri na asaa nke ọchịchị nke ndị-ikpe, enwere udo esepụghị aka.",
                "6": "Mana o wee ruo na ngwụcha nke afọ nke iri na asaa, e nwere otu nwoke bịara n’ime ala nke Zarahemla, ma-ọbụ Onye Mmegide-Kraịst, n’ihi na ọ malitere ikwusara ndị ahụ ozi-ọma megide amụma nile nke ndị-amụma nile kwuworo, gbasara ọbịbịa nke Kraịst.",
                "7": "Ugbua enweghị iwu megidere okwukwe mmadụ; n’ihi na o megidesịrị iwu-nsọ nile nke Chineke ike na a ga-enwe iwu nke ga-eweta ndị mmadụ na-ahaghị otu.",
                "8": "N’ihi na otu a ka akwụkwọ-nsọ kwuru: Họrọ nụ n’ụbọchị a, onye unu ga-efe.",
                "9": "Ugbua ọbụrụ na mmadụ achọ ife Chineke, ọ bụ ohere dịrị ya; ma-ọbụ n’ụzọ ọzọ, ọbụrụ na o kwere na Chineke ọ bụ ohere dịrị ya ife ya; kama ọbụrụ na o kweghị na ya enweghị iwu ịta ya ahụhụ.",
                "10": "Mana ọbụrụ na o gburu mmadụ a ga-ata ya ahụhụ ruo n’ọnwụ; ma ọbụrụ na ọ pụnara mmadụ ihe a ga-ata kwa ya ahụhụ; ma ọburu na o zuru ohi a ga-ata kwa ya ahụhu; ma ọbụrụ na ọ kwara iko a ga-ata kwa ya ahụhụ; e, maka ajọọ-omume a nile a tara ha ahụhụ.",
                "11": "N’ihi na e nwere iwu na ndị mmadụ a ga-ekpe ha ikpe dịka mmebi iwu ha siri dị. Otu o sila dị, enweghị iwu megidere okwukwe mmadụ; ya mere, a tara mmadụ ahụhụ nanị maka mmebi-iwu nile nke o meworo; ya mere mmadụ nile ha ahata-aha.",
                "12": "Ma onye Mmegide-Kraịst a, nke aha ya bụ Kọrịhọ, (ma iwu ahụ enweghị ijide ya) malitere ikwusara ndị ahụ okwu na agaghị enwe Kraịst. Ma n’ụdị dị otu a ka o kwusara okwu, na-asị:",
                "13": "O unu ndị e kedara n’okpuru olile-anya nzuzu na nke efu, gịnị mere unu ji na-ebo onwe unu ibu arọ jiri ụdị ihe nzuzu nile ahụ? Gịnị mere unu ji na-ele anya Kraịst? N’ihi na ọdịghị onye nwere ike ịmata maka ihe ọbụla nke na-abịa abịa.",
                "14": "Lee, ihe ndị a nile nke unu na-akpọ amụma, nke unu kwuru na enyedatara ya site na ndị-amụma nile dị nsọ, lee, ha bụ omenala nzuzu nile nke ndị nna unu ha.",
                "15": "O lee otu unu siri mata maka ibu ezi-okwu ha? Lee, unu enweghị ike ịmata maka ihe nile nke unu na-ahụghị anya; ya mere unu enweghị ike ịmata na a ga-enwe otu Kraịst.",
                "16": "Unu lepụrụ anya ma sị na unu hụrụ nsachapụ nke mmehie unu nile. Mana lee, ọ bụ ihe na-eso echiche ara; ma mkpasasị nke echiche unu nile bịara n’ihi omenala nile nke ndị nna unu, nke dupụrụ unu baa n’ime okwukwe nke ihe nile nke n’abụghị otu ha dị.",
                "17": "Ma ọtụtụ ihe ndị karịrị n’ihe ndị dị otu a ka ọ gwara ha, na-agwa ha na-enweghị ike inwe aja mgbaghara mmehie a ga-eme maka mmehie nile nke ndị mmadụ, mana onye ọbụla na-aga n’iru na ndụ nke a dịka njịkwa nke onye ahụ ekere eke siri dị; ya mere onye ọbụla na-eme nke-ọma dịka nghọta ya siri dị, ma na onye ọbụla na-emeri dịka ike ya ha; ma ihe ọbụla mmadụ mere abụghị mmebi iwu.",
                "18": "Ma otu a ka o kwusaara ha okwu, na-edufu obi nile nke ọtụtụ, na-eme ha ka ha welite isi ha nile n’ajọọ-omume ha, e, na-edufu ọtụtụ ndịnyom, na kwa ndịkom, ịgba akwụnakwụna—na-agwa ha na mgbe mmadụ nwụrụ, nke ahụ bụ nsọtụ ya.",
                "19": "Ugbua nwoke a gafere n’ala nke Jeshọn kwa, ikwusa ihe ndị a nile n’etiti ndị nke Amọn, ndị bụụrụ ndị nke Leman otu mgbe.",
                "20": "Mana lee ha ma ihe karịa ọtụtụ ndị nke Nifaị; n’ihi na ha kpọrọ ya, ma kee ya agbụ, ma bụga ya n’iru Amọn, onye bụ ọnye isi nchụ-aja nye ndị ahụ.",
                "21": "Ma o wee ruo na o mere ka e bupụ ya site n’ala ahụ. Ma ọ bịafetara n’ime ala nke Gịdiọn, ma malite ikwusakwara ha okwu; ma n’ebe a o nweghị nnukwu mmeri, n’ihi na a kpọrọ ya ma kee ya agbụ ma buruo ya n’iru onye isi nchụ-aja, na kwa onye-isi-ikpe n’ala ahụ.",
                "22": "Ma o wee ruo na onye isi nchụ-aja ahụ sịrị ya: Gịnị mere i jiri na-agagharị na-eduhie ụzọ nile nke Onye-nwe? Gịnị mere i jiri na-akụziri ndị a na a gaghị enwe Kraịst ọbụla, ka Ị napụ ha ịn̄ụrị-ọn̄ụ ha nile? Gịnị mere i jiri na-ekwugide amụma nile nke ndị-amụma nile dị nsọ?",
                "23": "Ugbua aha onye isi nchụ-aja ahụ bụ Gịdọna. Ma Kọrịhọ sịrị ya: N’ihi na anaghị m akụzi omenala nzuzu nile nke ndị nna unu, ma n’ihi na anaghị m akụziri ndị a ka ha kedagide onwe ha n’okpuru emume nsọ nzuzu nile na ihe-omume nile ndị ededaworo site na ndị nchụ-aja mgbe ochie nile, ịpụrụ ike na ikike n’aka ha, idebe ha n’amaghị ama, ka ha ghara iwelite isi ha nile elu, kama ka ewedata ha dịka okwu gị nile siri dị.",
                "24": "I kwuru na ndị a bụ ndị nwere onwe ha. Lee, asị m na ha nọ n’ịbụ-oru. I sị na amụma mgbe ochie ahụ nile bụ ezi ọkwụ. Lee, asị m na ị mataghị na ha bụ ezi-okwu.",
                "25": "I sị na ndị a bụ ndị-ikpe mara na ndị dara ada, n’ihi njehie nke otu onye mụrụ ha. Lee, asị m na ikpe anaghị ama nwata n’ihi ndị mụrụ ya.",
                "26": "Ma unu sịkwara na Kraịst ga-abịa. Mana lee, asị m na unu amaghị na a ga-enwe otu Kraịst. Ma unu sị kwa na a ga-egbu ya n’ihi mmehie nile nke ụwa—",
                "27": "Ma otu a unu na-edufu ndị a n’iso omenala nzuzu nile nke ndị nna unu, ma dịka ọchịchọ nile nke onwe unu; ma unu debere ha n’ala, ọbụna dịka ọ bụ ị nọ n’ịbụ-oru, ka unu wee tinye akpịrị unu nile n’ime ọrụ nile nke aka ha nile, na ha anwaghị anwa ilelite anya elu na-atụghị egwu, ma na ha anwaghị anwa inwe ọn̄ụ n’ihe nile ruuru ha na ohere nile dịịrị ha.",
                "28": "E, ha anwaghị anwa iji ihe bụ nke ha eme ihe eleghị anya ka ha ghara imejọ ndị nchụ-aja ha nile ndị na-ebo ha ibu arọ dịka ọchịchọ ha nile siri dị, ma ewetawo ha n’ikwere, site n’omenala ha nile na nrọ ha nile na ihe nile gbatara ha n’uche na ọ́hụ̀ ha nile na ihe omimi aghụghọ ha nile, na ha ga, ma ọbụrụ na ha emeghị dịka okwu ha nile siri dị, emejọ onye anamaghị-ama, onye ha sị na ọ bụ Chineke—onye nke anahụtụbeghị anya ma-ọbụ mata mbụ, onye na-anọtubeghị ma-ọbụ o nwere mgbe ọ ga-anọ.",
                "29": "Ugbua mgbe onye isi nchụ-aja ahụ na onye-isi-ikpe ahụ hụrụ obi ike ya, e, mgbe ha hụrụ na ọ ga-ekwutọ ọbụna megide Chineke, ha enyeghị ọsịsa ọbụla n’okwu ya nile; mana ha mere ka e kee ya agbụ; ma ha nyefelitere ya n’aka nile nke ndị-ọrụ, ma ziga ya n’ala nke Zarahemla, ka e wee kpọta ya n’iru Alma, na onye-isi-ikpe nke bụ onye-ọchịchị na-achị ala ahụ nile.",
                "30": "Ma o wee ruo na mgbe a kpọtara ya n’iru Alma na onye-isi-ikpe, ọ gara n’iru n’otu ụdị ahụ dịka o mere n’ala nke Gịdiọn; e, ọ gara n’iru ikwuhie Chineke.",
                "31": "Ma o bilitere na nnukwu okwu nile na-eko eko n’iru Alma, ma kwutọọ ndị nchụ-aja nile na ndị nkuzi nile, na-ebo ha ebubo nke idufu ndị ahụ n’ụdị omenala nzuzu nile nke ndị nna ha, n’ihi itinye akpịrị na mgbalị nile nke ndị ahụ.",
                "32": "Ugbua Alma sịrị ya: I matara na anyị anaghị etinye akpịrị anyị na ọrụ nile nke ndị a; n’ihi na lee arụwo m ọbụna site na mmalite nke ọchịchị nke ndị-isi-ikpe nile ruo ugbua, jiri aka abụọ nke m maka nkwado onwe m, na-agbanyeghị ọtụtụ njem mụ nile gburu-gburu ala ahụ ikwusa okwu nke Chineke nye ndị m.",
                "33": "Ma na-agbanyeghị ọtụtụ mgbalị nile ahụ nke m meworo n’ụlọ nzukọ-nsọ ahụ, anatatụbeghị m nke ha ka ọbụna otu sịnaịn maka ọrụ m; ọbụghị ma o nwere onye ọbụla n’ime ụmụnne m nwoke, ma ọbụghị ma-ọbụ n’oche-ikpe ahụ; ma mgbe ahụ anyị anatawo nanị dịka iwu siri dị maka oge anyị.",
                "34": "Ma ugbua, ọbụrụ na anyị anataghị ihe ọbụla maka ọrụ anyị nile n’ụlọ nzukọ-nsọ ahụ, uru gịnị ka ọ baara anyị ịrụ ọrụ n’ụlọ nzukọ-nsọ ahụ ma ọbụghị ikwusa ezi-okwu ahụ, ka anyị wee nwee ọn̄ụ nile n’ime ọn̄ụ nke ụmụnne anyị nwoke?",
                "35": "Mgbe ahụ gịnị ka ị na-asị na anyị na-ekwusara ndị a ozi-ọma inweta uru, mgbe gị, n’onwe gị, matara na anyị anaghị anata uru? Ma ugbua, ị kwere na anyị na-eduhie ndị a eduhie, nke kpatara ụdị ọn̄ụ a n’obi ha nile?",
                "36": "Ma Kọrịhọ zara ya, E.",
                "37": "Ma mgbe ahụ Alma sịrị ya: Ị kwere na e nwere Chineke dị?",
                "38": "Ma ọ zara, E-e.",
                "39": "Ugbua Alma sịrị ya: Ị ga-agọnarị ọzọ na enweghị Chineke dị, ma kwa gọnarị Kraịst ahụ? N’ihi na lee, asị m gị, a matara m na enwere Chineke dị, na kwa na Kraịst ga-abịa.",
                "40": "Ma ugbua gịnị bụ ihe aka-ebe ị nwere na o nweghị Chineke dị, ma-ọbụ na Kraịst anaghị abịa? Asị m gị na ọdighị nke ị nwere, ma ọbụghị nanị okwu gị.",
                "41": "Mana, lee, enwere ihe nile dịka ihe mgba-ama na ihe ndị a nile bụ ezi-okwu; ma gị kwa nwere ihe nile dịka ihe mgba-ama nye gị na ha bụ ezi-okwu; ma ị ga-agọnarị ha? I kwere na ihe ndị a nile bụ ezi-okwu?",
                "42": "Lee, a matara m na i kwere, mana a na-edu gị site na mụọ nke okwu ụgha, ma ijuwo Mụọ nke Chineke ahụ nke mere na o nweghị ike inwe ọnọdụ n’ime gị; kama ekwensu ahụ nwere ike n’ebe ị nọ, ma ọ na-ebugharị gị, na-aghọ aghụghọ nile ka o wee bibie ụmụ nke Chineke.",
                "43": "Ma ugbua Kọrịhọ sịrị Alma: O bụrụ na i ga-egosị m ihe ịrịba ama, ka m wee kwenye na e nwere Chineke dị, e, gosị m na o nwere ike, ma mgbe ahụ ka m ga-ekwenye n’ezi-okwu nke okwu gị nile.",
                "44": "Mana Alma sịrị ya: I nwetawọrị ihe iriba-ama zuuru gị; ị ga-anwa Chineke gị ọnwụnwa? Ị ga-asị, Gosị m ihe ịrịba-ama, mgbe i nwere mgba-ama ụmụnne gị nwoke ndị a nile, na kwa ndị-amụma nile dị nsọ? Akwụkwọ-nsọ nile ka a tọgbọrọ n’iru gị, e, ma ihe nile gosịrị na o nwere Chineke dị; e, ọbụna ụwa, na ihe nile nke dị n’elu nke iru ya, e, na mgbagharị ya, e, na ụwa ndị ọzọ nile nke na-agbagharị n’ụdị usoro nke ha na-agba ama na o nwere Onye Okike Kachasị-elu.",
                "45": "Ma na ị na-agagharị, na-edufu obi nile nke ndị a, na-agba ama nye ha na enweghị Chineke dị? Ma emesịa ị ga agọnarị aka-ebe nile ndị a? Ma ọ sịrị: E, aga m agọnarị, ma ọbụghị na Ị ga-egosị m ihe iriba-ama:",
                "46": "Ma ugbua o wee ruo na Alma sịrị ya: Lee, A na m enwe mwute n’ihi isi ike nke obi gị, e, na ị ka ga-eguzogide mụọ nke ezi-okwu ahụ, ka e wee bibie mkpụrụ-obi gị.",
                "47": "Mana lee, ọ ka mma na mkpụrụ-obi gị ga efu karịa na ị ga-abụ ụzọ nke iwedata ọtụtụ mkpụrụ-obi na mbibi, site ikwu okwu ụgha gị nile na site n’okwu otuto nile nke na-esighị n’obi; ya mere ọbụrụ na ị ga-agọnarị ọzọ, lee Chineke ga-eti gị otiti ihe, na i ga-ada ogbu, na ị gaghị emeghee kwa ọnụ gị ọzọ, na ị gaghị aghọgbu ndị a ọzọ.",
                "48": "Ugbua Kọrịhọ sịrị ya: Anaghị m agọnarị ọdịdị nke otu Chineke, kama ekweghị m na enwere otu Chineke dị; ma asịkwa m, na ị mataghị na enwere otu Chineke dị; ma ma-ọbụghị na ị gosịrị m otu ihe iriba-ama, agaghị m ekwe.",
                "49": "Ugbua Alma sịrị ya: Nke a ka m ga-enye gị maka ihe iriba-ama, na a ga akụ gị ogbu, dịka okwu m nile siri dị; ma asị m, na n’aha nke Chineke, a ga-akụ gị ogbu, na i gaghị enwe kwa ikwupụta okwu.",
                "50": "Ugbua mgbe Alma kwuworo okwu nile ndị a, Kọrịhọ ka a kụrụ ogbu, nke mere na onweghị ike ikwupụta okwu, dịka okwu nile nke Alma siri dị.",
                "51": "Ma ugbua mgbe onye-isi-ikpe ahụ hụrụ nke a, o setịpụrụ aka ya ma degara Kọrịhọ, na-asị: E mewo ka ikwenye n’ike nke Chineke? N’ime onye ka ị chọrọ na Alma ga-egosịpụta ihe iriba-ama ya? Ị chọrọ na ọ ga-esogbu ndị ọzọ, igosị gị otu ihe ịrịba- ama? Lee, o gosịwo gị otu ihe ịrịba-ama; ma ugbua ị ga-arụ ụka ọzọ?",
                "52": "Ma Kọrịhọ wepụtara aka ya ma dee, na-asị: A matara m na a dara m ogbu, n’ihi na enweghị m ike ikwu okwu; ma a matara m na ọdịghị ihe ọzọ ma ọbụghị ike nke Chineke nwere ike iwekwasị m nke a; e, ma a matara m mgbe ọbụla na e nwere otu Chineke dị.",
                "53": "Mana lee, ekwensu aghọgbuwo m; n’ihi na o bia-kwutere m n’ụdị nke otu mụọ-ozi, ma sị m: Gaa ma kpọtaghachị ndị a, n’ihi na ha nile akpafuwo soro Chineke ana-amaghị ama. Ma ọ sịrị m: Onweghị Chineke dị; e, ma ọ kuziri m ihe nke m ga na-ekwu. Ma akụziwo m okwu ya nile; ma akụziri m ha n’ihi na ha masịrị echiche nke anụ-arụ; ma akụziri m ha ọbụna ruo mgbe m nwere nnukwu mmeri, nke mere na n’ezie e kwere m na ha bụ ezi-okwu; ma n’ihi nke a eguzogidere ezi-okwu ahụ, ọbụna wee ruo mgbe m wetaworo nnukwu ọbụbụ-ọnụ a nye onwe m.",
                "54": "Ugbua mgbe o kwuworo nke a, ọ rịọrọ ka Alma kpee ekpere nye Chineke, ka e wee wepụrụ ya ọbụbụ-ọnụ ahụ.",
                "55": "Mana Alma sịrị ya: Ọbụrụ na e wepụrụ gị ọbụbụ-ọnụ a ị ga-edufu kwa obi nile nke ndị a ọzọ; ya mere, ọ ga-adịrị gị ọbụna dịka Onye-nwe siri chọọ.",
                "56": "Ma o wee ruo na ọbụbụ-ọnụ ahụ ewepụrụghị ya Kọrịhọ; mana a chụpụrụ ya, ma ọ gagharịrị site n’ụlọ ruo n’ụlọ na-arịọ ihe-oriri ya.",
                "57": "Ugbua ọmụma nke ihe meworo Kọrịhọ ka agbasara otu mgbe ahụ nʼakụkụ ala ahụ nile; e, nkwupụta ahụ ka onye-isi-ikpe ahụ zipụrụ nye ndị nile bi n’ala ahụ, na-ekwupụtara ndị nile nke kwereworo n’okwu nile nke Kọrịhọ na ha ga-eme ọsọ-ọsọ chegharịa, ma-ọdịghị otu a otu ikpe nile ahụ ga-abịakwute ha.",
                "58": "Ma o wee ruo na ha nile kwenyere maka ajọọ-omume nke Kọrịhọ; ya mere ha nile ka agbanwere ọzọ nye Onye-nwe; ma nke a tinyere nkwusị n’ajọọ-omume n’ụdị nke Kọrịhọ ahụ. Ma Kọrịhọ gagharịrị site n’ụlọ ruo n’ụlọ, na-ariọ ihe-oriri maka nkwado onwe ya.",
                "59": "Ma o wee ruo na dịka ọ na-agagharị n’etiti ndị ahụ, e, n’etiti ndị nke kewapụworo onwe ha site na ndị Nifaị ma kpọọ onwe ha ndị Zorọm, ndị ana-edu site na otu nwoke nke aha ya bụ Zorọm—na dịka ọ na-agagharị n’etiti ha, lee, a gbadara ya ma zọda ya nʼala, ọbụna ruo mgbe ọ nwụrụ.",
                "60": "Ma otu a anyị hụrụ nsọtụ nke ya onye na-eduhie ụzọ nile nke Onye-nwe; ma otu a anyị hụrụ na ekwensu agaghị akwado ụmụ ya n’ụbọchị ikpe-azụ, kama ọ na-eme ọsọ-ọsọ dọkpụrụ ha gbada ala-mụọ."
            },
            "31": {
                "1": "Ugbua o wee ruo na mgbe nsọtụ Kọrịhọ gasịrị, Alma ebe ọ nataworo akụkọ nile na ndị Zorọm na-eduhie ụzọ nile nke Onye-nwe, ma na Zorọm, onye bụrụ onye-ndu ha, na-edu obi nile nke ndị ahụ ịkpo-isi ala nye arụsị nile dara ogbu, obi ya malitere ọzọ ịrịa ọrịa n’ihi ajọọ-omume nke ndị ahụ.",
                "2": "N’ihi na ọ bụụrụ ihe wetara nnukwu mwuta nye Alma ịmata maka ajọọ-omume n’etiti ndị ya; ya mere obi ya dị na mwuta karịa n’ihi nkewapụ nke ndị Zorọm site na ndị Nifaị.",
                "3": "Ugbua ndị Zorọm akpọkọtaworịị onwe ha ọnụ n’ala nke ha kpọrọ Antionụm, nke dị n’ọwụwa-anyanwụ nke ala Zarahemla, nke tọgbọrọ ọfoturu ka ọbụrụ oke-ala nke elu-ala nke oke osimiri ahụ, nke dị na ndịda-ndịda nke ala nke Jeshọn, nke dị kwa n’oke-ala nke ọzara ahụ na ndịda-ndịda, nʼime ọzara ahụ nke jupụtara na ndị Leman.",
                "4": "Ugbua ndị Nifaị tụrụ oke egwu, na ndị Zorọm ga-aba n’ime nzikọrịta ozi ha na ndị Leman, ma na ọ ga-abụ ihe ga eweta oke ntufu n’akụkụ nke ndị Nifaị.",
                "5": "Ma ugbua, dịka ịkwusa okwu ahụ nwere nnukwu ike idu ndị ahụ ime ihe ahụ nke zịrị-ezi—e, o nweworịị nsonazụ kara sie ike n’obi nile nke ndị ahụ karịa mma-agha ahụ, ma-ọbụ ihe ọzọ ọbụla, nke meworo ha—ya mere Alma chere na ọ dị mkpa na ha ga-anwale ezigbo omume nke okwu Chineke ahụ.",
                "6": "Ya mere ọ kpọọrọ Amọn, na Erọn, na Ọmna; ma Hịmnaị ka ọ hapụrụ n’ụlọ nzukọ-nsọ dị na Zarahemla; mana atọ ndị mbụ ahụ ka ọ kpọọrọ tinyere onwe ya, na kwa Amiulek na Ziezrọm, ndị nọ na Milek; ma ọ kpọrọkwara ụmụ ya ndị nwoke abụọ.",
                "7": "Ugbua nke kachasị okenye n’ime ụmụ ya ndị nwoke ọ kpọrọghị ya tinyere onwe ya, ma aha ya bụ Hilaman; mana aha ndị ahụ ọ kpọọrọ tinyere onwe ya bụ Shịblọn na Koriantọn; ma ndị a bụ aha nile nke ndị ahụ soro ya gaa n’etiti ndị Zorọm, ikwusara ha okwu ahụ.",
                "8": "Ugbua ndị Zorọm bụụrụ ndị nghọtahịe site na ndị Nifaị; ya mere ekwusaworo ha rịị okwu ahụ.",
                "9": "Ma na ha adabaworịị n’ime nnukwu mmehie nile, n’ihi na ha anaghị eleru-anya idebe iwu-nsọ nile nke Chineke, na usoro-iwu ya nile, dịka iwu nke Moses siri dị.",
                "10": "Ọbụghị ma ha ga-edebe emume nile nke nzukọ-nsọ ahụ, ịga n’iru n’ekpere na ịrịọ arịrịọ obi umeala nye Chineke kwa ụbọchị, ka ha wee ghara ịdaba n’ime ọnwụnwa.",
                "11": "E, na mkpirisi, ha duhiere ụzọ nile nke Onye-nwe n’ọtụtụ ụzọ di iche iche; ya mere, n’ihi nke a, Alma na ụmụnne ya nwoke gabara n’ime ala ahụ ikwusa okwu ahụ nye ha.",
                "12": "Ugbua, mgbe ha bataworo n’ime ala ahụ, lee, na mgbagwọju-anya ha, ha chọpụtara na ndị Zorọm ahụ ewuwo rịị ụlọ-nzukọ nile, ma na ha kpọkọtara onwe ha ọnụ n’otu ụbọchị n’izu ụka ahụ, n’ụbọchị nke ha kpọrọ ụbọchị nke Onye-nwe; ma ha fere ofufe n’ụdị usoro nke Alma na ụmụnne ya nwoke na-ahụtụbeghị mbụ;",
                "13": "N’ihi na ha nwere ebe ewulitere elu n’etiti ụlọ-nzukọ ha, ebe a na-eguzo ọtọ, nke dị elu gafee isi; ma n’elu ya ga-enwe ike ịnabata nanị otu onye.",
                "14": "Ya mere, onye ọbụla nke chọrọ ife ofufe ga-aganʼiru ma guzoro n’elu ebe ahụ, ma gbatịpụ aka ya nile che iru n’elu-igwe, ma tie n’olu dị elu, na-asị:",
                "15": "Nsọ, Chineke dị nsọ; anyị kwere na ị bụ Chineke, ma anyị kwere na ị dị nsọ, ma na ị bụrịị otu mụọ, ma na-ịbụ otu mụọ, ma na ị ga-abụ otu mụọ ruo mgbe nile.",
                "16": "Chineke dị nsọ, anyị kwere na ikewapụwo anyị site n’ebe ụmụnne anyị nọ; ma anyị ekweghị n’omenala nke ụmụnne anyị nwoke, nke enyedatara ha site n’agwa ụmụaka nke ndị nna ha; mana anyị kwere na ị họpụtawo anyị ịbụ ụmụ gị dị nsọ; na kwa i mewo ka anyị mata ya na-agaghị enwe Kraịst.",
                "17": "Mana ị dị otu ị dị ụnyahụ, taa, na ruo mgbe nile; ma ị họpụtawo anyị ka e wee zọpụta anyị, ebe ndị nile bi gburu-gburu anyị ka ahọpụtaworo ha ka atụda site n’iwe ọkụ gị gbada ruo ala mụọ; n’ihi nsọ nke a, O Chineke, anyị kelere gị; ma anyị kelekwara gị na Ị họpụtawo anyị, ka aghara idufu anyị n’ụdị omenala nzuzu nile nke ụmụnne anyị nwoke, nke na-ekekọta ha gbada ruo n’okwukwe nke Kraịst, nke na-edu obi ha nile ịwagharị n’ebe dị anya site n’ebe ị nọ, Chineke anyị.",
                "18": "Ma ọzọ anyị na-ekele gị, O Chineke, na anyị bụ ndị ahọrọworo na ndị di nsọ. Amen.",
                "19": "Ugbua o wee ruo na mgbe Alma na ụmụnne ya nwoke na ụmụ ya ndị nwoke nụworo ekpere ndị a nile, ọ tụrụ ha n’anya na-enweghị atụ.",
                "20": "N’ihi na lee, onye ọbụla gara nʼiru ma nyelite otu ekpere nile ndị a.",
                "21": "Ugbua ebe ahụ ka ha kpọrọ Ramiọmtọm, nke, ma asụgharia ya, bụ ebe nguzo dị nsọ.",
                "22": "Ugbua, site n’ebe nguzo a ha nyelitere, onye ọbụla, otu ụdị ekpere ahụ nye Chineke, na-ekele Chineke ha na ọ họọrọ ha, ma na o dufughị ha n’ụdị omenala nke ụmụnne ha nwoke, ma na ezopụghị obi ha nile ikwere n’ihe ndị ga-abịa abịa, nke ha na-amaghị ihe ọbụla gbasara ya.",
                "23": "Ugbua, mgbe ndị ahụ nyelitesịworo ekele n’ụdị usoro nke a, ha laghachiri n’ụlọ ha nile, na anaghị ekwu maka Chineke ha ọzọ wee ruo mgbe ha kpọkọtara onwe ha ọnụ ọzọ n’ebe nguzo ahụ dị nsọ, inyelite ekele nile n’ụdị usoro ha.",
                "24": "Ugbua mgbe Alma hụrụ nke a obi ya dị mwuta; n’ihi na ọ hụrụ na ha bụrịị ndị ajọọ-omume na ndị ekwe-ekwe; e, ọ hụrụ na obi ha nile ka atụkwasịrị n’ọla-edo, na n’ọla-ọcha, na n’ụdị ọmarịcha ngwa ahịa nile di ịche ịche.",
                "25": "E, ma ọ hụkwara na obi ha nile ka e buliri elu nye nnukwu itu ọnụ, n’ime mpako ha.",
                "26": "Ma o welitere olu ya elu ruo elu-igwe, ma tie mkpu, na-asị: O, ruo ole mgbe, O Onye-nwe, ka Ị ga-ekwe na ụmụ-oru gị nile ga-ebi n’okpuru ebe a n’ime anụ arụ, ịhụ ụdị oke ajọọ omume a n’etiti ụmụ nke mmadụ?",
                "27": "Lee, O Chineke, ha na-etiku gị, ma na obi ha nile ka elomiri n’ime mpako ha. Lee, O Chineke, ha na-etiku gị n’ọnụ ha nile, ebe ha na-afuli-elu, ọbụna ruo n’ịdị ukwuu, site n’ihe-efu nile nke ụwa.",
                "28": "Lee, O Chineke m, uwe dị oke-ọnụ-ahịa ha, na ọla ha nile, na ihe ọrụ ha nile, na ọla nile eji achọ mma nke ọla-edo, na ihe nile ha dị oke ọnụ-ahịa ndị e jiri chọọ ha mma; ma lee, obi ha nile tụkwasịrị na ha, ma na ha na-etiku gị ma na-asị—anyị ekele gị, O Chineke, n’ihi na anyị bụ ndị ahọtara nye gị, ebe ndị ọzọ nile ga ala-n’iyi.",
                "29": "E, ma ha na-asị na gị emewo ka ha mata ya na a gaghị enwe Kraịst.",
                "30": "O Onye-nwe Chineke, ruo ole mgbe ka ị ga-ekwe na ụdị ajọọ-omume a na enweghị okwukwe ga-adị n’etiti ndị a? O Onye-nwe, ị ga-enye m ume, ka m wee die adịghị-ike m nile. N’ihi na adịghị m ike, ma ụdị ajọọ-omume a n’etiti ndị a na-egbu mkpụrụ-obi m mgbu.",
                "31": "O Onye-nwe, obi m karịrị na mwute; ị ga-akasị m obi n’ime Kraịst. O Onye-nwe, ị ga-eme m ka m nwe ume, ka m wee taa ahụhụ na ndidi mkpagbu nile ndị a nke ga-abịakwasị m, n’ihi ajọọ-omume nke ndị a.",
                "32": "O Onye-nwe, ị ga-enye mkpụrụ-obi m nkasi-obi, ma nye m mmeri, na kwa ndị otu m ndị mụ na ha soro na-arụ ọrụ—e, Amọn, na Erọn, na Ọmna, na kwa Amiulek na Ziezrọm, na kwa ụmụ m ndị nwoke abụọ—e, ọbụna ndị a nile ka ị ga-akasi obi, O Onye-nwe. E, ị ga-akasi ha nile obi n’ime Kraịst.",
                "33": "I ga-ekwe ha ka ha nwe ume, ka ha wee die mkpagbu ha nile nke ga-abịakwasị ha n’ihi ajọọ-omume nile nke ndị a.",
                "34": "O Onye-nwe, ị ga-ekwenyere anyị na anyị ga-enweta ihe anyị bu n’obi n’ịkpọghachị ha ọzọ nye gị n’ime Kraịst.",
                "35": "Lee, O Onye-nwe, mkpụrụ-obi ha nile dị oke-ọnụ-ahịa, ma ọtụtụ n’ime ha bụ ụmụnne anyị nwoke; ya mere, nye anyị, O Onye-nwe, ike na amamihe ka anyị wee kpọta ndị a, ụmụnne anyị nwoke, ọzọ nye gị.",
                "36": "Ugbua o wee ruo na mgbe Alma kwuworo okwu nile ndị a, na ọ kụrụ aka ya abụọ n’elu arụ ndị nile ahụ ya na ha nọ. Ma lee, dịka ọ na-akutu ha aka ya abụọ, emejupụtara ha na Mụọ Nsọ.",
                "37": "Ma mgbe nke ahụ mesịrị ha kewapụrụ onwe ha otu onye site n’ebe onye nke ọzọ nọ, na-echeghị uche maka onwe ha ihe ha ga-eri, ma-ọbụ ihe ha ga-an̄ụ, ma-ọbụ ihe ha ga-eyịkwasị n’arụ.",
                "38": "Ma Onye-nwe kwadobere ha ka agụụ ghara ịgụ ha, ọbụghị ma akpịrị ọ ga-akpọ ha nkụ; e, ma o nyekwara ha ume, ka ha ghara ịta ahụhụ ụdị mkpagbu nile ọbụla, ma ọbụghị na elomiwo ya n’ime ọn̄ụ nke Kraịst. Ugbua nke a bụ dịka ekpere nke Alma siri dị; ma nke a n’ihi na o kpere ekpere n’okwukwe."
            },
            "32": {
                "1": "Ma o wee ruo na ha gagharịrị, ma malite ikwusa okwu nke Chineke ahụ nye ndị ahụ, na-abanye n’ime ụlọ-nzukọ ha nile, na n’ime ụlọ ha nile; e, ma ọbụna ha kwusara okwu ahụ n’okporo-ụzọ ha nile.",
                "2": "Ma o wee ruo na mgbe a rụsiworo nnukwu ọrụ n’etiti ha, ha malitere inweta ihe ha bu n’obi n’etiti òtù ndị ogbenye nke ndị ahụ; n’ihi na lee, a chụpụrụ ha site n’ụlọ-nzukọ nile n’ihi adịghị mma n’anya nke uwe ha—",
                "3": "Ya mere ekweghị ka ha bata n’ime ụlọ-nzukọ ha nile ife Chineke, ebe e weere ha dịka iru-inyi; ya mere ha dara ogbenye; e, ụmụnne ha weere ha dịka afụrụ-uzuzu; ya mere ha dara ogbenye n’ihe nile nke ụwa; na kwa ha dara ogbenye n’ime obi.",
                "4": "Ugbua, dịka Alma na-akụzi ma na-agwa ndị ahụ okwu n’elu ugwu Onaịda, nnukwu igwe-mmadụ bịakwutere ya, ndị bụ ndị ahụ nke anyị na-ekwu rịị maka ha, ndị nke dara ogbenye n’ime obi, n’ihi ịda ogbenye ha n’ihe nile nke ụwa.",
                "5": "Ma ha bịakwutere Alma; ma onye ahụ nke pụtakarịrị n’iru n’etiti ha sịrị ya: Lee, gịnị ka ụmụnne m nwoke a ga-eme, n’ihi na ndị nile na elelị ha n’ihi ịda ogbenye ha, e, ma nke kachasị nke site na ndị nchụ-aja anyị nile; n’ihi na ha achụpụwo anyị site n’ụlọ-nzukọ anyị nile nke anyị rụsịrị ọrụ ike iwu jiri aka nke anyị nile; ma ha achụpụwo anyị n’ihi ịda ogbenye karịrị akarị anyị; ma anyị enweghị ebe ọbụla anyị ga-efe Chineke anyị; ma lee, gịnị ka anyị ga-eme?",
                "6": "Ma ugbua mgbe Alma nụrụ nke a, ọ tụgharịrị ya, chee ya iru otu mgbe ahụ, ma ọ hụrụ n’oke ọn̄ụ; n’ihi na ọ hụrụ na mkpagbu ha nile n’ezi-okwu emewo ha obi umeala, ma na ha dị na njikere ịnụ okwu ahụ.",
                "7": "Ya mere o kwughịkwa okwu ọzọ nye igwe-mmadụ ndị ọzọ ahụ; kama o setịpụrụ aka ya, ma tikuo ndị nile ahụ ọ hụrụ, ndị chegharịrị n’ezie, ma sị ha:",
                "8": "A hụrụ m na unu wedatara obi ala; ma ọbụrụ otu ahụ, ngọzi na-adịrị unu.",
                "9": "Lee nwanne unu nwoke asịwo, Gịnị ka anyị ga-eme?—n’ihi na achụpụwo anyị site n’ụlọ-nzukọ anyị nile, nke mere na anyị enweghịkwa ike ife Chineke anyị.",
                "10": "Lee asị m unu, unu chere na unu enweghị ike ife Chineke ma ọbụghị nanị n’ime ụlọ-nzukọ unu nile?",
                "11": "Ma nke ka nke, aga m ajụ, unu chere na unu agaghị eferịrị Chineke nanị otu ugbọrọ n’otu izu-ụka?",
                "12": "Asị m unu, ọ dị mma na a chụpụrụ unu site n’ime ụlọ-nzukọ unu nile, ka unu wee dị obi umeala, ma na ka unu wee-mụta amamihe; n’ihi na ọ dị mkpa na unu ga-amụta amamihe; n’ihi na ọ bụ n’ihi na achụpụrụ unu, na ụmụnne unu nwoke leliri unu n’ihi ịda ogbenye unu karịrị akarị, ka e jiri weta unu na mwedata ala nke obi; n’ihi na e wedatara unu inwe obị umeala n’ihi na ọ dị mkpa.",
                "13": "Ma ugbua, n’ihi na a manyere unu amanye inwe obi umeala ngọzi na-adịri unu; n’ihi na mmadụ mgbe ụfọdụ, ọbụrụ na a manye ya inwe obi umeala, na-achọ nchegharị; ma ugbua, n’ezie, onye ọbụla nke chegharịrị ga-achọta ebere; ma onye nke chọtara ebere ma nagide ruo ọgwụgwụ onye ahụ ka a ga-azọpụta.",
                "14": "Ma ugbua, dịka m gwara unu, na n’ihi na amanyere unu amanye inwe obi umeala unu nwere ngọzi, unu echeghị na ha nwere ngọzi karịa bụ ndị n’ezie nwere obi umeala n’onwe ha n’ihi okwu ahụ?",
                "15": "E, onye nke nwere obi umeala n’onwe ya n’ezie, ma chegharịa site na mmehie ya nile, ma nagide ruo ọgwụgwụ, onye ahụ ka a ga agọzi—e, nwe ngọzi karịrị nke onye amanyere amanye inwe obi umeala n’ihi ịda ogbenye ha karịrị akarị.",
                "16": "Ya mere, ngọzi na-adịrị ndị na-enwe obi umeala na-abụghị na amanyere ha amanye inwe obi umeala; ma-ọbụ n’okwu ọzọ, ngọzi na-adịrị onye ahụ kwere n’okwu nke Chineke, ma e mee ya baptism na-enweghị ekwe-ekwe nke obi, e, na-ewetaghị ya ịmata okwu ahụ, ma-ọbụ ọbụna imanye ya ịmata, tutu ha ga-ekwere.",
                "17": "E, enwere ọtụtụ ndị na-asị: Ọbụrụ na i ga-egosị anyị ihe iriba-ama sitere n’elu-igwe, mgbe ahụ anyị ga-amata n’ezie; mgbe ahụ anyị ga-ekwere.",
                "18": "Ugbua a na m ajụ, nke a ọ bụ okwukwe? Lee, asị m unu, E-e; n’ihi na ọbụrụ na mmadụ mara otu ihe o nweghị ihe ga-akpatara ya ikwere, n’ihi na ọ matawo ya.",
                "19": "Ma ugbua, lee otu ọbụbụ-ọnụ ya siri karịa bụ onye matara uche nke Chineke ma ọ naghị eme ya, karịa onye nke na-ekwere nanị, ma-ọbụ nanị nwere ihe mere o jiri kwere, ma daba n’ime njehie?",
                "20": "Ugbua n’ihe nke a unu ga-ekpebirịrị. Lee, asị m unu, na ọ dị n’otu aka ọbụna dịka ọ dị na nke ọzọ; ma ọ ga-adịrị onye ọbụla dịka ọrụ ya siri dị.",
                "21": "Ma ugbua dịka m kwuru gbasara okwukwe—okwukwe abụghị inwe mmata zuru-oke nke ihe nile; ya mere ọbụrụ na unu nwere okwukwe unu ga enwe olile-anya ihe nile ndị a na-ahụbeghị, ndị bụ ezi-okwu.",
                "22": "Ma ugbua, lee, a sị m unu, ma ọ ga-adị m mma ma a sị na unu ga-echeta, na Chineke na-emere ndị nile kwere n’aha ya ebere; ya mere ọ na-achọ, na nke mbụ, na unu ga-ekwere, e, ọbụna n’okwu ya.",
                "23": "Ma ugbua, ọ na-ezisa okwu ya site na ndị mụọ-ozi nye ndị nwoke, e, ọbụghị nanị ndị nwoke ma ndị nwanyị kwa. Ugbua nke a abụghị ihe nile; Ụmụntakịrị na-enweta okwu nile a na-enye ha ọtụtụ oge, nke na-agbagwọjụ ndị amamihe na ndị nwere mmụta anya.",
                "24": "Ma ugbua, ụmụnne m nwoke m hụrụ n’anya, dịka unu chọworo ịmata site n’ọnụ m ihe unu ga-eme n’ihi a na akpagbụ unu ma chụpụ unu—ugbua achọghị m na unu ga eche na m bu n’obi ikpe unu ikpe nanị dịka ihe ahụ nke bụ ezi-okwu—",
                "25": "N’ihi na-ebughị m n’obi na unu, unu nile ka amanyeworo amanye iwedata onwe unu ala; n’ihi na e kwere m n’ezie na enwere ụfọdụ n’etiti unu ndị ga ewedata onwe ha ala, ka ha nọrọ n’ụdị ọnọdụ ọbụla nile ha nwere ike ịnọ.",
                "26": "Ugbua, dịka m kwuru gbasara okwukwe—na ọbụghị mmatazu—ọbụna otu ahụ ka ọ dị n’okwu m nile. Unu enweghị ike ịmata maka ịbụ ezi-okwu ha na mbụ, ruo izu oke, ihe ọbụla karịrị okwukwe bụ ịmatazu ihe.",
                "27": "Mana lee, ọbụrụ na unu ga-eteta ma kpọte ike nke mụọ unu nile, ọbụna ruo nʼime ihe nchọpụta n’okwu m nile, ma jiri otu mpekele okwukwe, e, ọbụna ọbụrụ na unu enweghị ike ime ihe na-akarịghị ịchọ ikwere, ka ọchịchọ nke a rụọ ọrụ n’ime unu, ọbụna ruo mgbe unu ga-ekwere n’ụdị nke unu ga-enwe ike nye ọnọdụ maka otu akụkụ nke okwu m nile.",
                "28": "Ugbua, anyị ga-atụnyere okwu ahụ nye otu mkpụrụ-akụkụ. Ugbua, ọbụrụ na unu nye ọnọdụ, ka e wee kunye otu mkpụrụ-akụkụ n’obi unu, lee, ọbụrụ na ọ bụ ezi mkpụrụ-akụkụ ma-ọbụ mkpụrụ-akụkụ dị-nma, ọbụrụ na unu atufughị ya site n’ekweghị-ekwe unu, na unu ga-ajụ Mụọ nke Onye-nwe, lee, ọ ga-amalite ikolite n’ime obi unu nile; ma mgbe unu ga-enweta mmegharị arụ nkolite ndị a nile, unu ga-amalite ikwu n’ime onwe unu—Ọ ga-abụrịrị na nke a bụ mkpụrụ-akụkụ dị mma, ma-ọbụ na okwu ahụ dị mma, n’ihi na ọ malitewo ime ka mkpụrụ-obi m buwanye ibu; e, ọ malitewo ime ka nghọta m nwee mgba-ama, e, ọ malitewo ịtọ m ụtọ.",
                "29": "Ugbua lee, nke a ọ gaghị eme ka okwukwe unu bawanye? Asị m unu, E; otu o sila dị o torubeghị n’ịmatazu ihe.",
                "30": "Mana lee, dịka mkpụrụ-akụkụ ahụ na-ekolite, ma na-epupụta, ma malite ito, mgbe ahụ Ị ga ekwurịrị na mkpụrụ-akụkụ ahụ dị mma; n’ihi na lee ọ na-ekolite, ma na-epupụta, ma na-amalite ito. Ma ugbua, lee, nke a ọ gaghị eme ka okwukwe unu sie ike? E, ọ ga-eme ka okwukwe unu sie ike: n’ihi na unu ga-asi a matara m na nke a bụ mkpụrụ-osisi dị mma; n’ihi na lee o pupụtawo ma malite ito.",
                "31": "Ma ugbua, lee, unu matara nke ọma na nke a bụ mkpụrụ-akụkụ dị mma? Asị m unu, E, n’ihi na mkpụrụ-akụkụ ọbụla na-amịpụta n’ụdị nke onwe ya.",
                "32": "Ya mere, ọbụrụ na mkpụrụ-akụkụ na-eto eto ọ dị mma, mana ọbụrụ na ọ naghị eto, lee ọdịghị mma, ya mere a na-atụfu ya.",
                "33": "Ma ugbua, lee, n’ihi na unu anwalewo ihe-omume eji achọpụta ezi-okwu ahụ, ma kụọ mkpụrụ-akụkụ ahụ, ma o kolitere ma pupụta, ma malite ito, unu ga-amatarịrị na mkpụrụ-akụkụ ahụ dị mma.",
                "34": "Ma ugbua, lee, ọmụma-ihe unu o zuru oke? E, ọmụma-ihe unu ezuwo oke n’ihe ahụ, ma okwukwe unu adịghị arụ ọrụ; ma nke a n’ihi na unu matara na okwu ahụ ekolitewo mkpụrụ-obi unu nile, ma unu matakwara na o pulitawo, na nghọta unu malitere inweta mgba-ama, ma echiche unu malitere ịsa mbara.",
                "35": "O mgbe ahụ, nke a ọ bụghị ihe mere eme? Asị m unu, E, n’ihi na ọ bụ ìhè; ma ihe ọbụla bụ ìhè, dị mma, n’ihi na ọ na-egosị ihe dị iche, ya mere unu ga-amata na ọ dị mma; ma ugbua lee, mgbe unu detuworo ìhè a ọnụ ọmụma-ihe unu ozuwo oke?",
                "36": "Lee asị m unu, E-e; ọbụghị ma unu ga-edebe okwukwe unu n’akụkụ, n’ihi na unu etinyewo okwukwe unu n’ọrụ n’ịkụ mkpụrụ-akụkụ ahụ ka unu wee nwale ihe omume ahụ eji achọpụta ezi-okwu ịmata ma mkpụrụ-akụkụ ahụ ọ dị mma.",
                "37": "Ma lee, dịka osisi ahụ malitere ito, unu ga-asị: Ka anyị zụọ ya na nnukwu mkpachapụ-anya, ka o wee nweta mgbọrọgwụ, ka o wee tolite, ma wepụta mkpụrụ nye anyị. Ma ugbua lee, ọbụrụ na unu zụọ ya na nnukwu mkpachapụ-anya ọ ga-enweta mgbọrọgwụ, ma tolite, ma wepụta mkpụrụ.",
                "38": "Mana ọbụrụ na unu lelịa osisi ahụ, ma ghara iche uche maka ọzụzụ ya, lee ọ gaghị enweta mgbọrọgwụ ọbụla; ma mgbe okpom ọkụ nke anyanwụ ahụ bịara ma chanwụọ ya, n’ihi na o nweghị mgbọrọgwụ ọ kpọnwụọ, ma unu ga efopụ ya ma tufuo ya.",
                "39": "Ugbua, nke a abụghị n’ihi na mkpụrụ-akụkụ ahụ adịghị mma, ọbụghị ma-ọbụ n’ihi na mkpụrụ-akụkụ ya agaghị agụ agụụ; kama ọ bụ n’ihi na ala unu enweghị ike imịta mkpụrụ; ma unu achọghị ịzụ osisi ahụ, ya mere unu enweghị ike inweta mkpụrụ ahụ ga-esite na ya.",
                "40": "Ma otu a, ọbụrụ na unu agaghị azụ okwu ahụ, na-elepụ anya n’iru jiri anya nke okwukwe na-ele mkpụrụ dị ya, unu enweghị ike ịghọta mkpụrụ nke osisi ahụ nke osisi nke ndụ.",
                "41": "Mana ọbụrụ na unu ga-azụ okwu ahụ, e, zụọ osisi ahụ dịka ọ na-amalite ito, site n’okwukwe unu jiri nnukwu mgbalị, ma jiri ndidi, na-elekwasị anya na mkpụrụ ga esite na ya, ọ ga-enweta mgbọrọgwụ; ma lee ọ ga-abụ osisi n’epulite ruo na ndụ mgbe nile na-adigide.",
                "42": "Ma n’ihi mgbalị unu na okwukwe unu na ndidi unu n’okwu ahụ n’ịzụ ya, ka o wee nweta mgbọrọgwụ n’ime unu, lee, emesịa unu ga-aghọta mkpụrụ ga-esite na ya, nke kachasị ịdị oke ọnụ ahịa, nke dị ụtọ karịa ihe nile na-atọ ụtọ, na nke dị ọcha karịa ihe nile dị ọcha, e, na enweghị ntụpọ karịa ihe nile nke na-enweghị ntụpọ; ma unu ga-eri-oriri n’elu mkpụrụ nke a ọbụna ruo mgbe afọ unu juru, nke bụ na agụụ agaghị agụ unu, ọbụghị ma akpịrị ọ ga-akpọ unu nkụ.",
                "43": "Mgbe ahụ, ụmụnne m nwoke, unu ga aghọrọ ụgwọ ọrụ nile nke okwukwe unu, na mgbalị unu, na ndidi, na ogologo-ntachị-obi, na-echere ka osisi ahụ wepụta mkpụrụ nye unu."
            },
            "33": {
                "1": "Ugbua mgbe Alma kwusịworo okwu ndị a nile, ha zigaara ya ozi na-achọ ịmata ma ha kwesịrị ikwere n’otu Chineke, ka ha nwe ike inweta mkpụrụ-osisi a nke o kwuworo maka ya, ma-ọbụ otu ha ga-esi wee kụọ mkpụrụ ahụ, ma-ọbụ okwu ahụ nke o kwuworo maka ya, nke o kwuru na a ga-akụrịrị n’ime obi ha nile; ma-ọbụ n’ụdị ha ga-amalite igosi okwukwe ha.",
                "2": "Ma Alma sịrị ha: Lee, unu asịwo na unu enweghị kwa ike ife Chineke unu n’ihi na a chụpụrụ unu site n’ụlọ-nzukọ unu nile. Mana lee, asị m unu, ọbụrụ na unu chere na unu enweghị ike ife Chineke, unu na-eme nnukwu mmehie, ma unu kwesịrị ịchọ n’akwụkwọ-nsọ nile; ọbụrụ na unu chere na ha akụziworo unu nke a, unu aghọtaghị ha.",
                "3": "Unu chetara na unu agụwọrịị ihe Zinọs, onye-amụma mgbe ochie, kwuworo gbasara ekpere ma-ọbụ ife ofufe?",
                "4": "N’ihi na ọ sịrị: Ị na-eme ebere, O Chineke, n’ihi na ị nụwo ekpere m, ọbụna mgbe m nọ n’ime ọzara; e, ị mere ebere mgbe m kpere ekpere gbasara ndị bụ ndị-iro m nile, ma ị tụgharịrị ha nye m.",
                "5": "E, O Chineke, ma ị meere m ebere mgbe m kpọkuru gị n’ime ubi m; mgbe m kpọkụru gị n’ekpere m, ma ị nụrụ olu m.",
                "6": "Ma ọzọ, O Chineke, mgbe m tụgharịrị baa n’ụlọ m ị nụrụ olu m n’ime ekpere m.",
                "7": "Ma mgbe m tụgharịrị baa n’ụlọ-nta m, O Onye-nwe, ma kpeere gị ekpere, ị nụrụ olu m.",
                "8": "E, ị na-emere ụmụ gị ebere mgbe ha kpọkuru gị, ka ị wee nụ ma ọbụghị ka ndị mmadụ nụ, ma ị ga-anụ olu ha.",
                "9": "E, O Chineke, ị na-emere m rịị ebere, ma ị nụrụ akwa m nile n’etiti ndị ọgbakọ-nsọ gị nile.",
                "10": "E, ma ị nuwokwa olu m mgbe a chụpụworo m ma ndị-iro m e leliwo m; e, ị nụrụ akwa m nile, ma ị wesoro ndị-iro m iwe, ma ị letara ha n’iwe gị jiri mbibi dị ọsọ-ọsọ.",
                "11": "Ma ị nụrụ olu m n’ihi mkpagbu m nile na ikwu ezi-okwu m; ma ọ bụ n’ihi Ọkpara gị ka ị na-emere m ebere otu a, ya mere aga m akpọkụ gị n’ime mkpagbu m nile, n’ihi na n’ime gị ka ọn̄ụ m dị; n’ihi na ị tụgharịwo ikpe gị nile site n’ebe m nọ n’ihi Ọkpara gị.",
                "12": "Ma ugbua Alma sịrị ha: Unu kwere n’akwụkwọ-nsọ nile ndị ahụ nke e deworo site na ndị mgbe ochie ahụ?",
                "13": "Lee, ọbụrụ na unu kwere, unu ga-ekwere ihe Zinọs kwuru; n’ihi na, lee ọ sịrị: Ị tụgharịpụwo ikpe gị nile n’ihi Ọkpara gị.",
                "14": "Ugbua lee, ụmụnne m nwoke, a ga m ajụ ma unu agụwo akwụkwọ-nsọ nile? Ọbụrụ na unu agụwo, olee otu unu ga-esi ghara-ikwere n’Ọkpara nke Chineke ahụ?",
                "15": "N’ihi na edeghị ya na nanị Zinọs kwuru maka ihe ndị a nile, mana Zinọk kwukwara maka ihe ndị a nile—",
                "16": "N’ihi na lee, ọ sịrị: Iwe na-ewe gị, O Onye-nwe, n’ebe ndị a nọ n’ihi na ha agaghị aghọta obi ebere gị nile nke ị wụkwasịworo ha n’ihi Ọkpara gị.",
                "17": "Ma ugbua, ụmụnne m nwoke, unu hụrụ na onye-amụma mgbe ochie nke abụọ agbawo ama maka Ọkpara Chineke ahụ, ma n’ihi na ndị ahụ achọghị ịghọta okwu ya nile ha tụgburu ya n’okwute.",
                "18": "Mana lee, nke a abụghị ihe nile; ndị a abụghị nanị ndị kwuworo okwu gbasara Ọkpara nke Chineke ahụ.",
                "19": "Lee, e kwuru okwu maka ya site n’ọnụ Moses; e, ma lee otu ụdị ya ka ewelitere elu n’ime ọzara ahụ, na onye ọbụla nke ga-elekwasị ya anya ga-adị ndụ. Ma ọtụtụ lere ma dị ndụ.",
                "20": "Mana ole na ole ghọtara ihe ihe ndị a nile pụtara, ma nke a n’ihi isi-ike nke obi ha nile. Mana enwere ọtụtụ ndị e mesịworo obi ha ike nke mere na ha achọghị ile, ya mere ha lara n’iyi. Ugbua ihe mere ha achọghị ile bụ n’ihi na ha ekweghị na ọ ga-agwọ ha.",
                "21": "O ụmụnne m nwoke, o bụrụ na enwere ike ịgwọ unu site na nanị ilegharị anya unu nile na a ga-agwọ unu, unu agaghị ele ọsọ-ọsọ, ma-ọbụ ọ ga-akara unu mma na imesi obi unu nile ike n’ekweghị-ekwe, ma dị ume-ngwụ, na unu agaghị elegharị anya unu nile, ka unu wee ala-n’iyi?",
                "22": "Ọbụrụ otu ahụ, ahụhụ ga-abịakwasị unu; mana ọbụrụ na ọbụghị otu a, mgbe ahụ legharịa anya unu nile na malite ikwere n’Ọkpara nke Chineke, na ọ ga-abịa ịgbapụta ndị ya, ma na ọ ga-ata ahụhụ ma nwụọ ịchụ-aja maka mmehie ha nile; ma na ọ ga-ebilite ọzọ site na ndị nwụrụ-anwụ, nke ga-eweta na mmezu mbilite n’ọnwụ ahụ, na mmadụ nile ga-eguzoro n’iru ya, ka ekpe ha ikpe n’ụbọchị ikpe-azụ na ụbọchị ikpe ahụ dịka ọrụ ha nile siri dị.",
                "23": "Ma ugbua, ụmụnne m nwoke, achọrọ m ka unu kụọ okwu nke a n’ime obi unu nile, ma dịka ọ na-amalite iko-eko ọbụna otu ahụ zụọ ya site n’okwukwe unu. Ma lee, ọ ga-aghọ otu osisi, na-epulite n’ime unu ruo ndụ mgbe nile na-adigide. Ma mgbe ahụ ka Chineke ga-emere unu ka ibu-arọ unu nile wee dị mfe, site n’ọn̄ụ nke Ọkpara ya. Ma ọbụna ihe nile a ka unu ga-enwe ike ime ma ọbụrụ na unu chọọ. Amen."
            },
            "34": {
                "1": "Ma ugbua o wee ruo na mgbe Alma kwuworo okwu ndị a nile nye ha ọ nọdụrụ ọdụ n’elu ala ahụ, ma Amiulek biliri ma malite ịkụziri ha, na-asị:",
                "2": "Ụmụnne m nwoke, echere m na ọ bụ ihe na-agaghị ekwe omume na unu nọ n’amaghị ama maka ihe nile nke e kwuworo gbasara ọbịbịa nke Kraịst, onye nke anyị na-akụzi na ọ bụ Ọkpara nke Chineke; e, amatara m na ihe ndị a nile na akụziiri unu ha n’uju tutu unu enwe nghọtahịe site n’etiti anyị.",
                "3": "Ma dịka unu chọworo n’aka nwanne m nwoke m hụrụ n’anya na ọ ga-eme ka unu mata ihe unu ga-eme, n’ihi mkpagbu unu nile; ma o kwuwo ihe ole na ole nye unu ịkwado echiche unu nile; e, ma ọ gbawo unu ume ruo inwe okwukwe na inwe ndidi—",
                "4": "E, ọbụna na unu ga-enwe nnukwu okwukwe dịka ọbụna ịkụ okwu ahụ n’ime obi unu nile, ka unu nwe ike nwalee ihe-omume eji achọpụta ezi-okwu nke ịdị mma ya.",
                "5": "Ma anyị ahụwo na nnukwu ajụjụ nke dị n’ime echiche unu nile bụ ma okwu ahụ ọ dị n’ime Ọkpara nke Chineke, ma-ọbụ ma a gaghị enwe Kraịst ọbụla.",
                "6": "Ma unu hụkwara na nwanne m nwoke emewo ka unu mata site n’ọtụtụ ihe ịma-atụ nile, na okwu ahụ dị n’ime Kraịst ruo nzọpụta.",
                "7": "Nwanne m nwoke akpọkwasịwo okwu nile nke Zinọs, na mgbapụta ga-abịa site n’Ọkpara nke Chineke ahụ, na kwa n’okwu nile nke Zinọk; na kwa o kwugharịwo okwu nke Moses, igosi na ihe ndị a nile bụ ezi-okwu.",
                "8": "Ma ugbua, lee, aga m agbara unu ama maka onwe m na ihe ndị a nile bụ ezi-okwu. Lee asị m unu, na a matara m na Kraịst ga-abịa n’etiti ụmụ nke mmadụ, ma bukwasị onwe ya njehie nile nke ndị ya, ma na ọ ga-achụ aja mgbaghara mmehie maka mmehie nile nke ụwa; n’ihi na Onye-nwe Chineke ekwuwo ya.",
                "9": "N’ihi na ọ dị mkpa na a ga-achụ aja mgbaghara mmehie; n’ihi na dịka atụmatụ nke Chineke ebighi-ebi ahụ siri dị a ga-enwerirị aja mgbaghara mmehie a chụrụ, ma ọdịghị otu a mmadụ nile ga-alarịrị n’iyi n’enweghị nzeta; e, mmadụ nile emesịwo obi ha ike; e, mmadụ nile adawo ma ha efuwo, ma ga-alarịrị n’iyi ma ọbụghị site na aja mgbaghara mmehie nke dị mkpa na a ga-achụrịrị.",
                "10": "N’ihi na ọ dị mkpa na a ga-enwe nnukwu na aja ikpe-azụ; e, ọbụghị iji mmadụ achụ-aja, ọbụghị ma-ọbụ iji anụmanụ, ọbụghị ma-ọbụ n’ụdị nnụnụ ọbụla; n’ihi na ọ gaghị abụ iji mmadụ achụ-aja; kama ọ ga-abụrịrị nke na-enweghị oke na aja ebighi-ebi.",
                "11": "Ugbua onweghị onye ọbụla nke ga-enwe ike iji ọbara ya chụọ aja nke ga-akwụ-ụgwọ mmehie nile nke onye ọzọ. Ugbua, ọbụrụ na mmadụ egbuo mmadụ, lee iwu anyị, nke zịrị ezi, ọ ga-ewere ndụ nke nwanne ya nwoke? Asị m unu, E-e.",
                "12": "Kama iwu ahụ na-achọ ndụ nke onye ahụ gbuworo mmadụ; ya mere ọdịghị ihe ọbụla nke na-erughị aja mgbaghara mmehie enweghị oke nke ga-ezu maka mmehie nile nke ndị ụwa.",
                "13": "Ya mere, ọ dị mkpa na a ga-enwe nnukwu na aja ikpe-azụ, ma mgbe ahụ a ga-enwe, ma-ọbụ ọ dị mkpa na a ga-enwe, nkwụsị nke ịkwafu ọbara; mgbe ahụ ka iwu nke Moses ga-emezu; e, ọ ga-abụ ihe emezuru ha nile, isi-okwu na mpekele ọbụla, ma ọdịghị nke ọbụla gaara-agabiga.",
                "14": "Ma lee, nke a bụ ihe iwu ahụ nile pụtara, akụkụ-ntakịrị ọbụla na-arụtụ-aka na nnukwu na aja-ikpe-azụ ahụ; ma nnukwu na aja ikpe-azụ ahụ ga-abụ Ọkpara nke Chineke, e, enweghị oke na ebighi-ebi.",
                "15": "Ma otu a ọ ga-eweta nzọpụta nye ndị nile ga-ekwere n’aha ya; nke a ebe ọ bụ nzube nke aja-ikpe-azụ a, iweta afọ nile nke ebere, nke na-aka ikpe-ziri-ezi ike, ma na-ewetara ndị mmadụ ụzọ ha ga-esi nwee okwukwe ruo na nchegharị.",
                "16": "Ma otu a ebere nwere ike metazuo ihe nile kwesịrị-ime nke ikpe zịrị ezi chọrọ, ma gbagide ha gburu-gburu n’aka nile nke nchekwa, ebe onye ahụ na-anaghị enwe okwukwe baa na nchegharị ka a gbara ọtọ nye ọchịchọ iwu dum nke ikpe-ziri-ezi; ya mere nanị nye onye ahụ nke nwere okwukwe baa na nchegharị ka a na-ewetara nnukwu na atụmatụ ebighi-ebi nke mgbapụta.",
                "17": "Ya mere ka Chineke kwenyere unu, ụmụnne m nwoke, ka unu wee malite igosi okwukwe unu baa na nchegharị, ka unu wee malite ịkpọku aha nsọ ya, ka o wee meere unu ebere;",
                "18": "E, tikuo ya maka ebere; n’ihi na ọ bụ dike na-nzọpụta.",
                "19": "E, wedatanu onwe unu ala, ma na-ekpe ekpere esepụghị aka nye ya.",
                "20": "Tikuo ya mgbe unu nọ n’ubi unu nile, e, maka igwe-atụrụ unu nile.",
                "21": "Tikuo ya n’ụlọ unu nile, e, maka ezi na ụlọ unu nile, ma n’ụtụtụ, n’etiti ehihie, ma n’anyasị.",
                "22": "E, tikuo ya megide ike nke ndị iro unu nile.",
                "23": "E, tikuo ya megide ekwensu ahụ, onye bụ onye iro nye ezi-omume nile.",
                "24": "Tikuo ya maka akụkụ nile nke ubi unu nile, ka unu wee mee nke ọma n’ime ha.",
                "25": "Tie mkpu maka igwe-atụrụ nile nke ubi unu nile, ka ha wee baa ụba.",
                "26": "Mana nke a abụghị ihe nile; unu ga-awụpụtarịri mkpụrụ-obi unu nile n’ime ụlọ-nta unu nile, na ebe nzụzọ unu nile, na n’ime ọzara unu.",
                "27": "E, ma mgbe unu na-anaghị etiku Onye-nwe, ka obi unu nile jupụta, esepụtara n’ekpere nye ya na-esepụghị-aka maka ọdịmma nke unu, na kwa maka ọdịmma nke ndị gbara unu gburu-gburu.",
                "28": "Ma ugbua lee, ụmụnne m nwoke m hụrụ n’anya, asị m unu, unu echela na nke a bụ ihe nile; n’ihi na mgbe unu mesịworo ihe ndị a nile, ọbụrụ na unu chụpụ ndị nọ na mkpa, na ndị gba-ọtọ, ma ghara ileta ndị ọrịa na ndị nọ na mkpagbu, ma na-eke site n’ihe unu nwere, ma ọbụrụ na unu nwere, nye ndị nọ na mkpa—Asị m unu, ọbụrụ na unu emeghị otu n’ime ihe ndị a nile, lee, ekpere unu bụ nke efu, ma ọdịghị uru ọbụla ọ ga-abara unu, ma unu dị ka ndị-iru-abụọ ndị na-agọnarị okwukwe ahụ.",
                "29": "Ya mere, ọbụrụ na unu anaghị echeta ịnwe afọ-ọma, unu dị ka afụrụ izuzu, nke ndị na-akpụ-ọla tufuru etufu, (ebe ọ na-adịghị uru ọ bara) ma ndị mmadụ na-azọgide ya n’okpuru ukwu.",
                "30": "Ma ugbua, ụmụnne m nwoke, Ọ ga-adị m mma ka, mgbe unu nataworo ọtụtụ aka-ebe ha otu a, ebe unu hụrụ na akwụkwọ-nsọ nile na-agba ama maka ihe ndị a nile, unu bịarute ma mịta mkpụrụ baa na nchegharị.",
                "31": "E, ọ ga-adị m mma na unu ga-abịarute ma ghara imesi kwa obi unu ike ọzọ; n’ihi na lee, ugbua bụ oge ahụ na ụbọchị nke nzọpụta unu; ma ya mere, ọbụrụ na unu ga echegharị ma ghara imesi obi unu nile ike, otu mgbe ahụ ka a ga-emezupụta nnukwu atụmatụ nke mgbapụta ahụ nye unu.",
                "32": "N’ihi na lee, ndụ nke a bụ oge ahụ dịrị ndị mmadụ ịkwadobe ijekwuru Chineke; e, lee ụbọchị nke ndụ nke a bụ ụbọchị dịrị ndị mmadụ iji rụọ ọrụ ha nile.",
                "33": "Ma ugbua, dịka m gwara unu n’oge gara aga, dịka unu nweworo ọtụtụ ndị aka-ebe, ya mere, ana m arịọ unu ka unu ghara igbu oge maka ụbọchị nchegharị unu wee ruo n’ikpe-azụ; n’ihi ụbọchị nke ndụ nke a gasịa, nke e nyere anyị ịkwadobe maka mgbe ebighi-ebi, lee ọbụrụ na anyị emeghị ka oge anyị ka mma na ndụ nke a, mgbe ahụ ka abalị nke ọchịchịrị ga-abịa n’ime nke anagaghị enwe ọrụ a ga arụ.",
                "34": "Unu enweghị ike ịsị, mgbe e wetara unu n’ihe isi-ike ahụ dị egwu, na m ga-echegharị na m ga-alaghachịkwuru Chineke m. E-e, unu enweghị ike ikwu nke a, n’ihi na otu mụọ ahụ nke nwetara arụ unu nile n’oge nke unu na-apụ site na ndụ nke a, otu mụọ ahụ ga-enwe ike inwere arụ unu nile n’ụwa ebighi-ebi ahụ.",
                "35": "N’ihi na lee, ọbụrụ na unu egbuwo oge maka ụbọchị nke nchegharị unu ọbụna wee ruo ọnwụ, lee, unu aghọwo ndị mụọ nke ekwensu ahụ na-achị, ma ọ ga-arachi unu nke ya; ya mere; Mụọ nke Onye-nwe esịwo n’ime unu pụọ, ma o nweghị kwa ọnọdụ n’ime unu, ma ekwensu ahụ nwere ike nile n’ebe unu nọ; ma nke a bụ ọnọdụ ikpe-azụ nke ndị ajọọ-omume.",
                "36": "Ma nke a ka m matara, n’ihi na Onye-nwe asịwo na ya anaghị ebi n’ime temple na-adịghị nsọ, kama n’ime obi nile nke ndị ezi-omume ka ọ na-ebi; e, ma ọ sịwo kwa na ndị ezi-omume ga-anọdụ n’ala-eze ya, ha agaghị apụ kwa ọzọ; kama uwe ha nile ka a ga-eme ka ha dị ọcha site n’ọbara nke Nwa-atụrụ ahụ.",
                "37": "Ma ugbua, ụmụnne m nwoke m hụrụ n’anya, achọrọ m ka unu na-echeta ihe ndị a nile, ma na unu ga-arụpụta nzọpụta unu jiri ịtụ-egwu n’iru Chineke, ma na unu agaghị agọnarị kwa ọbịbịa nke Kraịst ọzọ.",
                "38": "Ka unu ghara ịdọ kwa ndọrọ-ndọrọ ọzọ megide Mụọ Nsọ ahụ, kama ka unu nabata ya, ma bukwasị onwe unu aha nke Kraịst; ka unu wee wedata onwe unu ala ọbụna ruo na ntụ, ma fee Chineke, n’ebe ọbụla unu ga-anọ, n’ime mụọ na n’ezi-okwu; ma ka unu biri n’inye ekele kwa ụbọchị, maka ọtụtụ ebere nile na ngọzi nile nke ọ na-awụkwasị unu.",
                "39": "E, ma ana m arịọkwa unu, ụmụnne m nwoke, ka unu na-eche-nche baa nʼikpe-ekpere esepụghị-aka, ka a ghara idufu unu site n’ọnwụnwa nile nke ekwensu, ka ọ ghara inwe ike karịa unu, ka unu ghara ịghọ ndị nọ n’okpuru ya n’ụbọchị ikpe-azụ ahụ; n’ihi na lee, ọ gaghị akwụ unu ụgwọ ọrụ ihe ọma.",
                "40": "Ma ugbua ụmụnne m ndị m hụrụ n’anya, a ga m arịọ unu inwe ndidi, ma ka unu na-anagide ụdi mkpagbu nile dị iche iche; ka unu ghara ịkparị ndị ahụ na-achụpụ unu n’ihi ịda ogbenye unu karịrị akarị, adịghị ama-ama unu-aghọ ndị mmehie dịka ha;",
                "41": "Kama ka unu nwe ndidi, ma na-anagide mkpagbu nile ndị ahụ, n’olile-anya siri ike na otu ụbọchị unu ga-ezu ike site na mkpagbu unu nile."
            },
            "35": {
                "1": "Ugbua o wee ruo na mgbe Amiulek kwusịworo okwu ndị a nile, ha wezugara onwe ha site n’igwe mmadụ ahụ ma bịafeta n’ime ala nke Jeshọn.",
                "2": "E, ma ụmụnne ya ndị fọdụrụ, mgbe ha kwusaworo okwu ahụ nye ndị Zorọm, bịafetakwara n’ime ala nke Jeshọn.",
                "3": "Ma o wee ruo na mgbe akụkụ nke ndị kara bụrụ ndị a ma ama na ndị nke Zorọm tụgharịkọtaworo uche gbasara okwu nile ndị ekwusaworo nye ha, iwe were ha n’ihi okwu ahụ, n’ihi na o bibiri aghụghọ ha; ya mere ha achọghị ịn̄a ntị n’okwu nile ahụ.",
                "4": "Ma ha zipụrụ ma kpọkọta ọnụ nʼakụkụ ala ahụ nile ndị mmadụ nile, ma tụgharịkọta uche ha na ha gbasara okwu nile nke e kwuworo rịị.",
                "5": "Ugbua ndị ọchịchị ha na ndị nchụ-aja ha na ndị nkuzi ha ekweghị ka ndị ahụ mata gbasara ọchịchọ ha nile; ya mere ha chọpụtara na nzuzo uche nile nke ndị ahụ.",
                "6": "Ma o wee ruo na mgbe ha chọpụtaworo uche nile nke ndị ahụ, ndị nke kwadoro okwu nile ahụ nke Alma na ụmụnne ya kwuworo a chụpụrụ ha site n’ala ahụ; ma ha dị ọtụtụ; ma ha gafetakwara n’ime ala nke Jeshọn ahụ.",
                "7": "Ma o wee ruo na Alma na ụmụnne ya nwoke kwusaara ha ozi ọma.",
                "8": "Ugbua ndị nke ndị Zorọm were iwe megide ndị nke Amọn ndị nọ na Jeshọn, ma onye-isi ọchịchị nke ndị Zorọm, ebe ọ bụ ajọọ mmadụ, zifere ozi nye ndị nke Amọn na-achọ ha ka ha chụpụ site n’ala ha ndị nile gafetara site na ha bata n’ime ala ha.",
                "9": "Ma o kupụtara n’ume ọtụtụ mmaja nile megide ha. Ma ugbua ndị nke Amọn atụghị egwu okwu ha nile; ya mere ha achụpụghị ha, kama ha nabatara ndị ogbenye nke ndị Zorọm ndị gafetakwutere ha; ma ha zụrụ ha, ma yibe ha uwe, ma nye ha ala nile maka ihe nketa ha, ma ha lekọtara ha dịka ọchịchọ ha nile siri dị.",
                "10": "Ugbua nke a palitere ndị Zorọm n’iwe megide ndị nke Amọn, ma ha malitere imekọrịta ha na ndị Leman na ịkpalite kwa ha iwe iwe megide ha.",
                "11": "Ma otu a ndị Zorọm na ndị Leman malitere ime nkwadobe nile maka agha megide ndị nke Amọn, na kwa megide ndị nke Nifaị.",
                "12": "Ma otu a ka afọ nke iri na asaa nke ọchịchị nke ndị-ikpe nile na-achị ndị nke Nifaị siri gwụchaa.",
                "13": "Ma ndị nke Amọn pụrụ site n’ala nke Jeshọn, ma gafeta n’ime ala nke Melek, ma nye ohere n’ala nke Jeshọn maka ndị-agha nile nke ndị Nifaị, ka ha wee dọọ ndọrọ-ndọrọ ha na ndị-agha nke ndị Leman na ndị-agha nile nke ndị Zorọm; ma otu a ka agha siri malite n’etiti ndị Leman na ndị Nifaị, n’ime afọ nke iri na asatọ nke ọchịchị nke ndị ikpe; ma a ga-eme nkọwasị maka agha ha nile ma emesịa.",
                "14": "Ma Alma, na Amọn, na ụmụnne ha nwoke, na kwa ụmụ nwoke abụọ nke Alma laghachiri n’ala nke Zarahemla, mgbe ha busịwororịị ngwa-ọrụ n’aka abụọ nke Chineke n’iweta ọtụtụ ndị Zorọm na nchegharị; ma ka ha ra bụ ndị e wetara na nchegharị a chụpụrụ ha site n’ala ha; mana ha nwere ala nile maka nketa ha n’ala nke Jeshọn, ma ha ebuliwo ngwa-agha nile ichekwa onwe ha, na ndị nwunye ha, na ụmụ ha, na ala ha nile.",
                "15": "Ugbua Alma, ebe o nwere mwute maka ajọọ omume nke ndị ya, e, maka agha nile, na ịkwafu ọbara nile, na ndọrọ-ndọrọ nile nke dị n’etiti ha; ma ebe o jeworo ikwupụta okwu ahụ, ma-ọbụ ezigara ya ikwupụta okwu ahụ, n’etiti ndị nile n’obodo-ukwu nile; ma ebe ọ na-ahụ na obi nile nke ndị ahụ malitere isi ike, ma na a malitere imejọ ha n’ihi isi-ike nke okwu ahụ, obi ya nwere mwute karịrị akarị.",
                "16": "Ya mere, o mere ka a kpọkọta ụmụ ya ndị nwoke nile ọnụ, ka ya wee nye ha onye ọbụla ozi ya, na otu na otu, gbasara ihe nile metụtara ezi-omume. Ma anyị nwere nkọwasị nke iwu ya nile, nke o nyere ha dịka akụkọ-ndekọta nke ya siri dị."
            },
            "36": {
                "intro": "Iwu nile nke Alma nyere nwa ya nwoke Hilaman.",
                "1": "Nwa m nwoke, gee-ntị n’okwu m nile; n’ihi na a na m an̄ụrụ gị iyi, na ọbụrụra na ị ga-edebe iwu-nsọ nile nke Chineke i ga-eme nke ọma n’ala ahụ.",
                "2": "Ọ dị m ka asị na ị ga-eme dịka m meworo, n’icheta ndọkpụ n’agha nke ndị nna anyị ha; n’ihi na ha nọọrọ n’ịbụ-oru, ma ọdịghị onye nwere ike ịnapụta ha ma ọbụghị Chineke nke Abraham, na Chineke nke Aịsak, na Chineke nke Jekọb; ma n’ezie ọ napụtara ha na mkpagbu ha nile.",
                "3": "Ma ugbua, O nwa m nwoke Hilaman, lee, ị nọ n’okorọbịa gị, ma ya mere, a na m arịọ gị ka i wee nụrụ okwu m nile ma mụta ihe site n’aka m; n’ihi na a matara m na ndị nile ga-etinye ntụkwasị-obi ha na Chineke a ga-akwado ha n’ime mnwale ha nile, na nsogbu ha nile, na mkpagbu ha nile, ma a ga-ebuli ha elu n’ụbọchị ikpeazụ ahụ.",
                "4": "Ma ọ gaghị adị m mma ma asị na i chere na m matara na onwe m—ọbụghị site na nke arụ kama site na nke mụọ, ọbụghị site n’echiche nke anụ arụ kama site na Chineke.",
                "5": "Ugbua, lee, asị m gị, ọbụrụ na amụghị m rị site na Chineke agaraghị m amata ihe ndị a nile; mana Chineke site n’ọnụ nke mụọ-ozi ya dị nsọ, emewo ka m mata ihe nile ndị a, ọbụghị site n’itozu oke ọbụla nke onwe m;",
                "6": "N’ihi na agagharịrị m mụ na ụmụ nwoke nke Mosaịa, na-achọ ibibi nzukọ-nsọ nke Chineke ahụ; mana lee, Chineke zitara mụọ-ozi ya dị nsọ ka ọ kwụsị anyị n’ụzọ.",
                "7": "Ma lee, ọ gwara anyị okwu, dịka ọ bụ olu nke egbe-elu-igwe, ma ala nile mara jijiji n’okpuru ụkwụ anyị; ma anyị nile dara n’ala, n’ihi na egwu nke Onye-nwe bịakwasịrị anyị.",
                "8": "Mana lee, olu ahụ sịrị m: Bilie. Ma ebiliri m ma guzoro ọtọ, ma hụ mụọ-ozi ahụ.",
                "9": "Ma ọ sịrị m: Ọbụrụ na ị chọrọ n’onwe gị ka ebibie gị, achọkwala ọzọ ibibi nzukọ-nsọ nke Chineke.",
                "10": "Ma o wee ruo na adara m n’ala; ma ọ bụụrụ nʼohere nke mkpụrụ ụbọchị atọ na mkpụrụ abalị atọ ka m na-enweghị ike imeghe ọnụ m, ọbụghị ma m jiri ụkwu na aka m mee ihe ọbụla.",
                "11": "Ma mụọ-ozi ahụ gwara m ọtụtụ ihe ndị ọzọ, ndị nke ụmụnne m nwoke nụrụ, mana anụghị m ha; n’ihi na mgbe m nụrụ okwu nile ahụ—Ọbụrụ na i chọrọ n’onwe gị ka ebibie gị, a chọkwala ọzọ ibibi nzukọ-nsọ nke Chineke—a kụrụ m jiri ụdị oke egwu na ịtụ-n’anya na adịghị ama-ama mgbe ụfọdụ a ga-ebibi m, na m dara n’ala ma anụkwaghị m ihe ọzọ.",
                "12": "Mana enyere m oke ntaram-ahụhụ ebighi-ebi, n’ihi na mkpụrụ-obi m ka e nyelitere ntaram-ahụhụ nke kachasị elu ma nye ya ahụhụ site na mmehie m nile.",
                "13": "E, echetara m mmehie m nile na ajọọ-omume m nile nke e jiri maka ya na-ata m ahụhụ site nʼihe mgbu nile nke ala-mụọ; e, ahụrụ m na enupụwo m isi megide Chineke m, ma na edebeghị m iwu-nsọ ya nile.",
                "14": "E, ma egbuwo m rịị ọtụtụ ụmụ ya, ma-ọbụ n’ụzọ ọzọ edufuwo m ha duba ha na mbibi; e, na mkpirisi oke nnukwu ka ajọọ-omume m nile dịworo, nke mere na echiche maka ịbata nʼiru Chineke m tara mkpụrụ-obi m nnukwu ahụhụ site na nnukwu egwu n’enweghị nkọwa.",
                "15": "O, echere m, na a ga ama m ikpe nchụpụ ma m ghọọ onye n’adịghị kwa ọzọ ma mkpụrụ-obi na arụ, na-agaghị akpọta m igụzọro n’iru Chineke m, ka e kpe m ikpe site n’ihe nile m mere.",
                "16": "Ma ugbua, mkpụrụ ụbọchị atọ na mkpụrụ abalị atọ ka atara m nnukwu ahụhụ, ọbụna jiri mgbu nile nke mkpụrụ-obi a mara ikpe.",
                "17": "Ma o wee ruo na mgbe a ka nọrịị na-ata m nnukwu ahụhụ otu a, mgbe e nyere m ahụhụ site na ncheta nke ọtụtụ mmehie m nile, lee, echetakwara m na anụwo m rị ka nna m na-eburu ndị ahụ amụma gbasara ọbịbịa nke otu Jisus Kraịst, otu Ọkpara nke Chineke, ga-achụ aja maka mmehie nile nke ụwa.",
                "18": "Ugbua, dịka echiche m jidere uche nke a, etiri m mkpu n’ime obi m: O Jisus, gị Ọkpara nke Chineke, meere m ebere, mu onye nke nọ n’ime ọlụlụ nke ilu, ma agbara m gburu-gburu site na ụdọ-igwe nile nke ọnwụ nke mgbe nile na-adigide.",
                "19": "Ma ugbua, lee, mgbe m chere nke a, echetaghị kwa m mgbu m nile ọzọ; e, enyeghị kwa m ntaram-ahụhụ site na ncheta nke mmehie m nile ọzọ.",
                "20": "Ma o, lee ọn̄ụ, ma lee ìhè ịtụ-n’anya m hụrụ; e, mkpụrụ-obi m jupụtara n’ọn̄ụ nke karịrị akarị dịka mgbu m siri karịa.",
                "21": "E, asị m gị, nwa m nwoke, na-agaghị enwe ihe ọbụla nke mabigara mma oke na nke na-elu nnukwu ilu dị ka mgbu m nile siri dị. E, ma ọzọ asị m gị, nwa m nwoke, na n’aka nke ọzọ, agaghị enwe ihe ọbụla mabigara mma oke ma dị ụtọ dịka ọn̄ụ m siri dị.",
                "22": "E, echere m na m hụrụ, ọbụna dịka nna anyị Lihaị hụrụ, Chineke nọdụrụ n’oche-eze ya, e jiri igwe ndị mụọ-ozi a napụghị ịgụta ọnụ gbaa ya gburu-gburu, n’ọnọdụ nke ịbụ abụ na ito Chineke ha; e, ma mkpụrụ-obi m chọsịrị ike ino n’ebe ahụ.",
                "23": "Mana lee, ụkwụ m na aka m nile natara ike ha ọzọ, ma m guzoro n’ụkwụ m abụọ, ma gosipụta nye ndị ahụ na amụwo m site na Chineke.",
                "24": "E, ma site n’oge ahụ ọbụna wee ruo ugbua, arụwo m ọrụ n’esepụghị aka, ka m wee weta mkpụrụ-obi nile na nchegharị; ka m wee weta ha idetu ire site n’ọn̄ụ karịrị akarị nke m detụrụ ire; ka e wee mụọ kwa ha site na Chineke, ma ka emejupụta ha na Mụọ Nsọ.",
                "25": "E, ma ugbua lee, O nwa m nwoke, Onye-nwe na-enye m nnukwu ọn̄ụ karịrị akarị nʼime mkpụrụ nke ọrụ m nile.",
                "26": "N’ihi na n’ihi okwu ahụ nke o nyeworo m, lee, amụwo ọtụtụ site na Chineke, ma ha edetụwo ire dịka m detụworo, ma ha ahụwo anya na anya dịka m hụworo; ya mere ha matara maka ihe ndị a nile nke m kwuworo maka ha, dịka m matara; ma na mmụta nke m nwere si na Chineke.",
                "27": "Ma a kwadowo m n’oge mnwale nile na nsogbu nile n’ụdị ọbụla, e, ma n’ụdị mkpagbu nile dị iche iche; e, Chineke anapụtawo m site n’ụlọ mkpọrọ, na site n’enweghị onwe nile, na site n’ọnwụ; e, ma etinyere m ntụkwasị obi m nile na ya, ma ọ ka ga-anapụta m.",
                "28": "Ma a matara m na ọ ga-ebuli m elu n’ụbọchị ikpe-azụ, ibinyere ya n’otuto; e, ma a ga m eto ya ruo mgbe nile, n’ihi na ọ kpọpụtawo nna anyị ha site n’Ijipt, ma o lomiwo ndị Ijipt n’ime Oke Osimiri Uhie; ma o duru ha site n’ike ya baa n’ime ala e kwere na nkwa’, e, ma ọ napụtawo ha site n’ịbụ-oru na ndọkpụ n’agha site n’oge ruo n’oge.",
                "29": "E, ma ọ kpọpụtawo kwa nna anyị ha site n’ala nke Jerusalem; ma o sitewo kwa n’ike mgbe nile na-adigide ya, napụta ha site n’ịbụ-oru na ndọkpụ n’agha, site n’oge ruo n’oge ọbụna gbada ruo n’ụbọchị nke ugbua; ma e dotara m na ncheta oge nile ndọkpụ n’agha ha; e, ma gị kwa kwesịrị idota na ncheta, dịka m meworo, ndọkpụ n’agha ha.",
                "30": "Mana lee, nwa m nwoke, nke a abụghị ihe nile; n’ihi na I kwesịrị ịmata dịka m siri mata; na ọbụrụra na unu ga-edebe iwu-nsọ nile nke Chineke, unu ga-eme nke ọma n’ala ahụ; ma Ị kwesịrị ịmata kwa, na ọbụrụra na unu agaghị edebe iwu-nsọ nile nke Chineke a ga-ebepụ unu site n’ebe ọ nọ. Ugbua nke a bụ dịka okwu ya siri dị."
            },
            "37": {
                "1": "Ma ugbua, nwa m nwoke Hilaman, ana m enye gị iwu ka i were akụkọ-ndekọta nile ahụ nke e nyeworo m debe na ntụkwasị-obi;",
                "2": "Ma a na m enyekwa gị iwu ka idebe akụkọ-ndekọta nke ndị a, dịka m meworo, n’epekele nile nke Nifaị, ma debe ihe ndị a nile nsọ nke m debeworo, ọbụna dịka m debeworo ha; n’ihi na ọ bụ maka ebum-n’obi amamihe ka e debere ha.",
                "3": "Ma epekele bras ndị a, nke ihe nkanye ndị a nile dị n’ime ha, nke nwere akụkọ-ndekọta nile nke akwụkwọ-nsọ nile ahụ n’elu ha, nke nwere akụkọ-agbụrụ nke ndị nna-nna anyị ha, ọbụna site na mmalite—",
                "4": "Lee, ebuwo ya rị n’amụma site na ndị nna anyị ha, na a ga-edebe ha ma nyeda ha site n’otu ọgbọ ruo n’ọzọ, ma ka edebe ma chekwaa ha site n’aka nke Onye-nwe wee ruo mgbe ha ga-agagharị ruo mba, ebo, asụsụ, na mmadụ nile, ka ha wee mata maka ihe omimi nile dị n’ime ha.",
                "5": "Ma ugbua lee, ọbụrụ na edebe ha, ha ga-edeberịrị igbuke-egbuke ha; e, ma ha ga-edebe igbuke egbuke ha; e, na kwa otu a ka ọ ga-adị epekele nile nke ihe ndị ahụ e dere ede dị nsọ dị n’ime ha.",
                "6": "Ugbua Ị nwere ike iche na nke a bụ nzuzu n’ime m; mana lee asị m gị, na site n’ihe ndị dị ntakịrị na ndị dị mfe ka a na-esi ewepụta nnukwu ihe nile; ma ụzọ-nta nile n’ọtụtụ ihe ịma-atụ na-agbagwọjụ ndị amamihe anya.",
                "7": "Ma Onye-nwe Chineke na-aru ọrụ; site n’iji ihe ndị ọzọ dịka ngwa-ọrụ iweruta nnukwu na ebum n’obi ebighi-ebi ya nile; ma site n’iji ihe ndị dị ntakịrị Onye-nwe na-agbagwọjụ ndị amamihe anya ma na-eweta nzọpụta nke ọtụtụ mkpụrụ-obi.",
                "8": "Ma ugbua, ọbụrụworị amamihe n’ime Chineke na ihe ndị a nile a ga-edokwa ha; n’ihi na lee, ha emewo ka uche ndị a buo ibu, e, ma mee ka ha kwenye n’ọtụtụ mmehie nke ụzọ ha nile; ma weta ha n’ọmụma nke Chineke ha ruo na nzọpụta nke mkpụrụ-obi ha nile.",
                "9": "E, asị m gị, asị na ọbụghị maka ihe ndị a nile nke dị n’ime akụkọ-ndekọta ndị a, nke dị n’elu epekele ndị a, Amọn na ụmụnne ya nwoke agaraghị enwe ike ime ka ọtụtụ puku ndị Leman kwenye maka omenala na-adịghị mma nke ndị nna ha nile; e, akụkọ ndekọta nile ndị a na okwu ha nile wetara ha ruo na nchegharị; nke ahụ bụ, ha wetara ha ruo n’ọmụma nke Onye-nwe Chineke ha, na ịn̄ụrị ọn̄ụ n’ime Jisus Kraịst Onye-mgbapụta ha.",
                "10": "Ma onye matara ma ha ga-abụ ụzọ a ga-esi weta ọtụtụ puku n’ime ha, e, na kwa ọtụtụ puku nke ụmụnne anyị nwoke ndị Nifaị, ndị na-akpọ-ekwe-nkụ, ndị no ugbua na-emesi obi ha ike n’ime mmehie na ajọọ-omume nile, na mmata nke Onye-mgbapụta ha?",
                "11": "Ugbua ihe omimi nile ndịa e mebeghị ka m mata ha n’uju; ya mere aga m enwe ndidi.",
                "12": "Ma o nwere ike izu ma ọbụrụ na m sịrị nanị na edokwara ha maka ebum-n’obi amamihe, bụ ebum-n’obi nke Chineke matara; n’ihi na ọ na-enye ndụmọdụ na amamihe n’ebe ọrụ ya nile dị, ma ụzọ ya nile guzoro kwem, ma ịga njem ya bụ otu gburu-gburu ebighi-ebi.",
                "13": "O cheta, cheta, nwa m nwoke Hilaman, otu isi-ike iwu-nsọ nile nke Chineke dị. Ma ọ sịrị: Ọbụrụ na ị ga-edebe iwu-nsọ m nile ị ga-eme nke ọma n’ala ahụ—mana ọbụrụ na ị debeghị iwu-nsọ ya nile a ga-ebepụ gị site n’ebe ọ nọ.",
                "14": "Ma ugbua cheta, nwa m nwoke, na Chineke enyewo gị na ntụkwasị-obi ihe ndị a nile, nke dị nsọ, nke o debeworo nsọ, na kwa nke ọ ga-edebe ma chekwaa maka ebum-n’obi amamihe dị n’ime ya, ka o wee gosipụta ike ya nye ọgbọ ndị nke ga-abịa n’iru.",
                "15": "Ma ugbua lee, ana m agwa gị site na mụọ nke ibu-amụma, na ọbụrụ na ị jehie iwu-nsọ nile nke Chineke, lee, ihe ndị a nke dị nsọ ka a ga-anapụ gị ha site n’ike nke Chineke, ma a ga-enyefe gị n’aka Setan, ka o wee yọchaa gị dịka afụrụ n’iru ikụkụ ahụ.",
                "16": "Mana ọbụrụ na ị debe iwu-nsọ nile nke Chineke, ma jiri ihe ndị a nke dị nsọ mee dịka ihe ahụ nke Onye-nwe na-enye gị n’iwu, (n’ihi na ị ga-akpọkurịrị Onye-nwe maka ihe nile ọbụla ị ga-eji ha mee) lee, ọdịghị ike ọbụla nke dị n’ụwa ma-ọbụ ala mụọ nwere ike ịnapụ gị ha, n’ihi na Chineke dị ike n’imezu okwu ya nile.",
                "17": "N’ihi na ọ ga-emezu nkwa ya nile nke ọ ga-ekwe gị, n’ihi na o mezuwo nkwa nile nke o kwere ndị nna anyị ha.",
                "18": "N’ihi na ọ kwere ha nkwa na ya ga-echekwa ihe ndị a maka ebum-n’obi amamihe dị n’ime ya, ka ọ wee gosịpụta ike ya nye ọgbọ nile na-abịa n’iru.",
                "19": "Ma ugbua lee, otu ebum-n’obi ka o mezuworo, ọbụna ruo na mweghachi nke ọtụtụ puku nke ndị Leman n’ọmụma nke ezi-okwu ahụ; ma o gosipụtawo ike ya n’ime ha, ma ọ ga kwa na-egosipụta ike ya n’ime ha nye ọgbọ nile na-abịa n’iru; ya mere a ga-echekwa ha.",
                "20": "Ya mere a na m enye gị iwu, nwa m nwoke Hilaman, ka ị nwe mgbalị n’imezu okwu m nile, na ka ị nwe mgbalị n’idebe iwu-nsọ nile nke Chineke dịka e siri dee ha.",
                "21": "Ma ugbua, aga m agwa gị okwu gbasara epekele iri abụọ na anọ ndị ahụ, ka ị debe ha, ka ihe omimi nile ahụ na ọrụ nile nke ọchịchịrị, na ọrụ nzuzo ha nile, ma-ọbụ ọrụ nzuzo nile nke ndị ahụ nke e bibiworo, ka a ga-eme ka ha pụta ìhè nye ndị a; e, igbu-mmadụ ha nile, na izu-ori nile, na ịpụnara ihe ha nile, na ajọọ-omume ha nile na ihe arụ nile, a ga-eme ka ha pụta ìhè nye ndị a; e, ka i chekwaa ihe ntụgharị-okwu nile ndị a.",
                "22": "N’ihi na lee, Onye-nwe hụrụ na ndị ya malitere ịrụ ọrụ n’ọchịchịrị, e, ime igbu-mmadụ nzụzọ nile, na ihe arụ nile; ya mere Onye-nwe sịrị, ọbụrụ na ha echegharịghị a ga-ebibipụ ha site n’elu iru nke ụwa.",
                "23": "Ma Onye-nwe sịrị: Aga m akwadoro nwa-oru m Gazelem, otu okwute, nke ga-egbukepụta n’ọchịchịrị baa nʼihe, nke ga-eme ka m chọpụta nye ndị m ndị na-ejere m ozi, ka m wee chọpụta nye ha ọrụ nile nke ụmụnne ha nwoke, e, ọrụ nzuzo ha nile, ọrụ nke ọchịchịrị ha nile, na ajọọ-omume ha na ihe arụ nile.",
                "24": "Ma ugbua, nwa m nwoke, ihe ntụgharị-okwu nile ndị a ka a kwadoro ka enwe ike mejupụta okwu nke Chineke, nke o kwuru, na-asị:",
                "25": "A ga m ewepụta site n’ọchịchịrị baa n’ìhè ọrụ nzuzo ha nile na ihe arụ ha nile; ma ma-ọbụghị na ha chegharịrị aga m ebibi ha site n’elu iru nke ụwa ahụ; ma aga m eweta n’ìhè ihe nzuzo ha nile na ihe arụ nile, nye mba nile nke ga-enwere ala ahụ site ugbua gaa n’iru.",
                "26": "Ma ugbua, nwa m nwoke, anyị hụrụ na ha echegharịghị; ya mere ebibiwo ha, ma rute otu a e mezuwo okwu Chineke; e, ihe arụ nzuzo ha nile ewepụtawo ha site n’ọchịchịrị ma mee ka anyị mata ha.",
                "27": "Ma ugbua, nwa m nwoke, ana m enye gị iwu ka ị dota ịn̄ụ-iyi ha nile, na ọgbụgba-ndụ ha nile, na nkwekọrịta ha nile n’ime ihe arụ nzụzọ ha nile; e, na ihe iriba-ama ha nile na ọrụ-ebube ha nile ị ga ezonarị ha ndị a, ka ha ghara ịmata ha, ka ọ ghara ịbụ adịghị ama ama ha ga adaba kwa n’ime ọchịchịrị ma ebibie ha.",
                "28": "N’ihi na lee, enwere ọbụbụ-ọnụ n’ala nke a nile, na mbibi ga-abịakwasị ndị nile ahụ na-arụ ọrụ nke ọchịchịrị, dịka ike nke Chineke siri dị, mgbe ha chazuworo; ya mere achọrọ m ka aghara ibibi ndị a.",
                "29": "Ya mere i ga-edebe atụmatụ nzuzo nile ndị a maka ịn̄ụ-iyi ha nile na ọgbụgba-ndụ ha nile site na mmata ndị a, ma nanị ajọọ-omume ha na igbu-mmadụ ha nile na ihe arụ ha nile ka ị ga-eme ka ha mata; ma ị ga-akụziri ha ị kpọ ụdị ajọọ-omume ndị a na ihe arụ nile na igbu-mmadụ nile nnukwu asị; ma ị ga-akụzịkwara ha na ebibiri ndị a n’ihi ajọọ-omume ha na ihe arụ nile na igbu-mmadụ ha nile.",
                "30": "N’ihi na lee, ha gburu ndị-amụma nile nke Onye-nwe ndị bịara n’etiti ha ikwusara ha okwu gbasara ajọọ-omume ha nile; ma ọbara nke ndị ahụ ha gburu bekuru Onye-nwe Chineke ha akwa maka ịbọ ọbọ n’arụ ndị ahụ bụ ndị gburu ha; ma otu a ikpe nile nke Chineke bịakwasịrị ndị ọrụ nke ọchịchịrị a na ihe ntụgwa nzụzọ nile.",
                "31": "E, ma ọbụbụ-ọnụ dịrị ala ahụ ruo mgbe nile na mgbe nile nye ndị ọrụ ọchịchịrị ahụ nile na ihe ntụgwa nzụzọ nile, ọbụna ruo mbibi, ma ọbụghị na ha chegharịrị tutu ha achazuo.",
                "32": "Ma ugbua, nwa m nwoke, cheta okwu nile nke m gwaworo gị; atụkwasịla atụmatụ-nzụzọ nile ndị ahụ obi nye ndị a, kama kuziere ha ịkpọ-asị mgbe nile na-adigide megide mmehie na ajọọ-omume.",
                "33": "Kwusaara ha nchegharị, na okwukwe n’Onye-nwe Jisus Kraịst; kuziere ha ịdị umeala na ịdị nwayọ na iwedata obi ala; kuziere ha iguzogide ọnwụnwa nile nke ekwensu, site n’okwukwe ha n’Onye-nwe Jisus Kraịst.",
                "34": "Kuziere ha ka ike ghara ịgwụ ha n’ịrụ ezi ọrụ nile, kama ka ha dị nwayọ na wedata obi ala; n’ihi na ụdị ndị dị otu a ga-achọta ezumike nye mkpụrụ-obi ha nile.",
                "35": "O, cheta, nwa m nwoke, ma mụta amamihe n’oge okorọbịa gị; e, mụta n’okorọbịa gị idebe iwu-nsọ nile nke Chineke.",
                "36": "E, ma tikuo Chineke maka nkwado gị nile; e, ka ime ihe gị nile bụrụ imere Onye-nwe, ma ebe ọbụla ị na-aga ka ọ bụrụ n’ime Onye-nwe; e, ka echiche gị nile bụrụ ndị e duziri nye Onye-nwe; e, ka a tụkwasị ịhụ nʼanya nile nke obi gị nʼOnye-nwe ruo mgbe nile.",
                "37": "Nata ndụmọdụ n’aka Onye-nwe n’ihe nile ị na-eme, ma ọ ga-eduzi gị na mma; e, mgbe ị ga-edịna ala n’abalị dịnara ala nye Onye-nwe, ka o wee chekwaa gị n’ime ụra gị; ma mgbe ị ga-ebili n’ụtụtụ ka obi gị jupụta n’ekele nile nye Chineke; ma ọbụrụ na i mee ihe ndị a, a ga -ekulita gị elu n’ụbọchị-ikpe-azụ ahụ.",
                "38": "Ma ugbua, nwa m nwoke, enwere m ihe ole na ole ikwu gbasara ihe nke nna anyị ha kpọrọ bọlụ, ma-ọbụ ihe-izi-ụzọ—ma-ọbụ nna anyị ha kpọrọ ya Liahona, nke bu ma-asụgharịa ya, ihe-ntụzi-aka; ma Onye-nwe doziri ya.",
                "39": "Ma lee, enweghị onye nwere ike ịrụta ụdị aka-ọrụ nke siri otu a dị na-agụ agụụ mmata. Ma lee, e doziri ya igosi nna anyị ha ụzọ nke ha ga-esi gaa njem n’ime ọzara ahụ.",
                "40": "Ma ọ rụụrụ ha ọrụ dịka okwukwe ha n’ime Chineke siri dị; ya mere, ọbụrụ na ha nwere okwukwe ikwere na Chineke nwere ike ime ka osisi-ikụkụ-ogho ndị ahụ ga-atụ aka ụzọ ha ga-aga, lee, e mere ya; ya mere ha nwere ọrụ-ebube nke a, na kwa ọtụtụ ọrụ-ebube ndị ọzọ e mere site n’ike nke Chineke, kwa ụbọchị.",
                "41": "Otu o sila dị, n’ihi na ọrụ-ebube ndị ahụ a rụrụ ha site n’ụzọ nile dị nta o gosịrị ha ọrụ-ịtụ n’anya nile. Ha dịịrị ume-ngwụ, ma chefuo ijiri okwukwe ha na mgbalị ha rụọ ọrụ ma mgbe ahụ ọrụ-ịtụ n’anya nile ahụ kwusịrị, ma ha agaghị n’iru na njem ha;",
                "42": "Ya mere, ha nọgidere n’ime ọzara ahụ, ma-ọbụ ha agaghị njem n’ụzọ guzoro kwem, ma nwee mmekpa-arụ site n’agụụ na akpịrị-ịkpọ-nkụ, n’ihi njehie ha nile.",
                "43": "Ma ugbua, nwa m nwoke, ọ dị m ka asị na ị ga-aghọta na ihe ndị a adịghị na-enweghị onyinyo; n’ihi na dịka nna anyị ha nwere ume-ngwụ ịn̄a-ntị n’ihe izi-ụzọ a (ugbua ihe ndị a bụ nke ụwa) ha emeghị nke-ọma; ọbụna otu a ka ọ dị n’ihe nile nke bụ nke mụọ.",
                "44": "N’ihi na lee, ọ dị ezigbo mfe ịn̄a ntị n’okwu nke Kraịst, nke ga arụtụrụ gị aka ụzọ gụzọro kwem ruo an̄ụrị ebighi-ebi, dịka ọ dịrị nna anyị ha ịn̄a ntị nye ihe-izi-ụzọ-ahụ, nke ga-atụziri ha aka ụzọ guzoro kwem ruo ala e kwere na nkwa.",
                "45": "Ma ugbua asị m, ọdịghị ihe yiri ihe dị n’ihe nke a? N’ihi dịka n’ezi-okwu ọ bụ ihe nduzi a kpọtara nna anyị ha, site n’iso ụzọ ya, ruo n’ala e kwere na nkwa, na okwu nile nke Kraịst, ọbụrụ na anyị soro ụzọ ha, ga ebu anyị gafee ndagwụrụgwụ-mwute nke a baa n’ime ala e kwere na nkwa dị mma karịa.",
                "46": "O nwa m nwoke, ekwela ka anyị dị ume-ngwụ n’ihi ịdị mfe nke ụzọ ahụ; n’ihi na otu ahụ ka ọ dịịrị ndị nna anyị ha; n’ihi na otu ahụ ka akwadoro ya nye ha na ọbụru na ha ga-ele anya ha ga-adị ndu; ọbụna otu ahụ ka ọ dị nye anyị. Ụzọ ahụ a kwadoro ya, ma ọbụrụ na anyị ga-ele anya, anyị ga-adị ndụ ruo mgbe nile.",
                "47": "Ma ugbua, nwa m nwoke, hụ na i lekọtara ihe nile ndị a dị nsọ, e, hụ na ị lekwasịrị Chineke anya ma dị ndụ. Gakwuru ndị a ma kwupụta okwu ahụ, ma nwee anya udo. Nwa m nwoke, nọdụ nke ọma."
            },
            "38": {
                "intro": "Iwu nile nke Alma nyere nwa ya nwoke Shịblọn.",
                "1": "Nwa m nwoke, nye ntị n’okwu m nile, n’ihi na asị m gị, ọbụna dịka m gwara Hilaman, na ọbụrụraa na unu ga-edebe iwu-nsọ nile nke Chineke unu ga-eme nke-ọma n’ala ahụ; ma ọbụrụraa na unu agaghị edebe iwu-nsọ nile nke Chineke a ga-ebepụ unu site n’ebe ọ nọ.",
                "2": "Ma ugbua, nwa m nwoke, atụkwasịrị m obi na a ga m enwe nnukwu ọn̄ụ n’ime gị, n’ihi ịkwusi-ike gị na inwe okwukwe gị na Chineke, n’ihi na dịka ị maliteworo n’okorọbịa gị ịchọ Onye-nwe Chineke gị, ọbụna otu a enwere m olile-anya na ị ga-aga n’iru n’idebe iwu-nsọ ya nile; n’ihi na ngọzi na-adịrị ya bụ onye na-anagide ruo ọgwụgwụ.",
                "3": "Asị m gị, nwa m nwoke, na enwewo m rịị nnukwu ọn̄ụ n’ime gị, n’ihi inwe okwukwe gị na mgbalị gị, na ndidi gị na ogologo-ntachi-obi gị n’etiti ndị nke ndị Zorọm nile.",
                "4": "N’ihi na a matara m na ịnọrịi n’enweghị onwe nile; e, ma amatakwara m na a tụrụ gị okwute n’ihi okwu ahụ; ma ị nagidere ihe ndị a nile na ndidi n’ihi na Onye-nwe nọnyeere gị; ma ugbua ị matara na Onye-nwe napụtara gị.",
                "5": "Ma ugbua nwa m nwoke, Shịblọn, ọ dị m ka asị na ị ga-echeta, na otu ọbụla i ga-esi tinye ntụkwasị-obi gị na Chineke ọbụna otu ahụ ka a ga-anapụta gị site na mnwale gị nile, na nsogbu gị nile, na mkpagbu gị nile, ma a ga-ekulite gị elu n’ụbọchị ikpe-azụ ahụ.",
                "6": "Ugbua, nwa m nwoke, achọghị m ka ị chee na m matara ihe ndị a nile n’onwe m, kama ọ bụ Mụọ nke Chineke nke dị n’ime m nke na-eme ka m mata ihe ndị a; n’ihi na ọbụrụ na amụbeghị m site na Chineke agaraghị m amata ihe ndị a nile.",
                "7": "Mana lee, Onye-nwe na nnukwu ebere ya zitara mụọ-ozi ya ikwupụtara m na m ga-akwụsịrịrị ọrụ nke mbibi ahụ n’etiti ndị ya; e, ma ahụwo m mụọ-ozi iru na iru, ma mụ na ya kwurịtara okwu, ma olu ya dị ka egbe-elu-igwe, ma ọ mara ala nile jijiji.",
                "8": "Ma o wee ruo na anọrọ m mkpụrụ ụbọchị atọ na mkpụrụ abalị atọ n’ime ihe mgbu kachasị ilu na nnukwu mgbu nke mkpụrụ-obi; ma ọdịghị mgbe, wee ruo mgbe m tịpụtara mkpu nye Onye-nwe Jisus Kraịst maka ebere, ka m natara nsachapụ nke mmehie m nile. Mana lee, etikuru m ya ma achọtara m udo nye mkpụrụ-obi m.",
                "9": "Ma ugbua, nwa m nwoke, agwawo m gị nke a ka i wee mụta amamihe, ka i wee mụta site n’aka m na ọdịghị ụzọ ọzọ ma-ọbụ otu ọzọ site na nke mmadụ ga-esi nwee nzọpụta, nanị n’ime na site na Kraịst. Lee, ọ bụ ndụ na ìhè nke ụwa. Lee, ọ bụ okwu nke ezi-okwu ahụ na ezi-omume.",
                "10": "Ma ugbua, otu imaliteworo ikuzi okwu ahụ ọbụna otu ahụ aga m achọ ka ị gaa n’iru na-akụzi; ma achọrọ m ka i nwee mgbalị na imeru-ihe-n’oke n’ihe nile.",
                "11": "Hụ na i bulighị onwe gị elu nye mpako; e, hụ na Ị naghị etu-ọnụ n’ime amamihe nke onwe gị, ma-ọbụ maka nnukwu ume gị.",
                "12": "Jiri atụghị-egwu, kama ọbụghị ịwa anya; ma hụ kwa na ị jikọlatara onwe gị n’ihe nile metụtasịrị gị ike, ka i wee jupụta n’ịhụnanya; hụ na i wezugara onwe gị n’ịnọ nkịtị.",
                "13": "Ekpekwala ekpere dịka ndị nke Zorọm nile na-eme, n’ihi na ị hụwo na ha na-ekpe ekpere ka ndị mmadụ nụ olu ha, na ka etoo ha n’ihi amamihe ha.",
                "14": "Asịkwala: O Chineke, a na m ekele gị na anyị dị mma karịa ụmụnne anyị nwoke; kama na-asị: O Onye-nwe, gbaghara ezughị-oke m, ma cheta ụmụnne m nwoke n’ebere—e, nakwere ezughị-oke gị n’ezi-okwu n’iru Chineke oge nile.",
                "15": "Ma ka Onye-nwe gọzie mkpụrụ-obi gị, ma nabata gị n’ụbọchị ikpe-azụ n’ime ala-eze ya, ịnọdụ ala n’udo. Ugbua gaa, nwa m nwoke, ma kuziere ndị a okwu ahụ. Nwee anya-udo. Nwa m nwoke, nọdụ nke ọma."
            },
            "39": {
                "intro": "Iwu nile nke Alma nye nwa ya nwoke Koriantọn.",
                "1": "Ma ugbua, nwa m nwoke, enwere m ihe ole na ole ọzọ ịgwa gị karịa ihe m gwara nwanne gị nwoke; n’ihi na lee, ị hụbeghị iguzosike nke nwanne gị nwoke, inwe okwukwe ya, na mgbalị ya n’idebe iwu-nsọ nile nke Chineke? Lee, o gosibeghị ihe nlere-anya dị mma nye gị?",
                "2": "N’ihi na ị n̄aghị ntị ruru otu a nye okwu m nile dịka nwanne gị nwoke, n’etiti ndị nke Zorọm. Ugbua nke a bụ ihe m nwere megide gị; ị gara n’iru n’itu-ọnụ n’ike gị na amamihe gị.",
                "3": "Ma nke a abụghị ihe nile, nwa m nwoke. I mere ihe ahụ nke nyere m nnukwu nsogbu n’ihi na ị hapụrụ ije-ozi ahụ, ma gafee n’ime ala ahụ nke Saịrọn n’etiti oke-ala nile nke ndị Leman, n’iso onye-akwụnakwụna Aịsabel.",
                "4": "E, o zupụrụ obi nile nke ọtụtụ; mana nke a abụghị ịgbanarị-ụta nye gị, nwa m nwoke. I kwesịrị ilekọtawọrịị ije-ozi ahụ bụ nke aranyere gị n’aka.",
                "5": "Ị mataghị, nwa m nwoke, na ihe ndị a bụ ihe arụ n’anya nke Onye-nwe; e; kachasị bụrụ ihe arụ karịa mmehie nile ma ọbụghị ịkwafu ọbara nke ndị n’enweghị ụta ma-ọbụ ịgọnarị Mụọ Nsọ?",
                "6": "N’ihi na lee, ọbụrụ na i gọnarị Mụọ Nsọ mgbe o nweworọrịị mgbe o nwere ọnọdụ n’ime gị, ma ị matara na ị na-agọnarị ya, lee, nke a bụ mmehie nke na-enweghị mgbaghara; e, ma onye ọbụla nke gburu mmadụ megide ìhè na ọmụma nke Chineke, ọdịghịrị ya mfe inweta mgbaghara; e, asị m gị, nwa m nwoke, na ọdịghịrị ya mfe inweta mgbaghara.",
                "7": "Ma ugbua, nwa m nwoke, Ọ dị m ka n’ihi Chineke na ị nwebeghị amam-ikpe nke mmebi iwu ukwu dị otu a. Agaraghị m anọgide n’elu mmebi iwu gị nile, inye mkpụrụ-obi gị ntara m ahụhụ, ma o bụrụ na ọ bụghị maka ọ dị-mma gị.",
                "8": "Mana lee, ị nweghị ike izobe mmebi-iwu gị nile site n’ebe Chineke nọ; ma ma-ọbụghị na icheghariri, ha ga eguzo dịka ihe ịgba-ama megide gị n’ụbọchị ikpe-azụ ahụ.",
                "9": "Ugbua nwa m nwoke, Ọ dị ka asị na ị ga-echegharị ma hapụ mmehie gị nile, ma kwụsị ịgaso ọchịchọ nile nke anụ-arụ nke anya gị abụọ, kama wezuga onwe gị n’ime ihe ndị a nile; n’ihi na ma ọbụghị na ị mere nke a ị nweghị ike iketa ala-eze nke Chineke ahụ ma ọlị. O, cheta, ma bukwasị ya onwe gị, ma wezuga onwe gị n’ime ihe ndị a nile.",
                "10": "Ma a na m enye gị iwu ka ibukwasị ya onwe gị inwe ndụmọdụ gị na ụmụnne gị nwoke tọrọ gị n’ihe nile ị na-eme; n’ihi na lee, i nọ n’okorọbịa gị, ma ị nwere mkpa inweta ọzụzụ site n’aka ụmụnne gị nwoke. Ma na-an̄a ntị na ndụmọdụ ha.",
                "11": "Ekwela onwe gị ka edufuo gị site n’ihe efu ọbụla ma-ọbụ ihe nzuzu; ekwela ka ekwensu dufuo obi gị ọzọ iso ndị ajọọ-omume akwụnakwụna nile ahụ. Lee, O nwa m nwoke, nnukwu ajọọ-omume i wetakwasịrị ndị Zorọm, n’ihi na mgbe ha hụrụ omume gị ha enwekwaghị ike ikwere n’okwu m nile.",
                "12": "Ma ugbua Mụọ nke Onye-nwe na-asị m: nye ụmụ gị iwu ime ihe ọma, ma ọdịghị otu a adịghị ama ama ha edufuo obi nile nke ọtụtụ mmadụ ruo mbibi; ya mere a na m enye gị iwu, nwa m nwoke, n’egwu nke Chineke, ka ị wezuga onwe gị site n’ajọọ-omume gị nile;",
                "13": "Ka ị tụgharikwute Onye-nwe jiri echiche, ike, na ume gị nile; ka i ghara kwa idufu obi nile nke ndị ọbụla ime ajọọ ihe; ma kama laghachịkwuru ha, ma nakwere iri mpe nile gị na ihe ọjọọ ahụ nke i meworo.",
                "14": "Achọsokwala akụ na ụba nile ma-ọbụ ihe efu nile nke ụwa nke a; n’ihi na lee, i gaghị eburu ha nye onwe gị.",
                "15": "Ma ugbua, nwa m nwoke, aga m agwa gị ihe ole na ole gbasara ọbịbịa nke Kraịst. Lee, asị m gị, na ọ bụ ya bụ onye ga-abịa n’ezie ibupu mmehie nile nke ụwa; e, ọ na-abịa ikwupụta ozi-ọma nile maka nzọpụta nye ndị ya.",
                "16": "Ma ugbua, nwa m nwoke, nke a bụ ije-ozi ahụ nke akpọrọ gị, ikwupụta ozi ọma nile nye ndị a, ịkwado echiche ha nile; ma-ọbụ kama ka nzọpụta wee bịakwute ha, ka ha wee kwado echiche nile nke ụmụ ha ịnụ okwu ahụ n’oge ọbịbịa ya.",
                "17": "Ma ugbua aga m eme ka inweretụ onwe gị n’echiche n’okwu a. Lee, ọ na-atụ gị n’anya ihe mere aga-eji mata ihe ndị a ogologo oge ruru otu a tutu o ruo. Lee, asị m gị, mkpụrụ-obi n’oge a o dịghị Chineke mkpa dịka mkpụrụ-obi ga-adị n’oge nke ọbịbịa ya?",
                "18": "Ọdịghị mkpa na atụmatụ nke mgbapụta ahụ a ga-eme ka ndị a mata ya na kwa nye ụmụ ha?",
                "19": "Ọdịghị mfe otu aka ahụ n’oge nke a nye Onye-nwe iziga mụọ-ozi ya ikwupụta ozi-ọma nile ndị a nye anyị dịka nye ụmụ anyị, ma-ọbụ dịka mgbe oge ọbịbịa ya gasịworo?"
            },
            "40": {
                "1": "Ugbua nwa m nwoke, nke a bụ ihe ole na ole ọzọ m ga-achọ ịgwa gị; n’ihi na ahụrụ m na echiche gị nọ na-esogbu gbasara mbilite n’ọnwụ nke ndị nwụrụ-anwụ.",
                "2": "Lee, asị m gị, na enweghị mbilite n’ọnwụ di—ma-ọbụ, aga m asị, n’okwu ọzọ, na arụ a na-anwụ anwụ anaghị eyịkwasị anwụghị anwụ, ire ure nke a anaghị eyịkwasị ereghị-ure—wee ruo mgbe Kraịst bịasịworo.",
                "3": "Lee, ọ na-eweta na mmezu mbilite n’ọnwụ nke ndị nwụrụ anwụ. Mana lee, nwa m nwoke, mbilite n’ọnwụ ahụ erubeghị. Ugbua, aga m asaghere gị otu ihe ọmimi; otu o sila dị enwere ọtụtụ ihe omimi ndị e debere, na ọdịghị onye matara ha ma ọbụghị Chineke n’onwe ya. Mana ana m egosị gị otu ihe nke m jisịworo ike jụta n’aka Chineke ka m wee mata—nke ahụ bụ gbasara mbilite n’ọnwụ.",
                "4": "Lee, e nwere oge a kara aka na mmadụ nile ga-apụta site na ndị nwụrụ anwụ. Ugbua mgbe oge nke a ga-abịa ọdịghị onye matara; kama Chineke matara oge ahụ nke e dobere.",
                "5": "Ugbua, ma a ga-enwe otu oge, ma-ọbụ nke ugboro abụọ, ma-ọbụ nke ugboro atọ, ka ndị mmadụ ga-apụta site na ndị nwụrụ-anwụ, ọdighị ihe o mere; n’ihi na Chineke matara ihe nile ndị a; ma o zuworo m ịmata na otu a ka ọ dị—na enwere oge a kara aka na mmadụ nile ga-ebilite site na ndị nwụrụ anwụ.",
                "6": "Ugbua ọ dịrịrị mkpa na-enwere ohere n’etiti oge ọnwụ na oge mbilite n’ọnwụ.",
                "7": "Ma ugbua a na m ajụ ihe ga-abụ ọnọdụ mkpụrụ-obi nile nke ndị mmadụ site n’oge nke ọnwụ a ruo n’oge ahụ e dobere maka mbilite n’ọnwụ?",
                "8": "Ugbua ma enwere ihe karịrị otu oge a kara aka maka ndị mmadụ ibilite ọdịghị ihe o mere; n’ihi na mmadụ nile anaghị anwụ otu mgbe, ma nke a adịghị ihe o mere; ihe nile dịka otu ụbọchị n’ebe Chineke nọ, ma oge a na-atụrụ ya nanị ndị mmadụ.",
                "9": "Ya mere, o nwere oge a kara aka nye ndị mmadụ na ha ga-ebilite site na ndị nwụrụ-anwụ; ma e nwere oghere n’etiti oge ọnwụ ahụ na mbilite n’ọnwụ ahụ. Ma ugbua, gbasara oghere nke oge ahụ, ihe ga-abụ ọnọdụ nke mkpụrụ-obi nile nke ndị mmadụ bụ ihe ahụ nke m jisịworo ike jụọ Onye-nwe ịmata; ma nke a bụ ihe ahụ nke m matara maka ya.",
                "10": "Ma mgbe oge ahụ bịaworo mgbe mmadụ nile ga-ebilite, mgbe ahụ ka ha ga-amata na Chineke matara oge nile nke e dobere nye ndị mmadụ.",
                "11": "Ugbua, gbasara ọnọdụ nke mkpụrụ-obi ahụ n’etiti ọnwụ na mbilite n’ọnwụ—Lee, e mewo ka m mata ya site na mụọ-ozi, na mụọ nile nke mmadụ nile, otu oge ahụ ha pụrụ site na arụ a na-anwụ anwụ, e, mụọ nile nke mmadụ nile, ma ha bụ ndị ọma ma-ọbụ ndị ọjọọ, a na-ewela ha ụlọ nye Chineke ahụ onye nyere ha ndụ.",
                "12": "Ma mgbe ahụ ka ọ ga-eru, na mụọ nile nke ndị ahụ mere ezi-omume a ga-anabata ha n’ọnọdụ an̄ụrị, nke a na-akpọ paradaịs, ọnọdụ nke ezumike, ọnọdụ nke udo, ebe ha ga ezu ike site na nsogbu ha nile na nchekasị nile, na mwute.",
                "13": "Ma mgbe ahụ ka ọ ga-eru, na mụọ nile nke ndị ajọọ-omume, e, ndị bụ ndị ọjọọ—n’ihi na lee, ha enweghị oke ma-ọbụ akụkụ nke mụọ nke Onye-nwe, n’ihi na lee, ha họọrọ ajọọ ọrụ nile karịa nke ọma; ya mere mụọ nke ekwensu bara n’ime ha, ma were onwunwe nke ụlọ ha—ma a ga-achụpụ ndị a n’ime ọchịchịrị nke ezi; a ga-enwe ịkwa akwa, na ịkwa arịrị na ịta ikikere eze, ma nke a n’ihi ajọọ-omume nke ha, ebe e duru ha ka ndị a dọkpụrụ n’agha site n’ọchịchọ nke ekwensu.",
                "14": "Ugbua nke a bụ ọnọdụ nke mkpụrụ-obi nile nke ndị ajọọ-omume ahụ, e, n’ọchịchịrị, na ọnọdụ nke dị egwu, na-atụ ụjọ na-ele anya ikpe dị egwu nke oke iwe nke Chineke ga-abịakwasị ha; otu a ha ga-anọgide n’ọnọdụ nke a, dịka ndị ezi-omume n’ime paradaịs, wee ruo oge nke mbilite n’ọnwụ ha.",
                "15": "Ugbua, o nwere ụfọdụ ndị ghọtaworo na ọnọdụ nke an̄ụrị nke a na ọnọdụ nke ịhụjụ anya nke mkpụrụ-obi nke a, tutu mbilite n’ọnwụ ahụ, bụ mbilite n’ọnwụ nke mbụ. E, Anabatara m na e nwere ike iwere ya dịka mbilite n’ọnwụ, nkulite nke mụọ ahụ ma-ọbụ mkpụrụ-obi na nnyefe ha n’aka an̄ụrị ma-ọbụ ịhụju-anya, dịka okwu nile nke ekwuworọrịị siri dị.",
                "16": "Ma lee, ọzọ ekwuwo ya rịị, na enwere mbilite n’ọnwụ nke mbụ, mbilite n’ọnwụ nke ndị nile nọworo, ma-ọbụ nọ, ma-ọbụ ga-anọ, gbada ruo na mbilite nke Kraịst site n’ọnwụ.",
                "17": "Ugbua anyị echeghị na mbilite n’ọnwụ nke mbụ a, nke a na-ekwu maka ya n’ụdị a, ga-abụ mbilite n’ọnwụ nke mkpụrụ-obi nile ahụ na nnyefe ha n’an̄ụrị ma-ọbụ nhuju-anya. I gaghị eche na nke a bụ ihe ọ pụtara.",
                "18": "Lee, asị m gị, E-e; kama ọ pụtara njikọtagharị nke mkpụrụ-obi ya na arụ, nke ndị nile site n’ụbọchị nile nke Adam gbadata ruo na mbilite n’ọnwụ nke Kraịst.",
                "19": "Ugbua, ma mkpụrụ-obi nile na arụ nile nke ndị nile e kwuworo maka ha a ga-ejikọgharị ha nile otu mgbe, ndị ajọọ-omume na kwa ndị ezi-omume, asịghị m; ka o zuo, na asị m na ha nile ga apụta; ma-ọbụ n’ikwu ya n’ọzọ ọzọ, mbilite n’ọnwụ ha ga-abịa tutu mbilite n’ọnwụ nke ndị nwụrụ mgbe mbilite n’ọnwụ nke Kraịst gasịworo.",
                "20": "Ugbua nwa m nwoke, asịghị m na mbilite n’ọnwụ ha ga-abịa na mbilite n’ọnwụ nke Kraịst; mana lee, a na m enye ya dịka echiche m, na mkpụrụ-obi nile na arụ nile a ga-ejikọta ha, maka ndị ezi-omume, na mbilite n’ọnwụ nke Kraịst, na nrigoro ya n’ime elu-igwe.",
                "21": "Mana ma-ọbụ na mbilite n’ọnwụ ya ma-ọbụ mgbe ọ gasịrị, anaghị m ekwu; kama oke a ka m na-ekwu, na enwere oghere n’etiti ọnwụ na mbilite n’ọnwụ nke arụ ahụ, na ọnọdụ nke mkpụrụ-obi ahụ n’an̄ụrị ma-ọbụ na nhuju-anya wee ruo oge a kara aka nke Chineke mgbe ndị nwụrụ-anwụ ga apụta, ma ejikọtagharịa ha, ma mkpụrụ-obi ma arụ, ma akpọta ha iguzoro n’iru Chineke, ma ekpee ha ikpe dịka ọrụ ha nile siri dị.",
                "22": "E, nke a na-eweta mweghachi nke ihe ndị ahụ e kwuworo maka ha site n’ọnụ nke ndị-amụma nile.",
                "23": "A ga eweghachi mkpụrụ-obi ahụ nye arụ, na arụ nye mkpụrụ-obi; e, na ụkwụ na aka nile na njikọ ha a ga-eweghachi ha nye arụ ya; e, ọbụna otu mkpụrụ agịrị-isi nke isi ahụ agaghị efu; kama a ga-eweghachi ihe nile n’ezigbo ọnọdụ na okporo-arụ zuru oke.",
                "24": "Ma ugbua, nwa m nwoke, nke a bụ mweghachi nke e kwuworo maka ya site n’ọnụ nile nke ndị-amụma—",
                "25": "Ma mgbe ahụ ka ndị ezi-omume ga-egbukepụta n’ala-eze nke Chineke.",
                "26": "Mana lee, ọnwụ dị egwu na-abịakwasị ndị ajọọ-omume; n’ihi na ha na-anwụ n’ihe nile gbasara ihe nile nke ezi-omume; n’ihi na ha adịghị-ọcha, ma ọdịghị ihe ọbụla na-adịghị ọcha nwere ike iketa ala-eze nke Chineke; kama a ga-achụpụ ha, ma nyefee ha n’iketa-oke site na mkpụrụ nile nke ọrụ ha nile ma-ọbụ aka-ọrụ ha nile, nke bụworọrịị ihe ọjọọ; ma ha wee n̄ụọ iko mmanya nke dị ilụ."
            },
            "41": {
                "1": "Ma ugbua, nwa m nwoke, enwere m ihe ole na ole m ga ekwu gbasara mweghachi ahụ nke e kwuworo maka ya; n’ihi na lee, ụfọdụ atụgharịwo akwụkwọ-nsọ nile, ma gamie n’ifu ụzọ n’ihi ihe nke a. Ma a hụrụ m na echiche gị enwewo kwa nsogbu gbasara ihe nke a. Mana lee, aga m akọwara gị ya.",
                "2": "Asị m gị, nwa m nwoke, na atụmatụ nke mweghachi ahụ bụ ihe dị mkpa maka ikpe-ziri-ezi nke Chineke; n’ihi na ọ dị mkpa na a ga-eweghachi ihe nile n’ezigbo ọnọdụ ha. Lee, ọ dị mkpa ma zi ezi, dịka ike na mbilite n’ọnwụ nke Kraịst siri dị, na mkpụrụ-obi nke mmadụ a ga-eweghachi ya na arụ ya, ma na akụkụ arụ nile a ga-eweghachi ya nye onwe ya.",
                "3": "Ma ọ dị mkpa n’ikpe zịrị-ezi nke Chineke na a ga-ekpe ndị mmadụ ikpe dịka ọrụ ha nile siri dị; ma ọbụrụ na ọrụ ha nile dịrịị mma na ndụ nke a, ma ọbụrụ na ọchịchọ nile nke obi ha nile dịrịị mma, na a ga kwa, n’ụbọchị ikpe-azụ ahụ, eweghachi ha nye ihe ahụ nke dị mma.",
                "4": "Ma ọbụrụ na ọrụ ha nile dị njọ a ga-eweghachi ha nye ihe ọjọọ. Ya mere, a ga-eweghachi ihe nile n’ezigbo ọnọdụ ha, ihe nile n’ọnọdụ okike ya—ịnwụ anwụ akpọlitere n’anwụghị anwụ, ire ure n’ereghị ure—a kpọlitere n’an̄ụrị agwụgh-agwụ iketa ala-eze nke Chineke, ma-ọbụ ruo na nhuju-anya agwụgh-agwụ iketa ala-eze nke ekwensu ahụ, otu n’otu aka, nke ọzọ na aka nke ọzọ—",
                "5": "Otu ahụ a kpọlitere ruo an̄ụrị dịka ọchịchọ ya nke an̄ụrị siri dị, ma-ọbụ ihe-ọma dịka ọchịchọ nile nke ihe ọma ya siri dị; ma nke ọzọ ruo n’ihe ọjọọ dịka ọchịchọ ya nile nke ihe ọjọọ siri dị; n’ihi na dịka ọ chọworo ime ihe ọjọọ ogologo ụbọchị nile ọbụna otu ahụ ka ọ ga-esi nweta ụgwọ-ọrụ ya nke ihe ọjọọ mgbe abalị ga-abịa.",
                "6": "Ma otu ahụ ka ọ dị n’aka nke ọzọ. Ọbụrụ na o chegharịwo site na mmehie ya nile, ma chọọ ezi-omume wee ruo ogwụgwụ nke ụbọchị ya nile, ọbụna otu ahụ a ga-akwụ ya ụgwọ ọrụ n’ezi-omume.",
                "7": "Ndị a bụ ndị ahụ a gbapụtara nke Onye-nwe; e, ndị a bụ ndị ahụ nke akpọpụtara, nke a napụtara site n’abalị ọchịchịrị agwụgh-agwụ ahụ; ma otu a ka ha na-eguzoro ma-ọbụ na-ada; n’ihi na lee, ha bụ ndị-ikpe nke onwe ha, ma ha ga-eme ihe ọma ma-ọbụ mee ihe ọjọọ.",
                "8": "Ugbua, iwu-ọkụ nile nke Chineke enweghị ike ịgbanwe; ya mere, ụzọ ahụ a kwadoro ya na onye-ọbụla nke chọrọ nwere ike ịga ije n’ime ya ma a zọpụta ya.",
                "9": "Ma ugbua lee, nwa m nwoke, anwakwala imejọ ọzọ megide Chineke gị n’ihe nile nke ozizi, nke i nọ na-etinye ndụ gị nʼihe-egwu ime mmehie.",
                "10": "Echekwala, n’ihi na ekwuwo ya gbasara mweghachị, na a ga-eweghachị gị site na mmehie ruo n’an̄ụrị. Lee, asị m gị, ajọọ-omume adịghị mgbe ọ bụ an̄ụrị.",
                "11": "Ma ugbua, nwa m nwoke, mmadụ nile nke nọ n’ime ọnọdụ nke okike, ma-ọbụ aga m asị, n’ime ọnọdụ anụ arụ, nọ n’ime olulu ilu na agbụ nile nke ajọọ-omume; ma ha nọ n’enweghị Chineke n’ime ụwa, ma ha ejehiewo megide ụzọ nke Chineke; ya mere ha nọ n’ọnọdụ n’emegide ụzọ nke an̄ụrị.",
                "12": "Ma ugbua lee, ihe okwu ahụ mweghachi pụtara ọ bụ iwere ihe nke ọnọdụ nke okike ma dobe ya n’ọnọdụ nke na-abụghị ọnọdụ nke okike, ma-ọbụ idebe ya n’ọnọdụ megidere nke okike ya?",
                "13": "O, nwa m nwoke, nke a abụghị otu ọ dị; kama ihe okwu ahụ mweghachi pụtara bụ iweghachi ihe ọjọọ maka ihe ọjọọ, ma-ọbụ ihe nke anụ arụ maka ihe nke anụ arụ, ma-ọbụ ihe na-eso ekwensu maka ihe na-eso ekwensu—ihe ọma maka ihe nke dị mma; ezi-omume maka ihe nke bụ ezi-omume; ikpe ziri ezi maka ihe nke bụ ikpe ziri ezi; obi ebere maka ihe nke nwere obi ebere.",
                "14": "Ya mere, nwa m nwoke, hụ na ị nwere obi ebere n’ebe ụmụnne gị nwoke nọ; meso n’ikpe ziri ezi, kpee ikpe n’ezi-omume, ma mee ihe ọma esepụghị aka; ma ọbụrụ na i mee ihe ndị a nile mgbe ahụ ka ị ga-enweta ụgwọ ọrụ gị; e, ị ga-enwe obi ebere eweghachiiri gị ọzọ; ị ga-enwe ikpe zịrị-ezi e weghachiiri gị ọzọ; ị ga-enwe ikpe ezi-omume e weghachiiri gị ọzọ; ma ị ga-enwe ihe ọma akwụghachịrị gị ọzọ.",
                "15": "N’ihi na ihe ahụ Ị na-ezipụ ga-alaghachiri gị ọzọ, ma e weghachi ya; ya mere, okwu ahụ mweghachi na-ama onye-mmehie ikpe n’uju karịa, ma ọ naghị ekpelara ya ma ọlị."
            },
            "42": {
                "1": "Ma ugbua, nwa m nwoke, a hụrụ m na enwere ihe ole na ole ọzọ nke na-esogbu echiche gị, nke ị na-enweghị ike ịghọta—Nke bụ gbasara ikpe ziri-ezi nke Chineke na ntaram-ahụhụ nke onye-mmehie ahụ; n’ihi na ị na-anwa n’iche na ọ bụ ihe n’ezighị-ezi na a ga-enyefe onye-mmehie n’ọnọdụ nke nhuju-anya.",
                "2": "Ugbua lee, nwa m nwoke, a ga m akọwara gị ihe nke a. N’ihi na lee, mgbe Onye-nwe Chineke zipụchara ndị nne na nna mbụ anyị site n’ogige nke Iden, ịkọ ala, site n’ebe nke ewetara ha—E, o sepụtara nwoke ahụ, ma o debere na nsọtụ ọwụwa-anyanwụ nke ogige nke Iden ahụ, cherubim, na mma agha nke ire-ọkụ nke na-atụgharị uzọ nile, ichekwa osisi nke ndụ ahụ—",
                "3": "Ugbua, anyị hụrụ na mmadụ ahụ adịworị ka Chineke, na-amata ihe ọma na ihe ọjọọ; ma ka ọ ghara iwepụta aka ya, ma were kwa site n’osisi nke ndụ ahụ, ma rie ma dị ndụ ruo mgbe nile, Onye-nwe Chineke debere cherubim na mma-agha nke ire-ọkụ, ka ọ ghara iketa-oke site na mkpụrụ-osisi ahụ—",
                "4": "Ma otu a anyị hụrụ, na enwere oge enyere mmadụ ichegharị, e, oge-mnwale, oge ichegharị ma jeere Chineke ozi.",
                "5": "N’ihi na lee, ọbụrụ na Adam wepụtararịị aka ya otu mgbe ahụ, ma rachatụworịị site na osisi nke ndụ ahụ, ọ gaara adị-ndụ ruo mgbe nile, dịka okwu Chineke siri dị, na-enweghị oghere maka nchegharị; e, na kwa okwu Chineke gaara abụ ihe efu, ma nnukwu atụmatụ nke nzọpụta ahụ gaara abụ ihe akwụsịrị akwụsị.",
                "6": "Mana lee, akara ya aka nye mmadụ ịnwụ—ya mere, ebe ebepụrụ ha site n’osisi nke ndụ ahụ a ga-ebepụkwa ha site n’elu iru nke ụwa—ma mmadụ ghọrọ onye furu-efu ruo mgbe nile, e, ha ghọrọ mmadụ dara ada.",
                "7": "Ma ugbua, ị hụwo site na nke a na nne na nna anyị mbụ ebepụrụ ha ma n’arụ ma na mụọ site n’iru nke Onye-nwe; ma otu a anyị hụrụ na ha ghọrọ ndị nọ n’okpuru iso ihe ha n’onwe ha chọrọ.",
                "8": "Ugbua lee, ọdịghị mkpa na a ga-akpọtaghachị mmadụ site n’ọnwụ nke arụ nke a, n’ihi na nke ahụ ga-ebibi nnukwu atụmatụ nke inwe an̄ụrị.",
                "9": "Ya mere, ebe ọbụ na mkpụrụ-obi enweghị-ike ịnwụ anwụ, ma ọdịda ahụ ewetaworo mmadụ nile ọnwụ nke mụọ na kwa nke arụ, nke ahụ bụ, ebepụrụ ha site n’iru nke Onye-nwe, ọ dịrịị mkpa na aga-akpọtaghachị mmadụ site n’ọnwụ nke mụọ nke a.",
                "10": "Ya mere, ebe ha ghọworo nke anụ-arụ, nke mmetụta, na-eso ekwensu, site n’okike, ọnọdụ-mnwale nke a ghọrọ ọnọdụ maka ha ịkwado; ọ ghọrọ ọnọdụ njikere.",
                "11": "Ma ugbua cheta, nwa m nwoke, ọbụrụ na ọbụghị maka atụmatụ nke mgbapụta, (idebe ya n’akụkụ) ngwa-ngwa ha nwụrụ mkpụrụ-obi ha nile ga-anọ na nhuju-anya, ebe ebepụrụ ha site n’ebe Onye-nwe nọ.",
                "12": "Ma ugbua, enweghị ụzọ a ga-esi kpọtaghachị ndị mmadụ site n’ọnọdụ ọdịda nke a, nke mmadụ wetaworo nye onwe ya n’ihi erubeghị-isi nke onwe ya;",
                "13": "Ya mere, dịka ikpe ziri-ezi siri dị, agaraghị ewebata atụmatụ nke mgbapụta ahụ, nanị n’ọnọdụ nile nke nchegharị nke ndị mmadụ n’ọnọdụ mnwale nke a, e, ọnọdụ nkwadobe nke a; n’ihi na ma ọbụghị n’ihi ọnọdụ ndị a, ebere enweghị ike imalite ma ọbụghị na ọ ga-ebibi ọrụ nke ikpe-ziri-ezi. Ugbua ọrụ nke ikpe ziri-ezi ahụ agaraghị enwe ike ibibi ya; ọbụrụ otu ahụ, Chineke ga-akwụsị ịbụ Chineke.",
                "14": "Ma otu a anyị hụrụ na mmadụ nile adawo, ma ha nọọrọ n’ime njidesike nke ikpe-ziri-ezi; e, ikpe ziri-ezi nke Chineke, nke nyefere ha ruo mgbe nile ka ebepụ ha site n’ebe ọ nọ.",
                "15": "Ma ugbua, agaraghị ewebata atụmatụ nke ebere ma ọbụghị na aga achụ aja-nzọpụta; ya mere Chineke n’onwe ya na-achụ maka aja mgbaghara mmehie nile nke ụwa, iwebata atụmatụ nke ebere, imeju ọchịchọ nile nke ikpe ziri-ezi, ka Chineke wee bụrụ onye zuru-oke, Chineke ikpe ziri-ezi, na kwa Chineke nke ebere.",
                "16": "Ugbua, nchegharị enweghị ike ịbịakwute ndị mmadụ ma ọbụghị na enwere ntaram-ahụhụ, nke dị kwa ebighi-ebi dịka ndụ nke mkpụrụ-obi ahụ ga-adị, anyapadoro chee-iru megide atụmatụ nke an̄ụrị, nke dị kwa ebighi-ebi ka ndụ nke mkpụrụ-obi ahụ.",
                "17": "Ugbua, olee otu mmadụ ga-esi chegharịa ma ọbụghị na o mehiere? Olee otu ọ ga-esi mee mmehie ma ọbụrụ na enweghị iwu? Olee otu a ga-esi nwee iwu ma ọbụghị na enwere ntaram-ahụhụ?",
                "18": "Ugbua, enwere ntaram-ahụhụ a nyapadoro, na iwu ziri-ezi e nyere, nke na-eweta mwute nke mụọ nye mmadụ.",
                "19": "Ugbua, ọbụrụ na enweghị iwu e nyere—ọbụrụ na mmadụ gburu mmadụ ọ ga-anwụ—ọ ga-atụ egwu na ya ga-anwụ ma ọbụrụ na ya gbuo mmadụ?",
                "20": "Na kwa, ọbụrụ na enweghị iwu e nyere megide mmehie ndị mmadụ agaghị atụ-egwu ime mmehie.",
                "21": "Ma ọbụrụ na enweghị iwu e nyere, ọbụrụ na ndị mmadụ mehiere gịnị ka ikpe ziri-ezi ga-eme, ma-ọbụ ebere n’onwe ya, n’ihi na ha agaghị enwe ihe njide aka n’arụ ihe ahụ e kere-eke?",
                "22": "Mana enwere iwu enyere, na ntaram-ahụhụ anyapadoro, na nchegharị e nyere; bụ nchegharị, nke ebere na-ejide aka; ma ọdịghị otu a, ikpe ziri-ezi ga-ejide ihe ahụ e kere eke aka ma mee ihe e kpebiri n’iwu ahụ, ma iwu ahụ na-akwagide ntaram-ahụhụ ahụ; ọbụrụ na ọdịghị otu ahụ, ọrụ nile nke ikpe ziri-ezi a ga-ebibi ha, ma Chineke ga-akwụsị ịbụ Chineke.",
                "23": "Mana Chineke akwụsịghị ịbụ Chineke, ma ebere na-anabata onye chegharịrị, ma ebere na-abịa n’ihi aja mgbaghara mmehie ahụ; ma aja mgbaghara mmehie ahụ na-eweta na mmezu mbilite n’ọnwụ nke ndị nwụrụ anwụ; ma mbilite n’ọnwụ nke ndị nwụrụ anwụ na-eweghachi ndị mmadụ n’iru nke Chineke; ma otu a ana-eweghachi ha n’ebe ọ nọ, ka e kpee ha ikpe dịka ọrụ ha nile siri dị, dịka iwu ahụ na ikpe ziri-ezi siri dị.",
                "24": "N’ihi na lee, ikpe ziri-ezi ga-eji ihe nile kwesịrị-ime rụọ ọrụ, na kwa ebere na-ejide ihe nile bụ nke ya aka; ma otu a, ọdịghị onye ọzọ ma-ọbụghị ndị chegharịrị n’ezie ka a ga-azọpụta.",
                "25": "Gịnị, i chere na ebere nwere ike izu ikpe ziri-ezi ori? Asị m gị, E-e; ọbụghị ma otu nke ntakịrị. Ọbụrụ otu a, Chineke ga-akwụsị ịbụ Chineke.",
                "26": "Ma otu a Chineke na-ewebata nnukwu na ebum-n’obi ebighi-ebi ya, nke a kwadoro site na ntọ-ala nke ụwa. Ma otu a ka nzọpụta si na-abịa na mgbapụta nke ndị mmadụ, na kwa mbibi ha na nhuju-anya ha.",
                "27": "Ya mere, O nwa m nwoke, onye ọbụla nke chọrọ ịbịa nwere ike ịbịa ma keta-oke site na mmiri nile nke ndụ na akwụghị ụgwọ; ma onye ọbụla na-achọghị ịbịa anaghị amanye onye ahụ ịbịa; mana n’ụbọchị ikpe-azụ ahụ a ga-akwụghachi ya dịka ọrụ ya nile siri dị.",
                "28": "Ọbụrụ na ọ chọwo ime ihe ọjọọ, ma o chegharịghị n’ụbọchị ya nile, lee, ihe ọjọọ ka a ga-emeso ya, dịka nkwụghachị-ụgwọ nke Chineke siri dị.",
                "29": "Ma ugbua, nwa m nwoke, achọrọ m ka ị mee ka ihe ndị a ghara isogbu gị ọzọ, ma nanị mee ka mmehie gị nile na-esogbu gị, na nsogbu ahụ nke ga ewedata gị ruo nchegharị.",
                "30": "O nwa m nwoke, a chọrọ m ka ị ghara ịgọnarị ikpe ziri-ezi nke Chineke ọzọ. Achọkwala ka iwepụ onwe gị n’ụta n’ihe kachasị ntakịrị n’ihi mmehie gị nile, site n’ịgọnarị ikpe ziri-ezi nke Chineke; kama kwee ka ikpe ziri-ezi nke Chineke, na ebere ya, na ogologo-ntachi-obi ya nwee ọchịchị n’uju n’ime obi gị; ma kwee ka o wedata gị n’uzuzu n’umeala.",
                "31": "Ma ugbua, O nwa m nwoke, akpọrọ gị site na Chineke ikwusa okwu ahụ nye ndị a. Ma ugbua, nwa m nwoke, gaara onwe gị, kwupụta okwu ahụ n’ezi-okwu na anya-udo, ka i wee nwe ike ịkpọta mkpụrụ-obi nile na nchegharị, ka nnukwu atụmatụ nke ebere wee nwee ihe njide aka n’arụ ha. Ma ka Chineke kwenyere gị ọbụna dịka okwu m nile siri dị. Amen."
            },
            "43": {
                "1": "Ma ugbua o wee ruo na ụmụ nwoke nile nke Alma gagharịrị n’etiti ndị ahụ, ikwusara ha okwu ahụ. Ma Alma kwa n’onwe ya, enweghị ike izu ike, ma ọ gagharị-kwara.",
                "2": "Ugbua anyị agaghị ekwu ọzọ gbasara nkwusa-okwu ha nile, ma ọbụghị na ha kwusara okwu ahụ, na ezi-okwu ahụ, dịka mụọ nke ibu-amụma na mkpughe ahụ siri dị; ma ha kwusara dịka usoro nsọ nke Chineke site na nke a naara akpọ ha.",
                "3": "Ma ugbua ana m alaghachị na nkọwasị nke agha nile dị n’etiti ndị Nifaị na ndị Leman, n’afọ iri na asatọ nke ọchịchị nke ndị-ikpe nile.",
                "4": "N’ihi na lee, o wee ruo na ndị Zorọm ghọrọ ndị Leman; ya mere, na mmalite nke afọ iri na asatọ ahụ ndị Nifaị ahụ hụrụ na ndị Leman na-abịakwasị ha; ya mere ha mere njikere maka agha; e, ha kpọkọtara ndị-agha ha nile n’ala nke Jeshọn.",
                "5": "Ma o wee ruo na ndị Leman bịara na puku ha nile; ma ha batara n’ime ala nke Antionụm, nke bụ ala nke ndị Zorọm; ma nwoke nke aha ya bụ Zerahemna bụụrụ onye-ndu ha.",
                "6": "Ma ugbua, ebe ọ bụ na ndị Amalek bụụrụ ndị ka n’ajọọ-omume na inwe agụụ igbu mmadụ karịa ka ndị Leman nwere, n’ime na n’onwe ha, ya mere, Zerahemna họpụtara ndị-isi ọchị-agha nile ịchị ndị Leman, ma ha nile bụ ndị Amalek na ndị Zorọm.",
                "7": "Ugbua nke a ka o mere ka o wee chekwaa ịkpọ-asị ha n’ebe ndị Nifaị nọ, ka o wee webata ha n’ime ịnọ n’okpuru mmezupụta nke atụmatụ ya nile.",
                "8": "N’ihi na lee, atụmatụ ya nile bụụrụ ịkpasu ndị Leman nile iwe megide ndị Nifaị; nke a ka o mere ka o wee nwe ike pụrụ nnukwu ike n’ụzọ n’ezighị-ezi megide ndị Nifaị site n’iweta ha n’ime ịbụ-oru.",
                "9": "Ma ugbua atụmatụ nke ndị Nifaị bụụrụ ịkwado ala ha nile, na ụlọ ha nile, na ndị nwunye ha nile, na ụmụ ha nile, ka ha wee chekwaa ha site n’aka ndị iro ha; na kwa ka ha wee chekwaa ihe nile ruru ha na ohere ha nile, e, na kwa ntọhapụ ha, ka ha wee fee Chineke dịka ọchịchọ ha nile siri dị.",
                "10": "N’ihi na ha matara na ọbụrụ na ha ga-adaba n’aka ndị Leman, na onye-ọbụla ga-efe Chineke n’ime mụọ na n’ezi-okwu, Chineke nke ezi-okwu ahụ dị ndụ, ndị Leman ga-ebibi ha.",
                "11": "E, ma ha matakwara ịkpọ-asị gafere-oke nke ndị Leman nile megide ụmụnne ha nile, ndị bụụrụ ndị nke Antai-Nifaị-Lihaị, ndị a naara akpọ ndị nke Amọn—ma ha achọghị iwelite ngwa-ọgụ, e, ha abawọrịị n’ime ọgbụgba-ndụ ma ha achọghị imebi ya—ya mere, ọbụrụ na ha ga-adaba n’aka nke ndị Leman a ga-ebibi ha.",
                "12": "Ma ndị Nifaị agaghị ekwe na a ga-ebibi ha; ya mere ha nyere ha ala maka ihe nketa nke ha.",
                "13": "Ma ndị nke Amọn nyere ndị nke Nifaị nnukwu oke site n’ihe ha nwere iji kwado ndị-agha ha nile; ma otu a a manyere ndị Nifaị, nanị, iguzogide megide ndị Leman, ndị bụ ngwakọta nke Leman na Lemuel, ma ụmụ nile nke Ịshmel, na ndị nile nweworo nghọtahie site na ndị Nifaị, ndị bụ ndị Amalek na ndị Zorọm, na ndị si n’agbụrụ nke ndị nchụ-aja nke Noa.",
                "14": "Ugbua ndị ahụ si n’agbụrụ dị imerime, fọdụ ntakịrị, ịha ka ndị Nifaị; ma otu a ndị Nifaị ka e mere ka ha lụọ ọgụ ha na ụmụnne ha, ọbụna ruo n’ịkwafu ọbara.",
                "15": "Ma o wee ruo ka ndị-agha nile nke ndị Leman bịakọtaworo ọnụ n’ala nke Antionụm, lee, ndị-agha nile nke ndị Nifaị nọ na njikere izute ha n’ala nke Jeshọn.",
                "16": "Ugbua onye-ndu nke ndị Nifaị, ma-ọbụ nwoke ahụ a họpụtaworo ịbụ onye-isi ọchị-agha nye ndị Nifaị—ugbua onye-isi ọchị-agha ahụ weere ọchịchị-agha nke ndị-agha nile nke ndị Nifaị n’aka ya—ma aha ya bụ Moronaị;",
                "17": "Ma Moronaị weere ịchị-agha nile, na ọchịchị nke agha ha nile, ma ọ dị nanị iri afọ abụọ na ise mgbe a họpụtara ya ịbụ onye-isi ọchị-agha nye ndị-agha nile nke ndị Nifaị.",
                "18": "Ma o wee ruo na o zutere ndị Leman n’oke-ala nile nke Jeshọn, ma ndị ya ji ngwa-ọgụ nke mma-agha nile, mma-agha rọrọ-arọ, na ụdị ngwa-ọgụ nile di iche iche nke agha.",
                "19": "Ma mgbe ndị-agha nile ndị nke ndị Leman hụrụ na ndị nke ndị Nifaị, ma-ọbụ na Moronaị, ejikerewọrịị ndị ya n’epekele-nchekwa-obi na ihe-ize-mgbọ nke aka, e, na kwa ihe-ize-mgbọ nile iji chekwaa isi ha nile, na kwa eyikwasịrị ha uwe dị agbidigbi—",
                "20": "Ugbua ndị-agha nke Zerahemna adịghị na njikere n’ụdị ihe ọbụla dị otu a; ha jiri nanị mma-agha ha nile na mma-agha-rọrọ-arọ ha, ụta ha nile na arọ ha nile, okwute ha nile na ébè ha nile; ma ha gba-ọtọ, ma ọbụghị akpụkpọ-anụ nke e kere n’ukwu ha nile; e, ha nile gba-ọtọ, ewezuga ndị Zorọm na ndị Amalek nile.",
                "21": "Mana ha ejighi ngwa-agha nke epekele-nchekwa-obi nile, ma-ọbụ ihe-ize-mgbọ nile—ya mere, ha tụrụ egwu maka ndị-agha nile nke ndị Nifaị karịa n’ihi ngwa-agha ha, na-agbanyeghị ọnụ-ọgụgụ ha dị oke ukwuu karịa nke ndị Nifaị.",
                "22": "Lee, ugbua o wee ruo na ha anwaghị kwa anwa ịbịa megide ndị Nifaị n’oke ala nile nke Jeshọn; ya mere ha siri n’ala nke Antionụm pụọ baa n’ime ọzara, ma were ije ha gburu-gburu n’ime ọzara ahụ, pụọ n’ebe dị anya site n’isi nke osimiri Saịdọn, ka ha wee nwe ike bata n’ime ala nke Mantaị ma nwere ọnwụnwe nke ala ahụ; n’ihi na ha echeghị na ndị-agha nile nke Moronaị ga-amata ebe ha gaworo.",
                "23": "Mana o wee ruo, ngwa-ngwa ha pụrụ baa n’ime ozara ahụ Moronaị zipụrụ ndị onyota-ọgba-ama nile n’ime ozara ahụ iche ebe izu-ike ha nche; ma Moronaị, kwa, ebe ọ matara ibu-amụma nile nke Alma, zigaara ya ụfọdụ ndị nwoke, na-achọ n’aka ya ka ọ jụta Onye-nwe ebe ndị-agha nile nke ndị Nifaị ga-aga ichekwa onwe ha megide ndị Leman.",
                "24": "Ma o wee ruo na okwu nke Onye-nwe bịaruru Alma, ma Alma gwara ndị-ozi nile nke Moronaị, na ndị-agha nile nke ndị Leman nọ n’azọ-ije gburu-gburu n’ime ọzara ahụ, ka ha nwe ike igafeta n’ime ala nke Mantaị, ka ha nwe ike malite ibuso ndị nke n’adịghị ike agha. Ma ndị-ozi ahụ nile gara ma zie Moronaị ozi ahụ.",
                "25": "Ugbua Moronaị, ebe ọ hapụrụ ụfọdụ ndị-agha ya n’ala nke Jeshọn, adịghị ama-ama n’ụdị ọbụla ụfọdụ ndị nke Leman ga-abata n’ala ahụ ma were onwunwe nke obodo-ukwu ahụ, kpọrọ ndị-agha ya fọdụrụ ma zọfee ije n’ime ala nke Mantaị ahụ.",
                "26": "Ma o wee mee ka ndị nile nọ n’akụkụ ala ebe ahụ wee kpọkọta onwe ha ọnụ n’agha megide ndị Leman, ichekwa ala ha nile na mba ha, ihe nile ruru ha na ntọhapụ ha nile; ya mere ha dị na njikere maka oge ọbịbịa nke ndị Leman.",
                "27": "Ma o wee ruo na Moronaị mere ka ndị-agha ya zoo na ndagwurugwu nke dị nso n’akụkụ osimiri Saịdọn, nke dịịrị n’ọdịda-anyanwụ nke osimiri Saịdọn ahụ n’ime ọzara ahụ.",
                "28": "Ma Moronaị debere ndị-onyota-ọgba-ama nile n’akụkụ nile, ka o nwe ike mata mgbe ndị-agha nke ndị Leman ga-abịa.",
                "29": "Ma ugbua, dịka Moronaị matara ebum-n’obi nke ndị Leman, na ọ bụrịị ebum-n’obi ha ibibi ụmụnne ha, ma-ọbụ ijide ha ma weta ha n’ime ịbụ-oru ka ha nwe ike ihiwe ala-eze nye onwe ha n’ala ahụ nile;",
                "30": "Ma ya kwa ebe ọ matara na ọ bụrịị nanị ọchịchọ nke ndị Nifaị ichekwa ala ha nile, na ntọhapụ ha, na nzukọ-nsọ ha, ya mere o chere na ọ bụghị mmehie na ọ ga-echekwa ha site n’aghụghọ-agha; ya mere ọ chọtara site na ndị onyota-ọgba-ama ya ụzọ ndị Leman ga-esite.",
                "31": "Ya mere, o kewara ndị-agha ya ma kpọfeta otu akụkụ n’ime ndagwurugwu ahụ, ma zoo ha n’akụkụ ọwụwa-anyanwụ, na n’ebe ndịda nke ugwu Ripla ahụ;",
                "32": "Ma ndị nke fọdụrụ ka o zoro na ndagwurugwu ọdịda-anyanwụ, n’akụkụ ọdịda-anyanwụ nke osimiri Saịdọn, ma otua gbada n’ime oke-ala nile nke Mantaị.",
                "33": "Ma otu a ebe o debesịworo ndị-agha ya dịka ọchịchọ ya siri dị, ọ dịịrị na njikere izute ha.",
                "34": "Ma o wee ruo na ndị Leman bịara n’akụkụ elu-elu nke ụgwụ ahụ, ebe ụfọdụ nke ndị-agha nke Moronaị ahụ zoro.",
                "35": "Ma dịka ndị Leman gafesịworo ugwu Ripla ahụ, ma bịaruo n’ime ndagwurugwu ahụ, ma malite ịgafee osimiri Saịdọn ahụ, ndị-agha ahụ e zoro na ndịda nke ugwu ahụ, nke onye na-edu ha bụ otu nwoke aha ya bụ Lihaị, ma o duuru ndị-agha ya gaa n’iru ma gbaa ndị Leman gburu-gburu n’akụkụ ọwụwa-anyanwụ n’azụ ha.",
                "36": "Ma o wee ruo na ndị Leman, mgbe ha hụrụ ndị Nifaị na-abịakwasị ha n’azụ ha, tụgharịrị azụ ma malite na-alụ ọgụ ha na ndị-agha nke Lihaị.",
                "37": "Ma ọrụ nke ọnwụ malitere n’akụkụ abụọ nile, ma ọ kara dị ịtụ-egwu n’akụkụ nke ndị Leman, n’ihi na ịgba ọtọ ha ghere-oghe nye ọkụkụ-ihe nile dị arọ nke ndị Nifaị ha na mma-agha ha nile na mma-agha rọrọ-arọ nile ha, nke wetara ọnwụ ọfọdụrụ ntakiri ka ọ bụrụ n’ọkụkụ-ihe ọbụla.",
                "38": "Ebe n’akụkụ nke ọzọ, e nwere ugboro ugboro otu nwoke ga ada n’etiti ndị Nifaị, site na mma-agha ha nile na ntufu ọbara, ebe ekpuchịrị ha ihe-ize-mgbọ n’akụkụ arụ nile dị mkpa, ma-ọbụ akụkụ ndị ka mkpa n’arụ ebe ekpuchịrị ha site n’ọkụkụ ihe nile nke ndị Leman, jiri epekele-nchekwa-obi ha nile, ihe mkpuchi aka ha nile na epekele mkpuchi-isi ha nile; ma otu a ndị nke Nifaị gara n’iru n’ọrụ nke ọnwụ n’etiti ndị Leman.",
                "39": "Ma o wee ruo na egwu-mbarede bịara ndị Leman, n’ihi nnukwu mbibi dị n’etiti ha, ọbụna ruo na ha malitere ịgba-ọsọ chee iru n’osimiri Saịdọn.",
                "40": "Ma Lihaị na ndịkom ya chụrụ ha ọsọ; ma Lihaị chụbara ha n’ime mmiri nile nke Saịdọn, ma ha gafere mmiri nile nke Saịdọn. Ma Lihaị dotere ndị-agha ya nile n’elu akụkụ osimiri Saịdọn ka ha ghara ịgafe.",
                "41": "Ma o wee ruo na Moronaị na ndị-agha ya zutere ndị Leman na ndagwurugwu ahụ, n’akụkụ nke ọzọ nke osimiri Saịdọn, ma malite ịdakwasị ha na igbu ha.",
                "42": "Ma ndị Leman gbara ọsọ ọzọ n’iru ha, chee iru n’ala nke Mantaị; ma ndị-agha nile nke Moronaị zutere ha ọzọ.",
                "43": "Ugbua n’otu a ka ndị Leman lụrụ-ọgụ karịsịa; e, ọdịghị mgbe ọbụla a matara ndị Leman lụrụ-ọgụ jiri ume na mgbamume karịrị nnukwu otu a, e-e, ọdịghị ọbụna site na mmalite.",
                "44": "Ma ndị Zorọm na ndị Amalek kwalitere mụọ ha, ndị bụ ndị-isi ọchị-agha ha na ndị ndu, na site n’aka Zerahemna, onye bụ onye-isi ọchị-agha ha, ma-ọbụ onye-isi ndu ha na onye-isi-agha; e, ha lụrụ ọgụ dịka dragọn, ma ọtụtụ ndị Nifaị ka e gburu site n’aka ha nile, e, n’ihi na ha tijiri ọtụtụ epekele-mkpuchi-isi ha ụzọ abụọ ma ha dụpuru ọtụtụ epekele-nchekwa-obi ha, ma ha gbupụrụ ọtụtụ aka ha; ma otu a ndị Leman kụrụ ha n’iwe ọkụ ha.",
                "45": "Otu o sila dị, a palitere mụọ ndị Nifaị site na mkpasu-iwe ka mma, n’ihi na ha anaghị alụ ọgụ maka ọchịchị-eze ma-ọbụ ike, kama ha na-alụ ọgụ maka ebe obibi ha na ntọhapụ ha nile, ndị nwunye ha na ụmụ ha, na ihe ha nile, e, maka usoro nke okpukpe-chi na nzukọ-nsọ ha.",
                "46": "Ma ha na-eme ihe ha chere bụ ọrụ nke ha ji Chineke ha n’ụgwọ; n’ihi na Onye-nwe agwawo ha, na kwa ndị nna ha nile, na: Ọbụrụraa na ikpe amaghị unu maka mmejọ nke mbụ, ma-ọbụ nke abụọ, unu agaghị ekwe onwe unu nile ka e gbuo unu site n’aka nile nke ndị-iro unu.",
                "47": "Ma ọzọ, Onye-nwe asịwo na: Unu ga-echekwa ezi na ụlọ unu nile ọbụna ruo n’ịkwafu ọbara. Ya mere n’ihi nke a ka ndị Nifaị jiri na-alụ ọgụ ha na ndị Leman, ichekwa onwe ha, na ezi na ụlọ ha nile, na ala ha nile, mba ha, na ihe nile ruru ha, na okpukpe-chi ha.",
                "48": "Ma o wee ruo na mgbe ndịkom nke Moronaị hụrụ ịdị-egwu na oke iwe nke ndị Leman, ha chọrọ ịlaghachi azụ ma gbalaga site n’ebe ha nọ. Ma Moronaị, ebe ọ hụrụ ebum-n’obi ha, zịpụrụ ma palite mụọ ha nile jiri echiche ndị a—e, echiche maka ala ha nile, ntọhapụ ha, e, inwere-onwe site n’ịbụ-oru.",
                "49": "Ma o wee ruo na ha tụgharịrị bịakwasị ndị Leman, ma ha jiri otu olu tikuo Onye-nwe Chineke ha, maka ntọhapụ ha na inwere-onwe site n’ịbụ-oru ha.",
                "50": "Ma ha malitere iguzo megide ndị Leman n’ike; ma n’otu oge awa ahụ nke ha tikuru Onye-nwe maka inwere-onwe ha, ndị Leman malitere ịgbafu site n’iru ha; ma ha gbafuru ọbụna ruo na mmiri nile nke Saịdọn.",
                "51": "Ugbua, ndị Leman ka ọtụtụ, e, site n’ikarị okpukpu-abụọ n’ọnụ-ọgụgụ nke ndị Nifaị; otu o sila dị, a chụrụ ha nke mere na a chịkọtara ha ọnụ n’otu igwe na ndagwụrụgwụ ahụ, n’elu akụkụ osimiri Saịdọn ahụ.",
                "52": "Ya mere, ndị-agha nile nke Moronaị gbara ha gburu-gburu, e, ọbụna n’akụkụ abụọ nke osimiri ahụ, n’ihi na lee, n’akụkụ ọwụwa-anyanwụ ka ndịkom nke Lihaị nọ.",
                "53": "Ya mere mgbe Zerahemna hụrụ ndịkom nke Lihaị n’akụkụ ọwụwa-anyanwụ nke osimiri Saịdọn ahụ, na ndị-agha nile nke Moronaị n’akụkụ ọdịda-anyanwụ nke osimiri Saịdọn, na n’ihi na ndị Nifaị gbara ha gburu-gburu ha jupụtara n’oke egwu.",
                "54": "Ugbua Moronaị, mgbe ọ hụrụ oke egwu ha, nyere ndịkom ya iwu ka ha kwụsị ịkwafu ọbara ha."
            },
            "44": {
                "1": "Ma o wee ruo na ha kwụsịrị ma laghachị-azụ otu nzọ-ụkwụ site n’ebe ha nọ. Ma Moronaị sịrị Zerahemna: Lee, Zerahemna, na anyị achọghị ịbụ ndị ọbara. Unu matara na unu nọ anyị n’aka, mana anyị achọghị igbu unu.",
                "2": "Lee, anyị apụtaghị ịlụ agha megide unu ka anyị wee kwafuo ọbara unu maka ike; ọbụghị ma anyị chọrọ iweta onye ọbụla n’ihe nkedo nke ịbụ-oru. Mana nke a bụ kpọm-kwem ihe kpatara unu jiri bịa imegide anyị, e, ma unu na-eweso anyị iwe n’ihi okpukpe-chi anyị.",
                "3": "Mana ugbua, unu ahụwo na Onye-nwe nọnyere anyị; ma unu ahụwo na o nyefewo unu n’aka anyị. Ma ugbua ọ dị m ka unu wee ghọta na nke a ka a na-emere anyị n’ihi okpukpe-chi anyị na okwukwe anyị na Kraịst. Ma ugbua unu ahụwo na unu enweghị ike ibibi okwukwe anyị a.",
                "4": "Ugbua unu ahụwo na nke a bụ ezi-okwukwe nke Chineke; e, unu ahụwo na Chineke ga-akwado, ma debe, ma chekwa anyị, ma ọbụrụraa na anyị kwesịrị-ntụkwasị-obi nye ya, na nye okwukwe anyị, na okpukpe-chi anyị; ma ọdịghị mgbe Onye-nwe ga-ekwe ka e bibie anyị ma ọbụghị na anyị ga-adaba n’ime njehie ma gọnarị okwukwe anyị.",
                "5": "Ma ugbua, Zerahemna, ana m enye gị iwu, n’aha Chineke ọkacha-ike ahụ, onye nyeworo aka anyị ume na anyị enwetawo ike imeri unu, site n’okwukwe anyị, site n’okpukpe-chi anyị, na site na usoro nke okpukpe-chi anyị, na site na nzukọ-nsọ anyị, na site na nkwado-nsọ nke anyị ji ndị nwunye anyị na ụmụ anyị n’ụgwọ, site ntọhapụ ahụ nke jikọrọ anyị na ala anyị nile na mba anyị; e, na kwa site na nkwado nke okwu nsọ nke Chineke ahụ, nke anyị ji ụgwọ an̄ụrị anyị nile; na site n’ihe nile ndị anyị hụrụ n’anya karịsịa—",
                "6": "E, ma nke a abụghị ihe nile; ana m enye unu iwu site n’ọchịchọ nile nke unu nwere maka ndụ, ka unu nyefee anyị ngwa-ọgụ unu nile nke agha, ma anyị agaghị achọ ọbara unu, kama anyị ga-edebe ndụ unu nile, ma ọbụrụ na unu ga-agawara onwe unu ma ghara ịbịa ọzọ n’agha imegide anyị.",
                "7": "Ma ugbua, ọbụrụ na unu emeghị nke a, lee, unu nọ n’aka anyị, ma aga m enye ndịkom m iwu ka ha dakwasị unu, ma kunye mmerụ-arụ nile nke ọnwụ n’arụ unu nile, ka unu ghara ịdị kwa ọzọ; ma mgbe ahụ anyị ga-ahụ onye ga-enwe ike n’ebe ndị a nọ; e, anyị ga-ahụ onye a ga-eweta n’ime ịbụ-oru.",
                "8": "Ma ugbua o wee ruo na mgbe Zerahemna nụworo ihe ndị a ọ bịaruru ma nyefee mma-agha ya na mma-agha rọrọ arọ ya, na ụta ya n’aka Moronaị, ma sị ya: Lee, n’ebe a ka ngwa-ọgụ anyị nile nke agha dị; anyị ga-enyefe gị ha, mana anyị agaghị enye onwe anyị ohere ịn̄ụrụ unu iyi, nke anyị matara na anyị nwere ike ibibi, na kwa ụmụ anyị; mana were ngwa-ọgụ anyị nile nke agha, ma kwee ka anyị pụọ baa n’ime ọzara, ma o dịghị otu a anyị ga-ejide mma-agha anyị nile, ma anyị ga-anwụ ma-ọbụ merie.",
                "9": "Lee, anyị abụghị ndị okwukwe unu; anyị ekweghị na ọ bụ Chineke nyefere anyị n’aka unu; mana anyị kwere na ọ bụ aghụghọ unu bụ ihe chekwara unu site na mma-agha anyị nile. Lee, ọ bụ epekele-nchekwa-obi unu nile na ihe-ize-mgbọ unu nile bụ ihe chekwara unu.",
                "10": "Ma ugbua mgbe Zerahemna bịaworo na ngwụcha nke ikwu okwu ndị a, Moronaị nyeghachiri Zerahemna mma-agha ahụ na ngwa-ọgụ nile nke agha, nke ọ nataworo, na-asị: Lee, anyị ga-aluru ọgụ ahụ n’isi.",
                "11": "Ugbua agaghị m akpọghachị okwu nile nke m kwuworo, ya mere dịka Onye-nwe na-adị ndụ, unu agaghị apụ ma ọbụghị na unu jiri ịn̄ụ iyi pụọ na unu agaghị alaghachịkwute anyị ọzọ n’agha. Ugbua dịka unu nọ n’aka anyị, anyị ga-akwafu ọbara unu n’ala, ma-ọbụ unu ga-ekwenye ọnọdụ nile nke m wepụtara.",
                "12": "Ma ugbua mgbe Moronaị kwuworo okwu ndị a, Zerahemna jidere mma-agha ya, ma o wesoro Moronaị iwe, ma ọ bịara n’iru n’ike ka o gbuo Moronaị; mana, ka ọ na-ewelite mma-agha ya, lee, otu n’ime ndị-agha Moronaị kụrụ ya ọbụna kụda ya n’ala, ma ọ gbajiri n’aka ya; ma ọ kụkwara Zerahemna nke mere na o wepụrụ akpụkpọ-isi ya ma ọ dara n’ala. Ma Zerahemna wezugara onwe ya site n’iru ha baa n’etiti ndị-agha ya nile.",
                "13": "Ma o wee ruo na onye-agha ahụ guzoro n’akụkụ, onye kụpụrụ akpụkpọ-isi nke Zerahemna, welitere akpụkpọ-isi ahụ site n’ala jide ya na ntụtụ-isi, ma tụkwasị ya n’elu ọnụ mma-agha ya, ma gbatipụrụ ha ya, na-asị ha n’olu na-adasike:",
                "14": "Ọbụna dịka akpụkpọ-isi a daworo n’ala, nke bụ akpụkpọ-isi nke onye-isi unu, otu ahụ ka unu ga-esi daa n’ala ma ọbụghị na unu ga-enyepụ ngwa-ọgụ unu nile nke agha ma jiri ọgbụgba-ndụ nke udo pụọ.",
                "15": "Ugbua ha dị ọtụtụ, mgbe ha nụrụ okwu nile ndị a ma hụ akpụkpọ-isi nke dị n’elu mma-agha ahụ, ndị nke egwụ tụrụ; ma ọtụtụ bịaruru ma tụda ngwa-ọgụ ha nile nke agha n’ụkwụ Moronaị, ma banye n’ime ọgbụgba-ndụ nke udo. Ma ka ha ra bụ ndị banyere n’ime ọgbụgba-ndụ ha ka e kwere ka ha pụọ baa n’ime ọzara ahụ.",
                "16": "Ugbua o wee ruo na oke iwe were Zerahemna karịa, ma ọ kpasuru ndị nke fọdụrụ na ndị-agha ya iwe, ịlụ-ọgụ karịa megide ndị Nifaị.",
                "17": "Ma ugbua Moronaị were iwe, n’ihi ekwe-ekwe nke ndị Leman; ya mere o nyere ndị ya iwu ka ha dakwasị ha ma gbuo ha. Ma o wee ruo na ha malitere igbu ha; e, ma ndị Leman gbalịrị jiri mma-agha ha nile na ike ha.",
                "18": "Mana lee, akpụkpọ-arụ ha gba-ọtọ na isi ha ghere oghe ka e ghebere-oghe nye mma-agha dị nkọ nke ndị Nifaị, e, lee a dupuru ma gbuo ha, e, ma ha dara ọsọ-ọsọ karịa n’iru mma-agha nile nke ndị Nifaị; ma a malitere ịzada ha, ọbụna dịka onye-agha nke Moronaị buworo n’amụma.",
                "19": "Ugbua Zerahemna, mgbe ọ hụrụ na ọfọdụrụ nwantịntị ka e bibie ha nile, tikusịrị Moronaị mkpu ike, na-ekwe nkwa na ya ga agba-ndụ na kwa ndị ya so ha, ma ọbụrụ na ha ga-edebe ndụ ha ndị nke fọdụrụ, na o nweghị mgbe ọzọ ha ga-abịakwa ọgụ ọzọ imegide ha.",
                "20": "Ma o wee ruo na Moronaị mere ka ọrụ nke ọnwụ kwụsị kwa ọzọ n’etiti ndị ahụ. Ma ọ napụrụ ndị Leman ngwa-ọgụ nile nke agha; ma mgbe ha baworo n’ime ọgbụgba-ndụ nke udo ya na ha, e kwere ka ha pụọ baa n’ime ọzara ahụ.",
                "21": "Ugbua ọnụ-ọgụgụ nke ndị ha nwụrụ anwụ a gụghị ya ọnụ n’ihi nnukwu ọnụ-ọgụgụ ha; e, ọnụ-ọgụgụ nke ndị ha nwụrụ anwụ karịrị nnukwu, ma n’akụkụ ndị Nifaị na n’akụkụ ndị Leman.",
                "22": "Ma o wee ruo na ha tụbara ndị ha nwụrụ-anwụ n’ime mmiri nile nke Saịdọn, ma ha a gaala ma e liri ha n’omimi nile nke oke osimiri ahụ.",
                "23": "Ma ndị-agha nile nke ndị Nifaị, ma-ọbụ nke Moronaị, laghachịrị ma bịa n’ụlọ ha nile na ala ha nile.",
                "24": "Ma otu a ka afọ nke iri na asatọ nke ọchịchị nke ndị-ikpe nye ndị nke Nifaị siri kwụsị. Ma otu a ka ihe akụkọ-ndekọta nke Alma siri kwụsị, nke e dekọtara n’elu epekele nke Nifaị."
            },
            "45": {
                "intro": "Nkọwasị nke ndị Nifaị, na agha ha nile na nghọtahịe nile, n’ụbọchị nile nke Hilaman, dịka akụkọ-ndekọta nke Hilaman siri dị, nke o debere n’ụbọchị ya nile.",
                "1": "Lee, ugbua o wee ruo na ndị nke Nifaị nwere ọn̄ụ karịa, n’ihi na Onye-nwe anapụtawo ha ọzọ site n’aka nile nke ndị-iro ha; ya mere ha nyere Onye-nwe Chineke ha ekele, e, ma ha buru nnukwu ọnụ ma kpee nnukwu ekpere, ma ha fere Chineke jiri nnukwu ọn̄ụ karịrị akarị.",
                "2": "Ma o wee ruo n’afọ nke iri na iteghete nke ọchịchị nke ndị-ikpe na-achị ndị nke Nifaị, na Alma bịakwutere nwa ya nwoke Hilaman ma sị ya: Ị kwere n’okwu nile nke m gwara gị gbasara akụkọ-ndekọta nile nke e debeworo?",
                "3": "Ma Hilaman sịrị ya: E, ekwere m.",
                "4": "Ma Alma sịrị ọzọ: Ị kwere na Jisus Kraịst, onye ga-abịa?",
                "5": "Ma ọ sịrị: E, ekwere m okwu nile nke i kwuworo.",
                "6": "Ma Alma sịrị ya ọzọ: Ị ga-edebe iwu m nile?",
                "7": "Ma ọ sịrị: E, aga m edebe iwu gị nile jiri obi m nile.",
                "8": "Mgbe ahụ Alma sịrị ya: Ngọzi na-adịrị gị; ma Onye-nwe ga-eme ka i mee nke ọma n’ala a.",
                "9": "Mana lee, e nwere m ihe ole na ole iburu gị amụma; mana ihe m ga eburu gị n’amụma ị gaghị eme ka a mata ya, ọbụna ruo mgbe emezuworo amụma ahụ; ya mere dee okwu nile nke m ga-ekwu.",
                "10": "Ma ndị a bụ okwu ndị ahụ: Lee, a hụrụ m na otu ndị nke a, ndị Nifaị, dịka mụọ nke mkpughe nke dị n’ime m siri dị, n’ime nari afọ anọ site n’oge nke Jisus Kraịst ga-egosịpụta onwe ya, nye ha, ga-ala azụ n’ekweghị ekwe.",
                "11": "E, ma mgbe ahụ ka ha ga-ahụ agha nile na ajọọ ọrịa nile, e, ụnwụ nile na nkwafu-ọbara, ọbụna wee ruo mgbe ndị Nifaị na-agaghị adị kwa ọzọ—",
                "12": "E, ma nke a n’ihi na ha ga-ala azụ n’ekweghị ekwe ma daba n’ọrụ nile nke ọchịchịrị, na ọchịchọ nke anụ-arụ, na ụdị ajọọ-omume nile dị iche iche; e, a sị m gị, na n’ihi na ha ga-emehie megide nnukwu ìhè na mmụta dị otu a, e, asị m gị, na site n’ụbọchị ahụ, ọbụna ọgbọ nke anọ nile agaghị agafesị tutu nnukwu ajọọ-omume nke a ga-abịa.",
                "13": "Ma mgbe nnukwu ụbọchị ahụ ga-abịa, lee, oge ahụ na-abịa mgbe na-adịghị anya na ndị ahụ nọ ugbua, ma-ọbụ mkpụrụ-afọ nke ndị ahụ a gụnyere n’ọnụ-ọgụgụ ugbua n’etiti ndị nke Nifaị, agaghị agụnyekwa ha ọzọ n’etiti ndị nke Nifaị.",
                "14": "Mana onye-ọbụla nke fọdụrụ, ma e bibighị ya na nnukwu ụbọchị ahụ dị egwu, a ga-agụnye ya n’etiti ndị Leman, ma ga-adị ka ha, ha nile, ma ọbụghị ole na ole ndị a ga-akpọ ndị na-eso ụzọ nke Onye-nwe; ma ha ka ndị Leman ga-achụ ọbụna ruo mgbe ha na-agaghị adị kwa ọzọ. Ma ugbua, n’ihi ajọọ-omume, amụma a ga-emezu.",
                "15": "Ma ugbua o wee ruo na mgbe Alma gwasịworo Hilaman ihe ndị a, ọ gọziri ya, na kwa ụmụ ya nwoke ndị ọzọ; ma ọ gọzịkwara ala ahụ n’ihi ndị ezi-omume.",
                "16": "Ma ọ sịrị: Otu a ka Onye-nwe Chineke kwuru—ọbụbụ-ọnụ ga-adịrị ala ahụ, e, ala nke a, dịrị mba nile, ebo, asụsụ na mmadụ, ruo mbibi, bụ ndị na-eme ajọọ-omume, mgbe ha chazuworo; ma dịka m kwuworo otu a ka ọ ga-adị; n’ihi na nke a bụ ọbụbụ-ọnụ na ngọzi nke Chineke n’elu ala ahụ, n’ihi na Onye-nwe enweghị ike iji inye-ohere kachasị-ntakịrị lekwasị mmehie anya.",
                "17": "Ma ugbua, mgbe Alma kwuworo okwu ndị a ọ gọziri nzukọ-nsọ ahụ, e, ndị ahụ nile ga-anọgidesike n’okwukwe ahụ site n’oge ahụ gaa n’iru.",
                "18": "Ma mgbe Alma meworo nke a ọ pụrụ site n’ala nke Zarahemla, dịka ọ na-agaba n’ala nke Mulek. Ma o wee ruo na a nụghịkwa ihe gbasara ya ọzọ; ịhe gbasara ọnwụ ya ma-ọbụ olili ya anyị amaghị ihe gbasara ya.",
                "19": "Lee, nke a ka anyị matara, na ọ bụ onye ezi-omume; ma okwu a gara obodo nile na nzukọ-nsọ ahụ na ekuliri ya elu site na Mụọ, ma-ọbụ e liri ya site n’aka nke Onye-nwe, ọbụna dịka Moses. Mana lee, akwụkwọ-nsọ nile sịrị Onye-nwe weere Moses nye onwe ya; ma anyị were ya dịka na ọ narawo kwa Alma n’ime mụọ, nye onwe ya; ya mere, n’ihi nke a ọ dịghị ihe anyị matara gbasara ọnwụ ya na olili ya.",
                "20": "Ma ugbua o wee ruo na mmalite nke afọ iri na iteghete nke ọchịchị nke ndị-ikpe na-achị ndị Nifaị, na Hilaman gagharịrị n’etiti ndị ahụ ikwusara ha okwu ahụ.",
                "21": "N’ihi na lee, n’ihi agha ha nile ha na ndị Leman na ọtụtụ ntakịrị nghọtahịe nile na nsogbu nile nke dịworo n’etiti ndị ahụ, ọ dị mkpa na a ga-ekwusa okwu Chineke n’etiti ha, e, ma na a ga-eme nhazi na nzukọ-nsọ ahụ nile.",
                "22": "Ya mere, Hilaman na ụmụnne ya nwoke gara n’iru ihiwe nzukọ-nsọ ahụ ọzọ n’ala ahụ nile, e, n’obodo-ukwu ọbụla n’ala ahụ nile nke ndị nke Nifaị nwere. Ma o wee ruo na ha họpụtara ndị nchụ-aja nile na ndị nkuzi n’ala ahụ nile, ilekọta nzukọ-nsọ ahụ nile.",
                "23": "Ma ugbua o wee ruo na mgbe Hilaman na ụmụnne ya nwoke họpụtasịworo ndị nchụ-aja na ndị nkuzi ilekọta nzukọ-nsọ ahụ nile na nghọtahịe batara n’etiti ha, ma ha achọghị ige okwu nile nke Hilaman na ụmụnne ya nwoke;",
                "24": "Mana ha nweworo mpako, ebe ha buliri onwe ha elu n’obi ha, n’ihi nnukwu ụba ha nile karịrị akarị; ya mere ha bara ụba n’anya nke onwe ha, ma ha achọghị ige ntị n’okwu ha nile, ịgazi ije n’iru Chineke."
            },
            "46": {
                "1": "Ma o wee ruo na ka ha ra na-an̄aghị ntị n’okwu nile nke Hilaman na ụmụnne ya nwoke a kpọkọtara ha ọnụ megide ụmụnne ha nwoke.",
                "2": "Ma ugbua lee, iwe were ha karịa, nke mere na ha kpebiri igbu ha.",
                "3": "Ugbua onye-ndu nke ndị ahụ iwe were megide ụmụnne ha nwoke bụ nnukwu nwoke na onye siri ike; ma aha ya bụ Amalakaịa.",
                "4": "Ma Amalakaịa chọsịrịke ịbụ eze; ma ndị ahụ iwe were chọsịkwaraike ka ọ bụrụ eze ha; ma ndị nke ka n’ọnụ-ọgụgụ n’ime ha bụụrụ ndị-ikpe kara dị ala nke ala ahụ, ma ha nọọrọ na-achọ inweta ike.",
                "5": "Ma e duruwo ha rịị site n’otuto-erughị-n’obi nile nke Amalakaịa, na ọbụrụ na ha ga-akwado ya ma hiwe ya ịbụ eze ha na ya ga-eme ha ndị ọchịchị nye ndị ahụ.",
                "6": "Otu a Amalakaịa dufuru ha na nghọtahịe nile, na-agbanyeghị nkwusa ozi-ọma nke Hilaman na ụmụnne ya nwoke, e, na-agbanyeghị nnukwu nlekọta ha karịrị akarị na nzukọ-nsọ ahụ, n’ihi na ha bụ ndị isi nchụ-aja na nzukọ-nsọ ahụ.",
                "7": "Ma e nwere ọtụtụ na nzukọ-nsọ ahụ ndị kwere n’okwu otuto-erughị-n’obi nile nke Amalakaịa ahụ, ya mere ha nwere nghọtahịe ọbụna site na nzukọ-nsọ ahụ; ma otu a ka ihe-omume nile nke ndị Nifaị ahụ bụ ihe na-agaghị emezu ma dị egwu karịa, na-agbanyeghị nnukwu mmeri ha nke ha nweworo n’ebe ndị Leman nọ, na nnukwu ịn̄ụrị-ọn̄ụ ha nile nke ha nweworo n’ihi nnapụta ha site n’aka nke Onye-nwe.",
                "8": "Otu a anyị hụrụ otu ụmụ nke mmadụ si na-echefu Onye-nwe Chineke ha ọsọ-ọsọ, e, otu ha sị na-eme ajọọ-omume ọsọ-ọsọ, na ka ajọọ-onye ahụ dufuo ha.",
                "9": "E, ma anyị hụkwara nnukwu ajọọ-omume otu onye oke ajọọ-omume nwere ike ịkpata ka o were ọnọdụ n’etiti ụmụ nke mmadụ.",
                "10": "E, anyị hụrụ na Amalakaịa, n’ihi na ọ bụ onye nwere ụzọ aghụghọ na onye nwere ọtụtụ okwu otuto-erughị-n’obi, na o dufuru mkpụrụ-obi nke ọtụtụ mmadụ ime ajọọ-omume; e, na ịchọ ibibi nzukọ-nsọ nke Chineke ahụ, na ibibi ntọ-ala nke ntọhapụ nke Chineke nyeworo ha, ma-ọbụ ngọzi nke Chineke zitaworo n’elu iru nke ala ahụ n’ihi ndị ezi-omume.",
                "11": "Ma ugbua o wee ruo na mgbe Moronaị, onye bụụrụ onye-isi-agha nke ndị-agha nile nke Nifaị, nụworọrịị maka nghọtahịe nile ndị a, o wesoro Amalakaịa iwe.",
                "12": "Ma o wee ruo na ọ dọwara uwe mkpuchi ya; ma o weere mpekele ya, ma dee n’elu ya—Na ncheta nke Chineke anyị, okpukpe-chi anyị, na inwere-onwe anyị, na udo anyị, ndị nwunye anyị, na ụmụ anyị—ma o kekwasịrị ya na ngwụcha nke otu okporo osisi.",
                "13": "Ma o kegidesịrị epekele-mkpuchi-isi ya ike, na epekele-nchekwa-obi ya, na ihe ize-mgbọ ya nile, ma kee ngwa-ọgụ ya n’ukwu ya; ma o weere okporo-osisi ahụ, nke uwe ya ahụ ọ dowara dị na ngwụcha ya, (ma ọ kpọrọ ya àkàrá nke ntọhapụ) ma ọ kpọrọ isi n’ala, ma o kpesịrị ekpere ike nye Chineke ka ngọzi nile nke ntọhapụ dakwasị ụmụnne ya nwoke, ọbụrụraa na a ga-enwe otu ndị nke-Kraịst ga-afọdụ inwere ala ahụ—",
                "14": "N’ihi na otu a ka ndị nile kwere na Kraịst n’ezi-okwu dị, ndị bụ nke nzukọ-nsọ nke Chineke, a kpọrọ site na ndị ahụ na-abụghị nke nzukọ-nsọ ahụ.",
                "15": "Ma ndị ahụ bụ ndị nke nzukọ-nsọ ahụ kwesịrị ntụkwasị-obi; e, ndị ahụ nile bụ ndị kwere na Kraịst n’ezi-okwu wekwasịrị onwe ha, n’obi ụtọ, aha nke Kraịst, ma-ọbụ ndị-otu Kraịst dịka a na-akpọ ha, n’ihi okwukwe ha na Kraịst onye ga-abịa.",
                "16": "Ma ya mere, n’oge a, Moronaị kpere ekpere ka ụzọ nke ndị otu-Kraịst, na inwere-onwe nke ala ahụ bụrụ ihe a kwadoro.",
                "17": "Ma o wee ruo na mgbe ọ wụpụtasịworo mkpụrụ-obi ya nye Chineke, ọ kpọrọ ala nile ahụ nke dị na ndịda nke ala Ọtọgbọrọ-n’efu ahụ, e, ma na mkpirisi, ala ahụ nile, ma n’elu-elu ma na ndịda ndịda—Ala a họpụtara, na ala nke ntọhapụ.",
                "18": "Ma ọ sịrị: N’ezie Chineke agaghị ekwe na anyị, ndị elelịrị elelị n’ihi na anyị wekwasịrị onwe anyị aha nke Kraịst, a ga-azọda ma bibie anyị, ruo mgbe anyị ga-ewekwasị ya onwe anyị site na njehie nile nke onwe anyị.",
                "19": "Ma mgbe Moronaị kwuworo okwu ndị a, ọ gagharịrị n’etiti ndị ahụ, na-efegharị akụkụ a dowara adọwa nke uwe ya n’ikuku, ka mmadụ nile wee nwe ike ịhụ ihe odide nke o dere n’elu akụkụ ebe ahụ a dọwara adọwa, ma na-eti n’olu dị elu, na-asị:",
                "20": "Lee, onye ọbụla ga-akwado akara nke a n’elu ala ahụ, ka ha pụta n’ike nke Onye-nwe, ma baa n’ime ọgbụgba-ndụ na ha ga-akwado ihe nile ruru ha, na okpukpe-chi ha, ka Onye-nwe Chineke wee gọzie ha.",
                "21": "Ma o wee ruo na mgbe Moronaị kwupụtasịworo okwu ndị a, lee, ndị ahụ bịara na-agbakọta jiri ngwa-ọgụ ha e kere n’ukwu ha nile, na-adọka uwe ha nile n’ihe aka ebe, ma-ọbụ dịka ọgbụgba-ndụ, na ha agaghị ahapụ Onye-nwe Chineke ha; ma ọbụ, n’okwu ụdị ọzọ, ọbụrụ na ha jehie iwu-nsọ nile nke Chineke, ma-ọbụ daba n’ime njehie, ma ihere mee ha iwekwasị onwe ha aha nke Kraịst, Onye-nwe ga-adọka ha ọbụna dịka ha siri dọkaa uwe ha nile.",
                "22": "Ugbua nke a bụ ọgbụgba-ndụ ahụ nke ha mere, ma ha tụpụrụ uwe ha nile n’ụkwụ Moronaị, na-asị: Anyị na Chineke anyị na-agba-ndụ, na a ga-ebibi anyị, ọbụna dịka ụmụnne anyị nwoke nọ n’ala dị n’elu-elu, ọbụrụ na anyị ga-adaba n’ime njehie; e, o nwere ike ịtụpụ anyị n’ụkwụ ndị iro anyị, ọbụna dịka anyị tụpụworo uwe anyị nile n’ụkwụ gị ka a zọgide ha ụkwụ, ma ọbụrụ na anyị ga-adaba n’ime njehie.",
                "23": "Moronaị sịrị ha: Lee, anyị bụ ndị fọdụrụ na mkpụrụ-afọ nke Jekọb; e, anyị bụ ndị fọdụrụ na mkpụrụ-afọ nke Josef, onye nke ụmụnne ya nwoke dọwara uwe ya n’ọtụtụ mpekele; e, ma ugbua lee, ka anyị cheta idebe iwu-nsọ nile nke Chineke, ma-ọbụ ụmụnne anyị nwoke ga-adọwa uwe anyị nile ma a tụba anyị n’ụlọ-mkpọrọ, ma-ọbụ e ree anyị, ma-ọbụ e gbuo anyị.",
                "24": "E, ka anyị dokwa ntọhapụ anyị dịka ndị nke Josef fọdụrụ; e, ka anyị cheta okwu nile nke Jekọb, tutu ọnwụ ya, n’ihi na lee, ọ hụrụ na otu ụzọ nke uwe nke Josef fọdụrụ e dokwara ya ma o reghị-ere. Ma ọ sịrị—Ọbụna dịka e chekwaworo uwe nwa m nwoke, otu ahụ ka a ga-esi chekwa mkpụrụ-afọ nke nwa m nwoke fọdụrụ site n’aka nke Chineke, ma o were ya nye onwe ya, ebe mkpụrụ-afọ nke Josef fọdụrụ ga-ala-n’iyi, ọbụna dịka ụfọdụ nke uwe ya.",
                "25": "Ugbua lee, nke a na-enye mkpụrụ-obi m mwute; otu o sila dị, mkpụrụ-obi m nwere ọn̄ụ n’ime nwa m nwoke, n’ihi otu ụzọ nke mkpụrụ-afọ ya ahụ nke a ga ewegara Chineke.",
                "26": "Ugbua lee, nke a bụ asụsụ nke Jekọb.",
                "27": "Ma ugbua onye matara ma e nwere ike mkpụrụ-afọ nke Josef nke fọdụrụ, nke ga-ala-n’iyi dịka uwe ya, bụ ndị ahụ ghọtahịere anyị? E, ma ọbụna ọ ga-abụ anyị n’onwe anyị ma ọbụrụ na anyị eguzosighị ike n’okwukwe nke Kraịst.",
                "28": "Ma ugbua o wee ruo na mgbe Moronaị kwuworo okwu ndị a ọ gawara, na kwa zipụ n’akụkụ nile nke ala ahụ ebe e nwere nghọtahie nile, ma kpọkọta ndị ahụ nile ọnụ ndị chọrọ ichekwa ntọhapụ ha, iguzo megide Amalakaịa na ndị ahụ ghọtahịeworo, ndị a na-akpọ ndị Amalakaịa.",
                "29": "Ma o wee ruo na mgbe Amalakaịa hụrụ na ndị nke Moronaị dị imerime karịa ndị nke Amalakaịa—ma ọ hụkwara na ndị ya nwere obi abụọ gbasara ikpe-ziri-ezi nke ụzọ nke ha nakwereworo—ya mere, ebe ọ na-atụ egwu na ya agaghị enweta isi-okwu ahụ, ọ kpọrọ ndị ya ndị kwere ma pụọ baa n’ala nke Nifaị.",
                "30": "Ugbua Moronaị chere na ọ dịghị mkpa na ndị Leman ga-enwekwa ume ọzọ; ya mere o chere igbabichi ndị Amalakaịa ahụ, ma-ọbụ jide ha ma kpọghachị ha azụ, ma gbuo Amalakaịa; e, n’ihi na ọ matara na ọ ga-akpasu ndị Leman iwe megide ha, ma mee ha ka ha bịa n’ọgụ megide ha; ma nke a ka ọ matara na Amalakaịa ga-eme ka o wee nweta ebum-n’obi ya nile.",
                "31": "Ya mere Moronaị chere na ọ dị mkpa na ọ ga-akpọrọ ndị-agha ya nile, ndị kpọkọtaworo onwe ha ọnụ, ma nye onwe ha ngwa-agha ma baa n’ime ọgbụgba-ndụ idebe udo ahụ—ma o wee ruo na ọ kpọrọ ndị-agha ya ma zọrọ-ije pụọ jiri ụlọ ikwuu ya nile baa n’ime ọzara, ịgbabichi ụzọ nke Amalakaịa n’ime ọzara ahụ.",
                "32": "Ma o wee ruo na o mere dịka ọchịchọ ya nile siri dị, ma zọba ije n’ime ọzara ahụ, ma gbabichie ndị-agha nile nke Amalakaịa.",
                "33": "Ma o wee ruo na Amalakaịa gbafuru ya na ntakịrị ọnụ-ọgụgụ nke ndị nwoke ya, ma ndị nke fọdụrụ e nyefere ha n’aka nke Moronaị ma a kpọghachịrị ha n’ala nke Zarahemla.",
                "34": "Ugbua, Moronaị ebe ọ bụ nwoke ndị-isi-ikpe họpụtara na olu nke ndị ahụ, ya mere o nwere ike dịka ọchịchọ ya siri dị ya na ndị-agha nile nke Nifaị, ihiwe na igosi ikike n’ebe ha nọ.",
                "35": "Ma o wee ruo na onye ọbụla nke ndị Amalakaịa nke na-agaghị aba n’ime ọgbụgba-ndụ ịkwado ụzọ nke inwere onwe, ka ha wee dokwaa ọchịchị ịnwere-onwe ha, o mere ka e gbuo ha; ma e nwere nanị ole na ole ndị jụrụ ọgbụgba-ndụ nke inwere-onwe ahụ.",
                "36": "Ma o wee ruo kwa, na o mere ka e kelie ákàrà nke ntọhapụ n’ulo-elu tọwa ọbụla nke dị n’ala ahụ nile, nke ndị Nifaị nwere; ma otu a Moronaị kụnyere ihe nlere-anya nke ntọhapụ n’etiti ndị Nifaị.",
                "37": "Ma ha malitere inwe udo ọzọ n’ala ahụ; ma otu a ha kwadoro udo ruo ọ fọdụrụ ntakịrị ka ọ bụrụ ngwụcha afọ iri na iteghete nke ọchịchị nke ndị-ikpe.",
                "38": "Ma Hilaman na ndị isi nchụ-aja nile kwadokwara usoro dị na nzukọ-nsọ; e, ọbụna ruo ohere dị afọ anọ ka ha nwere udo na ịn̄ụrị-ọn̄ụ n’ime nzukọ-nsọ ahụ.",
                "39": "Ma o wee ruo na e nwere ọtụtụ ndị nwụrụ, na-ekwesike na Onye-nwe Jisus Kraịst gbapụtara mkpụrụ-obi ha nile; otu a ha gapụrụ n’ụwa na-an̄ụrị.",
                "40": "Ma o nwere ụfọdụ ndị nwụrụ n’arụ ọkụ, nke n’oge ụfọdụ n’afọ na-abịa ugboro-ugboro n’ala ahụ—mana ọbụkarịghị na arụ ọkụ, n’ihi ịdị ezi-mma nke ụdị ọtụtụ ahịhịa na mgbọrọgwụ nile nke Chineke kwadoworo iji wepụ ihe na-akpata ọrịa nile, nke ndị mmadụ na-enweta site n’ụdị nke iru ụbọchị—",
                "41": "Mana e nwere ọtụtụ ndị nwụrụ site n’ime okenye; ma ndị nke nwụrụ n’ime okwukwe nke Kraịst nwere an̄ụrị n’ime ya, dịka anyị kwesịrị iche."
            },
            "47": {
                "1": "Ugbua anyị ga-alaghachị n’ime akụkọ-ndekọta anyị nye Amalakaịa na ndị ahụ sooro ya gbaba n’ime ọzara ahụ; n’ihi na lee, ọ kpọrọwọrịị ndị ahụ soro ya gaa, ma galite n’ala nke Nifaị, n’etiti ndị Leman, ma ọ kpasuru ndị Leman iwe megide ndị nke Nifaị, nke mere na eze ndị Leman ahụ zigara ịma-ọkwa n’akụkụ ala ya nile, n’etiti ndị ahụ nile, ka ha kpọkọta kwa onwe ha ọnụ ọzọ ịga ịlụ agha megide ndị Nifaị.",
                "2": "Ma o wee ruo na mgbe ịma-ọkwa ahụ gazuworo n’etiti ha egwu tụrụ ha karịa; e, egwu tụrụ ha imejọ eze ahụ, ma egwu tụkwara ha ịga ịlụ-agha megide ndị Nifaị eleghị-anya ha ga-atufu ndụ ha nile. Ma o wee ruo na ha achọghị ịga, ma-ọbụ ndị ka n’ime ha achọghị, irube-isi nye iwu nile nke eze ahụ.",
                "3": "Ma ugbua o wee ruo na iwe were eze ahụ nke ukwuu n’ihi erubeghị-isi ha; ya mere o nyere Amalakaịa ịchị akụkụ ndị-agha ya nke ahụ nke ndị na-erubere iwu ya isi, ma nye ya iwu ka ọ gagharịa ma kwagide ha ibu ngwa-agha nile.",
                "4": "Ugbua lee, nke a bụ ọchịchọ nke Amalakaịa; n’ihi ya ebe ọ bụ onye dị nnọ aghụghọ n’ime ihe ọjọọ ya mere o buru atụmatụ ahụ n’obi ya ịchụda eze ndị Leman site n’oche-eze ya.",
                "5": "Ma ugbua o nwetawo ọchịchị nke akụkụ ndị Leman ahụ nile ndị kwadoro eze ahụ; ma ọ chọrọ irite nkwado nke ndị ahụ na-anaghị erube-isi; ya mere ọ gara n’iru ruo ebe ahụ a na-akpọ Onaịda, n’ihi na n’ebe ahụ ka ndị Leman nile gbagaworo; n’ihi na ha chọpụtara ndị-agha ahụ ka ha na-abịa, ma ebe ha na-eche na ha na-abịa ibibi ha, ya mere ha gbagara Onaịda, ruo n’ebe nke ngwa-ọgụ nile dị.",
                "6": "Ma ha ahọpụtawo otu nwoke ịbụ onye-eze na onye-ndu nye ha, ebe ha mesịworo obi ha ike jiri mkpebi ido-anya na-agaghị akwagide ha ịga megide ndị Nifaị.",
                "7": "Ma o wee ruo na ha kpọkọtara onwe ha ọnụ n’elu ugwu ahụ nke a na-akpọ Antịpas, na-njikere ịga ịlụ agha.",
                "8": "Ugbua ọbụghị nzube nke Amalakaịa inye ha agha dịka iwu nile nke eze ahụ siri dị; mana lee, o bụụrụ nzube ya irite nkwado nke ndị-agha nile nke ndị Leman, ka o wee debe onwe ya n’isi ha ma chụda eze ahụ n’ọchịchị ma were onwunwe nke ala-eze ahụ.",
                "9": "Ma lee, o wee ruo na o mere ndị-agha ya ka ha rụnye ụlọ ikwuu ha nile na ndagwụrụgwụ ahụ nke dịịrị na nso ugwu Antịpas ahụ.",
                "10": "Ma o wee ruo na mgbe o ruru abalị o zipụrụ onye-ozi nke nzuzo n’elu ugwu Antịpas ahụ, na-achọ ka onye-ndu nke ndị ahụ nọ n’elu ugwu, nke aha ya bụ Lihọntaị, ka ọ gbadata n’ala-ala nke ugwu ahụ n’ihi na ọ chọrọ ka ya na ya kwuo okwu.",
                "11": "Ma o wee ruo na mgbe Lihọntaị natara ozi ahụ ọ nwaghị anwa gbada n’ala-ala ugwu ahụ. Ma o wee ruo na Amalakaịa zipụrụ ọzọ nke ugboro abụọ, na-achọ ka ọ gbadata. Ma o wee ruo na Lihọntaị achọghị; ma o zipụrụ ọzọ nke ugbọrọ atọ.",
                "12": "Ma o wee ruo na mgbe Amalakaịa chọpụtara na ya enweghị ike inweta Lihọntaị ka ọ gbadata site n’ugwu ahụ, ọ rigoro n’elu ugwu ahụ, ọfọdụrụ-ntakịrị iru ebe izu-ike Lihọntaị; ma o zipuru ọzọ nke ugboro anọ ozi ya nye Lihọntaị, na-achọ ka ọ gbadata, na ka ọ kpọrọ ndị nche ya bịa.",
                "13": "Ma o wee ruo na mgbe Lihọntaị gbadatakwuruworo Amalakaịa ya na ndị nche ya nile, na Amalakaịa chọrọ ka ọ gbadata ya na ndị-agha ya n’oge abalị, ma gbaa ndị nwoke ahụ ndị eze ahụ nyeworo ya iwu ịchịkọta gburu-gburu n’ebe izu-ike ha nile ma na ya ga-enyefe ha n’aka Lihọntaị, ma ọbụrụ na ọ ga-eme ya (Amalakaịa) onye-ndu nke abụọ n’ebe ndị-agha nile ahụ nọ.",
                "14": "Ma o wee ruo na Lihọntaị gbadatara ya na ndị nwoke ya ma gbaa ndị nwoke nke Amalakaịa gburu-gburu, otu ọ ga-abụ na tutu ha eteta n’ụtụtụ ụbọchị ahụ ndị-agha nile nke Lihọntaị agbaala ha gburu-gburu.",
                "15": "Ma o wee ruo mgbe ha hụrụ na a gbara ha gburu-gburu, ha rịọrọ Amalakaịa ka o kwere ka ha sonye ha na ụmụnne ha nwoke, ka a ghara ibibi ha. Ugbua nke a bụ nnọ ihe nke Amalakaịa chọrọ.",
                "16": "Ma o wee ruo na o nyefere ndị nwoke ya, na-mmegide nye iwu nile nke eze ahụ. Ugbua nke a bụ ihe nke Amalakaịa chọrọ, ka o wee mezuo ọchịchọ ya nile n’ịchụda eze ahụ n’ọchịchị.",
                "17": "Ugbua ọ bụụrụ omenala n’etiti ndị Leman, ọbụrụ na e gbuo onye-isi ndu ha, ịhọpụta onye-ndu nke abụọ ịbụ onye-isi ndu ha.",
                "18": "Ma o wee ruo na Amalakaịa mere ka otu n’ime ụmụ-oru ya tinyere Lihọntaị nsi ntakịrị ntakịrị, nke mere ka ọ nwụọ.",
                "19": "Ugbua, mgbe Lihọntaị nwụrụ, ndị Leman họpụtara Amalakaịa ka ọ bụrụ onye-ndu ha na onye-isi-agha ha.",
                "20": "Ma o wee ruo na Amalakaịa zọọrọ ije ya na ndị-agha ya nile (n’ihi na o nwetawo ọchịchọ ya nile) ruo n’ala nke Nifaị, ruo n’obodo-ukwu nke Nifaị, nke bụ isi obodo-ukwu.",
                "21": "Ma eze ahụ gapụtara izute ya, ya na ndị nche ya nile, n’ihi na o chere na Amalakaịa emejupụtawo iwu ya nile, ma na Amalakaịa akpọkọtawo nnukwu ndị-agha ịga megide ndị Nifaị n’ịlụ agha.",
                "22": "Mana lee, dịka eze ahụ pụtara izute ya Amalakaịa mere ka ụmụ-oru ya nile garuo izute eze ahụ. Ma ha gara ma kpọọ isi ala n’iru eze ahụ, dịka n’ịsọpụrụ ya n’ihi ịdị ukwuu ya.",
                "23": "Ma o wee ruo na eze ahụ wepụtara aka ya ikulite ha, dịka omenala ndị Leman siri dị, dịka ihe aka-ebe nke udo, bụ omenala nke ha wetara site n’aka ndị Nifaị.",
                "24": "Ma o wee ruo na mgbe o kuliteworo onye nke mbụ site n’ala, lee ọ mara eze ahụ mma n’obi; ma ọ dara n’ala.",
                "25": "Ugbua ụmụ-oru nile nke eze ahụ gbafuru; ma ụmụ-oru nke Amalakaịa weliri iti mkpu, na-asị:",
                "26": "Lee, ụmụ-oru nile nke eze ahụ amawo ya mma n’obi, ma ọ dawo ma ha agbafuwo; lee, bịa ma hụ.",
                "27": "Ma o wee ruo na Amalakaịa nyere iwu na ndị-agha ya nile ga-azọrọ ije gaa ma hụ ihe meworo eze ahụ; ma mgbe ha bịaworo n’ebe ahụ, ma chọta eze ahụ ka ọ dịna n’ime ọbara ya, Amalakaịa mere dịka iwe ọ na-ewe ya, ma sị: Onye ọbụla hụrụ eze ahụ n’anya, ya gaa n’iru, ma chụọ ụmụ-oru ya nile ọsọ ka e nwe-ike gbuo ha.",
                "28": "Ma o wee ruo na ndị nile hụrụ eze ahụ n’anya, mgbe ha nụrụ okwu ndị a, bịara ma chụọ ụmụ-oru nke eze ahụ ọsọ n’azụ.",
                "29": "Ugbua mgbe ụmụ-oru nile nke eze ahụ hụrụ ndị-agha na-achụ ha, egwu mberede tụrụ ha ọzọ, ma ha gbabara n’ime ọzara ahụ, ma bịafeta n’ala nke Zarahemla ma sonye ndị nke Amọn.",
                "30": "Ma ndị-agha ahụ chụrụ ha n’azụ laghachịrị, ebe ha chụworo ha n’azụ n’efu; ma otu a Amalakaịa, site n’aghụghọ ya, nwetara obi nile nke ndị ahụ.",
                "31": "Ma o wee ruo echi ya ọ bara obodo-ukwu Nifaị ya na ndị-agha ya nile, ma were onwunwe nke obodo-ukwu ahụ.",
                "32": "Ma ugbua o wee ruo na nwunye-eze ahụ, mgbe ọ nụworo na e gburu eze ahụ—n’ihi na Amalakaịa ezipụworịị onye-ozi zigara nwunye-eze na-agwa ya na eze ahụ ụmụ-oru ya egbuwo ya, na ọ chụrụ ha ya na ndị-agha ya, mana ọ bụ n’efu, ma ha emewọrịị mgbapụ ha—",
                "33": "Ya mere, mgbe nwunye-eze nwetara ozi nke a o zigaara Amalakaịa ozi, na-achọ ya ka o debe ndụ ndị obodo-ukwu ahụ; ma ọ chọkwara ya ka ọ batakwute ya; ma ọ chọkwara ya ka ọ kpọrọ ndị aka-ebe ga-eso ya ịgba-ama gbasara ọnwụ nke eze ahụ.",
                "34": "Ma o wee ruo na Amalakaịa kpọọrọ otu nwa-oru ahụ nke gburu eze ahụ, na ndị nile ha na ya nọọrọ, ma bakwuru nwunye-eze ahụ, ruo n’ebe nke ọ nọdụrụ-ala; ma ha nile gbaara ya ama na eze ahụ ụmụ-oru nke ya gburu ya; ma ha sịkwara: Ha agbafuwo; ọ bụ na nke a ọ gbaghị ama megide ha? Ma otu a ha doro nwunye-eze ahụ anya gbasara ọnwụ nke eze ahụ.",
                "35": "Ma o wee ruo na Amalakaịa chọrọ nkwado nke nwunye-eze ahụ, ma kpọrọ ya nye onwe ya ka ọ bụrụ nwunye ya; ma otu a site n’aghụghọ ya, na site n’enyem-aka nke ụmụ-oru aghụghọ ya nile, o nwetara ala-eze ahụ; e, a nakweere n’ezi-okwu na ọ bụ eze n’akụkụ n’ala ahụ nile, n’etiti ndị nke ndị Leman nile, ndị nke ihe mejupụtara ha bụ ndị Leman na ndị Lemuel na ndị Ịshmel, ndị nghọtahịe nile nke ndị Nifaị, site n’ọchịchị nke Nifaị gbada ruo oge ugbua.",
                "36": "Ugbua ndị nghọtahịe nile a, ebe ha nwere otu ụdị nkuzi na otu mmụta dịka ndị Nifaị, e, ebe a kuziworo ha n’otu ọmụma-ihe nke Onye-nwe, otu o sila dị, ọ dị iche ịkọwa, na-adịghị-anya ka ha mesiworo nghotahie nile ha mesizie obi ike karịa na achọghị nchegharị, na ndị a na-azụghị-azụ karịa, ajọọ-omume na ịdị egwu karịa ndị Leman—na-an̄ụbazi omenala nile nke ndị Leman; na-enye umengwụ ohere, na ụdị ọchịchọ nke anụ-arụ nile dị iche iche; e, ichefu kpam-kpam Onye-nwe Chineke ha."
            },
            "48": {
                "1": "Ma ugbua o wee ruo na, ngwa-ngwa Amalakaịa nwetaworo ala-eze ahụ, ọ malilere ịkwalite obi ndị Leman nile megide ndị nke ndị Nifaị; e, ọ họpụtara ndịkom ka ha gwa ndị Leman okwu site n’ụlọ-elu tọwa ha nile, megide ndị Nifaị.",
                "2": "Ma otu a ọ kwalitere obi ha nile megide ndị Nifaị, nke mere na n’oge ngwụcha nke afọ nke iri na iteghete nke ọchịchị nke ndị-ikpe, ebe o mezuworo atụmatụ ya nile rute oge ahụ, e, ebe e meworo ya eze nye ndị Leman, ọ chọkwara ịchị eze n’ala ahụ nile, e, ma ndị ahụ nile nọ n’ala ahụ, ndị Nifaị na kwa ndị Leman.",
                "3": "Ya mere o mezuwọrịị atụmatụ ya, n’ihi na o mesịwo obi ndị Leman nile ike ma kpuo ha isi n’echiche, ma kpasuo ha iwe, nke mere na ọ kpọkọtawo ọtụtụ igwe mmadụ ịga n’ịlụ agha megide ndị Nifaị.",
                "4": "N’ihi na o kpebiri, n’ihi nnukwu ọnụ-ọgụgụ nke ndị ya, ịbịakwasị ndị Nifaị n’ike na iweta ha n’ime ịbụ-oru.",
                "5": "Ma otu a ọ họpụtara ndị-isi ọchị-agha nke ndị Zorọm ebe ha bụ ndị matara maka ume ndị Nifaị karịchaa, na ebe mgbaba ha, na ebe nile kachasị na-adịghị-ike nke obodo-ukwu ha nile; ya mere ọ họpụtara ha ịbụ ndị-isi ọchị-agha nye ndị-agha ya nile.",
                "6": "Ma o wee ruo na ha weere ebe izu-ike ha, ma gaa n’iru chee-iru n’ala nke Zarahemla n’ọzara ahụ.",
                "7": "Ugbua o wee ruo na mgbe Amalakaịa nọworị otu a na-enweta ike site n’aghụghọ na nduhie, Moronaị n’aka nke ọzọ, nọworị na-akwado echiche nile nke ndị ahụ ikwesị-ntụkwasị-obi nye Onye-nwe Chineke ha.",
                "8": "E, ọ nọ na-agba ndị-agha nile nke ndị Nifaị ume, na iwu ebe siri-ike nile, ma-ọbụ ebe mgbaba nile; na-atụlite mgbidi-aja ebe nile iji kpuchite ndị-agha ya nile, na kwa iwu mgbidi nile nke okwute iji gbachigide ha gburu-gburu obodo-ukwu ha nile, na oke nile nke ala ahụ; e, gburu-gburu nile nke ala ahụ.",
                "9": "Ma na ebe ewusịrị ike ha nile nke na-adịghị ike o debere ọnụ-ọgụgụ kachasị nke ndị nwoke; ma otu a o wusiri ala ahụ ike ma nye ha agbam-ume nke ndị Nifaị nwere.",
                "10": "Ma otu a ọ na-akwado ichekwa ntọhapụ ha, ala ha nile, ndị nwunye ha, na ụmụ ha, na udo ha, ma na ha ga-ebi ndụ nye Onye-nwe Chineke ha, ma na ha ga-enwe ike jide ihe ahụ nke ndị iro ha kpọrọ ụzọ nke ndị otu-Kraịst.",
                "11": "Ma Moronaị bụụrụ nwoke siri ike na dike; ọ bụụrụ nwoke nke nwere nghọta zuru oke; e, nwoke nke na-enweghị mmasị n’ịkwafu ọbara; otu nwoke nke mkpụrụ-obi ya nwere ọn̄ụ na ntọhapụ na inwere onwe nke mba ya, na ụmụnne ya site n’ịbụ-oru na ịgba oru;",
                "12": "E, nwoke nke obi ya jupụtara na ekele nye Chineke ya, n’ihi ọtụtụ ohere na ngọzi nile nke ọ wụkwasịrị ndị ya; nwoke nke rụsiri ọrụ ike karịa maka ọdịmma na nchekwa nke ndị ya.",
                "13": "E, ma ọ bụụrụ nwoke nke na-enweghị ịda mba n’okwukwe nke Kraịst, ma ọ n̄ụwo iyi ichekwa ndị ya, ihe nile ruru ya, na mba ya, na okpukpe-chi ya, ọbụna ruo n’itufu ọbara ya.",
                "14": "Ugbua ndị Nifaị ka a kụziiri ichekwa onwe ha megide ndị iro ha, ọbụna ruo n’ịkwafu ọbara ma ọbụrụ na ọ dị mkpa; e, ma a kuzikwaara ha ka ha ghara inwe oge ha ga-akpasu mmadụ iwe, e, na ka ha ghara inwe mgbe ọbụla ha ga-eweli mma-agha ma ọbụghị megide onye iro, ma ọbụghị iji chekwa ndụ ha.",
                "15": "Ma nke a bụụrụ okwukwe ha, na site n’ime otu ahụ Chineke ga-eme ka ha mee nke ọma n’ala ahụ, ma-ọbụ n’ikwu ya otu ọzọ, ọbụrụ na ha kwesịrị ntụkwasị-obi n’idebe iwu-nsọ nile nke Chineke na ọ ga-eme ka ha mee nke ọma n’ala ahụ; e, dọọ ha aka na ntị ịgbapụ, ma-ọbụ ijikere maka agha, dịka ihe egwu ha siri dị;",
                "16": "Na kwa, na Chineke ga-eme ka ha mata ebe ha ga-aga ichekwa onwe ha megide ndị iro ha, ma site n’ime otu ahụ, Onye-nwe ga-anapụta ha; ma nke a bụ okwukwe nke Moronaị, ma mkpụrụ-obi ya n̄ụrirị-ọn̄ụ n’ime ya; ọbụghị n’ịkwafu ọbara kama n’ime ihe ọma, n’ichekwa ndị ya, e, n’idebe iwu-nsọ nile nke Chineke, e, na iguzogide ajọọ-omume.",
                "17": "E, n’ezie, n’ezie a sị m unu, ọbụrụ na mmadụ nile a nọrọwo, ma nọọrọ, ma ga-anọgide, dịka Moronaị nọrọ, lee, ike ndị ahụ nile nke ala-mụọ a gaara eme ka ha ma jijiji ruo mgbe nile, e, ekwensu agaraghị enwe kwa ike n’ebe mkpụrụ-obi nile nke ụmụ nke mmadụ dị.",
                "18": "Lee, ọ bụ nwoke dị ka Amọn, nwa-nwoke nke Mosaịa, e, ma ọbụna ụmu-nwoke Mosaịa ndị nke ọzọ, e, na kwa Alma na ụmụ ya nwoke nile, n’ihi na ha nile bụ ndị nke Chineke.",
                "19": "Ugbua lee, Hilaman na ụmụnne ya nwoke anaghị ejere ndị ahụ ozi dị ntakịrị karịa ka Moronaị siri na-eje; n’ihi na ha kwusara okwu nke Chineke, ma ha mere ndị nile ọbụla n̄ara-ntị n’okwu ha nile baptism baa na nchegharị.",
                "20": "Ma otu a ha gagharịrị, ma ndị ahụ wedatara onwe ha ala n’ihi okwu ha nile, nke mere na ha natara iru-ọma dị elu n’aka Onye-nwe, ma otu a ha nweere onwe ha site n’agha nile na ndọrọ-ndọrọ nile n’etiti onwe ha, e, ọbụna ruo ohere nke afọ anọ.",
                "21": "Mana dịka m kwuworo, n’oge ikpe-azụ nke afọ nke iri na iteghete, e, na-agbanyeghị udo ha n’etiti onwe ha, a kwagidere ha n’enweghị mmasị ha ịlụso ụmụnne ha, ndị Leman ọgụ.",
                "22": "E, na mkpirisi, agha ha nile akwụsịghị mgbe ọbụla ruo ohere ọtụtụ afọ ha na ndị Leman, na-agbanyeghị nnukwu enweghị mmasị ha.",
                "23": "Ugbua, ha nwere nwute iburu ngwa-agha nile megide ndị Leman, n’ihi na ha enweghị mmasị n’ịkwafu ọbara; e, ma nke a abụghị ihe nile—ha nwere mwute ịbụ ihe e jiri ziga ọtụtụ n’ime ụmụnne ha pụọ n’ụwa nke a baa n’ime ụwa ebighi-ebi, na-ejikereghị izute Chineke ha.",
                "24": "Otu o sila dị, ha enweghị ike ikwere ịtọgbọ ndụ ha nile, ka e gbuo ndị nwunye ha na ụmụ ha site n’obi-ọjọọ anụmanụ nke ndị ahụ bụtụrụla ụmụnne ha, e, ma ha ghọtahieworo site na nzukọ-nsọ ha, ma hapụworo ha ma gaworo ibibi ha site n’isonye ndị Leman.",
                "25": "E, ha enweghị ike ịnagide na ụmụnne ha ga-an̄ụrị ọn̄ụ n’elu ọbara nke ndị Nifaị, ọbụrụra na e nwere ndị kwesịrị idebe iwu-nsọ nile nke Chineke, n’ihi na nkwa nke Onye-nwe bụ, ọbụrụ na ha ga-edebe iwu-nsọ ya nile ha ga-eme nke ọma n’ala ahụ."
            },
            "49": {
                "1": "Ma ugbua o wee ruo n’ọnwa nke iri na otu n’afọ nke iri na iteghete, n’ụbọchị nke iri nke ọnwa ahụ, ndị-agha nile nke ndị Leman a hụrụ ha ka ha na-abịa chee iru n’ala nke Amọnaịha.",
                "2": "Ma lee, e wughariwọrịị obodo-ukwu ahụ, ma Moronaị edebewọrịị ndị-agha n’oke-ala nile nke obodo-ukwu ahụ, ma ha ewulitewọrịị unyi gburu-gburu ebe ahụ iji chekwa ha site n’ụta nile na okwute nile nke ndị Leman; n’ihi, na lee, ha lụrụ ọgụ jiri okwute nile na arọ nile.",
                "3": "Lee, a sịrị m na obodo-ukwu nke Amọnaịha e wugharịwo ya rịị. A sị m unu e, na e wugharịrị ya n’otu akụkụ; ma n’ihi na ndị Leman ebibiwo ya otu ugboro n’ihi ajọọ-omume nke ndị ahụ, ha chere na ọ ga-abụkwara ha anụ-mgburi dị mfe ọzọ.",
                "4": "Mana lee, otu nnukwu enwetaghị ihe e bu n’obi ha siri dị; n’ihi na lee, ndị Nifaị egwuworịị mgba-aja gbaa onwe ha gburu-gburu nke dịịrị oke elu nke mere na ndị Leman enweghị ike ịtụ ha okwute ha nile na arọ ha nile ka ha dị ire, ọbụghị ma ha nwere ike ịbịakwasị ha ma ọbụghị site n’ebe ha si n’aba.",
                "5": "Ugbua n’oge a ndị-isi ọchị-agha nile nke ndị Leman ọ tụrụ ha n’anya karịa, n’ihi amamihe nke ndị Nifaị n’ịkwado ebe nchekwa ha nile.",
                "6": "Ugbua ndị ndu nile nke ndị Leman echeworịị, n’ihi nnukwu nke ọnụ-ọgụgụ ha nile, e, ha chere na a ga-enye ha ohere ịbịakwasị ha dịka ha meworo na mbụ; e, ma ha akwadowo kwa onwe ha jiri ihe ize mgbo nile, na epekele-nchekwa-obi nile; ma ha akwadowo kwa onwe ha jiri uwe nke akpụkpọ-anụ nile, e, uwe dị agbidigbi nke ukwuu ikpuchi ọtọ ha.",
                "7": "Ma ebe ha jiri otu a kwado ha chere na ọ ga-adịrị ha mfe imeri ma debe ụmụnne ha n’ibu-arọ nke ịbụ-oru, ma-ọbụ tigbuo ma gbuo ha n’igwe dịka o siri masị ha.",
                "8": "Mana lee, nke kachasị tụ ha n’anya, ha nọ na njikere maka ha, n’ụdị a na-enwebeghị onye matara ya n’etiti ụmụ Lihaị. Ugbua ha nọ na njikere maka ndị Leman, ịlụ agha n’ụdị nke nkuzi nile nke Moronaị.",
                "9": "Ma o wee ruo na ndị Leman, ma-ọbụ ndị Amalakaịa, ọ tụrụ ha n’anya karịa n’ụdị ha siri jikere maka agha.",
                "10": "Ugbua, ọbụrụ na Amalakaịa gbadataworo site n’ala nke Nifaị, n’isi ndị-agha ya, eleghị anya ọ gara eme ndị Leman ka ha buso ndị Nifaị agha n’obodo-ukwu nke Amọnaịha; n’ihi na lee, o jighị ọbara nke ndị ya kpọrọ ihe.",
                "11": "Mana lee, Amalakaịa agbadataghị n’onwe ya idu agha ahụ. Ma lee, ndị-isi ọchị-agha ya nile anwaghị anwa ibuso ndị Nifaị agha n’obodo-ukwu Amọnaịha, n’ihi na Moronaị agbanwewọrịị nhazi nke ihe nile n’etiti ndị Nifaị, nke mere na ndị Leman enwetaghị ihe ha bu n’obi n’ihi ebe mgbaghachị ha ma ha enweghị ike ịbịakwasị ha.",
                "12": "Ya mere ha laghachiri azụ baa n’ime ọzara ahụ, ma were ebe izu ike ha ma zọrọ ije chee iru n’ala nke Noa, n’eche na nke ahụ ga-abụ ebe ọzọ kachasị mma nye ha ịbịa megide ndị Nifaị.",
                "13": "N’ihi na ha amataghị na Moronaị ewusịwo ike, ma-ọbụ ewuwo ebe ewusịrị-ike nile nke nche, maka obodo-ukwu ọbụla gburu-gburu ala ahụ; ya mere, ha zọrọ ije gaa n’iru ruo n’ala nke Noa jiri mkpebi siri ike; e, ndị-isi ọchị-agha ha nile gapụtara n’iru ma n̄ụọ iyi na ha ga-ebibi ndị obodo-ukwu ahụ.",
                "14": "Mana lee, n’ịtụ-n’anya ha, obodo-ukwu nke Noa, nke nara abụ ebe n’esighị-ike, abụrụwo ugbua, site n’ọrụ Moronaị, ebe siri-ike, e, ọbụna ịkarị isi-ike nke obodo-ukwu Amọnaịha ahụ.",
                "15": "Ma ugbua, lee, nke a bụ amamihe n’ime Moronaị; n’ihi na o chewọrịị na a ga-eyi ha egwu mberede n’obodo-ukwu Amọnaịha ahụ; ma dịka obodo-ukwu nke Noa na-abụ akụkụ kachasị n’esighị-ike n’ala ahụ tụtụ ugbua, ya mere ha ga-azọrọ ije gaa n’ịlụ agha; ma otu a ka ọ dị dịka ọchịchọ ya nile siri dị.",
                "16": "Ma lee, Moronaị ahọpụtawo Lihaị ịbụ onye-isi ọchị-agha na-achị ndị nwoke nke obodo-ukwu ahụ; ma-ọbụ otu Lihaị ahụ nke lụrụ ọgụ ya na ndị Leman na ndagwurugwu dị n’ọwụwa-anyanwụ nke osimiri Saịdọn.",
                "17": "Ma ugbua lee o wee ruo, na mgbe ndị Leman hụworo na Lihaị na achị obodo-ukwu ahụ ha enwetakwaghị ihe ha bu n’obi ọzọ, n’ihi na ha na-atụ egwu Lihaị karịchaa; otu o sila dị ndị-isi ọchị-agha ha nile an̄ụwo iyi ibuso obodo-ukwu ahụ agha; ya mere, ha kpọlitere ndị-agha ha nile.",
                "18": "Ugbua lee, ndị Leman enweghị ike ịba n’ime ebe e-wusịrị-ike nke nchekwa ha site n’ụzọ ọzọ ma ọbụghị site n’ọnụ ụzọ ahụ, n’ihi ịdị elu nke mgbidi ahụ nke atụliworo elu, ma omimi nke awara mmiri ahụ nke egwuworo gburu-gburu, ma ọbụghị site n’ụzọ ahụ.",
                "19": "Ma otu a ka ndị Nifaị jiri jikere ibibi ndị nile ga-anwa anwa ịrịgo ịbata ebe ewusịrị-ike ahụ site n’ụzọ ọzọ, site n’ịtụfetara ha okwute nile na arọ nile ka ọ dasa ha.",
                "20": "Otu a ha nọ na njikere, e, otu nke ndị nwoke ha kachasịrị sie ike, ji mma-agha ha nile na ébè ha nile, itida ndị nile ga-anwa anwa ịbata n’ebe nchekwa ha site n’ebe ụzọ ahụ; ma otu a ka ha siri nọrọ na njikere ichekwa onwe ha megide ndị Leman.",
                "21": "Ma o wee ruo na ọchị-agha nile ahụ nke ndị Leman kpọlitere ndị-agha ha nile n’iru ebe ụzọ ahụ, ma malite ịlụso ndị Nifaị agha, ịbanye n’ebe nchekwa ha; mana lee, a chughachịrị ha azụ site n’oge ruo n’oge, nke mere na e gburu ha jiri nnukwu ogbugbu.",
                "22": "Ugbua mgbe ha chọpụtara na ha enweghị ike imeri ndị Nifaị site n’ụzọ ahụ, ha malitere igwuda aja mgbidi ha nile ka ha wee nweta ụzọ ruo ebe ndị-agha ha nọ, ka ha wee nwere ohere dị ahata-aha ịlụ ọgụ; mana lee, na mgbalị nile ndị a, azachapụrụ ha site n’okwute nile na arọ nile nke a tụrụ ha; ma karịa ikpoju ọlụlụ ha nile site n’ịdọdata mgbidi-aja ahụ nile n’ala, e mejupụtara ebe ụfọdụ ha na ndị ha nwụrụ anwụ na ndị merụrụ-arụ.",
                "23": "Otu a ndị Nifaị nwere ike nile n’ebe ndị iro ha nọ; ma otu a ndị Leman gbalịrị ibibi ndị Nifaị ruo mgbe e gbuchara ndị-isi ọchị-agha ha nile; e, ma karịa otu puku n’ime ndị Leman ka e gburu; ebe ọ bụ n’aka nke ọzọ, e nweghị otu mkpụrụ-obi onye Nifaị e gburu.",
                "24": "E nwere ihe dịka iri-ise ndị e merụrụ-arụ, ndị e ghewere-oghe nye arọ nile nke ndị Leman site n’ụzọ ahụ, manna ihe-ize-mgbọ ha nile kpuchitere ha, na epekele-nchekwa-obi ha nile, na epekele mkpuchi isi ha, nke mere na ọnya ha nile dị n’ụkwụ ha nile, ọtụtụ n’ime nke buru ezigbo ibu.",
                "25": "Ma o wee ruo, na mgbe ndị Leman hụrụ na ndị-isi ọchị-agha ha nile e gbusịwo ha, ha gbabara n’ime ọzara ahụ. Ma o wee ruo na ha laghachịrị n’ala nke Nifaị, ịgwa eze ha, Amalakaịa, onye nke bụ onye Nifaị site n’ọmụmụ, gbasara nnukwu ntufu ha.",
                "26": "Ma o wee ruo na o were iwe karịa n’ebe ndị ya nọ, n’ihi na o nwetabeghị ọchịchọ ya n’ebe ndị Nifaị nọ; o bobeghị ha ibu-arọ nke ịbụ-oru.",
                "27": "E, iwe were ya karịa, ma ọ kọchara Chineke, na kwa Moronaị, na-an̄ụ iyi na ya ga-an̄ụ ọbara ya; ma nke a n’ihi na Moronaị edebewo iwu-nsọ nile nke Chineke n’ijikere maka nchekwa nke ndị ya.",
                "28": "Ma o wee ruo, na n’aka nke ọzọ, ndị nke Nifaị kelere Onye-nwe Chineke ha, n’ihi ike ya na-enweghị atụ n’ịnapụta ha site n’aka ndị iro ha nile.",
                "29": "Ma otu a ka afọ iri na iteghete nke ọchịchị nke ndị ikpe na-achị ndị Nifaị ahụ siri gwụchaa.",
                "30": "E, ma e nwere udo esepụghị-aka n’etiti ha, na nnukwu ime nke ọma karịrị akarị na nzukọ-nsọ ahụ n’ihi ịn̄a-ntị ha na mgbalị ha nke ha nyere okwu nke Chineke, nke e kwupụtara nye ha site n’aka Hilaman, na Shịblọn, na Koriantọn, na Amọn na ụmụnne ya nwoke, e, na site n’aka ndị nile e chiworo-echichi site n’usoro nsọ ahụ nke Chineke, ebe emeworo ha baptism baa na nchegharị, ma zipu ha ikwusa ozi-ọma n’etiti ndị ahụ."
            },
            "50": {
                "1": "Ma ugbua o wee ruo na Moronaị akwụsịghị ime njikere nile maka agha, ma-ọbụ ichekwa ndị ya megide ndị Leman; n’ihi na o mere ka ndị-agha ya nile malite na mmalite nke iri afọ abụọ nke ọchịchị nke ndị-ikpe, ka ha wee malite igwulite mkpomkpo aja gburu-gburu obodo-ukwu ahụ nile, akụkụ nile nke ala ahụ nke ndị Nifaị nwere.",
                "2": "Ma n’elu mgba-aja nile ahụ o mere na e kwesịrị inwe osisi nile e ji ewu ụlọ, e, ọrụ nile nke osisi e ji ewu ụlọ e wulitere elu ruo ogologo nke mmadụ, gburu-gburu obodo-ukwu ndị ahụ nile.",
                "3": "Ma o mere ka n’elu ọrụ nile nke osisi e ji ewu ụlọ a ga-enwe okporo-osisi a pịrị ka ọ na-adụ ogwu e wukwasịrị n’osisi nile ahụ e ji ewu ụlọ ahụ gburu-gburu; ma ha siri ike ma dị elu.",
                "4": "Ma o mere ka e wulite ụlọ-elu tọwa ka ha na elefe ọrụ nke okporo-osisi ahụ a pịrị-ka-ha-na-adụ ogwu anya, ma o mere ka e wuo ebe nchekwa nile n’elu ụlọ-elu tọwa nile ahụ, nke mere na okwute nile na arọ nile nke ndị Leman enweghị ike imerụ ha arụ.",
                "5": "Ma a kwadoro ha nke mere na ha nwere ike ịtụ okwute nile site n’elu ebe ahụ, dịka o siri masị ha na ka ume ha ra, ma gbuo onye ọbụla nwara-anwa ịbịaru mgbidi nile nke obodo-ukwu ahụ nso.",
                "6": "Otu a Moronaị kwadoro ebe e wụsịrị-ike nile megide ọbịbịa nke ndị iro ha nile, gburu-gburu obodo-ukwu ọbụla n’ala ahụ nile.",
                "7": "Ma o wee ruo na Moronaị mere ka ndị-agha ya nile ga-agaba n’ime ọzara ọwụwa-anyanwụ ahụ; e, ma ha garuru ma chụba ndị Leman nile ndị nọ n’ọzara ọwụwa-anyanwụ ahụ n’ime ala nke ha nile, nke dị na ndịda-ndịda nke ala Zarahemla ahụ.",
                "8": "Ma ala nke Nifaị gara n’ụzọ guzoro kwem site n’osimiri ọwụwa-anyanwụ ruo n’ọdịda-anyanwụ.",
                "9": "Ma o wee ruo na mgbe Moronaị chụpụworo ndị Leman nile site n’ọwụwa-anyanwụ nke ọzara ahụ, nke dị n’elu-elu nke ala nile nke ha onwe ha nwere, o mere ka ndị bi n’ebe ahụ ndị nọ n’ala nke Zarahemla na n’ala ahụ gburu-gburu ga-agaru n’ime ọzara ọwụwa-anyanwụ, ọbụna ruo n’oke nile n’akụkụ osimiri, ma nwere ala ahụ.",
                "10": "Ma o debekwara ndị-agha nile na ndịda ndịda ahụ, n’oke nile nke ebe ha nwere, ma mee ha ka ha wulite ebe siri-ike nile ka ha wee nwee ike ichekwa ndị-agha ha nile na ndị ha site n’aka nile nke ndị iro ha.",
                "11": "Ma otu a o kewapụrụ ebe nile siri ike nke ndị Leman n’ọzara ọwụwa-anyanwụ ahụ, e, na kwa n’ọdịda anyanwụ, na-ewusike oke ahụ dị n’etiti ndị Nifaị na ndị Leman, n’etiti ala nke Zarahemla na ala nke Nifaị, site n’oke osimiri ọdịda-anyanwụ, na-agba n’akụkụ isi osimiri Saịdọn ahụ—ndị Nifaị nwere ala nile dị n’elu-elu, e, ọbụna ala nile nke dị n’elu-elu nke ala Uju ahụ, dịka mmasị ha siri dị.",
                "12": "Otu a Moronaị, ya na ndị-agha ya nile, ndị na-abawanye kwa ụbọchị n’ihi nkwa nke nchekwa nke ọrụ ya nile wetaara ha, ma chọọ ibepụ ume na ike nke ndị Leman pụọ site n’ala nile nke onwunwe ha, ka ha ghara inwe ike n’ala ahụ nile nke onwunwe ha.",
                "13": "Ma o wee ruo na ndị Nifaị malitere ntọ-ala nke otu obodo-ukwu, ma ha kpọrọ aha obodo-ukwu ahụ Moronaị; ma ọ dị n’akụkụ oke osimiri ọwụwa-anyanwụ; ma ọ dị na ndịda n’akụkụ oke-ala nke ihe ọnwụnwe nile nke ndị Leman.",
                "14": "Ma ha malitekwara ntọ-ala maka obodo-ukwu dị n’etiti obodo-ukwu nke Moronaị na obodo-ukwu nke Erọn, na-ejikọ oke-ala nile nke Erọn na Moronaị; ma ha kpọrọ aha nke obodo-ukwu ahụ, ma-ọbụ ala ahụ, Nifaịha.",
                "15": "Ma ha malitekwara n’otu afọ ahụ iwu ọtụtụ obodo-ukwu n’ebe elu-elu, otu n’ụdị dị iche nke ha kpọrọ Lihaị, nke dị n’ebe elu-elu n’akụkụ oke-ala nile nke akụkụ oke-osimiri ahụ.",
                "16": "Ma otu a ka iri afọ abụọ siri gwụchaa.",
                "17": "Ma n’ọnọdụ ime nke ọma nile ndị a ka ndị Nifaị nọ na mmalite nke iri afọ abụọ na otu nke ọchịchị nke ndị-ikpe na-achị ndị nke Nifaị.",
                "18": "Ma ha mere nke ọma karịa, ma ha bara ụba karịa; e, ma ha mụbara ma gbasie ike n’ala ahụ.",
                "19": "Ma otu a anyị hụrụ otu obi ebere na ikpe ziri-ezi nke mmekọ nile nke Onye-nwe siri dị, ruo na mmezu nke okwu ya nile nye ụmụ nke mmadụ; e, anyị nwere ike ịhụ na okwu ya nile a chọpụtawo na ha bụ ezi-okwu, ọbụna n’oge ugbua, nke ọ gwara Lihaị, na-asị:",
                "20": "Ngọzi na-adịrị gị na ụmụ gị; ma a ga-agọzi ha, ma ọbụrụra na ha ga-edebe iwu-nsọ m nile ha ga-eme nke ọma n’ala ahụ. Mana cheta, ọbụrụra na ha agaghị edebe iwu-nsọ m nile a ga-ebepụ ha site n’ebe Onye-nwe nọ.",
                "21": "Ma anyị hụrụ na nkwa nile a achọpụtawo na ha bụ ezi-okwu gosị ndị nke Nifaị; n’ihi na ọbụrụwọrịị esem-okwu ha nile na ndọrọ-ndọrọ ha nile, e, igbu mmadụ ha nile, na mpụnarị ihe ha nile, ife-arụsị ha, ịgba akwụna ha nile, na ihe arụ ha nile, ndị dị n’etiti ha n’onwe ha, nke wekwasịrị ha agha ha nile na mbibi ha nile.",
                "22": "Ma ndị ahụ kwesịrị-ntụkwasị-obi n’idebe iwu-nsọ nile nke Onye-nwe a napụtara ha mgbe nile, ebe ọtụtụ puku nke ụmụnne ha ndị ajọọ-omume e nyefewo ha na ịbụ-oru, ma-ọbụ ịla n’iyi site na mma-agha, ma-ọbụ ịla-azụ n’ekweghị-ekwe, ma gwakọrịta ha na ndị Leman.",
                "23": "Mana lee ọdịghị mgbe e nwere an̄ụrị n’etiti ndị nke Nifaị karịa oge a, site n’ụbọchị nile nke Nifaị, karịa n’ụbọchị nile nke Moronaị, e, ọbụna n’oge nke a, n’iri afọ abụọ na otu nke ọchịchị nke ndị-ikpe.",
                "24": "Ma o wee ruo na n’iri afọ abụọ na abụọ nke ọchịchị nke ndị-ikpe gwụkwara n’udo; e, na kwa afọ nke iri abụọ na atọ.",
                "25": "Ma o wee ruo na na mmalite nke iri afọ abụọ na anọ nke ọchịchị nke ndị-ikpe, a gaara enwe kwa udo n’etiti ndị nke Nifaị ma asị na ọbụghị ndọrọ-ndọrọ nke weere ọnọdụ n’etiti ha gbasara ala nke Lihaị, na ala nke Moriantọn, nke ya na oke ala nile nke Lihaị jikọtara; ndị nke ha abụọ dịcha n’oke ala nile n’ikpere mmiri ahụ.",
                "26": "N’ihi na lee, ndị nwe ala nke Moriantọn ahụ weere otu akụkụ ala nke Lihaị ahụ dịka nke ha; ya mere a malitere inwe ndọrọ-ndọrọ dị ọkụ n’etiti ha, nke mere na ndị nke Moriantọn welitere ngwa-agha nile megide ụmụnne ha, ma ha mere mkpebi site na mma-agha ahụ igbu ha.",
                "27": "Mana lee, ndị nke nwere ala nke Lihaị ahụ gbagara ebe izu-ike nke ndị Moronaị, ma rịọ ya maka enyem-aka; n’ihi na lee ha anọghị n’ezighị-ezi.",
                "28": "Ma o wee ruo na mgbe ndị nke Moriantọn, ndị a na-edu site na nwoke aha ya bụ Moriantọn, chọpụtara na ndị nke Lihaị agbabawo n’ebe izu ike nke Moronaị, ha tụrụ egwu karịrị akarị eleghị-anya ndị-agha nke Moronaị ga-abịakwasị ha ma bibie ha.",
                "29": "Ya mere, Moriantọn tinyere ya n’ime obi ha nile ka ha gbaga n’ala nke dị n’elu-elu, nke e kpuchịrị jiri ọtụtụ nnukwu mmiri, ma were onwunwe nke ala ahụ nke dị n’elu-elu.",
                "30": "Ma lee, ha gaara eburuworịị atụmatụ nke a n’ihe e mezuworo, (nke gaara abụ ihe a gaara akwa arịrị) mana lee, Moriantọn ebe ọ bụ nwoke nwere nnukwu mmetụta, ya mere o weere otu nwa-ozi ya nwa-agbọghọbịa iwe, ma ọ dakwasịrị ya ma tie ya nnukwu ihe.",
                "31": "Ma o wee ruo na ọ gbafuru, ma bịafeta n’ebe izu-ike nke Moronaị, ma gwa Moronaị ihe nile gbasara ihe ahụ, na kwa gbasara ebum-n’obi ha nile ịgbaba n’ala ahụ dị n’elu-elu.",
                "32": "Ugbua lee, ndị ahụ nọọrọ n’ala Uju ahụ, ma-ọbụ n’ụdị ọzọ Moronaị, tụrụ egwu na ha ga-an̄a-ntị n’okwu nile nke Moriantọn ma jikọta-ọnụ ya na ndị ya, ma otu a ọ ga-enweta onwunwe nke akụkụ ala ndị ahụ nile, nke ga-atọ ntọ-ala maka ihe ndị dị mkpa ga-eso ya n’etiti ndị nke Nifaị, e, ihe ndị na-eso ya nke ga-eduga na nkwatu nke ntọhapụ ha.",
                "33": "Ya mere Moronaị zigara ndị-agha, jiri ihe izu-ike ha, ịgbabichi ndị nke Moriantọn, ka ha kwụsị mgbaba ha n’ala dị n’elu-elu.",
                "34": "Ma o wee ruo na ha agbabichighị ha ruo mgbe ha bịaruworo oke-ala nile nke ala Ọtọgbọrọ n’efu; ma n’ebe ahụ ha gbabichịrị ha, n’akụkụ ụzọ mkpafa nke na-aga n’akụkụ osimiri ahụ baa n’ala dị n’elu-elu, e, n’akụkụ osimiri ahụ, na ọdịda-anyanwụ na n’ọwụwa-anyanwụ.",
                "35": "Ma o wee ruo na ndị-agha ahụ nke Moronaị zipụrụ, nke onye na-edu ha bụ otu nwoke aha ya bụ Tiankọm, gakwuru ndị nke Moriantọn; ma oke ekwe-ekwe ka ndị nke Moriantọn bụ, (ebe a na-akwalite mụọ ha site na ajọọ-omume ya na okwu otuto-esighị n’obi ya nile) na agha malitere n’etiti ha, n’ime nke Tiankọm gburu Moriantọn ma merie ndị-agha ya, ma kpọrọ ha ndị-mkpọrọ, ma laghachị n’ebe izu-ike nke Moronaị. Ma otu a ka iri afọ abụọ na anọ nke ọchịchị nke ndị-ikpe na-achị ndị nke Nifaị sirị gwụchaa.",
                "36": "Ma otu a ka e siri kpọghachị ndị nke Moriantọn azụ. Ma mgbe ha gbaworo-ndụ idebe udo ahụ a kpọghachịrị ha n’ala nke Moriantọn, ma njikọta-ọnụ weere ọnọdụ n’etiti ha na ndị nke Lihaị ahụ; ma a kpọghachịkwara ha n’ala ha nile.",
                "37": "Ma o wee ruo na n’otu afọ ahụ nke e weghachiri udo nye ndị nke Nifaị, ka Nifaịha, onye-isi-ikpe nke abụọ, nwụrụ, ebe ọ nọchịworo oche-ikpe ahụ jiri ezi-okwu zuru oke n’iru Chineke.",
                "38": "Otu o sila dị, o jụworịị Alma iwere onwunwe nke akụko-ndekọta ndị ahụ enwere, ha na ihe ndị ahụ Alma na ndị nna ya ha chere na ha kachasịrị dị nsọ; ya mere Alma enyefewo ha rị nwa ya nwoke, Hilaman.",
                "39": "Lee, o wee ruo na nwa nwoke nke Nifaịha ka a họpụtara ịnọchị oche-ikpe ahụ, n’ọnọdụ nna ya; e, a họpụtara ya onye-isi-ikpe na onye-ọchịchị nye ndị ahụ, jiri ịn̄ụ-iyi na emume dị nsọ ikpe-ikpe zịrị-ezi, na idebe udo ahụ na inwere-onwe nke ndị ahụ, na ikwenyere ha n’ohere ha nile dị nsọ ife Onye-nwe Chineke ha, e, ịkwado na ichekwa ụzọ nke Chineke ụbọchị ya nile, na iweta ndị ajọọ-omume n’ikpe-ziri-ezi dịka imebi-iwu ha siri dị.",
                "40": "Ugbua lee, aha ya bụ Pehoran. Ma Pehoran nọchịrị oche nke nna ya, ma malite ọchịchị ya na ngwụcha nke iri-afọ abụọ na anọ, nye ndị nke Nifaị."
            },
            "51": {
                "1": "Ma ugbua o wee ruo na mmalite nke iri-afọ abụọ na ise nke ọchịchị nke ndị-ikpe na-achị ndị nke Nifaị, ebe ha meworo ka udo dị n’etiti ndị nke Lihaị na ndị nke Moriantọn gbasara ala ha nile, ma ebe ha maliteworo afọ nke iri abụọ na ise n’udo;",
                "2": "Otu o sila dị, ha akwadoghị udo ahụ ogologo oge n’ala ahụ, n’ihi na a malitere inwe ndọrọ-ndọrọ n’etiti ndị ahụ gbasara onye-isi-ikpe Pehoran; n’ihi na lee, e nwere ụfọdụ ndị nke chọrọ na akụkụ ole na ole nke iwu ahụ ekwesịrị imeghari ha.",
                "3": "Mana lee, Pehoran achọghị imegharị ma-ọbụ kwe ka e megharịa iwu ahụ; ya mere, ọ n̄ạghị ntị n’okwu ndị zibataworo olu ha nile site n’arịrịọ ha nile gbasara imegharị iwu ahụ.",
                "4": "Ya mere, ndị ahụ chọrọ ka e megharịa iwu ahụ weere ya iwe, ma chọọ ka ọ ghara ịbụkwara ha onye-isi-ikpe n’ala ahụ; ya mere e nwere ịrụ-ụka dị ọkụ gbasara ihe ahụ, mana ọbụghị ruo n’ịkwafu ọbara.",
                "5": "Ma o wee ruo na ndị ahụ chọrọ ka achụda Pehoran site n’oche-ikpe a ka a kpọrọ ndị ọchọ-eze, n’ihi na ha chọrọ ka e megharịa iwu ahụ n’ụdị ịchụda ọchịchị inwere-onwe ma hiwe onye-eze n’ala ahụ.",
                "6": "Ma ndị ahụ chọrọ ka Pehoran nọrọ ka onye-isi-ikpe n’ala ahụ wekwasịrị onwe ha aha nke ndị nwe-onwe ha; ma otu a ka nkewa siri dị n’etiti ha, n’ihi na ndị nwere-onwe ha an̄ụwo-iyi ma-ọbụ gbara-ndụ ichekwa ihe nile ruru ha na ohere nile nke okpukpe-chi ha site n’otu ọchịchị inwere-onwe.",
                "7": "Ma o wee ruo na ihe nke a maka ndọrọ-ndọrọ ha ka e meziri site n’olu nke ndị ahụ. Ma o wee ruo na olu nke ndị ahụ bịara na nkwado nke ndị inwere-onwe ahụ, ma Pehoran jidere oche-ikpe ahụ, nke wetara nnukwu ịn̄ụrị-ọnụ n’etiti ụmụnne nke Pehoran na kwa ọtụtụ ndị nke ntọhapụ, ndị tinyekwara ndị ọchọ-eze ahụ n’idere juu, ha anwaghị anwa imegide kama o kwesịrị ka ha kwado ụzọ nke inwere-onwe.",
                "8": "Ugbua ndị ahụ kwadoro ndị ọchọ-eze nile bụ ndị a mụrụ n’ọnọdụ di elu, ma ha chọrọ ịbụ ndị eze; ma a kwadoro ha site na ndị chọrọ ike na ikike ịchị ndị ahụ.",
                "9": "Mana lee, nke a bụ oge ọgba-aghara maka udị ndọrọ-ndọrọ dị otu ahụ ịdị n’etiti ndị nke ndị Nifaị; n’ihi na lee, Amalakaịa akwalitewo kwa obi ndị nke ndị Leman nile ọzọ megide ndị nke ndị Nifaị, ma ọ nọọrọ na-akpọkọta ndị-agha nile sitere n’akụkụ nile nke ala ya, ma na-enye ha ngwa-ọgụ, ma na-akwado maka agha jiri mgbalị nile; n’ihi na ọ n̄ụwọrị iyi ịn̄ụ ọbara nke Moronaị.",
                "10": "Mana lee, anyị ga-ahụ na nkwa nke o kwere dị aghara; otu o sila dị, o jikere onwe ya na ndị-agha ya nile ịbịa n’agha megide ndị Nifaị.",
                "11": "Ugbua ndị-agha ya nile adịghị oke nnukwu dịka ha dịịrị na mbụ, n’ihi ọtụtụ puku nile ndị e gbuworo site n’aka nke ndị Nifaị; mana na-agbanyeghị nnukwu ntufu ha, Amalakaịa akpọkọtawọrịị nnukwu ndị-agha dị egwu, nke mere na egwu atụghị ya ịgbadataru ala nke Zarahemla.",
                "12": "E, ọbụna Amalakaịa n’onwe ya gbadatara, na-mgbabichi nke ndị Leman. Ma-ọbụ n’iri afọ abụọ na ise nke ọchịchị nke ndị-ikpe; ma-ọbụ n’otu oge ahụ nke ha maliteworo idozi ihe gbasara ndọrọ-ndọrọ ha nile gbasara onye-isi-ikpe Pehoran ahụ.",
                "13": "Ma o wee ruo na mgbe ndị nwoke ahụ a kpọrọ ndị ọchọ-eze nuworọrịị na ndị Leman na-agbadata n’agha megide ha, ha nwere obi-ụtọ n’obi ha nile; ma ha jụrụ iwelite ngwa-ọgụ nile, n’ihi na ha were oke iwe megide onye-isi-ikpe ahụ, na kwa ha na ndị nke ntọhapụ ahụ, na ha agaghị ewelite ngwa-agha nile n’ichekwa mba ha.",
                "14": "Ma o wee ruo na mgbe Moronaị hụrụ ihe nke a, ma hụkwa na ndị Leman na-abata n’ime oke nile nke ala ahụ, o were iwe karịa n’ihi ekwe-ekwe nke ndị ahụ ya na ha rụworo ọrụ jiri oke nnukwu mgbalị iji chekwaa; e, o were iwe karịa; mkpuru-obi ya jupụtara n’iwe megide ha.",
                "15": "Ma o wee ruo na o zigara akwụkwọ arịrịọ, jiri olu nke ndị ahụ, ruo onye-ọchịchị nke ala ahụ, na-achọ ka ọ gụọ ya, ma nye ya (Moronaị) ike iji kwagide ndị nghọtahịe nile ahụ ichekwa mba ha ma-ọbụ igbu ha.",
                "16": "N’ihi na ọ bụ ihe mbụ na ihe o jiri kpọrọ ihe ịkwusị ndọrọ-ndọrọ nile na nghọtahịe nile n’etiti ndị ahụ; n’ihi na lee, nke a abụrụwọrịị ihe kpatara mbibi ha nile. Ma o wee ruo na e kwere ya dịka olu ndị ahụ siri dị.",
                "17": "Ma o wee ruo na Moronaị nyere iwu ka ndị-agha ya gaa megide ndị ọchọ-eze ahụ, ịdọdata mpako ha na ịbụ ndị ama-ama ha ma mee ka ha na ala hara, ma-ọbụ ha ga-ewelite ngwa-ọgụ ma kwado ụzọ nke ntọhapụ.",
                "18": "Ma o wee ruo na ndị-agha nile zọrọ-ije gaa imegide ha; ma ha dọdara mpako ha na ịbụ ndị ama-ama ha, nke mere na mgbe ha welitere ngwa-ọgụ ha nile nke agha ịlụ ọgụ megide ndị nke Moronaị e gbuturu ha ma mee ka ha na ala hara.",
                "19": "Ma o wee ruo na e nwere puku anọ n’ime ndị nghọtahịe ahụ ndị e gbuturu site na mma-agha ahụ; ma ndị nke bụ ndị ndu ha nile ndị a na-egbụghị n’agha a kpọrọ ha tukpuo n’ụlọ mkpọrọ, n’ihi na e nweghị oge maka ikpe ha ikpe na mgbe nke a.",
                "20": "Ma ụfọdụ n’ime ndị nghọtahịe ahụ, kama ka a kụda ha n’ala site na mma-agha ahụ, nyefere onwe ha n’usoro nke ntọhapụ, ma a kwagidere ha iwelite ákàrà nke ntọhapụ n’elu ụlọ-elu tọwa ha nile, ma n’obodo-ukwu ha nile, ma welite ngwa-agha nile n’ichekwa mba ha.",
                "21": "Ma otu a Moronaị wetara ndị ọchọ-eze ahụ na ngwụcha, na enweghị kwa onye ọbụla na-aza aha nke ndị-eze; ma otu a o wetara ekwe-ekwe na mpako nke ndị ahụ na-ekwupụta na ha nwere ọbara ndị ama-ama na ngwụcha; mana e wedatara ha inwe obi umeala dịka ụmụnne ha, na ịlụ-ọgụ dịka dike maka inwere-onwe ha site n’ịbụ-oru.",
                "22": "Lee, o wee ruo na dịka Moronaị nọ na-ewepụ agha nile na ndọrọ-ndọrọ nile n’etiti ndị nke onwe ya, na ịkwagide ha ibi n’udo na ịbụ ndị a zụrụ-azụ, na ime iwu nile ijikere maka agha megide ndị Leman, lee, ndị Leman abatawọrịị n’ala nke Moronaị, nke dị n’oke-ala nile dị n’akụkụ oke osimiri ahụ.",
                "23": "Ma o wee ruo na ndị Nifaị esighị-ike zuru-ezu n’obodo-ukwu nke Moronaị; ya mere Amalakaịa chụghachịrị ha, ebe ha gburu ọtụtụ. Ma o wee ruo na Amalakaịa were ọnwụnwe nke obodo-ukwu ahụ, e, onwunwe nke ebe nile e wusịrị-ike ha.",
                "24": "Ma ndị ahụ gbapụrụ site n’obodo-ukwu nke Moronaị ahụ bịaruru obodo-ukwu nke Nifaịha; na kwa ndị nke obodo-ukwu Lihaị ahụ kpọkọtara onwe ha ọnụ, ma mee nkwadobe nile ma nọrọ na njikere ịnabata ndị Leman n’agha.",
                "25": "Mana o wee ruo na Amalakaịa ekweghị ka ndị Leman gaa megide obodo-ukwu nke ndị Nifaịha n’agha, kama debe ha n’ala n’akụkụ oke osimiri ahụ, na-ahapụ ndị nwoke n’obodo-ukwu ọbụla ịkwado na ichekwa ya.",
                "26": "Ma otu a ọ gara n’iru, na-ewere onwunwe nke ọtụtụ obodo-ukwu, obodo-ukwu nke Nifaịha, na obodo-ukwu nke Lihaị, na obodo-ukwu nke Moriantọn, na obodo-ukwu nke Ọmna, na obodo-ukwu nke Gịd, na obodo-ukwu nke Miulek, nke ha nile dị n’oke-ala nile nke akụkụ ọwụwa-anyanwụ n’akụkụ oke osimiri ahụ.",
                "27": "Ma otu a ka ndị Leman sịworo nweta, site na aghụghọ nke Amalakaịa, ọtụtụ obodo-ukwu nile, site usuu agụtaghị-ọnụ ha nile, nke ha nile e wusịrị ha ike n’ụdị mwusi-ike nke Moronaị; nke ha nile ghọrọ ebe siri-ike nile nye ndị Leman.",
                "28": "Ma o wee ruo na ha zọrọ-ije ruo n’oke-ala nile nke ala Uju ahụ, na-achụpụ ndị Nifaị nọ n’iru ha ma na-egbu ọtụtụ.",
                "29": "Mana o wee ruo na Tiankọm zutere ha, onye gbuworo Moriantọn ma gbabichiwo ndị ya na mgbafu ya.",
                "30": "Ma o wee ruo na o gbabichịkwara Amalakaịa, ka ọ na azọ-ije na-aga ya na nnukwu ọtụtụ ndị-agha ka o wee were onwunwe ala nke Uju, na kwa ala nke dị n’elu-elu.",
                "31": "Mana lee o zutere enwetaghị-ihe-e-chere site na Tiankọm ịchụghachị ya na ndị ya azụ, n’ihi na ha bụụrụ ndị nnukwu ọlụ agha; n’ihi na nwoke Tiankọm ọbụla karịrị ndị nke Leman n’ume ha na kwa na nka ịlụ-agha, nke mere na ha ritara uru n’ebe ndị Leman nọ.",
                "32": "Ma o wee ruo na ha nyere ha nsogbu, nke mere na ha gburu ha ọbụna wee ruo mgbe ọchịchịrị gbara. Ma o wee ruo na Tiankọm na ndị ya rụnyere ụlọ-ịkwuu ha nile n’oke-ala nile nke ala Uju ahụ; ma Amalakaịa rụnyere ụlọ-ịkwuu ya nile n’oke-ala nile nke akụkụ-mmiri ahụ dị n’ikpere-mmiri, ma n’ụdị a ka e siri chụọ ha.",
                "33": "Ma o wee ruo na mgbe abalị bịaworo, Tiankọm na nwa-oru ya zupụrụ ma pụọ n’abalị, ma gaba n’ebe izu-ike nke Amalakaịa; ma lee, ụra akawo ha ike n’ihi oke ike ọgwụgwụ ha, nke ihe kpatara ya bụ ọrụ ha nile na okpom-ọkụ nke ụbọchị ahụ.",
                "34": "Ma o wee ruo na Tiankọm zupụrụ na nzụzọ baa n’ụlọ-ịkwuu nke eze ahụ, ma tinye ube-dị-mfe n’obi ya; ma ọ kpatara ọnwụ eze ahụ otu mgbe ahụ nke mere na o meteghị ụmụ-oru ya.",
                "35": "Ma ọ laghachịrị ọzọ na nzụzọ ruo n’ebe izu-ike nke ya, ma lee, ndị nwoke ya nọ n’ụra, ma o metere ha ma gwa ha ihe nile nke o meworo.",
                "36": "Ma o mere ka ndị-agha ya nile guzoro na njikere, na-eleghị anya ndị Leman etetawo ma ga-abịakwasị ha.",
                "37": "Ma otu a ka iri afọ abụọ na ise nke ọchịchị nke ndị-ikpe na-achị ndị nke Nifaị siri gwụsịa; ma otu a ka ụbọchị nile nke Amalakaịa siri gwụsịa."
            },
            "52": {
                "1": "Ma ugbua, o wee ruo n’afọ nke irị abụọ na isii nke ọchịchị nke ndị-ikpe na-achị ndị nke Nifaị, lee, mgbe ndị Leman tetara n’ụtụtụ nke mbụ nke ọnwa mbụ, lee, ha chọpụtara na Amalakaịa anwụwo n’ime ụlọ ịkwụ ya; ma ha hụkwara na Tiankọm nọ na njikere inye ha agha n’ụbọchị ahụ.",
                "2": "Ma ugbua, mgbe ndị Leman hụrụ nke a egwu mberede tụrụ ha; ma ha hapụrụ atụmatụ ha n’ịzọba-ije n’ala dị n’elu-elu, ma laghachị ha na ndị-agha ha nile baa n’obodo-ukwu nke Miulek, ma chọọ nchekwa na ebe ewusịrị-ike ha nile.",
                "3": "Ma o wee ruo na nwanne nwoke nke Amalakaịa ka a họpụtara ibu eze na-achị ndị ahụ; ma aha ya bụ Amorọn; otu a eze Amorọn, nwanne-nwoke nke eze Amalakaịa, a họpụtara ya ịchị n’ọnọdụ ya.",
                "4": "Ma o wee ruo na o nyere iwu na ndị ya ga-echekwa obodo-ukwu ndị ahụ nile, nke ha wereworo site n’ịkwafu ọbara; n’ihi na ha ewerebeghị obodo-ukwu ọbụla ma ọbụghị na ha tufuworo nnukwu ọbara.",
                "5": "Ma ugbua, Tiankọm hụrụ na ndị Leman mere mkpebi ichekwa obodo-ukwu ndị ahụ ha wereworo, na akụkụ ala ndị ahụ nile nke ha wereworo n’onwunwe nke ha; na kwa ebe ha hụrụ ka nnukwu ọnụ-ọgụgụ ha siri dị, Tiankọm chere na ọdịghị mkpa na ya ga-anwa-anwa buso ha agha n’ebe ha nile ewusiri-ike.",
                "6": "Mana o debere ndị nwoke ya gburu-gburu, dịka n’ime njikere nile maka agha; e, ma n’ezi-okwu ọ nọ na-ejikere ichekwa onwe ya megide ha, site n’iwulite mgbidi gburu-gburu na ịkwado ebe nile nke nchekwa.",
                "7": "Ma o wee ruo na ọ nọ otu a na-ejikere maka agha ruo mgbe Moronaị zigaworo nnukwu ọnụ-ọgụgụ nke ndị nwoke iji gbaa ndị-agha ya ume.",
                "8": "Ma Moronaị zigakwara ya iwu nile ka o debe ndị-mkpọrọ nile ndị nke dabatara n’aka ya; n’ihi na dịka ndị Leman kpọrọworo ọtụtụ ndị-mkpọrọ, ka o nwe ike debe ndị-mkpọrọ nile nke ndị Leman dịka ịkwụ ụgwọ maka ndị ahụ ndị nke Leman kpọrọworo.",
                "9": "Ma o zigakwara ya iwu nile ka o nwe ike ịwụsị ala nke Uju ahụ ike, ma chekwa ụzọ ahụ dị mkpafa nke dubara n’ala ahụ dị n’elu-elu, adịghị ama ama ndị Leman ga-enweta ebe ahụ ma nwe ike nye ha nsogbu n’akụkụ nile.",
                "10": "Ma Moronaị zigakwara ya ozi, na-achọ ya ka o kwesi ntụkwasị-obi n’ichekwa akụkụ ala ebe ahụ, ma na ọ ga-achọ ohere-ọma ọbụla iti ndị Leman ihe n’akụkụ ahụ, dịka o siri nwe ike, na eleghị-anya ka o nwee ike iwerekwa ọzọ site n’aghụghọ agha ma-ọbụ ụzọ ndị ọzọ obodo-ukwu nile nke a napụworọrịị site n’aka ha; ma na ọ ga-ewusikwa ike ma gbaa ume obodo-ukwu nile ndị ahụ dị ya gburu-gburu, ndị nke na-adababeghị n’aka nke ndị Leman.",
                "11": "Ma sị kwa ya, aga m abịakwute gị, mana lee, ndị Leman abịakwasịwo anyị n’oke ala ahụ nile n’akụkụ osimiri ọdịda-anyanwụ ahụ; ma lee, ana m a ga-ibuso ha agha n’iwe, ya mere agaghị m abịakwute gị.",
                "12": "Ugbua, eze ahụ (Amorọn) apụwọrịị site n’ala nke Zarahemla ahụ, ma o mewo ka nwunye-eze mata gbasara ọnwụ nke nwanne ya nwoke, ma ọ kpọkọtawọrịị nnukwu ọnụ-ọgụgụ nke ndị nwoke, ma ọ zọrọwo ije gaa imegide ndị Nifaị n’oke ala nile dị n’akụkụ osimiri ọdịda-anyanwụ.",
                "13": "Ma otu a ọ nọ na-achọ inye ndị Nifaị nsogbu, na ịdọfeta otu akụkụ ndị-agha ha n’akụkụ ala ebe ahụ, ebe o nyeworo ndị ahụ ọ hapụworo inwere obodo-ukwu ndị ahụ o wereworo iwu, na ha kwesịkwara inye ndị Nifaị nsogbu n’oke-ala nile dị n’akụkụ osimiri ọwụwa-anyanwụ, ma ha kwesịrị iwere onwunwe nke ala ha nile dịka ike ha ha, dịka ike nke agha ha siri dị.",
                "14": "Ma otu a ka ndị Nifaị siri nọrọ n’ọnọdụ nile ndị ahụ dị egwu na ngwụcha afọ nke iri abụọ na isii nke ọchịchị nke ndị-ikpe na-achị ndị nke Nifaị.",
                "15": "Mana lee, o wee ruo n’afọ nke iri abụọ na asaa nke ọchịchị nke ndị-ikpe, na Tiankọm, site n’iwu nke Moronaị—onye hiweworo ndị-agha nile ichekwa akụkụ ndịda-ndịda na n’oke-ala ebe ọdịda-anyanwụ nke ala ahụ, ma ọ malitewo ịzọ-ije ya chee iru n’ala Uju ahụ, ka o wee nyere Tiankọm aka ya na ndịkom ya n’ịnataghachị obodo-ukwu nile ahụ nke ha tufuworo—",
                "16": "Ma o wee ruo na Tiankọm anatawo iwu nile ibusokwasị obodo-ukwu nke Miulek agha, ma naghachị ya ma ọbụrụ na ọ ga-ekwe mee.",
                "17": "Ma o wee ruo na Tiankọm mere njikere nile iji busokwasị obodo-ukwu nke Miulek agha, ma zọpụ ije ya na ndị-agha ya megide ndị Leman; ma ọ hụrụ na ọ gaghị ekwe mee na ya ga-aka ha ike mgbe ha nọ n’ebe e wusịrị-ike ha nile; ya mere ọ hapụrụ atụmatụ ya nile ma laghachị ọzọ n’obodo-ukwu nke Uju, ichere ọbịbịa nke Moronaị, ka o wee nwetara ndị-agha ya ume.",
                "18": "Ma o wee ruo na Moronaị bịaruru ya na ndị-agha ya n’ala nke Uju ahụ, na ọgwụgwụ nke iri afọ abụọ na asaa nke ọchịchị nke ndị-ikpe na-achị ndị nke Nifaị.",
                "19": "Mana mmalite nke iri afọ abụọ na asatọ, Moronaị na Tiankọm na ọtụtụ n’ime ndị-isi ọchị-agha nile nwere nzukọ nke agha—ihe ha kwesịrị ime ga-akpatara ndị Leman ipụta bịa megide ha n’agha, ma-ọbụ ka ha nwe ike site n’ụzọ ụfọdụ too ha otuto erughị n’obi ịpụta site n’ebe ha nile siri-ike ka ha wee nwe ike rita uru karịa ha ma were kwa obodo-ukwu nke Miulek ahụ ọzọ.",
                "20": "Ma o wee ruo na ha zigaara ndị-agha nke ndị Leman ndị-ozi, nke chekwara obodo-ukwu nke Miulek, nye onye-ndu ha, onye nke aha ya bụ Jekọb, na-achọ ya ka ọ pụta ya na ndị-agha ya nile izute ha n’ala nile dị larịị n’etiti obodo-ukwu abụọ ahụ. Mana lee, Jekọb, onye bụ onye nke Zorọm; achọghị ipụta ya na ndị-agha ya izute ha n’ala nile ahụ dị larịị.",
                "21": "Ma o wee ruo na Moronaị, na-enweghị olile-anya nke izute ha n’ọnọdụ ahata-aha nile, ya mere, o kpebiri n’otu atụmatụ na ya nwere ike isiri ndị Leman ọnya ịpụta site n’ebe ha nile siri ike.",
                "22": "Ya mere o mere ka Tiankọm kpọrọ ntakịrị ọnụ-ọgụgụ nke ndịkom ma zọda-ije na nso akụkụ osimiri ahụ; ma Moronaị na ndị-agha ya, n’abalị, zọrọ-ije n’ime ọzara ahụ, n’akụkụ ọdịda-anyanwụ nke obodo-ukwu Miulek; ma otu a, n’echi ya, ndị nche nke ndị Leman achọpụtawọrị Tiankọm, ha gbara ọsọ ma gwa ya Jekọb, onye-ndu ha.",
                "23": "Ma o wee ruo na ndị-agha nile nke ndị Leman zọrọ-ije gaa imegide Tiankọm, na-eche site n’ọnụ-ọgụgụ ha imeri Tiankọm n’ihi ntakịrị nke ọnụ-ọgụgụ ya nile. Ma dịka Tiankọm hụrụ ndị-agha nile nke ndị Leman ka ha na-apụta imegide ya o malitere ịlaghachi azụ na-agbada n’akụkụ osimiri ahụ, na elu-elu.",
                "24": "Ma o wee ruo na mgbe ndị Leman hụrụ na ọ malitere ịgba ọsọ, ha nwere mgbam-ume ma chụọ ha n’ike. Ma mgbe Tiankọm ka na-edupụ ndị Leman ndị na-achụ ha n’efu, lee, Moronaị nyere iwu na otu akụkụ nke ndị-agha ya ndị ya na ha nọ kwesịrị ịzọga ije n’ime obodo-ukwu ahụ, ma were onwunwe nke ya.",
                "25": "Ma otu a ka ha mere, ma gbuo ndị nile a hapụworo ichekwa obodo-ukwu ahụ, e, ndị nile ahụ na-achọghị inyepụ ngwa-ọgụ ha nile nke agha.",
                "26": "Ma otu a Moronaị enwetawo onwunwe nke obodo-ukwu Miulek ya na ụfọdụ ndị-agha ya, ebe o zọrọ ije ya na ndị nke fọdụrụ izute ndị Leman mgbe ha kwesịrị ilaghachị site n’ichụ Tiankọm.",
                "27": "Ma o wee ruo na ndị Leman chụrụ Tiankọm ruo mgbe ha bịaruru nso obodo-ukwu Uju, ma Lihaị na ntakịrị ndị-agha zutere ha, ndị a hapụworo ichekwa obodo-ukwu Uju ahụ.",
                "28": "Ma ugbua lee, mgbe ndị-isi ọchị-agha nile nke ndị Leman hụworo Lihaị ya na ndị-agha na-abịa imegide ha, ha gbafuru na nnukwu ọgba-aghara, eleghị-anya mgbe ụfọdụ ha agaghị enweta obodo-ukwu Miulek ahụ tutu Lihaị ga-achụfe ha; n’ihi na ike agwụwo ha n’ihi ịzọ-ije ha, ma ndịkom nke Lihaị dị ọhụrụ.",
                "29": "Ugbua ndị Leman amataghị na Moronaị nọ rị n’azụ ha, ya na ndị-agha ya; ma ihe nile na-atụ ha egwu bụ Lihaị na ndịkom ya.",
                "30": "Ugbua Lihaị achọghị ịchụfe ha ruo mgbe ha ga-ezute Moronaị na ndị-agha ya.",
                "31": "Ma o wee ruo na tutu ndị Leman alaghachị-azụ ebe tere anya, ndị Nifaị gbara ha gburu-gburu, site na ndịkom nke Moronaị n’otu aka, na ndịkom nke Lihaị na nke ọzọ, ndị nke ha nile dị ọhụrụ ma jupụta n’ume; mana ndị Leman ike gwụrụ ha n’ihi ogologo ịzọ-ije.",
                "32": "Ma Moronaị nyere ndịkom ya iwu ka ha dakwasị ha ruo mgbe ha nyepụworo ngwa-ọgụ ha nile nke agha.",
                "33": "Ma o wee ruo na Jekọb, ebe ọ bụ onye-ndu ha, ebe ọ bụ kwa onye nke Zorọm, na ebe o nwere mụọ a na-anaghị emeri-emeri, o duru ndị Leman gaa n’agha jiri iwe dị egwu karịa megide Moronaị.",
                "34": "Moronaị ebe ọ nọ n’ụzọ nke ịzọ-ije ha, ya mere Jekọb kpebiri igbu ha ma gbuo ụzọ gafee ruo obodo-ukwu nke Miulek. Mana lee, Moronaị na ndị ya kara sie ike; ya mere ha enyeghị efe n’iru ndị Leman.",
                "35": "Ma o wee ruo na ha lụrụ agha n’aka abụọ jiri iwe dị egwu karịa; ma e nwere ọtụtụ ndị e gburu n’aka abụọ abụọ; e, ma Moronaị e merụrụ ya arụ ma Jekọb e gburu ya.",
                "36": "Ma Lihaị kwagidere ha n’azụ jiri ụdị iwe dị egwu ya na ndịkom ya siri ike, nke mere na ndị Leman nọ n’azụ nyefere ngwa-ọgụ ha nile nke agha; ma ndị fọdụrụ n’ime ha, ebe ọ gbagwọjuru ha anya nke ukwuu, amataghị ma ha ga-ala ma-ọbụ ịkụwa ihe.",
                "37": "Ugbua Moronaị ebe ọ hụrụ mgbagwọju-anya ha, ọ sịrị ha: Ọbụrụ na unu ga-ewepụta ngwa-ọgụ unu nile nke agha ma nyepụ ha, lee anyị ga-akwụsị ịkwafu ọbara unu.",
                "38": "Ma o wee ruo na mgbe ndị Leman nụworo okwu ndị a nile, ndị-isi ọchị-agha ha nile, ndị nile ahụ a na-egbughị, bịaruru ma tụda ngwa-ọgụ ha nile nke agha n’ụkwụ Moronaị, ma nye kwa ndịkom ha iwu ka ha mee otu aka ahụ.",
                "39": "Mana lee, e nwere ọtụtụ na-ekweghị; ma ndị ahụ na-ekweghị inyepụ mma agha ha nile a kpọrọ ha ma kee ha, ma ngwa-ọgụ ha nile nke agha a napụrụ ha ya, ma a kwagidere ha ịzọ-ije ha na ụmụnne ha nwoke garuo n’ala Uju ahụ.",
                "40": "Ma ugbua ọnụ-ọgụgụ nke ndị-mkpọrọ ndị a kpọọrọ karịrị ọnụ-ọgụgụ nke ndị e gbuworo, e, karịa ndị e gbuworo n’aka abụọ."
            },
            "53": {
                "1": "Ma o wee ruo na ha doziri ndị nche na-eche ndị-mkpọrọ nke ndị Leman ahụ nile, ma kwagide ha ka ha gaa n’iru ma lie ndị ha nwụrụ-anwụ, e, na kwa ndị nwụrụ-anwụ nke ndị Nifaị ndị e gburu egbu; ma Moronaị debeere ha ndịkom iche ha nche mgbe ha na-arụ ọrụ ha nile.",
                "2": "Ma Moronaị gara n’obodo-ukwu nke Miulek ya na Lihaị, ma were ọchịchị nke obodo-ukwu ahụ ma nye ya Lihaị. Ugbua lee, Lihaị a bụụrụ nwoke onye ya na Moronaị nọworo n’oge kachasị nke agha ya nile; ma ọ bụụrụ nwoke dịka Moronaị, ma ha n̄ụrịrị-ọn̄ụ n’enweghị mmerụ-arụ nke onye ọbụla n’ime ha; e, ha hụrịtara onwe ha n’anya, na kwa ndị nke Nifaị nile hụrụ ha n’anya.",
                "3": "Ma o wee ruo na mgbe ndị Leman lichasịworo ndị ha nwụrụ-anwụ na kwa ndị Nifaị nwụrụ anwụ, a zọghachịrị ha ije azụ baa n’ala Uju ahụ; ma Tiankọm, site n’iwu nke Moronaị, mere ka ha malite ịrụ ọrụ n’igwu ọlụlụ gburu-gburu ala ahụ, ma-ọbụ obodo-ukwu Uju ahụ.",
                "4": "Ma o mere ka ha wuo mgbidi nke osisi n’ime-ime akụkụ nke ọlụlụ ahụ; ma ha tuliri ihe ndị ruru inyi site n’ọlụlụ ahụ tugide mgbidi nke osisi ahụ; ma otu a, ha mere ka ndị Leman rụsie ọrụ ike ruo mgbe ha gbaworo obodo-ukwu nke Uju ahụ gburu-gburu jiri mgbidi siri ike nke osisi na aja, ruo elu karịrị akarị.",
                "5": "Ma obodo-ukwu nke a bụrụziri ebe e wusiri ike sikarịrị ike mgbe e mesịrị; ma n’obodo-ukwu a ha chekwara ndị-mkpọrọ nke ndị Leman ahụ; e, ọbụna jiri mgbidi nke ha meworo ka ha jiri aka ha n’onwe ha wuo. Ugbua Moronaị a kwagidere ya ime ka ndị Leman rụsie ọrụ ike; n’ihi na ọ dị mfe ichekwa ha mgbe ha nọ n’ọrụ ha; ma ọ chọrọ ndị-agha ya nile mgbe ọ ga-ebuso ndị Leman agha.",
                "6": "Ma o wee ruo na Moronaị ejiwo otu a nweta mmeri n’ebe ndị kachasị ike nke ndị-agha ndị Leman nọ, ma o nwetawo onwunwe nke obodo-ukwu nke Miulek, nke bụ otu n’ime ebe ewusịrị ike nke ndị Leman n’ala nke Nifaị; ma otu a o wuwokwarịị ebe siri ike iji debe ndị-mkpọrọ ya nile.",
                "7": "Ma o wee ruo na ọ nwaghị kwa anwa ọzọ ịlụ agha ya na ndị Leman n’afọ ahụ, ma o weere ndịkom ya n’ọrụ ijikere maka agha, e, ma n’ime mwusike nile iji chekwa ha megide ndị Leman, e, na kwa ịnapụta ndịnyom ha na ụmụ ha site n’ụnwụ na mkpagbu, na iweta nri maka ndị-agha ha nile.",
                "8": "Ma ugbua o wee ruo na ndị-agha nile nke ndị Leman, nọ n’osimiri ọdịda-anyanwụ, ndịda-ndịda, ebe Moronaị na-anọghị ya maka atụmatụ nzuzo ụfọdụ dị n’etiti ndị Nifaị, nke butere nghọtahịe nile n’etiti ha, enwetawo uru n’ebe ndị Nifaị nọ, e, nke mere na ha e nwetawo onwunwe nke ọnụ ọgụgụ nke obodo-ukwu ha nile n’akụkụ ala ahụ.",
                "9": "Ma otu a n’ihi ajọọ-omume dị n’etiti ha n’onwe ha, e, n’ihi nghọtahịe nile na mgba okpuru dị n’etiti ha e debere ha n’ọnọdụ nile kachasịrị ịdị egwu.",
                "10": "Ma ugbua lee, e nwere m ihe ole na ole m ga-ekwu gbasara ndị nke Amọn, ndị nke na mmalite, bụụrụ ndị Leman; mana site na Amọn na ụmụnne ya nwoke, ma-ọbụ n’ụdị ọzọ site n’ike na okwu nke Chineke, agbanwewo harịị nye Onye-nwe; ma e wedatawo harịị n’ala nke Zarahemla, ma site n’oge ahụ ndị Nifaị ahụ na-echekwa ha.",
                "11": "Ma n’ihi ọn̄ụn̄ụ-iyi ha e gbọchịwo ha iwelite ngwa-ọgụ nile megide ụmụnne ha nwoke; n’ihi na ha an̄ụwo iyi na ha enweghịkwa ike mgbe ọbụla ịkwafu ọbara ọzọ; ma dịka ọn̄ụn̄ụ-iyi ha siri dị ha gaara ala-n’iyi; e, ha gaara ahapụ onwe ha ịdaba n’aka nke ụmụnne ha nwoke, ma ọbụghị maka obi ebere na ịhụ-n’anya karịrị akarị nke Amọn na ụmụnne ya nwoke nwewororịị n’ebe ha nọ.",
                "12": "Ma n’ihi nke a e wedatara ha n’ime ala nke Zarahemla; ma ndị Nifaị ka na-echekwa ha site n’oge ahụ.",
                "13": "Ma na o wee ruo na mgbe ha hụrụ ihe egwu dị ya, na ọtụtụ ahụhụ nile na mkpagbu nile nke ndị Nifaị na-ahụrụ ha, ọmiko juru ha obi ma ha chọrọ iwelite ngwa-agha nile n’ichekwa mba ha.",
                "14": "Mana lee, dịka ha na-achọ iwere ngwa-ọgụ ha nile nke agha, Hilaman na ụmụnne ya nwoke kara ha ike site n’ime ka ha kwenye, n’ihi na ọ fọdụrụ ntakịrị ka ha mebie ọn̄ụn̄ụ-iyi ahụ nke ha n̄ụworo.",
                "15": "Ma Hilaman tụrụ egwu eleghị-anya site n’ime otu ahụ ha ga-atufu mkpụrụ-obi ha nile; ya mere ndị nile ahụ baworo n’ime ọgbụgba-ndụ nke a, a kwagidere ha ile ụmụnne ha nwoke anya ịta ahụhụ gafee mkpagbu ha nile, n’ọnọdụ ha nile dị egwu n’oge a.",
                "16": "Mana lee, o wee ruo ha nwere ọtụtụ ụmụ nwoke, ndị na-ababeghị n’ime ọgbụgba-ndụ ọbụla na ha agaghị ewere ngwa-ọgụ ha nile nke agha ichekwa onwe ha n’ebe ndị iro ha nọ; ya mere ha kpọkọtara onwe ha ọnụ n’oge nke a, ka ha ra bụ ndị nwere ike iwelite ngwa-ọgụ nile, ma ha kpọrọ onwe ha ndị nke Nifaị.",
                "17": "Ma ha baa n’ime ọgbụgba-ndụ ịlụ ọgụ maka ntọhapụ nke ndị Nifaị, e, ichekwa ala ahụ ruo n’ịtọgbọ ndụ ha nile n’ala; e, ọbụna ha gbara-ndụ na ha enweghị ike ịhapụ ntọhapụ ha mgbe ọbụla, mana ha ga-alụ ọgụ n’ụdị nile ichekwa ndị Nifaị na onwe ha site n’ịbụ-oru.",
                "18": "Ugbua lee, ha dị puku abụọ nke ụmụ-okorọbịa ahụ, ndị baworo n’ime ọgbụgba-ndụ nke a ma were ngwa-ọgụ ha nile nke agha ichekwa mba ha.",
                "19": "Ma ugbua lee, otu ọbụ na ha abụtụbeghị nsụ-ahịa nye ndị nke Nifaị, ugbua ha a bụrụla n’oge nke a kwa nnukwu nkwado; n’ihi na ha weere ngwa-ọgụ ha nile nke agha, ma ha chọrọ ka Hilaman bụrụ onye-ndu ha.",
                "20": "Ma ha nile bụ ụmụ okorọbịa, ma ha bụ dike karịa maka mgbamume, na kwa n’ume na ịrụ ọrụ; mana lee, nke a abụghị ihe nile—ha bụụrụ ndịkom ndị kwesịrị ntụkwasị-obi mgbe nile n’ihe ọbụla e tinyere ha n’aka.",
                "21": "E, ha bụụrụ ndịkom kwesịrị ntụkwasị-obi na ndị anya-udo, n’ihi na a kuziworo ha idebe iwu-nsọ nile nke Chineke na igazi-ije n’iru ya.",
                "22": "Ma ugbua o wee ruo na Hilaman zọrọ-ije n’idu ụmụ-okorọbịa ndị-agha ya dị puku abụọ, na nkwado nke ndị ahụ bi n’oke ala nile ndịda ndịda n’akụkụ oke osimiri ọdịda anyanwụ.",
                "23": "Ma otu a ka iri afọ abụọ na asatọ nke ọchịchị nke ndị-ikpe na-achị ndị nke Nifaị siri gwụchaa."
            },
            "54": {
                "1": "Ma ugbua o wee ruo na mmalite nke iri afọ abụọ na iteghete nke ndị-ikpe, na Amorọn zigara Moronaị ozi na-achọ ka o wee gbanwe ndị-mkpọrọ nile.",
                "2": "Ma o wee ruo na o metụrụ Moronaị ịn̄ụrị-ọn̄ụ karịa n’arịrịọ nke a, n’ihi na ọ chọrọ ihe ndị ahụ e wetara nke e nyere maka nkwado nke ndị-mkpọrọ nke ndị Leman maka nkwado nke ndị nke ya; ma ọ chọkwara ndị nke ya maka ịgba ndị-agha ya ume.",
                "3": "Ugbua ndị Leman akpọrọwo ọtụtụ ndịnyom na ụmụ-ntakịrị, ma e nweghị nwanyị ọbụla ma-ọbụ nwata n’etiti ndị-mkpọrọ nile nke Moronaị, ma-ọbụ ndị-mkpọrọ Moronaị kpọrọworọ; ya mere Moronaị kpebiri n’ụzọ aghụghọ inweta ndị-mkpọrọ nke ndị Nifaị ole ọbụla o nwere ike site n’aka ndị Leman.",
                "4": "Ya mere ọ dere akwụkwọ-ozi, ma ziga ya site n’aka nwa-oru nke Amorọn, otu onye ahụ nke wetaworo Moronaị akwụkwọ-ozi. Ugbua ndị a bụ okwu ndị ahụ o degaara Amorọn, na-asị:",
                "5": "Lee, Amorọn, edegaworo m gị ihe ole na ole gbasara agha nke a nke ịlụworo megide ndị m, ma-ọbụ n’ụzọ ọzọ nile nwanne gị nwoke lụworo megide ha, na nke ị ka kpebịkwara ime ka ọ gaa n’iru mgbe ọ nwụworo.",
                "6": "Lee, aga m agwa gị ihe ole na ole gbasara ikpe-ziri-ezi nke Chineke, na mma-agha ji ike nile nke oke-iwe ya, nke koro n’ofe-isi unu ma ọbụghị na unu chegharịrị ma dughachị ndị-agha nile unu n’ime ala nile nke onwe unu, ma-ọbụ ala nile nke onwunwe unu nile, nke bụ ala nke Nifaị.",
                "7": "E, aga m agwa gị ihe ndị a ma ọbụrụ na ị nwere ike ịn̄a ha ntị; e, aga m agwa gị gbasara ala-mụọ ahụ dị egwu nke na-eche ịnabata ụdị ndị ogbu-mmadụ nile dịka gị na nwanne gị nwoke bụworo, ma ọbụghị na i chegharịrị ma kpọghachi ebum-n’obi igbu-mmadụ gị nile, ma laghachi gị na ndị-agha gị nile n’ala nke aka unu nile.",
                "8": "Mana dịka unu jụworo ihe ndị a otu ugboro, ma unu alụwo ọgụ megide ndị nke Onye-nwe, ọbụna otu ahụ e nwere m ike ịtụ-anya na unu ga-eme ya ọzọ.",
                "9": "Ma ugbua lee, anyị nọ na njikere ịnabata unu; e, ma ma-ọbụghị na unu wepụrụ ebum-n’obi nile unu, lee unu ga-adọdata oke-iwe nke Chineke ahụ onye unu jụworo ịdakwasị unu, ọbụna ruo mbibichasị unu.",
                "10": "Mana, dịka Onye-nwe na-adị ndụ, ndị-agha anyị nile ga-abịakwasị unu ma ọbụghị na unu laghachiri-azụ, ma a ga-eleta unu jiri ọnwụ n’oge na-adịghị anya, n’ihi na anyị ga-edebe obodo-ukwu anyị nile na ala anyị nile; e, ma anyị ga-echekwa okpukpe-chi anyị na ụzọ nke Chineke anyị.",
                "11": "Mana lee, e chere m na a na m agwa gị okwu gbasara ihe nile ndị a n’efu; ma-ọbụ e chere m na ị bụ nwa nke ala-mụọ; ya mere aga m emechi akwụkwọ-ozi m site n’ịgwa gị na-agaghị m agbanwe ndị-mkpọrọ, ma-ọbụghị n’ọnọdụ na Ị ga-enyepu otu nwoke na nwunye ya na ụmụ ya, maka otu onye-mkpọrọ; ọbụrụ na nke a bụrụ otu ọ ga-adị na i ga-eme ya, aga m agbanwe.",
                "12": "Ma lee, ọbụrụ na imeghị nke a, aga m abịa imegide unu mụ na ndị-agha m nile; e, ọbụna aga m enye ndịnyom m na ụmụ-ntakịrị m ngwa-agha, ma aga m abịa imegide unu, ma aga m eso unu ọbụna ruo n’ala nke aka unu, nke bụ ala nke nketa mbụ anyị; e, ma ọ ga-abụ ọbara maka ọbara, e, ndụ maka ndụ; ma aga m enye unu agha ruo mgbe e bibiri unu site n’elu iru nke ụwa.",
                "13": "Lee, anọ m n’oke iwe m, na kwa ndị m; unu achọwo igbu anyị, ma anyị achọwo nanị ichekwa onwe anyị. Mana lee, ọbụrụ na unu chọrọ ibibi anyị karịa anyị ga-achọ ibibi unu; e, ma anyị ga-achọ ala anyị, ala nke nketa mbụ anyị.",
                "14": "Ugbua ana m emechi akwụkwọ-ozi m. Abụ m Moronaị; abụ m otu onye-ndu nke ndị nke ndị Nifaị.",
                "15": "Ugbua o wee ruo na Amorọn, mgbe ọ nataworo akwụkwọ-ozi a, were iwe; ma o dere akwụkwọ-ozi ọzọ nye Moronaị, ma ndị a bụ okwu nile nke o dere, na-asị:",
                "16": "Abụ m Amorọn, eze nke ndị Leman; abụ m nwanne-nwoke nke Amalakaịa onye unu gbuworo. Lee, aga m abọkwasị unu ọbọ ọbara ya, e, ma aga m abịakwasị unu mụ na ndị-agha m nile n’ihi na anaghị m atụ-egwu mmaja gị nile.",
                "17": "N’ihi na lee, ndị nna unu nile mejọrọ ụmụnne ha nwoke, nke mere na ha zunara ha ihe ruru ha nke ọchịchị mgbe ọ bụ nke ha n’ezi-okwu.",
                "18": "Ma ugbua lee, ọbụrụ na unu ga-atọgbọ ngwa-ọgụ unu n’ala, ma nyefee onwe unu ka ndị ọchịchị bụ nke ha n’ezi-okwu chịa unu, mgbe ahụ ka m ga-eme ka ndị m tọgbọ ngwa-ọgụ ha nile n’ala ma anyị agaghị alụ agha ọzọ.",
                "19": "Lee, i kupụtawo n’ume ọtụtụ mmaja nile megide mụ na ndị m; mana lee, anyị anaghị atụ-egwu mmaja gị nile.",
                "20": "Otu o sila dị, aga m ekwe ịgbanwe ndị-mkpọrọ nile dịka arịrịọ gị siri dị, n’ịn̄ụri-ọn̄ụ, na m ga-edozi nri m maka ndị nwoke nke agha m; ma anyị ga-alụ agha nke ga-adị ruo mgbe ebighi-ebi, ma-ọbụ n’idebe ndị nke Nifaị n’okpuru nke ikike anyị ma-ọbụ ruo na adịghị kwa ọzọ ha.",
                "21": "Ma dịka gbasara Chineke ahụ onye ị sị na anyị jụrụ, lee, anyị amataghị onye dị otu ahụ; ọbụghị ma unu matara; mana ọ bụrụ na o nwere onye dị otu ahụ, anyị amataghị kama na o mewo anyị na kwa unu.",
                "22": "Ma ọ bụrụ na e nwere ekwensu na ala-mụọ, lee ọ gaghị eziga unu n’ebe ahụ ka unu biri unu na nwanne m nwoke onye unu gbuworo, onye unu tụrụ ero na ọ gawo n’ụdị ebe ahụ? Mana lee ihe ndị a nile adịghị ihe ha mere.",
                "23": "Abụ m Amorọn, na onye si n’agbụrụ nke Zorọm, onye ndị nna unu kwagidere ma kpọpụta site na Jerusalem.",
                "24": "Ma lee ugbua, abụ m onye Leman na-enweghị egwu; lee, agha nke a a lụrụ ya ịbọ ọbọ mmejọ nile e mejọrọ ha, na ichekwa na inweta ihe nile ruru ha n’ọchịchị; ma e mechie m akwụkwọ-ozi nye Moronaị."
            },
            "55": {
                "1": "Ugbua o wee ruo na mgbe Moronaị nataworo akwụkwọ-ozi nke a iwe were ya karịa, n’ihi na ọ matara na Amorọn matara nke ọma maka aghụghọ ya; e, ọ matara na Amorọn matara na ọ bụghị ụzọ zịrị-ezi bụ ihe kpatara ya ibuso ndị nke Nifaị agha.",
                "2": "Ma ọ sịrị: Lee, agaghị m agbanwe ndị-mkpọrọ mụ na Amorọn ma ọbụghị na ọ ga-ewepụ ebum-n’obi ya, dịka m deworo n’akwụkwọ-ozi m; n’ihi na-agaghị m ekwenyere ya na ọ ga-enwe ike ọzọ karịa nke o nwetaworo.",
                "3": "Lee, ama m ebe ndị Leman nọ na-echebe ndị m ha kpọrọworo na mkpọrọ; ma ebe ọ bụ na Amorọn agaghị ekwenyere m ihe m dere n’akwụkwọ-ozi m, lee, aga m enye ya dịka okwu m nile siri dị; e, aga m achọ ọnwụ n’etiti ha ruo mgbe ha ga-arịọ maka udo.",
                "4": "Ma ugbua o wee ruo na mgbe Moronaị kwuworo okwu ndị a, o mere ka e mee ọchịchọ n’etiti ndị ya, na eleghị anya o nwere ike ịchọta otu nwoke onye sị na agbụrụ nke Leman n’etiti ha.",
                "5": "Ma o wee ruo na ha hụrụ otu onye aha ya bụ Leman; ma ọ bụụrụ otu n’ime ụmụ-oru nile nke eze ahụ Amalakaịa gburu.",
                "6": "Ugbua Moronaị mere ka Leman na ntakịrị ọnụ-ọgụgụ nke ndị ya ga-agakwuru ndị nche nile ahụ na-eche ndị Nifaị.",
                "7": "Ugbua ndị Nifaị ahụ a na-eche ha n’obodo-ukwu nke Gịd; ya mere Moronaị họpụtara Leman ma mee ka ntakịrị ọnụ-ọgụgụ nke ndị ya soro ya gaa.",
                "8": "Ma mgbe o ruru anyasị Leman gakwuru ndị nche ahụ nile ndị na-eche ndị Nifaị, ma lee, ha hụrụ ya ka ọ na-abịa ma ha kpọrọ ya; mana ọ sịrị ha: atụla egwu; lee, abụ m onye nke Leman. Lee, anyị agbapụtawo site n’aka ndị Nifaị, ma ha na-arahụ ụra; ma lee anyị ewerewo ụfọdụ mmanya ha ma weta ya.",
                "9": "Ugbua mgbe ndị nke Leman nụrụ okwu nile ndị a ha nabatara ya n’ọn̄ụ; ma ha sịrị ya: Nyetụ anyị mmanya gị, ka anyị n̄ụọ; obi dị anyị ụtọ na i siri otu a weta mmanya n’ihi na ike gwụrụ anyị.",
                "10": "Mana Leman sịrị ha: Ka anyị debe mmanya anyị ruo mgbe anyị ga-agakwuru ndị Nifaị ịlụso ha agha. Mana ikwu nke a nanị mere ka ha chọsie ike ịn̄ụ mmanya ahụ;",
                "11": "N’ihi na, ha sịrị: Ike gwụru anyị, ya mere ka anyị n̄ụọ mmanya ahụ, ma emesịa anyị ga-enweta mmanya maka oke anyị nile, nke ga-agba anyị ume ịga megide ndị Nifaị.",
                "12": "Ma Leman sịrị ha: Unu nwere ike ime dịka unu siri chọọ.",
                "13": "Ma o wee ruo na ha n̄ụrụ mmanya ahụ otu ha siri chọọ; ma ọ tọrọ ha ụtọ, ya mere ha n̄ụrụ ya otu ha siri chọọ karịa; ma o siri ike, ebe a kwadoro ya inwe ume.",
                "14": "Ma o wee ruo ha n̄ụrụ ma nwee obi ụtọ, ma e mesịa mmanya na-egbu ha.",
                "15": "Ma ugbua mgbe Leman na ndịkom ya hụrụ na mmanya na-egbu ha nile, ma ha nọọrọ n’ụra dị omimi, ha laghachịkwuru Moronaị ma gwa ya ihe nile meworo.",
                "16": "Ma ugbua nke a bụ dịka atụmatụ Moronaị siri dị. Ma Moronaị akwadosịwọrịị ndịkom ya jiri ngwa-ọgụ nile; ma ọ gara n’obodo-ukwu Gịd, mgbe ndị nke Leman nọ n’ụra dị omimi ma ha n̄ubigara mmanya-oke, ma tụfee ngwa-ọgụ nile nke agha nye ndị-mkpọrọ nile, nke mere na ha nile ji ngwa-ọgụ;",
                "17": "E, ọbụna nye ndịnyom ha, na ụmụ ha ndị ahụ nile, ka ha ra bụ ndị nwere ike iji ngwa-ọgụ, mgbe Moronaị nyesịworo ndị-mkpọrọ nile ahụ ngwa-ọgụ nile; ma ihe nile ndị ahụ ka e mere na nnukwu ịda juu.",
                "18": "Mana ọbụrụ na ha meteworo ndị Leman n’ụra, lee ha n̄ụbigara mmanya oke ma ndị Nifaị gaara egbuwo ha rịị.",
                "19": "Mana lee, nke a abụghị ọchịchọ nke Moronaị; o nweghị mmasị n’igbu-mmadụ ma ọbụ ịkwafu ọbara, kama o nwere mmasị na nzọpụta nke ndị ya site na mbibi; ma n’ihi nke a ọ gaghị ewetara onwe ya ikpe na-ezighị-ezi, ọ gaghị adakwasị ndị Leman ma bibie ha n’ịn̄ụbịga mmanya-oke ha.",
                "20": "Mana o nwetawo ọchịchọ ya nile; n’ihi na o nyewo ndị-mkpọrọ nke ndị Nifaị ahụ nile nọ n’ime mgbidi nke obodo-ukwu ahụ ngwa-agha, ma o nyewo ha ike inweta onwunwe nke akụkụ nile ndị ahụ dị n’ime mgbidi nile ahụ.",
                "21": "Ma mgbe ahụ o mere ka ndịkom ahụ ya na ha nọ laghachị otu nzọ-ụkwụ site n’ebe ha nọ, ma gbaa ndị-agha nke ndị Leman gburu-gburu.",
                "22": "Ugbua lee nke a ka e mere n’oge abalị, nke mere na mgbe ndị Leman tetara n’ụra n’ụtụtụ ha hụrụ na ndị Nifaị gbara ha gburu-gburu n’ezi, ma na ndị-mkpọrọ ha nile ji ngwa-ọgụ n’ime.",
                "23": "Ma otu a ha hụrụ na ndị Nifaị nwere ike karịa ha; ma n’ọnọdụ nile ndị a ha chọpụtara na ọ dịghị mkpa na ha ga-alụ-ọgụ ha na ndị Nifaị; ya mere ndị-isi ọchị-agha ha nile riọrọ n’ike ka ha hapụ ngwa-ọgụ ha nile nke agha, ma ha wepụtara ha ma tụpụ ha n’ụkwụ nke ndị Nifaị, na-arịọ maka ebere.",
                "24": "Ugbua lee, nke a bụ ọchịchọ nke Moronaị. Ọ kpọọrọ ha ndị-mkpọrọ nke agha, ma were onwunwe nke obodo-ukwu ahụ, ma mee ka ndị-mkpọrọ nile nwere onwe ha, ndị bụ ndị Nifaị; ma ha sonyere ndị-agha nke ndị Moronaị, ma buru nnukwu ume nye ndị-agha ya.",
                "25": "Ma o wee ruo na o mere ka ndị Leman, ndị nke ọ kpọrọworo ndị-mkpọrọ, na ha ga-amalite irụsi ọrụ ike n’ịgba ebe nile e wusịrị ike gburu-gburu obodo-ukwu Gịd ume.",
                "26": "Ma o wee ruo na mgbe o wusịworo obodo-ukwu Gịd ike, dịka ọchịchọ ya nile siri dị, o mere ka ndị-mkpọrọ ya nile akpọga ha n’obodo-ukwu Uju; ma o chekwara obodo-ukwu ahụ jiri ndị-agha siri ike karịa.",
                "27": "Ma o wee ruo na ha, na-agbanyeghị mgba okpuru nile nke ndị Leman, debere ma chekwa ndị-mkpọrọ nile ha kpọrọworo, na kwa jide ala nile na uru nke ha wetaghachịworo.",
                "28": "Ma o wee ruo na ndị Nifaị malitere ọzọ inwe mmeri, na iwetaghachị ihe nile ruru ha na ohere ha nile.",
                "29": "Ọtụtụ oge ka ndị Leman gbalịrị ịgba ha gburu-gburu n’abalị, mana na mgbalị nile ndị a ha tufuru ọtụtụ ndị-mkpọrọ.",
                "30": "Ma ọtụtụ oge ka ha gbalịrị inye ndị Nifaị mmanya ha, ka ha wee nwe ike jiri nsi ma-ọbụ ịn̄ụbiga mmanya-oke bibie ha.",
                "31": "Mana lee, ndị Nifaị adaghị mba n’icheta Onye-nwe Chineke ha n’oge nke mkpagbu ha nke a. Agaghị enwe ike ịkpọrọ ha n’ọnya ha nile; e, ha agaghị an̄ụ mmanya ha, ma ọbụghị na ha buworo ụzọ nye ndị-mkpọrọ ndị Leman ụfọdụ.",
                "32": "Ma otu a ha kpachapụrụ-anya na etinyeghị nsi ọbụla n’etiti ha; n’ihi na ọbụrụ na mmanya ha ga-enyegbu onye nke Leman na nsi ọ ga kwa enyegbu onye nke Nifaị na nsi; ma otu a ka ha siri nwalecha mmanya ha nile n’aba n’anya.",
                "33": "Ma ugbua o wee ruo na ọ dị mkpa ka Moronaị mee njikere nile ibuso ndị obodo-ukwu Moriantọn agha; n’ihi na lee, ndị Leman, esitewọrịị n’ịrụsi ọrụ ike ha, wusie obodo-ukwu Moriantọn ahụ ike ruo mgbe ọ bụrụworo ebe siri ike karịa.",
                "34": "Ma ha nọ n’esepụghị-aka na-akpọta ndị-agha ọhụrụ n’ime obodo-ukwu ahụ, na kwa ihe mwebata ọhụrụ nile nke ihe oriri.",
                "35": "Ma otu a ka iri afọ abụọ na iteghete nke ọchịchị nke ndị-ikpe na-achị ndị nke Nifaị siri gwụchaa."
            },
            "56": {
                "1": "Ma ugbua o wee ruo na mmalite nke iri afọ atọ nke ọchịchị nke ndị-ikpe, n’ụbọchị nke abụọ n’ọnwa nke mbụ, Moronaị natara akwụkwọ-ozi site n’aka Hilaman, na-akọwa ihe nile mere ndị ahụ nọ na mpaghara ala ahụ.",
                "2": "Ma ndị a bụ okwu nile nke o dere, na-asị: Ezigbo nwanne m nwoke m hụrụ n’anya, Moronaị, ma n’ime Onye-nwe ma n’ime mkpagbu nile nke ịlụ-agha anyị; lee, nwanne m nwoke m hụrụ n’anya, enwere m ihe ole na ole m ga-agwa gị gbasara ịlụ-agha anyị n’akụkụ ala nke a.",
                "3": "Lee, puku abụọ n’ime ụmụ-nwoke nile nke ndị nwoke ahụ ndị Amọn kpọdatara site n’ala nke Nifaị—ugbua i matawo na ndị a bụ ndị agbụrụ nke Leman, onye bụụrụ nwa-nwoke nke kachasị okenye nke nna anyị Lihaị.",
                "4": "Ugbua ọ dịghị mkpa ka m kwugharịara unu gbasara omenala nile ma-ọbụ ekweghị-ekwe ha, n’ihi na ị matara gbasara ihe nile ndị a—",
                "5": "Ya mere o zuworo m ka m gwa gị na puku ụmụ-okorọbịa abụọ ndị a ewerewo ngwa-ọgụ ha nile nke agha, ma chọọ ka m bụrụ onye-ndu ha; ma anyị abịaruwo ichekwa mba anyị.",
                "6": "Ma ugbua ị ma kwa gbasara ọgbụgba-ndụ ahụ nke ndị nna ha mere, na ha agaghị ewelite ngwa-ọgụ ha nile nke agha imegide ụmụnne ha nwoke ruo n’ịkwafu ọbara.",
                "7": "Mana n’afọ nke iri abụọ na isii, mgbe ha hụrụ ahụhụ anyị nile na mkpagbu anyị nile maka ha, ọ fọdụrụ ntakịrị ka ha mebie ọgbụgba-ndụ ahụ nke ha meworo ma welite ngwa-ọgụ ha nile nke agha n’ichekwa anyị.",
                "8": "Mana-agaghị m ekwe ha ka ha mebie ọgbụgba-ndụ nke a nke ha meworo, na-ewe ya dịka na Chineke ga-agba anyị ume, nke ga-eme na anyị agaghị ata ahụhụ ọzọ n’ihi imezu iyi ahụ nke ha n̄ụworo.",
                "9": "Mana lee, n’ebe a enwere otu ihe n’ime nke anyị nwere ike inwe nnukwu ọn̄ụ. N’ihi na lee, n’ime afọ nke iri abụọ na isii, mụ, Hilaman, zọrọ-ije n’iru nke puku ụmụ-okorọbịa abụọ ndia ruo n’obodo-ukwu nke Judia, inyere Antịpụs aka, onye ị họpụtaworo onye-ndu nke ndị ahụ nọ n’akụkụ ala ebe ahụ.",
                "10": "Ma e sonyere m puku abụọ ụmụ m nwoke, (n’ihi na ha kwesịrị ka a kpọọ ha ụmụ-nwoke) gakwuru ndị-agha nke Antịpụs, n’ime inye ume nke Antịpụs n̄ụrịrị-ọn̄ụ karịa, n’ihi na lee, ndị-agha ya ndị Leman ebelatawo ha n’ihi na ndị-agha ha egbuwo nnukwu ọnụ-ọgụgụ nke ndịkom anyị, nke mere na anyị nwere ihe mere anyị ji na-eru uju.",
                "11": "Otu o sila dị, anyị nwere ike ịkasi onwe-anyị obi n’otu ihe a, na ha anwụwo n’ichekwa mba ha na Chineke ha, e, ma ha nwere an̄ụrị.",
                "12": "Ma ndị Leman edebewo kwa ọtụtụ ndị-mkpọrọ, ndị nke ha nile bụ ndị-isi ọchị-agha, n’ihi na ọdịghị onye ọzọ ha hapụworo ka ọ dị ndụ. Ma anyị were ya dịka ezi-okwu na ha nọ n’oge ugbua n’ala nke Nifaị; ọ dị otu a ma ọbụrụ na egbụghị ha.",
                "13": "Ma ugbua ndị a bụ obodo-ukwu nile nke ndị Leman nwetaworo onwunwe site n’ịkwafu ọbara nke ọtụtụ n’ime ndị dike anyị:",
                "14": "Ala nke Mantaị, ma-ọbụ obodo-ukwu nke Mantaị, na obodo-ukwu nke Ziezrọm, na obodo-ukwu nke Kumenaị, na obodo-ukwu nke Antịpara.",
                "15": "Ma ndị a bụ obodo-ukwu nile nke ha nwetara mgbe m biaruru obodo-ukwu nke Judia; ma achọtara m Antịpụs na ndịkom ya ka ha na-arụsị ọrụ ike jiri ume ha nile iwusi obodo-ukwu ahụ ike.",
                "16": "E, ma ike gwụrụ ha n’arụ dịka na mụọ kwa, n’ihi na ha alụwo ọgụ ka dike n’ehihie na n’abalị iji chekwaa obodo-ukwu ha nile; ma otu a ha atawo ahụhụ nnukwu nsogbu nile n’ụdị ọbụla.",
                "17": "Ma ugbua ha kpebiri imeri n’ebe a ma-ọbụ nwụọ; ya mere i inwere ike iche na ntakịrị ndị-agha nke a m kpọtara, e, ụmụ m nwoke ahụ, nyere ha nnukwu olile-anya na nnukwu ọn̄ụ.",
                "18": "Ma ugbua o wee ruo na mgbe ndị Leman hụrụ na Antịpụs anatawo ume karịrị nye ndị-agha ya, a kwagidere ha site n’iwu nile nke Amorọn ka ha ghara ịbịa megide obodo-ukwu nke Judia, ma-ọbụ megide anyị, n’ịlụ-agha.",
                "19": "Ma otu a ka anyị siri nweta iru-ọma n’aka Onye-nwe; n’ihi na ọbụrụ na ha bịakwasịrị anyị n’adịghị-ike anyị nke a eleghị anya ha gaara ebibi ntakịrị ndị-agha anyị; mana otu a ka e siri chekwaa anyị.",
                "20": "Amorọn nyere ha iwu ichekwa obodo-ukwu ndị ahụ nile nke ha wereworo. Ma otu a ka afọ nke iri abụọ na isii siri gwụchaa. Ma na mmalite nke afọ iri abụọ na asaa anyị akwadowọrịị obodo-ukwu anyị na onwe-anyị maka nchekwa.",
                "21": "Ugbua anyị chọsịrị ike ka ndị Leman bịakwasị anyị; n’ihi na anyị achọsighị ike ibuso ha agha n’ebe ha nile siri ike.",
                "22": "Ma o wee ruo na anyị debere ndị onyota-ọgba-ama n’ama gburu-gburu ebe ahụ, iche mmegharị arụ nile nke ndị Leman, ka ha ghara ịgafe anyị n’abalị ma-ọbụ n’ehihie ibuso obodo-ukwu anyị ndị ọzọ ndị nke dị n’ebe elu-elu agha.",
                "23": "N’ihi na anyị matara na n’obodo-ukwu ndị ahụ nile ha esiruchaghị ike izute ha; ya mere anyị chọsịrị-ike, ma ọbụrụ na ha ga-agafe n’akụkụ anyị, ịdakwasị ha n’azụ ha, ma otu a welite ha elu n’azụ n’otu oge ahụ ezutere ha n’iru. Anyị weere dịka ezi-okwu na anyị ga-enwe ike imeri ha; mana lee, anyị enwetaghị ihe anyị bu n’obi n’ọchịchọ anyị nke a.",
                "24": "Ha anwaghị anwa ịgafe anyị ha na ndị-agha ha nile, ọbụghị ma ha nwara anwa jiri otu ụzọ, eleghị-anya ha agaghị esirucha ike ma ha ga-ada.",
                "25": "Ọbụghị ma ha nwara-anwa ịzọ-ije gbada megide obodo-ukwu nke Zarahemla; ọbụghị ma ha nwara anwa igafe isi nke Saịdọn, gafee ruo obodo-ukwu nke Nifaịha.",
                "26": "Ma otu a, ha na ndị-agha ha nile, ha mere mkpebi ichekwa obodo-ukwu ndị ahụ nile nke ha wereworo.",
                "27": "Ma ugbua o wee ruo n’ọnwa nke abụọ nke afọ nke a, e webataara anyị ọtụtụ ihe oriri site n’aka ndị nna nile nke ụmụ m nwoke puku abụọ ahụ.",
                "28": "Na kwa e zitekwara anyị ndị nwoke puku abụọ site n’ala nke Zarahemla. Ma otu a anyị nọ na njikere anyị na ndị nwoke puku iri, na ihe oriri nile a ga-enye ha, na kwa ndị nwunye ha nile na ụmụ ha.",
                "29": "Ma ndị Leman ebe ha na-ahụ ka ndị-agha anyị na-abawanye kwa ụbọchị, ma ihe oriri nile na-abata maka nkwado anyị, ha malitere ịtụ-egwu, ma malite ịba ọgụ site n’ebe nzuzo ha, ọbụrụ na o kwere omume itinye nsọtụ na-ịnata ihe oriri anyị nile na ume.",
                "30": "Ugbua mgbe anyị hụrụ na ndị Leman malitere inwe obi-eru-ala n’akụkụ nke a, anyị chọsịrị ike iweta otu ụzọ aghụghọ n’iwere ọnọdụ n’ebe ha nọ; ya mere Antịpụs nyere iwu ka m zọrọ-ije mụ na ụmụ-ntakịrị ndị nwoke m gaa n’obodo-ukwu dị nso, dịka a ga-asị na anyị bu ihe oriri nile na-aga obodo-ukwu a dị nso.",
                "31": "Ma anyị kwesịrị ịzọ-ije gaa nso obodo-ukwu nke Antịpara, dịka a ga-asị na anyị na-aga obodo-ukwu tere anya, n’akụkụ ikpere-mmiri ahụ.",
                "32": "Ma o wee ruo na anyị zọrọ-ije na-aga, dịka a ga-asị na anyị bu ihe oriri anyị nile, ịga obodo-ukwu ahụ.",
                "33": "Ma o wee ruo na Antịpụs zọrọ-ije gaa ya na ụfọdụ ndị-agha ya, ebe ọ hapụrụ ndị fọdụrụ ichekwa obodo-ukwu ahụ. Mana ọ zọrọghị-ije gaa ruo mgbe m gawara mụ na ntakịrị ndị-agha m, ma bịaruo nso obodo-ukwu Antịpara ahụ.",
                "34": "Ma ugbua, n’obodo-ukwu nke Antịpara ahụ ka e debere ndị-agha sikarịchara ike nke ndị Leman; e, ndị kachasị n’ọnụ-ọgụgụ.",
                "35": "Ma o wee ruo na mgbe ndị onyota-ọgba-ama ha nile gwaworo ha, ha bịaruru ha na ndị-agha ha ma zọrọ-ije bịa imegide anyị.",
                "36": "Ma o wee ruo na anyị gbapụrụ n’iru ha, n’elu-elu. Ma otu a anyị dupụrụ ndị-agha kachasịrị dị ike nke ndị Leman.",
                "37": "E, ọbụna ruo ebe tere anya, nke mere na mgbe ha hụrụ ndị-agha nke Antịpụs ka ha na-achụ ha, n’ike ha, ha atụgharịghị n’aka nri ma-ọbụ n’aka ekpe, kama gaa n’iru n’ịzọ-ije ha n’ụzọ guzoro kwem n’eso anyị; ma, dịka anyị chere, ọ bụ atụmatụ ha igbu anyị tutu Antịpụs achụfee ha, ma nke a ka ndị nke anyị ghara ịgba ha gburu-gburu.",
                "38": "Ma ugbua Antịpụs ebe o hụrụ ihe-egwu dịrị anyị, mere ka ịzọ-ije nke ndị-agha ya gaa ọsọ-ọsọ. Mana lee, ọ bụ abalị; ya mere ha achụfeghị anyị, ọbụghị ma Antịpụs ọ chụfere ha; ya mere anyị bara n’ebe-ezumike n’abalị ahụ.",
                "39": "Ma o wee ruo na tutu chi-ọbụbọ nke ụtụtụ ahụ, lee, ndị Leman nọọrọ na-achụ anyị ọsọ. Ugbua anyị esiruchaghị ike ilụso ha ọgụ; e, agaghị m ekwe ka ụmụ-nwoke m ndị ntakịrị daba n’aka ha nile; ya mere anyị gara n’iru n’ịzọ-ije anyị, ma anyị weere ọzịzọ-ije anyị baa n’ime ọzara ahụ.",
                "40": "Ugbua ha anwaghị anwa ịtụgharị n’aka nri ma-ọbụ n’aka ekpe eleghị-anya a ga-agba ha gburu-gburu; ọbụghị ma m ga-atụgharị n’aka nri ma-ọbụ n’aka ekpe eleghị-anya ha ga-achụfe m, ma anyị agaghị enwe ike iguzogide ha, kama egbuo anyị, ma ha ga-agbapụ, ma otu a anyị gbapụrụ ụbọchị ahụ nile n’ime ọzara ahụ, ọbụna ruo mgbe ọchịchịrị gbara.",
                "41": "Ma o wee ruo na ọzọ, mgbe ìhè nke ụtụtụ ahụ bịara anyị hụrụ ndị Leman bịakwasịrị anyị, ma anyị gbafuru n’iru ha.",
                "42": "Mana o wee ruo na ha achụteghị anyị anya tutu ha akwụsị; ma-ọbụ n’ụtụtụ ụbọchị nke atọ n’ọnwa nke asaa.",
                "43": "Ma ugbua, ọbụrụ na Antịpụs chụfere ha anyị amaghị, mana a siri m ndịkom mụ: Lee, anyị amataghị mana ha akwụsịwo n’ihi ebum-n’obi ha na anyị ga-abịa imegide ha, ka ha nwe-ike jide anyị n’ọnya ha;",
                "44": "Ya mere gịnị ka unu kwuru, ụmụ m nwoke, unu ga-aga imegide ha n’ịlụ agha?",
                "45": "Ma ugbua asị m gị, ezigbo nwanne m nwoke Moronaị, na ọ dịbeghị mgbe ọbụla m hụrụ nnukwu mgbamume dị otu a, e-e ọbụghị n’etiti ndị Nifaị nile.",
                "46": "N’ihi na dịka m na-akpọ ha mgbe nile ụmụ m ndị nwoke (n’ihi na ha nile ka bụụrụ ụmụokorọbịa) ọbụna otu a ka ha na-asị m: Nna, lee Chineke anyị nonyeere anyị, ma ọ gaghị ekwe ka anyị daa; mgbe ahụ ka anyị gaa n’iru; anyị agaghị egbu ụmụnne anyị ndị nwoke ma ọbụrụ na ha ga-ahapụ anyị ka anyị nọọrọ onwe anyị; ya mere ka anyị gaa, adịghị ama-ama ike ha akarịa nke ndị-agha nke Antịpụs.",
                "47": "Ugbua ha alụtụbeghị agha mbụ, mana ha atụghị egwu ọnwụ; ma ha chere echiche gbasara ntọhapụ nke ndị nna ha nile karịa ka ha chere gbasara ndụ ha nile; e, akụziworo ha site n’aka ndị nne ha nile, na ọbụrụ na ha enweghị obi-abụọ, Chineke ga-anapụta ha.",
                "48": "Ma ha kwugharịrị nye m okwu nile nke ndị nne ha nile, na-asị: Anyị enweghị obi-abụọ ndị nne anyị matara ya.",
                "49": "Ma o wee ruo na alaghachịrị m mụ na puku abụọ m imegide ndị Leman a ndị chụworo anyị ọsọ. Ma ugbua lee, ndị-agha nile nke Antịpụs achụfewo ha, ma ịlụ-agha dị egwu amalitewọrịị.",
                "50": "Ndị-agha nke Antịpụs ebe ike gwụrụ ha, n’ihi ogologo ịzọ-ije ha na nwa mkpụmkpụ oge dị otu a, ọ fọdụrụ ntakịrị ka ha daba n’aka nke ndị Leman; ma ọbụrụ na m alaghachịghị mụ na puku abụọ m ha gaara enweta ebum-n’obi ha.",
                "51": "N’ihi na Antịpụs adawo site na mma agha, na ọtụtụ ndị ndu ya nile, n’ihi ike ọgwụgwụ ha, nke ihe kpatara ya bụ ịzọ-ije ọsọ-ọsọ ha—ya mere ndị nwoke nke Antipụs, ebe ọ gbara ha gharị n’ihi ọdịda nke ndị ndu ha nile, malitere inye efe n’iru ndị Leman.",
                "52": "Ma o wee ruo na ndị Leman nwetara mgbamume, ma malite ịchụ ha ọsọ; ma otu a ka ndị Leman na-achụ ha ọsọ jiri nnukwu ike mgbe Hilaman bịakwasịrị ha site n’azụ ha ya na puku abụọ ya, ma malite igbu ha karịa, nke mere na ndị-agha nile nke ndị Leman ahụ kwụsịrị ma tụgharịkwasị Hilaman.",
                "53": "Ugbua mgbe ndị nke Antịpụs hụrụ na ndị Leman alaghachịwo, ha kpọkọtara ndịkom ha ọnụ ma bịakwasịkwa ọzọ n’azụ nke ndị Leman.",
                "54": "Ma ugbua o wee ruo na anyị, ndị nke Nifaị, ndị nke Antịpụs, na mụ na puku abụọ m, gbara ndị Leman gburu-gburu, ma gbuo ha; e, nke mere na a kwagidere ha inyefe ngwa-ọgụ ha nile nke agha na kwa onwe ha dịka ndị-mkpọrọ nke agha.",
                "55": "Ma ugbua o wee ruo na mgbe ha nyefeworo anyị onwe ha, lee, a gụrụ m ụmụ-okorọbịa ahụ soro m lụọ ọgụ ọnụ, na-atu egwu na eleghị-anya enwere ọtụtụ n’ime ha e gburu.",
                "56": "Mana lee, na nnukwu ọn̄ụ m, enwebeghị otu onye n’ime ha dara n’ala; e, ma ha alụwo-ọgụ dịka a ga-asị na ha jiri ume nke Chineke; e, ọdịghị mgbe a matara ndịkom lụworo-ọgụ jiri ụdị ume ọrụ-ebube dị otu a; ma n’ụdị ike ahụ ka ha dakwasịrị ndị Leman, na ha menyere ha egwu mberede; ma n’ihi ihe nke a ka ndị Leman jiri nyefee onwe ha dịka ndị-mkpọrọ nke agha.",
                "57": "Ma ebe ọ bụ na anyị enweghị ebe anyị ga-edebe ndị-mkpọrọ anyị, ka anyị nwe ike chekwa ha idebe ha site n’ịlaghachikwuru ndị-agha nke ndị Leman, ya mere anyị zigara ha n’ala nke Zarahemla, ma ụfọdụ ndịkom ahụ ndị Antịpụs na-egbughị, soro ha; ma ndị nke fọdụrụ a kpọọrọ m ma dokọta ha na ụmụokorọbịa ndị nke Amọn m, ma zọrọ ije anyị laghachị n’obodo-ukwu nke Judia."
            },
            "57": {
                "1": "Ma ugbua o wee ruo na anatara m akwụkwọ-ozi site n’aka Amorọn, eze ahụ, na-ede na ọbụrụ na m ga-ahapụ ndị-mkpọrọ nke agha ahụ nile ndị anyị kpọrọworo na ya ga-ahapụrụ anyị obodo-ukwu Antịpara ahụ.",
                "2": "Mana ezigaara m eze ahụ akwụkwọ-ozi, na anyị matara nke ọma na ndị-agha anyị nile zuru ịnata obodo-ukwu nke Antịpara ahụ ma anyị jiri ndị-agha anyị; ma inyepụ ndị-mkpọrọ nile ahụ maka obodo-ukwu ahụ anyị ga-ewere onwe-anyị ndị na-amaghị ihe, ma na anyị ga-enyepụ ndị-mkpọrọ anyị nile nanị na mgbanwe.",
                "3": "Ma Amorọn jụrụ akwụkwọ-ozi m, n’ihi na ọ chọghị ịgbanwe ndị-mkpọrọ; ya mere anyị malitere ime njikere nile ịga megide obodo-ukwu Antịpara ahụ.",
                "4": "Mana ndị nke Antịpara hapụrụ obodo-ukwu ahụ, ma gbaga obodo-ukwu ha ndị ọzọ, ndị nke ha nwereworo ọnwụnwe nke, ịwụsị ha ike; ma otu a obodo-ukwu nke Antịpara dabara n’aka anyị.",
                "5": "Ma otu a ka iri afọ abụọ na asatọ nke ọchịchị nke ndị-ikpe siri gwụchaa.",
                "6": "Ma o wee ruo na na mmalite nke iri afọ abụọ na iteghete, anyị nwetara ihe oriri, na kwa mgbakwunye na ndị-agha, site n’ala nke Zarahemla, na site n’ala gbara gburu-gburu, ruo n’ọnụ-ọgụgụ dị ndịkom puku isii, na-etinyeghị iri isii nke ụmụ-nwoke ndị Amọn ndị bịaworo isonye ụmụnne ha ndị nwoke, ntakịrị otu m nke puku abụọ. Ma ugbua lee, anyị siri ike, e, ma anyị nwekwara ihe oriri ga-ezuru anyị e wetaara anyị.",
                "7": "Ma o wee ruo na ọ bụụrụ ọchịchọ anyị ibu agha anyị na ndị-agha nke e debere n’obodo-ukwu Kumenaị.",
                "8": "Ma ugbua lee, aga m egosị gị na anyị mezuru ọchịchọ anyị ọsọ-ọsọ; e, anyị na ndị-agha anyị siri-ike, ma-ọbụ jiri ụfọdụ n’ime ndị-agha anyị siri-ike, anyị gbara gburu-gburu, n’abalị, obodo-ukwu Kumenaị ahụ, nwa oge ntakịrị tutu ha ga-enweta mbute nke ihe oriri nile.",
                "9": "Ma o wee ruo na anyị mere ebe izu-ike na gburu-gburu nke obodo-ukwu ahụ ọtụtụ abalị, mana anyị rahụrụ ụra n’elu mma-agha anyị nile, ma debe ndị-nche nile, ka ndị Leman ghara inwe-ike bịakwasị anyị n’abalị ma gbuo anyị, nke ha nwara ime ọtụtụ oge; mana ugboro ole nile ha nwara ime nke a akwafuru ọbara ha.",
                "10": "N’ikpe-azụ ihe oriri ha nile bịarutere, ma ha chọrọ ịbanye n’obodo-ukwu ahụ n’abalị. Ma anyị, kama ịbụ ndị Leman, bụụrụ ndị Nifaị; ya mere, anyị kpọọrọ ha na ihe oriri ha nile.",
                "11": "Ma na-agbanyeghị ndị Leman ebe a gbabichiri ha site na nkwado ha n’ụdị a, ha ka kpebịkwara ijide obodo-ukwu ahụ; ya mere ọ dị mkpa na anyị ga-ewere ihe oriri ndị ahụ nile ma ziga ha Judia, ma ndị-mkpọrọ anyị nile gaa n’ala nke Zarahemla.",
                "12": "Ma o wee ruo na ọtụtụ ụbọchị agafebeghị tutu ndị Leman malitere ịtụfu olile-anya nile nke enyem-aka; ya mere ha hapụrụ obodo-ukwu ahụ n’aka anyị ma otu a anyị emezuwọrịị atụmatụ anyị nile n’inweta obodo-ukwu Kumenaị ahụ.",
                "13": "Mana o wee ruo na ndị-mkpọrọ anyị nile dị oke ọtụtụ na, na-agbanyeghị oke ọtụtụ nke ọnụ-ọgụgụ anyị nile, a kwagidere anyị iji ndị-agha anyị nile idebe ha, ma-ọbụ igbu ha.",
                "14": "N’ihi na lee, ha ga-agbafu na nnukwu ọnụ-ọgụgụ, ma ha ga-eji okwute lụọ ọgụ, ma jiri osisi dị arọ, ma-ọbụ ihe ọbụla ha nwere ike ijide n’aka ha, nke mere na anyị gburu ihe karịrị puku abụọ n’ime ha mgbe ha nyefechaworo onwe ha ndị-mkpọrọ nke agha.",
                "15": "Ya mere ọ dịịrị anyị mkpa, ka anyị weta ndụ ha nile na ngwụcha, ma-ọbụ chedo ha, mma-agha n’aka, gbada ruo n’ala nke Zarahemla; na kwa ihe oriri anyị nile akarịghị ihe ga-ezuru ndị nke anyị, na-agbanyeghị nke ahụ anyị wetaworo site n’aka ndị Leman.",
                "16": "Ma ugbua, n’ọnọdụ ọgba-aghara ndị ahụ, ọ ghọrọ ihe dị ezigbo mkpa ikpebi gbasara ndị-mkpọrọ nke agha nile ndị ahụ; otu o sila dị, anyị kpebiri izida ha n’ala nke Zarahemla; ya mere anyị họpụtara ụfọdụ ndị nke anyị, ma nye ha ọrụ ilekọta ndị-mkpọrọ anyị nile ịgbada n’ala nke Zarahemla.",
                "17": "Mana o wee ruo na n’echi ya ha laghachịrị. Ma ugbua lee, anyị ajụghị ha ihe gbasara ndị-mkpọrọ nile ahụ; n’ihi na lee, ndị Leman bịakwasịrị anyị, ma ha laghachịrị n’oge ịzọpụta anyị site n’ịdaba n’aka ha. N’ihi na lee, Amorọn ezigawo na nkwado ha ihe oriri ọhụrụ na kwa ọtụtụ ọnụ-ọgụgụ ndị-agha ndị nwoke.",
                "18": "Ma o wee ruo na ndị nwoke ahụ anyị zigara ha na ndị-mkpọrọ nile bịarutara n’oge ịkwusị ha, dịka ha na-achọ imeri anyị.",
                "19": "Mana lee, ntakịrị otu m nke puku abụọ na iri isii lụrụ ọgụ n’ụzọ dịkarịchara egwu; e, ha guzosịrị-ike n’iru ndị Leman, ma ha nyere ndị nile ahụ na-emegide ha ọnwụ.",
                "20": "Ma dịka ndị nke fọdụrụ na ndị-agha anyị na-achọ ịlaghachi-azụ n’iru ndị Leman, lee, puku abụọ na iri isii ndị ahụ guzosịrị-ike ma ha atụghị-egwu.",
                "21": "E, ma ha rubere-isi ma leruo-anya ime okwu nile nke iwu otu ahụ e siri nye ya; e, ma ọbụna dịka okwukwe ha siri dị e meere ha ya; ma echetara m okwu nile nke ha gwara m na ndị nne ha kuziiri ha.",
                "22": "Ma ugbua lee, ọ bụ ụmụ m ndị nwoke a, na ndị nwoke ahụ a họpụtaworo ịkpọga ndị-mkpọrọ ahụ, ka anyị ji ụgwọ nnukwu mmeri nke a; n’ihi na ọ bụ ha bụ ndị meriri ndị Leman; ya mere a chụghachiri ha azụ n’obodo-ukwu nke Mantaị.",
                "23": "Ma anyị ka jidere obodo-ukwu anyị Kumenaị, ma e bibighị anyị nile site na mma-agha; otu o sila dị, anyị hụjuru-anya nnukwu ihe nfunarị.",
                "24": "Ma o wee ruo na mgbe ndị Leman gbafuworo, Mụ n’atụfughị-oge nyere iwu na ndị nwoke m nile e merụworo-arụ kwesịrị ka a kpọpụ ha site n’etiti ndị nwụrụ-anwụ, ma mee ka e mesa mmerụ-arụ ha nile ogwu.",
                "25": "Ma o wee ruo na e nwere narị abụọ, site n’ime puku abụọ na iri isii m, ndị daworo mba site na ntufu nke ọbara; otu o sila dị, dịka ịdị-mma nke Chineke siri dị, na kwa na nnukwu ịtụ-n’anya anyị, na kwa n’ọn̄ụ nke ndị-agha anyị nile, o nweghị otu mkpụrụ-obi n’ime ha nke lara n’iyi; e, ma ọbụghị ma enwere onye ọbụla n’ime ha na-enwetaghị ọtụtụ mmerụ-arụ.",
                "26": "Ma ugbua, nchekwa ha nile dị ịtụ-n’anya nye ndị-agha anyị nile, e, na a ga-edebe ha ebe e nwere otu puku nke ụmụnne anyị nwoke e gburu. Ma anyị n’ụzọ ziri-ezi na-enyefe ya ike ọrụ-ebube nke Chineke, n’ihi okwukwe ha karịrị akarị n’ime ihe ahụ nke a kuziri ha ikwere—na e nwere Chineke ikpe ziri-ezi, ma onye ọbụla nke na-enweghị obi-abụọ, na a ga-echekwa ha site n’ike ya dị ịtụ-n’anya.",
                "27": "Ugbua nke a bụ okwukwe nke ndị a nke m kwuworo maka ha; ha bụ ụmụ-nta, ma echiche ha siri ike, ma ha tinyere okwukwe ha na Chineke esepụghị-aka.",
                "28": "Ma ugbua o wee ruo na mgbe anyị lekọtachaworo ndịkom anyị merụrụ-arụ anya, ma liwokwa ndị anyị nwụrụ-anwụ na kwa ndị nwụrụ-anwụ na ndị Leman, ndị dị ọtụtụ, lee, anyị jụtara site n’aka Gịd gbasara ndị-mkpọrọ ndị nke ha maliteworo ịkpọrọ gbada n’ala nke Zarahemla.",
                "29": "Ugbua Gịd bụụrụ onye-isi ọchị-agha nke ndị otu ahụ onye a họpụtara ichegide ha gbadaa ruo ala ahụ.",
                "30": "Ma ugbua, ndị a bụ okwu nile nke Gịd gwara m: Lee, anyị malitere ịgbadaru ala nke Zarahemla ahụ anyị na ndị-mkpọrọ anyị nile. Ma o wee ruo na anyị zutere ndị onyota-ọgba-ama nile nke ndị-agha anyị nile, ndị e zipụworo iche ebe ezumike nke ndị Leman nche.",
                "31": "Ma ha tikuru anyị, na-asị—Lee, ndị-agha nile nke ndị Leman na-azọ-ije chee-iru n’obodo-ukwu nke Kumenaị; ma lee, ha ga-adagide ha, e, ma ha ga-ebibi ndị nke anyị.",
                "32": "Ma o wee ruo na ndị-mkpọrọ anyị nile nụrụ akwa ha nile, nke mere ka ha nwee agbam-ume; ma ha biliri na nnupụ-isi megide anyị.",
                "33": "Ma o wee ruo n’ihi nnupụ-isi ha anyị mere ka mma-agha anyị nile bịakwasị ha. Ma o wee ruo na ha gbara ọsọ dakwasị mma-agha anyị nile n’otu, n’ime nke, nnukwu ọnụ-ọgụgụ n’ime ha e gburu ha; ma ndị fọdụrụ n’ime ha nukaara ma gbafuo site n’ebe anyị nọ.",
                "34": "Ma lee, mgbe ha gbafuworo ma anyị enweghị ike ịchụfe ha, anyị were ịzọ-ije anyị ngwa-ngwa chee-iru n’obodo-ukwu Kumenaị; ma lee, anyị bịaruru n’oge ka anyị nwe ike nyere ụmụnne anyị nwoke aka n’ichekwa obodo-ukwu ahụ.",
                "35": "Ma lee, a napụtawo anyị ọzọ site n’aka nile nke ndị-iro anyị. Ma ngọzi na-adịrị aha nke Chineke anyị, n’ihi na lee, ọ bụ ya bụ onye napụtara anyị; e, nke mewooro anyị nnukwu ihe nke a.",
                "36": "Ugbua o wee ruo na mgbe mụ, Hilaman, nụworo okwu ndị a nile n’ọnụ Gịd, e jupụtara m n’ọn̄ụ karịa n’ihi ịdị mma nke Chineke n’ichekwa anyị, ka anyị nile ghara ịla-n’iyi; e, ma a tụkwasịrị m obi na mkpụrụ-obi nile nke ndị ahụ e gbuworo abawo n’ime izu-ike nke Chineke ha."
            },
            "58": {
                "1": "Ma lee, ugbua o wee ruo na ebum-n’obi nke ọzọ bụ inweta obodo-ukwu nke Mantaị; mana lee, e nweghị ụzọ nke anyị nwere ike iji otu ntakịrị anyị nile ahụ dupụta ha site n’obodo-ukwu ahụ. N’ihi na lee, ha chetara ihe nke anyị meworo; ya mere anyị enweghị ike ịghọgbupụta ha site n’ebe siri ike nile nke ha.",
                "2": "Ma ha dịkarịsịrị ọtụtụ n’ọnụ-ọgụgụ karịa ka ndị-agha anyị dịịrị nke mere na anyị anwaghị anwa ịga n’iru ma buso ha agha n’ebe siri ike nile nke ha.",
                "3": "E, ma ọ dị mkpa na anyị ga-etinye ndị nwoke anyị n’ichekwa akụkụ ala ndị ahụ nile nke anyị nwetaghachịrị site n’ihe onwunwe anyị nile; ya mere ọ dịịrị mkpa na anyị ga-echere, ka anyị wee nweta ume karịa site n’ala nke Zarahemla na kwa onyinye ọhụrụ nke ihe-oriri.",
                "4": "Ma o wee ruo na e zigara m onye-ọchịchị ala anyị onye-ozi, ịkọtụrụ ya gbasara ihe ndị nke anyị na-eme. Ma o wee ruo na anyị chere ịnata ihe-oriri nile na ume site n’ala nke Zarahemla.",
                "5": "Mana lee, nke a nyeere anyị aka nanị ntakịrị, n’ihi na ndị Leman nọ kwa na-anata nnukwu ume site n’ụbọchị ruo n’ụbọchị, na kwa ọtụtụ ihe-oriri nile; ma otu a ka ọnọdụ anyị nile n’oge nke a siri dị.",
                "6": "Ma ndị Leman na-aba anyị ọgụ site n’oge ruo n’oge, na-ekpebi site n’aghụghọ ibibi anyị; otu o sila dị anyị enweghị ike ịlụso ha ọgụ, n’ihi nlaghachị-azụ ha nile na ebe siri ike ha nile.",
                "7": "Ma o wee ruo na anyị cheere n’ọnọdụ ndị a nile siri ike ruo ọtụtụ ọnwa, ọbụna ruo mgbe ọfọdụrụ ntakịrị ka anyị laa n’iyi n’ihi ụkọ nri.",
                "8": "Mana o wee ruo na anyị natara nri, nke e chekwara butara anyị site n’aka ndị-agha nke ndị nwoke dị puku abụọ inyere anyị aka; ma nke a bụ enyem-aka nile nke anyị natara, iji chekwaa onwe anyị na mba anyị site n’ịdaba n’aka nke ndị-iro anyị, e, ịlụ-ọgụ anyị na onye-iro ọnụ na-apụghị ịgụta.",
                "9": "Ma ugbua ihe kpatara mgbagwọju-anya anyị nile ndị a, ma-ọbụ ihe mere ha ezitaraghị anyị ume ọzọ, anyị amataghị; ya mere o wutere anyị ma mejupụta kwa anyị n’egwu, eleghị-anya n’ụzọ ọbụla ikpe nile nke Chineke ga-abịakwasị ala anyị, na-nkwatu anyị na mbibi anyị kpam kpam.",
                "10": "Ya mere anyị wụpụtara mkpụrụ-obi anyị nile n’ekpere nye Chineke, ka ọ gbaa anyị ume ma napụta anyị site n’aka nke ndị-iro anyị, e, na kwa nye anyị ume ka anyị wee nwe ike idebe obodo-ukwu anyị nile na ala anyị nile, na ihe onwunwe anyị nile, maka nkwado nke ndị nke anyị.",
                "11": "E, ma o wee ruo na Onye-nwe Chineke anyị letara anyị jiri ikwe-nkwa nile na ya ga-anapụta anyị; e, nke mere na o kwuru udo nye mkpụrụ-obi anyị nile, ma nye kwa anyị nnukwu okwukwe, ma mee kwa ka anyị nwee olile-anya maka nnapụta anyị n’ime ya.",
                "12": "Ma anyị nwere mgbamume anyị na ndị-agha ntakịrị anyị nke anyị nwetaworo, ma ha nwere mkpebi siri ike imeri ndị-iro anyị nile, na ichekwa ala anyị nile, na ihe onwunwe anyị nile, na ndị nwunye anyị, na ụmụ anyị, na ihe gbasara ntọhapụ anyị.",
                "13": "Ma otu a ka anyị siri gaa n’iru jiri ike anyị nile megide ndị Leman, ndị nke nọ n’obodo-ukwu nke Mantaị; ma anyị rụnyere ụlọ ikwuu anyị nile n’akụkụ ọzara ahụ, nke dị nso n’obodo-ukwu ahụ.",
                "14": "Ma o wee ruo na n’echi ya, na mgbe ndị Leman hụrụ na anyị nọ n’oke-ala nile n’akụkụ ọzara ahụ nke dị nso n’obodo-ukwu ahụ, na ha zipụrụ ndị onyota-ọgba-ama ha nile gburu-gburu anyị ka ha wee chọpụta ọnụ-ọgụgụ na ume nke ndị-agha anyị.",
                "15": "Ma o wee ruo na mgbe ha hụrụ na anyị esighị ike, dịka ọnụ-ọgụgụ anyị nile siri dị, ma na-atụ egwu na anyị ga-agbabichiri ha ebe nkwado ha si na-abịa ma ọbụghị na ha ga-apụta bịa ọgụ megide anyị ma gbuo anyị, na kwa iche na ọ ga-adịrị ha mfe ibibi anyị jiri ọtụtụ imerime ọnụ-ọgụgụ ha nile, ya mere ha malitere ime njikere nile ịpụta megide anyị n’ịlụ-agha.",
                "16": "Ma mgbe anyị hụrụ na ha na-eme njikere ịpụta megide anyị, lee, e mere m ka Gịd, jiri ntakịrị ọnụ-ọgụgụ nke ndị nwoke, zoo onwe ha n’ime ọzara ahụ, na kwa na Tiọmna na ọnụ-ọgụgụ ntakịrị nke ndị nwoke ga ezo kwa onwe ha n’ime ọzara ahụ.",
                "17": "Ugbua Gịd na ndị nwoke ya nọ n’aka nri ma ndị ọzọ ahụ n’aka ekpe; ma mgbe ha sịworo otu a zoo onwe ha, lee, a nọgidere m, mụ na ndị fodụrụ n’ime ndị-agha m, n’otu ebe ahụ nke anyị rụnyeworo ụlọ ikwuu anyị nile maka oge nke ndị Leman ga-abịa ịlụ-agha.",
                "18": "Ma o wee ruo na ndị Leman pụtara ha na imerime ọnụ-ọgụgụ ndị-agha ha imegide anyị. Ma mgbe ha bịaworo ma ọ fọdụrụ ntakịrị ka ha dakwasị anyị ha na mma-agha ha, e mere m ka ndị nwoke m, ndị nke mụ na ha nọ, ka ha laghachi-azụ n’ime ọzara ahụ.",
                "19": "Ma o wee ruo na ndị Leman soro anyị n’azụ jiri nnukwu ọsọ, n’ihi na ha chọsịrị-ike karịa ịchụfe anyị ka ha wee gbuo anyị; ya mere ha soro anyị baa n’ime ọzara ahụ; ma anyị gafere n’etiti Gịd na Tiọmna, nke mere na ndị Leman achọtaghị ha.",
                "20": "Ma o wee ruo na mgbe ndị Leman gafeworo, ma-ọbụ mgbe ndị-agha ahụ gafeworo, Gịd na Tiọmna bilitere site n’ebe nzuzo ha nile, ma gbabichie ndị onyota-ọgba-ama nile nke ndị Leman ka ha ghara ịlaghachị n’obodo-ukwu ahụ.",
                "21": "Ma o wee ruo na mgbe ha gbabichiworo ha, ha gbagara n’obodo-ukwu ahụ ma dakwasị ndị-nche ahụ nile a hapụrụ iche obodo-ukwu ahụ nche, nke mere na ha bibiri ha ma were onwunwe nke obodo-ukwu ahụ.",
                "22": "Ugbua nke a ka e mere n’ihi na ndị Leman kwere ka ndị-agha ha nile, ma ọbụghị ndị-nche ole na ole nanị, ka a ga-edupụ baa n’ime ọzara ahụ.",
                "23": "Ma o wee ruo na Gịd na Tiọmna site n’ụzọ nke a enwetawo onwunwe nke ebe siri ike ha nile. Ma o wee ruo na anyị chọọrọ ụzọ anyị, mgbe anyị gachara nnukwu njem n’ime ọzara chee iru n’ala nke Zarahemla.",
                "24": "Ma mgbe ndị Leman hụrụ na ha na azọ-ije chee iru n’ala nke Zarahemla, egwu tụrụ ha karịa, eleghị-anya e nwere atụmatụ e debere iduba ha na mbibi, ya mere ha malitere ịlaghachi n’ime ọzara ahụ ọzọ, e, ọbụna laghachị-azụ site n’otu ụzọ ahụ nke ha siri bịa.",
                "25": "Ma lee, ọ bụ abalị ma ha rụnyere ụlọ ikwuu ha nile, n’ihi na ndị-isi ọchị-agha nile nke ndị Leman echewo na ike gwụrụ ndị Nifaị n’ihi ịzọ-ije ha; ma na eche na ha achuwo ndị-agha ha nile ya mere ha echeghị echiche banyere obodo-ukwu nke Mantaị ahụ.",
                "26": "Ugbua o wee ruo na mgbe o ruru abalị, e mere m ka ndịkom mụ ghara ịrahụ ụra, kama na ha ga-azọ-ije gaa n’iru site n’ụzọ ọzọ chee iru n’ala nke Mantaị ahụ.",
                "27": "Ma n’ihi ịzọ-ije anyị nke a n’oge abalị, lee, n’echi ya anyị nọ n’iru ndị Leman, nke mere na anyị buru ha ụzọ rute n’obodo-ukwu nke Mantaị.",
                "28": "Ma otu a o wee ruo, na site n’aghụghọ agha nke a anyị weere onwunwe nke obodo-ukwu nke Mantaị na-enweghị nkwafu ọbara.",
                "29": "Ma o wee ruo na mgbe ndị-agha nile nke ndị Leman rutere nso obodo-ukwu ahụ, ma hụ na anyị nọ na njikere izute ha, ọ tụrụ ha n’anya karịa ma yie ha egwu, nke mere na ha gbabara n’ime ọzara ahụ.",
                "30": "E, ma o wee ruo na ndị-agha nile nke ndị Leman gbapụrụ site n’akụkụ nile nke ala ahụ. Mana lee, ha eburuwo ọtụtụ ndịnyom na ụmụ-ntakịrị pụọ site n’ala nke ahụ.",
                "31": "Ma obodo-ukwu nile ndị ahụ ndị Leman wereworo, ha nile nọ n’oge mgbe nke a n’onwunwe nke anyị; ma ndị nna anyị nile na ndịnyom anyị na ụmụ anyị na-alaghachị n’ụlọ ha nile, ha nile ma ọbụghị ndị ahụ a kpọrọworo ka ndị-mkpọrọ ma ndị Leman ebupụ ha.",
                "32": "Mana lee, ndị-agha anyị nile dị ntakịrị n’ichekwa oke nnukwu ọnụ-ọgụgụ nke obodo-ukwu nile na oke nnukwu ihe onwunwe nile.",
                "33": "Mana lee, anyị tụkwasịrị obi na Chineke anyị onye nyeworo anyị mmeri n’ala ndị ahụ nile, nke mere na anyị enwetawo obodo-ukwu nile ndị ahụ na ala nile ndị ahụ, bụ ndị nke anyị.",
                "34": "Ugbua anyị amataghị ihe kpatara na ndị-ọchịchị anaghị ezitakwara anyị ume ọzọ; ọbụghị ma ndị nwoke ahụ bịakwutere anyị ha matara ihe mere anyị enwetabeghị ume karịrị nke a.",
                "35": "Lee, anyị amataghị kama na unu emerighị, ma unu akpụrụwo ndị-agha nile pụọ n’ime akụkụ ala ebe ahụ; ọ bụrụ otu ahụ, anyị achọghị ịtamu.",
                "36": "Ma ọ buru na ọdịghị otu ahụ, lee, egwu na-atụ anyị na e nwere nkewa na ndị-ọchịchị ahụ, mere na ha anaghị ezitakwara anyị ndị nwoke ọzọ inyere anyị aka; n’ihi na anyị matara na ha dị imerime n’ọnụ-ọgụgụ karịa nke ahụ ha zitaworo.",
                "37": "Mana, lee, ọ dịghị ihe o mere—anyị tụkwasịrị-obi na Chineke ga-anapụta anyị, na-agbanyeghị adịghị-ike nke ndị-agha anyị nile, e, ma napụta anyị site n’aka nile nke ndị-iro anyị.",
                "38": "Lee, nke a bụ afọ nke iri abụọ na iteghete, na nso ngwụcha, ma anyị nọ na njide onwunwe nke ala anyị nile; ma ndị Leman agbagawo n’ala nke Nifaị.",
                "39": "Ma ụmụ-nwoke nile nke ndị nke Amọn, ndị nke m toworo otuto di ukwu maka ha, mụ na ha nọ n’obodo-ukwu nke Mantaị; ma Onye-nwe akwadowo ha, e, ma debe ha ka ha ghara ịda site na mma-agha, nke mere na ọbụna otu mkpụrụ-obi e gbụghị ya.",
                "40": "Mana lee, ha anatawo ọtụtụ mmerụ-arụ; na-agbanyeghị ha guzosịrị ike na ntọhapụ ahụ n’ebe nke Chineke meworo ka ha nwere onwe ha; ma ha siri ike n’icheta Onye-nwe Chineke ha site n’ụbọchị ruo n’ụbọchị; e, ha na-elezi-anya idebe usoro-iwu ya nile, na ikpe ya nile, na iwu-nsọ ya nile esepụghị-aka; ma okwukwe ha siri ike n’amụma nile ahụ gbasara ihe ahụ nke ga-abịa.",
                "41": "Ma ugbua, nwanne m nwoke m hụrụ n’anya, Moronaị, ka Onye-nwe Chineke anyị, onye gbapụtaworo anyị ma mee ka anyị nwere onwe anyị, debe gị esepụghị-aka n’iru ya; e, ma ka ọ gọzie ndị nke a, ọbụna ka unu nwe mmeri n’inweta onwunwe ihe nile nke ndị Leman naraworo anyị, nke bụ maka nkwado anyị. Ma ugbua, lee, emechie m akwụkwọ-ozi m. Abụ m Hilaman, nwa nwoke nke Alma."
            },
            "59": {
                "1": "Ugbua o wee ruo n’afọ nke iri-atọ nke ọchịchị nke ndị-ikpe na-achị ndị nke Nifaị, mgbe Moronaị nataworo ma gụwokwa akwụkwọ-ozi nke Hilaman, ọ n̄ụrịrị ọn̄ụ karịa n’ihi ọdịmma ahụ, e, mmeri ahụ karịrị akarị nke Hilaman nweworo, n’inweta ala nile ndị ahụ furu efu.",
                "2": "E, ma o mere ka ndị ya mata ya, n’ala ahụ nile gburu-gburu n’akụkụ ebe ahụ ọ nọ, ka ha wee n̄urịa kwa ọn̄ụ.",
                "3": "Ma o wee ruo na otu mgbe ahụ o zipụụrụ Pehoran akwụkwọ-ozi, na-achọ ka o mee ka ndị nwoke gbakọta ịgba Hilaman ume, ma-ọbụ ndị-agha nile nke Hilaman, nke ga-eme ka ọ dịrị ya mfe ilekọta akụkụ ala ebe ahụ nke e meworo ka o si n’ụzọ dị ebube otu a mee nke ọma n’inwetaghachị.",
                "4": "Ma o wee ruo mgbe Moronaị zipụworo akwụkwọ-ozi nke a n’ala nke Zarahemla, ọ malitere ọzọ ịtụ atụmatụ ka o wee nweta ihe ndị fọdụrụ n’ime ihe onwunwe nile ndị ahụ na obodo-ukwu nile nke ndị Leman naraworo ha.",
                "5": "Ma o wee ruo na mgbe Moronaị nọ otu a na-eme njikere nile ịga megide ndị Leman n’ịlụ-agha, lee, ndị nke Nifaịha, ndị nke gbakọtara ọnụ site n’obodo-ukwu nke Moronaị ahụ na obodo-ukwu nke Lihaị na obodo-ukwu nke Moriantọn, ndị Leman bara ha ọgụ.",
                "6": "E, ọbụna ndị ahụ a kwagideworo ka ha gbapụ site n’ala nke Mantaị, na site n’ala dị gburu-gburu, abịafetawo ma sonyere ndị Leman n’akụkụ ala nke a.",
                "7": "Ma otu a ebe ha dị imerime n’ọnụ-ọgụgụ karịa, e, ma na-anata mgbamume site n’ụbọchị ruo n’ụbọchị, site n’iwu nke Amorọn ha pụtara megide ndị nke Nifaịha, ma ha malitere igbu ha na nnukwu ogbugbu karịrị akarị.",
                "8": "Ma ndị-agha ha nile dị imerime n’ọnụ-ọgụgụ nke mere na ndị nke fọdụrụ n’ime ndị nke Nifaịha ahụ e mere ka ha gbapụ site n’iru ha; ma ha bịara ọbụna ma sonyere ndị-agha nke Moronaị.",
                "9": "Ma ugbua dịka Moronaị cheworo na e kwesịrị inwe ndị nwoke e zigara obodo-ukwu Nifaịha, maka enyem-aka nke ndị ahụ iji lekọta obodo-ukwu ahụ, ma ebe ọ matara na ọ kara dị mfe idebe obodo-ukwu ahụ ka ọ ghara ịdaba n’aka nke ndị Leman karịa ịnataghachị ha ya, o chere na ọ ga-adịrị ha mfe ilekọta obodo-ukwu ahụ.",
                "10": "Ya mere o debere ndị-agha ya nile ilekọta ebe nile ndị ahụ nke ọ nataghachịworo.",
                "11": "Ma ugbua, mgbe Moronaị hụrụ na obodo-ukwu nke Nifaịha a tufuwo ya o wutere ya karịa, ma ọ malitere inwe obi abụọ, n’ihi ajọọ-omume nke ndị ahụ, ma ha agaghị adaba n’aka nke ụmụnne ha nwoke.",
                "12": "Ugbua nke a bụ otu ọ dị n’ebe ndị-isi ọchị-agha ya nile nọ. Ha nwere obi abụọ ma ọ tụkwara ha n’anya n’ihi ajọọ-omume nke ndị ahụ, ma nke a n’ihi mmeri nke ndị Leman meriri ha.",
                "13": "Ma o wee ruo na Moronaị iwe were ya n’ebe ndị-ọchịchị nọ, n’ihi achọghị-ịma gbasara inwere-onwe nke mba ha."
            },
            "60": {
                "1": "Ma o wee ruo na o dere ọzọ degara onye-ọchịchị nke ala ahụ, onye bụ Pehoran, ma ndị a bụ okwu ndị ahụ nile o dere, na-asị: Lee, e zipu m akwụkwọ-ozi m nye Pehoran, n’obodo nke Zarahemla, onye bụ onye-isi-ikpe na onye-ọchịchị n’obodo-ukwu ahụ, na kwa nye ndị nile ndị nke a họpụtaworo ịchị na ijikwa ihe nile gbasara agha nke a.",
                "2": "N’ihi na lee, e nwere m ihe ole na ole m ga-agwa ha n’ụdị amam-ikpe; n’ihi na lee, unu n’onwe unu matara na a họpụtawo unu ịkpọkọta ndị mmadụ ọnụ, ma nye ha mma agha nile, na mma-agha-rọrọ-arọ, na ụdị ngwa-ọgụ nile n’ụdị ọbụla dị iche iche, ma zipụga ha imegide ndị Leman, n’akụkụ ọbụla ha ga-esi bata n’ala anyị.",
                "3": "Ma ugbua lee, asị m unu na mụ n’onwe m, na kwa ndịkom mụ, na kwa Hilaman na ndịkom ya, atawo nnukwu ahụhụ karịrị akarị; e, ọbụna agụụ, akpịrị-ịkpọ-nkụ, na ike-ọgwụgwụ, na mkpagbu nile n’ụdị ọbụla dị iche iche.",
                "4": "Mana lee, ọbụrụ na nke a agwụsịwo ihe nile anyị taworo ahụhụ ya anyị agaghị atamu ma-ọbụ kpesa-mkpesa.",
                "5": "Mana lee, nnukwu ka ogbugbu ahụ diworo n’etiti ndị nke anyị; e, ọtụtụ puku adawo site na mma-agha, ebe ọ gaara abụ na nsụgharị ya ma ọbụrụ na unu nyeworọrịị ndị-agha anyị ume ga-ezuru ha ma nyere ha aka. E, nnukwu ka nleghara-anya unu dị n’ebe anyị nọ.",
                "6": "Ma ugbua lee, anyị chọrọ ịmata ihe kpatara nnukwu nleghara-anya nke a karịrị akarị; e, anyị chọrọ ịmata ihe kpatara ọnọdụ echeghị-echiche unu.",
                "7": "Unu nwere ike iche na unu ga-anọdụ n’oche-eze unu nile n’ọnọdụ echeghị-echiche nke enweghị-uche, ebe ndị iro unu nile na-agbasa ọrụ nke ọnwụ gburu-gburu unu? E, ebe ha na-egbu ọtụtụ puku ụmụnne unu nwoke.",
                "8": "E, ọbụna ndị ahụ lekwasịrị unu anya maka nchekwa, e, edebewo unu n’ọnọdụ nke unu gaara enwe ike inyere ha aka, e, unu gaara enwe ike izigara ha ndị-agha, ịgba ha ume, ma gakwaara azọpụta ọtụtụ puku n’ime ha site n’ịda site na mma-agha.",
                "9": "Mana lee, nke a abụghị ihe nile—unu ejịchiwo ihe-oriri unu n’ebe ha nọ, nke mere ma ọtụtụ alụwo-ọgụ ma gbafusịa ndụ ha nile n’ọbara n’ihi nnukwu ọchịchọ nile nke ha nwere maka ọdịmma nke ndị a; e, ma nke a ka ha meworo mgbe ọfọdụrụ ntakịrị ka ha nwụọ na agụụ, n’ihi nleghara-anya unu karịrị akarị n’ebe ha nọ.",
                "10": "Ma ugbua, ụmụnne m nwoke ndị m hụrụ n’anya—n’ihi na unu kwesịrị ịbụ ndị a hụrụ n’anya; e, ma unu kwesịrị ịkpọtewọrịị onwe-unu ịgbalịsịke karịa maka ọdịmma na inwere-onwe nke ndị a; mana lee, unu elegharawo ha anya nke mere na ọbara nke ọtụtụ puku ga-abịakwasị unu n’isi n’ịbọ-ọbọ; e, n’ihi na Chineke amatawo ibe akwa ha nile, na ịta-ahụhụ ha nile—",
                "11": "Lee, unu nwere ike iche na unu ga-anọdụ n’oche-eze unu nile, ma n’ihi ịdị-mma nke Chineke karịrị akarị unu enweghị-ike ime ihe ọbụla ma ọ ga-anapụta unu? Lee, ọbụrụ na unu chere nke a unu echewo n’efu.",
                "12": "Unu chere na, n’ihi na ọtụtụ ụmụnne unu nwoke e gbuwo ha ọ bụ n’ihi ajọọ-omume ha? Asị m unu, ọbụrụ na unu chere nke a unu echewo n’efu; n’ihi na asị m unu, e nwere ọtụtụ ndị daworo na mma-agha; ma lee ọ bụ na amam-ikpe unu;",
                "13": "N’ihi na Onye-nwe na-ekwe ka e gbuo ndị ezi-omume ka ikpe ziri-ezi na ikpe-ikpe ya wee bịakwasị ndị ajọọ-omume; ya mere unu ekwesịghị iche na ndị ezi-omume efuwo n’ihi na e gburu ha; kama lee, ha na-aba n’ime izu-ike nke Onye-nwe Chineke ha.",
                "14": "Ma ugbua lee, asị m unu, egwu na-atụ m karịa na ikpe nile nke Chineke ga-abịakwasị ndị a, n’ihi ume-ngwụ ha karịrị akarị, e, ọbụna ume-ngwụ nke ndị-ọchịchị anyị, na nnukwu nleghara-anya karịrị-akarị n’ebe ụmụnne ha nwoke nọ, e, n’ebe ndị ahụ e gbuworo egbu nọ.",
                "15": "N’ihi na ma ọbụghị n’ihi ajọọ-omume nke malitere na mbụ n’isi anyị, anyị gaara enwe ike iguzogide ndị-iro anyị nile nke ga-eme ka ha ghara inwe ike imeri anyị.",
                "16": "E, ma ọbụghị maka agha nke malitere n’etiti anyị n’onwe anyị; e, ma ọbụghị maka ndị ọchọ-eze a, ndị wetara oke nnukwu ịkwafu ọbara n’etiti anyị n’onwe anyị; e, n’oge anyị na-adọ ndọrọ-ndọrọ n’etiti anyị n’onwe anyị, ọbụrụ na anyị jikọtara ume anyị dịka anyị meworo na mbụ; e, ma ọbụghị maka ọchịchọ nke ike na ikike nke ndị ọchọ-eze nwere n’ebe anyị nọ; ọbụrụ na ha kwesịrị ntụkwasị-obi n’ụzọ nke inwere-onwe anyị, ma jikọta ọnụ anyị na ha, ma gaa n’iru imegide ndị-iro anyị, karịa iwelite mma-agha ha nile imegide anyị, nke bụ ihe kpatara oke nnukwu ịkwafu-ọbara n’etiti anyị n’onwe anyị; e, ọbụrụ na anyị gara n’iru imegide ha n’ume nke Onye-nwe, anyị gaara agbasawo ndị iro anyị nile, n’ihi na a gaara emewo ya, dịka mmezu nke okwu ya siri dị.",
                "17": "Mana lee, ugbua ndị Leman na-abịakwasị anyị, na-ewere onwunwe nke ala anyị nile, ma ha ji mma-agha na-egbu ndị nke anyị, e, ndịnyom anyị na ụmụ anyị, na kwa na-adọkpụrụ ha n’agha, na-eme ha ka ha na-ata ahụhụ ụdị mkpagbu nile dị iche iche, ma nke a n’ihi nnukwu ajọọ-omume nke ndị ahụ na-achọ ike na ikike, e, ọbụna ndị ọchọ-eze ahụ.",
                "18": "Mana gịnị mere m ji na-ekwu nnukwu gbasara ihe nke a? N’ihi na anyị amataghị karịa na unu n’onwe unu na-achọ inwe ikike. Anyị amataghị karịa na unu bụ kwa ndị nrapụta nye mba unu.",
                "19": "Ma-ọbụ na unu elegharawo anyị anya n’ihi na unu nọ n’obi mba anyị ma ndị-nche gbara unu gburu-gburu, nke mere na unu ekweghị ka e zitara anyị nri, na kwa ndịkom ịgba ndị-agha anyị ume?",
                "20": "Unu echefuwo iwu-nsọ nile nke Onye-nwe Chineke unu? E, unu echefuwo ndọkpụ n’agha nke ndị nna anyị? Unu echefuwo ọtụtụ oge ndị ahụ anapụtaworo anyị site n’aka nile nke ndị-iro anyị?",
                "21": "Ma-ọbụ unu na-eche na Onye-nwe ka ga-anapụta anyị, mgbe anyị nọdụrụ n’oche-eze anyị nile ma ghara iji ihe anyị nwere nke Onye-nwe nyeworo anyị mee ihe?",
                "22": "E, unu ga-anọdụ na nkịtị ka a gbaa unu gburu-gburu jiri ọtụtụ puku nke ndị ahụ, e, na iri-iri puku, ndị nke nọdụkwara na nkịtị, mgbe e nwere ọtụtụ puku gbara gburu-gburu n’oke-ala nile nke ala ahụ ndị na-ada site na mma-agha, e, emerụrụ arụ ma na-agba ọbara?",
                "23": "Unu chere na Chineke ga-elekwasị unu anya dịka ndị ikpe na-amaghị ebe unu nọdụrụ nwayọ ma na-ele ihe ndị a nile? Lee asị m unu, E-e. Ugbua ọ dị m ka unu cheta na Chineke ekwuwo na ime iko a ga-ebu ụzọ mee ka ọ dị ọcha, ma mgbe ahụ ka a ga-eme ka azụ iko dị kwa ọcha.",
                "24": "Ma ugbua, ma ọbụghị na unu chegharịrị n’ihe nke unu meworo, ma malite ịdị uchu, ma zipụtara anyị nri na ndịkom, na kwa zigara Hilaman, ka o wee kwado akụkụ nile ndị ahụ nke mba anyị nke o wetaghachịworo, ma ka anyị nwetaghachị kwa ihe onwunwe anyị nile nke fọdụrụ n’akụkụ ebe a nile, lee ọ ga-adị mkpa na anyị kwụsịrị ndọrọ ndọrọ anyị na ndị Leman ruo mgbe anyị buworo ụzọ mee ka ime iko anyị dị ọcha, e, ọbụna nnukwu onye-isi nke ọchịchị ala anyị.",
                "25": "Ma ma-ọbụghị na unu kwere akwụkwọ-ozi m, ma pụta ma gosị m ezigbo mụọ nke inwere-onwe, ma gbalịa ịgba-ume na ịwụsị ndị-agha anyị nile ike, ma nye ha nri maka nkwado ha, lee a ga m ahapụ otu akụkụ nke inwere-onwe m iji chekwa akụkụ ala anyị ebe a, ma aga m ahapụ ume ahụ na ngọzi nile nke Chineke ka ọ dakwasị ha, nke ga-eme na ọdịghị ike ọzọ ọbụla nwere ike ịrụ-ọrụ megide ha—",
                "26": "Ma nke a n’ihi okwukwe ha karịrị-akarị, na ndidi ha n’mkpagbu ha nile—",
                "27": "Ma aga m abịakwute unu, ma ọbụrụ na o nwere onye ọbụla n’etiti unu nke nwere ọchịchọ maka inwere-onwe, e, ọbụrụ na o nwere ọbụna otu icheku ọkụ nke inwere-onwe fọdụrụ, lee aga m akpasu ọgba-aghara n’etiti unu, ọbụna ruo mgbe ndị ahụ chọworo ịpụrụ ike na ikike ga-abụ ndị ekpochapụrụ.",
                "28": "E, lee, anaghị m atụ-egwu ike unu ma-ọbụ ikike unu, kama ọ bụ Chineke m bụ onye m na-atụ egwu; ma ọ bụ dịka iwu-nsọ ya nile siri dị ka m na-ewere mma-agha m ichekwa ụzọ nke mba m, ma ọ bụ n’ihi ajọọ-omume unu ka anyị jiworo taa ahụhụ oke nnukwu ntufu.",
                "29": "Lee oge eruọla, e, oge ahụ abịaruwo ugbua, na ma ọbụghị na unu kwalitere onwe unu na nchekwa nke mba unu na ụmụ-ntakịrị unu nile, mma-agha nke ikpe-ziri-ezi koro n’ofe isi unu: e, ma ọ ga-adakwasị unu ma leta unu ọbụna ruo n’ibibi unu kpam-kpam.",
                "30": "Lee, ana m ele anya enyem-aka site n’ebe unu nọ; ma, ma ọbụghị na unu lebara-anya na mbelata mgbu anyị, lee, abịakwute m unu, ọbụna n’ala nke Zarahemla, ma jiri mma-agha tida unu, nke mere na unu enwekwaghị ike ịkwusị ọgan’iru nke ndị a dịka n’ụzọ nke inwere-onwe anyị.",
                "31": "N’ihi na lee, Onye-nwe agaghị ekwe na unu ga-ebi na-agbasi-ike n’ajọọ-omume nile ibibi ndị ezi-omume ya.",
                "32": "Lee, unu nwere-ike iche na Onye-nwe ga-edebe unu ma pụta n’ikpe-ikpe megide ndị Leman, mgbe ọ bụ omenala nke ndị nna ha bụ ihe kpatara ịkpọ-asị ha, e, ma ndị ahụ nupuworo isi site n’ebe anyị nọ emewo ya ugbọrọ abụọ ọzọ, ebe ajọọ-omume unu bụ maka ịhụ n’anya nke otuto unu na ihe efu nile nke ụwa?",
                "33": "Unu matara na unu na-ejehie iwu-nsọ nile nke Chineke, ma unu matara na unu na-azọgide ha n’okpuru ụkwụ unu. Lee, Onye-nwe sịrị m: Ọbụrụ na ndị ahụ unu họpụtaworo ịbụ ndị ọchịchị unu echegharịghị site na mmehie ha nile na ajọọ-omume ha nile, unu ga-agalite ịlụ-agha megide ha.",
                "34": "Ma ugbua lee, mụ, Moronaị, a kwagidere m, dịka ọgbụgba-ndụ ahụ siri dị nke m gbaworo idebe iwu-nsọ nile nke Chineke m; ya mere ọ ga-adị m mma ka unu na-edebe okwu nke Chineke ahụ, ma zitara m ọsọ-ọsọ ụfọdụ ihe-oriri unu nile na ndịkom unu, na kwa nye Hilaman.",
                "35": "Ma lee, ọbụrụ na unu agaghị eme nke a abịakwute m unu ọsọ-ọsọ; n’ihi na lee, Chineke agaghị ekwe ka anyị laa n’iyi n’agụụ; ya mere ọ ga-enye anyị ụfọdụ nri unu, ọbụna ma ọbụrụ na ọ ga-abụrịrị site na mma-agha. Ugbua hụ na unu mezuru okwu nke Chineke.",
                "36": "Lee, abụ m Moronaị, onye-isi ọchị-agha unu. A naghị m achọ ike, kama ịdọda ya. A naghị m achọ nkwanye ugwu nke ndị ụwa, kama otuto nke Chineke m, na inwere-onwe na ọdịmma nke mba m. Ma otu a emechie m akwụkwọ-ozi m."
            },
            "61": {
                "1": "Lee, ugbua o wee ruo na ngwa-ngwa Moronaị zipụworo akwụkwọ-ozi ya nye onye-isi ọchịchị, ọ natara akwụkwọ-ozi site n’aka Pehoran, onye-isi ọchịchị. Ma ndị a bụ okwu nile nke ọ natara:",
                "2": "Mụ, Pehoran, onye abụ m onye-isi ọchịchị nke ala nke a, na-ezigara Moronaị okwu nile ndị a, onye-isi ọchị-agha na-achị ndị-agha. Lee, asị m gị, Moronaị, anaghị m enwe ịn̄ụrị ọn̄ụ na nnukwu mkpagbu nile unu, e, ọ na ewute mkpụrụ-obi m.",
                "3": "Mana lee, o nwere ndị na-an̄ụrị ọn̄ụ na mkpagbu unu nile, e, nke mere na ha ebiliwo na nnupụ-isi megide m, na kwa ndị nke m ahụ bụ ndị nwere onwe ha, e, ma ndị ahụ biliteworo dị imerime n’ọnụ-ọgụgụ karịa.",
                "4": "Ma ọ bụ ndị ahụ chọworo ịwepụ oche-ikpe ahụ site n’aka m bụ ndị kpataworo nnukwu ajọọ-omume nke a: n’ihi na ha ejiriwo nnukwu otuto n’esighị n’obi, ma ha edufuwo obi nile nke ọtụtụ mmadụ, nke ga-abụ ihe ga-akpata mkpagbu dị-egwu n’etiti anyị; ha ejịchiwo ihe-oriri anyị nile, ma ha amajawo ndị anyị nwere-onwe ha ka ha ghara ịbịakwute gị.",
                "5": "Ma lee, ha achụpụwo m n’iru ha, ma agbagawo m ala nke Gịdiọn, kpọrọ ndịkom ole m nwere ike inweta.",
                "6": "Ma lee, ezigawo m ọmụma-ọkwa gazuo akụkụ ala nke a; ma lee, ha na-gbakọta kwute anyị kwa ụbọchị, rute na ngwa-agha ha nile, na nchekwa nke mba ha na inwere-onwe ha, na ibọ-ọbọ ihe nile e mejọrọ anyị.",
                "7": "Ma ha abịakwutewo anyị, nke mere na ndị nke biliteworo na nnupụ-isi megide anyị eguzogidere ha, e, nke mere na ha na-atụ anyị egwu ma ha agaghị anwa-anwa ịpụta ịbịa megide anyị n’ịlụ agha.",
                "8": "Ha enwetawo onwunwe nke ala ahụ, ma-ọbụ obodo-ukwu ahụ, nke Zarahemla; ha ahọpụtawo eze ga-achị ha, ma o degaworo eze nke ndị Leman akwụkwọ, n’ime nke o sonyeworo njikọta-ọnụ ya na ha; n’ime nke njikọta ahụ o kwerewo ichekwa obodo-ukwu nke Zarahemla ahụ, nchekwa nke o chere ga-enyere ndị Leman aka imeri ala ndị ahụ fọdụrụ, ma a ga-edebe ya eze na-achị ndị a mgbe a ga-emeri ha n’okpuru ndị Leman.",
                "9": "Ma ugbua, n’ime akwụkwọ-ozi gị ị kwutọwo m, mana ọ dịghị ihe o mere; iwe anaghị ewe m, kama ana m an̄ụrị-ọn̄ụ na nnukwu obi nke gị. Mụ, Pehoran, anaghị achọ ike, ma ọbụghị nanị idebe oche-ikpe m ka m wee chekwaa ihe nile ruru ha na ntọhapụ nke ndị m. Mkpụrụ-obi m na-eguzosike na ntọhapụ ahụ n’ime nke Chineke meworo ka anyị nwere onwe anyị.",
                "10": "Ma ugbua, lee, anyị ga eguzogide ajọọ-omume ọbụna ruo n’ịkwafu ọbara. Anyị agaghị akwafu ọbara nke ndị Leman ma ọbụrụ na ha ga-anọdụ n’ala nke ha.",
                "11": "Anyị agaghị akwafu ọbara nke ụmụnne anyị nwoke ma ọbụrụ na ha agaghị ebilite na nnupụ-isi ma buru mma-agha imegide anyị.",
                "12": "Anyị ga-edebe onwe anyị n’ibu-arọ nke ịbụ-oru ma ọbụrụ na ọ dị mkpa site na ikpe-ziri-ezi nke Chineke, ma-ọbụ ọbụrụ na ọ ga-enye anyị iwu ime otu ahụ.",
                "13": "Mana lee o nyeghị anyị iwu na anyị ga-edebe onwe-anyị n’okpuru ndị iro anyị, kama na anyị ga-etinye ntụkwasị-obi anyị na ya, ma ọ ga-anapụta anyị.",
                "14": "Ya mere, nwanne m nwoke m hụrụ n’anya, Moronaị, ka anyị guzogide ihe ọjọọ, ma ihe ọjọọ ọbụla anyị na-enweghị ike iguzogide n’okwu anyị nile, e, ndị dị ka nnupụ-isi na nghọtahịe nile, ka anyị jiri mma-agha anyị nile guzogide ha, ka anyị wee nwe ike debe inwe-onwe anyị, ka anyị wee nwe ike n̄ụrịa ọn̄ụ n’ime nnukwu ohere nke nzukọ-nsọ anyị, na n’ihe gbasara Onye-mgbapụta anyị na Chineke anyị.",
                "15": "Ya mere, bịakwute m ọsọ-ọsọ gị na ndịkom gị ole na ole, ma ghara ndị fọdụrụ na nchedo nke Lihaị na Tiankọm; nye ha ike idu ndị-agha n’akụkụ ala ahụ, dịka Mụọ nke Chineke siri dị, nke bụ kwa mụọ nke inwere-onwe nke dị n’ime ha.",
                "16": "Lee ezigaworo m ha ihe-oriri ole na ole, ka ha ghara ịnwụ ruo mgbe ị ga-enwe-ike bịakwute m.",
                "17": "Kpọkọta ndị-agha ọbụla unu nwere ike mgbe unu n’azọ-ije n’ebe a, ma anyị ga-aga ngwa-ngwa megide ndị nghọtahịe nile ahụ, n’ume nke Chineke anyị dịka okwukwe ahụ nke dị n’ime anyị siri dị.",
                "18": "Ma anyị ga-ewere onwunwe nke obodo-ukwu nke Zarahemla, ka anyị wee nweta nri ọzọ izigara Lihaị na Tiankọm; e, anyị ga-aga n’iru megide ha n’ume nke Onye-nwe, ma anyị ga-etinye na ngwụcha nnukwu ajọọ-omume nke a.",
                "19": "Ma ugbua, Moronaị, ana m enwe ịn̄ụrị ọn̄ụ n’ịnata akwụkwọ-ozi gị, n’ihi na e nwetụrụ m nsogbu gbasara ihe anyị kwesịrị ime, ma ọ ga-abụ ihe ziri-ezi n’ime anyị ịga megide ụmụnne anyị nwoke.",
                "20": "Mana ị sịwo, ma ọbụghị na ha chegharịrị Onye-nwe enyewo gị iwu-nsọ ka ị ga megide ha.",
                "21": "Hụ na ị gbara Lihaị na Tiankọm ume n’ime Onye-nwe; gwa ha ka ha ghara ịtụ egwu, n’ihi na Chineke ga-anapụta ha, e, na kwa ndị nile guzogidere na ntọhapụ ahụ nke Chineke jiworo mee ka ha nwere onwe ha. Ma ugbua ana m emechi akwụkwọ-ozi m nye nwanne m nwoke m hụrụ n’anya, Moronaị."
            },
            "62": {
                "1": "Ma ugbua o wee ruo na mgbe Moronaị nataworo akwụkwọ-ozi a obi ya nwere mgbam-ume, ma o jupụtara n’ọn̄ụ karịrị akarị n’ihi ikwesi-ntụkwasị-obi nke Pehoran, na ọbụghị kwa onye nrapụta nye inwere-onwe na ụzọ nke mba ya.",
                "2": "Mana o ruru uju karịa n’ihi ajọọ-omume nke ndị chụpụworo Pehoran site n’oche-ikpe ahụ, e, na mkpirisi n’ihi ndị nupuworo isi megide mba ha na kwa Chineke ha.",
                "3": "Ma o wee ruo na Moronaị kpọọrọ ntakịrị ọnụ-ọgụgụ ndịkom, dịka Pehoran siri chọọ, ma nye Lihaị na Tiankọm ọchịchị maka ndị fọdụrụ na ndị-agha ya, ma were ọzịzọ-ije ya chee iru n’ala nke Gịdiọn.",
                "4": "Ma o welitere usoro nke ntọhapụ n’ebe ọbụla ọ bara, ma nweta ụdị ndị-agha ọbụla o nwere ike n’ịzọ-ije ya nile ịga-ala nke Gịdiọn.",
                "5": "Ma o wee ruo na ọtụtụ puku gbakọtakwutere usoro ya, ma bulite mma-agha ha nile na nchekwa nke inwere-onwe ha, ka ha ghara ịbịa baa n’ịbụ-oru.",
                "6": "Ma otu a, mgbe Moronaị kpọkọtaworo ndịkom nile o nwere ike n’ịzọ-ije ya nile, ọ bịaruru n’ala nke Gịdiọn; ma n’ijikọta ndị-agha ya na ndị nke Pehoran ha siri ike karịa, ọbụna sie ike karịa ndịkom nke Pekọs, onye bụ eze nke ndị nghọtahịe nile ahụ chụpụworo ndị ahụ nwere onwe ha site n’ala nke Zarahemla ma ha ewerewo onwunwe nke ala ahụ.",
                "7": "Ma o wee ruo na Moronaị na Pehoran, gbadara ha na ndị-agha ha nile baa n’ime ala nke Zarahemla, ma ga n’iru imegide obodo-ukwu ahụ, ma gakwuru ndịkom nke Pekọs, nke mere na ha bịara ịlụ-agha.",
                "8": "Ma lee, Pekọs e gburu ya ma ndịkom ya ka a kpọọrọ ndị-mkpọrọ, ma Pehoran eweghachiri ya n’oche-ikpe ya.",
                "9": "Ma ndịkom nke Pekọs natara ikpe ikpe ha, dịka iwu siri dị, na kwa ndị-ọchọ-eze ahụ a kpọrọworo ma tụba n’ụlọ-mkpọrọ; ma e gburu ha dịka iwu siri dị; e, ndịkom nke Pekọs ahụ na ndị ọchọ-eze ahụ, onye ọbụla na-agaghị ewelite ngwa-ọgụ na nchekwa nke mba ha, kama ga-alụ ọgụ megide ya, e gburu ha.",
                "10": "Ma otu a ọ dị mkpa na iwu nke a a ga-edebesi ya ike maka nchekwa nke mba ha; e, ma onye ọbụla a hụrụ na-agọnarị inwere-onwe ha e gburu ya ọsọ-ọsọ dịka iwu ahụ siri dị.",
                "11": "Ma otu a ka iri afọ atọ nke ọchịchị nke ndị-ikpe na-achị ndị nke Nifaị siri gwụchaa; Moronaị na Pehoran ebe ha weghachitaworo udo n’ala nke Zarahemla, n’etiti ndị nke ha, ebe ha kwagideworo ọnwụ n’arụ ndị nile ahụ na-ekwesịghị ntụkwasị-obi n’ụzọ nke inwere-onwe ahụ.",
                "12": "Ma o wee ruo na mmalite afọ nke iri atọ na otu nke ọchịchị nke ndị-ikpe na-achị ndị nke Nifaị, Moronaị otu mgbe ahụ mere ka e ziga ihe oriri nile, na kwa ndị-agha nke ndịkom puku isii kwesịrị ka e zigara ha Hilaman, inyere ya aka n’ichekwa akụkụ ala ebe ahụ.",
                "13": "Ma o mekwara ka ndị-agha nke ndịkom puku isii, tinyere oke nri ga-ezu, a ga-ezigara ndị-agha nile nke Lihaị na Tiankọm. Ma o wee ruo na e mere nke a ka e wusie ala ahụ ike megide ndị Leman.",
                "14": "Ma o wee ruo na Moronaị na Pehoran, ebe ha hapụrụ nnukwu otu ndịkom n’ala nke Zarahemla, were ịzọ-ije ha kpọrọ nnukwu otu ndịkom chee iru n’ala nke Nifaịha, ebe ha kpebiworo ịkwatu ndị Leman n’obodo-ukwu ahụ.",
                "15": "Ma o wee ruo na dịka ha na-azọ-ije chee iru n’ala ahụ, ha kpọọrọ nnukwu otu nke ndịkom nke ndị Leman, ma gbuo ọtụtụ n’ime ha, ma were ihe oriri ha nile na ngwa-ọgụ ha nile nke agha.",
                "16": "Ma o wee ruo mgbe ha weresịworo ha, ha mere ka ha baa n’ime ọgbụgba-ndụ na ha agaghị ewelite kwa ngwa-ọgụ ha nile nke agha ọzọ imegide ndị Nifaị.",
                "17": "Ma mgbe ha baworo n’ime ọgbụgba-ndụ nke a ha zigara ha ibinyere ndị nke Amọn, ma ha dị n’ọnụ-ọgụgụ ihe dịka puku anọ ndị a na-egbubeghị.",
                "18": "Ma o wee ruo na mgbe ha zipụworo ha, ha chụụrụ ịzọ-ije ha chee iru n’ala nke Nifaịha. Ma o wee ruo na mgbe ha bịaruworo obodo-ukwu nke Nifaịha, ha rụnyere ụlọ ikwuu ha nile n’ala larịị nile nke Nifaịha, nke dị nso n’obodo-ukwu nke Nifaịha.",
                "19": "Ugbua Moronaị chọrọ na ndị Leman ga-apụta n’ịlụ-agha megide ha, n’ala larịị nile ahụ; mana ndị Leman, ebe ha matara nnukwu ngbamume ha karịrị akarị, ma na-ele nnukwu nke ọnụ-ọgụgụ ha nile, ya mere ha anwaghị-anwa ịpụta imegide ha; ya mere ha abịaghị n’ịlụ-agha n’ụbọchị ahụ.",
                "20": "Ma mgbe abalị bịara, Moronaị gara n’iru n’ọchịchịrị nke abalị, ma bịakwasị elu mgbidi ahụ inyopụta n’akụkụ obodo-ukwu nke ndị Leman na-ezu ike ha na ndị-agha ha.",
                "21": "Ma o wee ruo na ha nọ n’akụkụ ọwụwa-anyanwụ, n’akụkụ mbata; ma ha nile na-arahụ ụra. Ma ugbua Moronaị laghachịkwutere ndị-agha ya, ma mee ka ha kwado ọsọ-ọsọ ụdọ nile siri ike na ubube nile, a ga-atụda site n’elu mgbidi ahụ baa n’ime akụkụ mgbidi ahụ.",
                "22": "Ma o wee ruo na Moronaị mere na ndịkom ya ga-azọga ije ma bịakwasị elu mgbidi ahụ, ma tụda onwe ha n’ime akụkụ nke obodo-ukwu ahụ, e, ọbụna n’akụkụ ọdịda-anyanwụ, ebe ndị Leman na-anọghị na-ezu ike ha na ndị-agha ha nile.",
                "23": "Ma o wee ruo na ha rịdachara ha nile n’ime obodo-ukwu ahụ n’abalị, jiri ụdọ ha nile siri ike na ubube ha nile; otu a mgbe ụtụtụ bịara ha nile nọ n’ime mgbidi nke obodo-ukwu ahụ.",
                "24": "Ma ugbua, mgbe ndị Leman tetara n’ụra ma hụ na ndị-agha nile nke Moronaị nọ n’ime mgbidi ahụ nile egwu tụrụ ha karịa, nke mere na ha gbafuru site n’ọnụ-ụzọ.",
                "25": "Ma ugbua mgbe Moronaị hụrụ na ha na-agbafu n’iru ya, o mere na ndịkom ya ga-azọga ije imegide ha, ma gbuo ọtụtụ, ma gbaa ọtụtụ ndị ọzọ gburu-gburu, ma kpọrọ ha ndị-mkpọrọ; ma ndị fọdụrụ n’ime ha gbabara n’ala nke Moronaị, nke dị n’oke-ala nile n’akụkụ osimiri.",
                "26": "Otu a ka Moronaị na Pehoran sịworo nweta onwunwe nke obodo-ukwu nke Nifaịha ahụ n’enweghị ntufu nke otu mkpụrụ-obi; ma e nwere ọtụtụ nke ndị Leman e gburu.",
                "27": "Ugbua o wee ruo na ọtụtụ nke ndị Leman ndị bụ ndị-mkpọrọ chọrọ isonye ndị nke Amọn ma ghọọ ndị nwere-onwe ha.",
                "28": "Ma o wee ruo na ka ha ra bụ ndị chọrọ, dịka ha siri chọọ e kwenyere dịka ọchịchọ ha nile siri dị.",
                "29": "Ya mere, ndị-mkpọrọ nile nke ndị Leman sonyere ndị nke Amọn, ma malite ịlụsi ọlụ ike karịa, ịkọ ala, na-azụlite ụdị akụkụ-ubi nile, ma igwe-anụ nile ma igwe anụmanụ nile n’ụdị ọbụla dị iche iche; ma otu a ka e siri belatara ndị nke Nifaị nnukwu ibu-arọ ha; e, nke mere na e belatara ha n’ilekọta ndị-mkpọrọ nile nke ndị Leman.",
                "30": "Ugbua o wee ruo na Moronaị, mgbe o nwetaworo onwunwe nke obodo-ukwu nke Nifaịha ahụ, ebe ọ kpọrọworo ọtụtụ ndị-mkpọrọ, nke wedatara ndị-agha nile nke ndị Leman karịa, ma ebe o nwetaghachịworo ọtụtụ n’ime ndị nke Nifaị ndị a kpọrọworo ndị-mkpọrọ, nke mere ka ndị-agha nke Moronaị sie ike karịa; ya mere Moronaị gara n’iru site n’ala nke Nifaịha ruo n’ala nke Lihaị.",
                "31": "Ma o wee ruo na mgbe ndị Leman hụrụ na Moronaị na-abịa imegide ha, egwu tụkwara ha ọzọ ma ha gbafuru n’iru ndị-agha nke Moronaị.",
                "32": "Ma o wee ruo na Moronaị na ndị-agha ya chụrụ ha ọsọ site n’obodo-ukwu ruo n’obodo-ukwu, ruo mgbe Lihaị na Tiankọm zutere ha; ma ndị Leman ahụ gbafuru site n’ebe Lihaị na Tiankọm nọ, ọbụna gbada n’elu oke-ala nile dị n’akụkụ oke osimiri, ruo mgbe ha bịaruru n’ala nke Moronaị.",
                "33": "Ma ndị-agha nke ndị Leman nile gbakọtara, nke mere na ha nile nọ n’otu òtù n’ala nke Moronaị. Ugbua, Amorọn, eze nke ndị Leman, nọnyekwaara ha.",
                "34": "Ma o wee ruo na Moronaị na Lihaị na Tiankọm gara n’ebe izu-ike ha na ndị-agha ha nile gburu-gburu n’oke-ala nile nke Moronaị, nke mere na a gbara ndị Leman gburu-gburu n’oke-ala nile n’akụkụ ọzara ahụ dị na ndịda-ndịda, na n’oke-ala nile n’akụkụ ọzara di n’ọwụwa-anyanwụ.",
                "35": "Ma otu a ha no n’ebe izu-ike n’abalị ahụ. N’ihi na lee, ndị Nifaị na ndị Leman kwa ike gwụrụ ha n’ihi oke nnukwu nke ịzọ-ije ahụ; ya mere ha ekpebịghị n’ụzọ aghụghọ ọbụla n’oge abalị ahụ, ma ọbụghị Tiankọm; n’ihi na iwe were ya karịa n’ebe Amorọn nọ, nke mere na ọ tulere na Amorọn, na Amalakaịa nwanne ya nwoke, abụrụwọrịị ndị kpatara nnukwu na agha ịnọ-ọdụ nke a dị n’etiti ha na ndị Leman, nke bụworo ihe kpatara oke nnukwu agha na nkwafu-ọbara, e, na oke nnukwu ụnwụ.",
                "36": "Ma o wee ruo na Tiankọm n’iwe ya gabara n’ime ebe izu-ike nke ndị Leman ahụ, ma rịda n’ofe mgbidi nke obodo-ukwu ahụ. Ma o jiri ụdọ gaba, site n’otu ebe ruo ebe ọzọ, nke mere na ọ hụrụ eze ahụ; ma ọ tụrụ ya ube dị mfe, nke tụpuru ya n’akụkụ obi. Mana lee, eze ahụ kpọtere ụmụ-oru ya nile tutu ya a nwụọ, nke mere na ha chụrụ Tiankọm ọsọ, ma gbuo ya.",
                "37": "Ugbua o wee ruo na mgbe Lihaị na Moronaị matara na Tiankọm anwụwo o wutere ha karịa; n’ihi na lee, ọ bụụrụ nwoke lụwooro mba ya ọgụ dịka dike, e, ezigbo enyi nke ntọhapụ; ma ọ hụsịwo anya ezigbo ọtụtụ mkpagbu siri ike. Mana lee, o nwụwo, ma ọ gawo ụzọ nke ụwa nile.",
                "38": "Ugbua o wee ruo na Moronaị zọọrọ-ije gaa n’echi ya, ma bịakwasị ndị Leman, nke mere na ha gburu ha na nnukwu ọgbụgbu; ma ha chụpụrụ ha site n’ala ahụ; ma ha gbafuru, ọbụna na ha alaghachịghị n’oge ahụ imegide ndị Nifaị.",
                "39": "Ma otụa ka afọ nke iri atọ na otu nke ọchịchị nke ndị-ikpe na-achị ndị nke Nifaị siri gwụchaa; ma otu a ha enwewo ọtụtụ agha, na nkwafu-ọbara, na ụnwụ, na mkpagbu, nke weere ohere nke ọtụtụ afọ.",
                "40": "Ma e nwewo ọtụtụ igbu-mmadụ, na ndọrọ-ndọrọ nile, na nghọtahịe nile, na ụdị ajọọ-omume nile n’ụdị ọbụla n’etiti ndị nke Nifaị; otu o sila dị n’ihi ndị ezi-omume, e, n’ihi ekpere nile nke ndị ezi-omume, e debere ha.",
                "41": "Mana lee, n’ihi nnukwu ogologo agha karịrị-akarị dị n’etiti ndị Nifaị na ndị Leman ọtụtụ enwekwaghị mmetụta, n’ihi nnukwu ogologo oge nke agha ahụ karịrị akarị; ma ọtụtụ adịwo nro n’ihi mkpagbu ha nile, nke mere na ha nwere umeala n’onwe ha n’iru Chineke, ọbụna n’omimi nke obi umeala.",
                "42": "Ma o wee ruo na mgbe Moronaị wusichaworo akụkụ ala ebe ahụ nile ike ndị nke e ghewere oghe nye ndị Leman, ruo mgbe ha siri ike, otu okwesịrị, o laghachịrị n’obodo-ukwu nke Zarahemla; na kwa Hilaman laghachịrị n’ebe nke nketa ya; ma e nwere udo otu ugbọrọ ọzọ ehiwere n’etiti ndị nke Nifaị.",
                "43": "Ma Moronaị nyefere ọchịchị nke ndị-agha ya nile n’aka nke nwa ya nwoke, nke aha ya bụ Moronaịha, ma ọ laghachịrị n’ụlọ nke ya ka o wee nọ ụbọchị ya nile fọdụrụ n’udo.",
                "44": "Ma Pehoran laghachịrị n’oche-ikpe ya; ma Hilaman wekwasịrị onwe ya ọzọ ikwusara ndị ahụ okwu nke Chineke; ma n’ihi ọtụtụ agha nile na ndọrọ-ndọrọ nile ọ dịwo kwa mkpa ọzọ na a ga-eme iwu ọzọ na nzukọ-nsọ ahụ.",
                "45": "Ya mere, Hilaman na nwanne ya nwoke gara n’iru, ma kwupụta okwu nke Chineke jiri nnukwu ike ga-eme ka ọtụtụ mmadụ kwenye maka ajọọ-omume ha, nke mere ka ha chegharịa site na mmehie ha nile na ime baptism n’ime Onye-nwe Chineke ha.",
                "46": "Ma o wee ruo na ha hiwekwara nzukọ-nsọ nke Chineke ọzọ, gazuo akụkụ ala ahụ nile.",
                "47": "E, ma nhazi nile ka e mere gbasara iwu ahụ. Ma ndị-ikpe ha nile, na ndị-isi-ikpe nile a họpụtara ha.",
                "48": "Ma ndị nke Nifaị malitekwara ime nke ọma ọzọ n’ala ahụ, ma malite ịmụba na ịgbasịkwa ike ọzọ karịa n’ala ahụ. Ma ha malitere ịba ụba karịa.",
                "49": "Mana na-agbanyeghị ụba ha nile, ma-ọbụ ume ha, ma-ọbụ ime nke ọma ha, ha ebulighị onwe ha elu na mpako n’anya nke onwe ha nile; ọbụghị ma ha na-egbu oge n’icheta Onye-nwe Chineke ha; mana ha mere onwe ha umeala karịa n’iru ya.",
                "50": "E, ha chetara ụdị nnukwu ihe nile Onye-nwe meworo ha, na ọ napụtawo ha site n’ọnwụ, na site n’enweghị onwe nile, na site n’ụlọ mkpọrọ nile, na site n’ụdị mkpagbu nile dị iche iche, ma o napụtara ha site n’aka nile nke ndị iro ha.",
                "51": "Ma ha kpere ekpere nye Onye-nwe Chineke ha esepụghị-aka, nke mere na Onye-nwe gọziri ha, dịka okwu ya siri dị, nke mere na ha gbasiri ike ma mee nke ọma n’ala ahụ.",
                "52": "Ma o wee ruo na e mere ihe ndị a nile. Ma Hilaman nwụrụ, n’afọ nke iri atọ na ise nke ọchịchị nke ndị-ikpe na-achị ndị nke Nifaị."
            },
            "63": {
                "1": "Ma o wee ruo na mmalite afọ nke iri atọ na isii nke ọchịchị nke ndị-ikpe na-achị ndị nke Nifaị, na Shịblọn weere onwunwe nke ihe ndị ahụ dị nsọ nke Alma nyefeworo Hilaman.",
                "2": "Ma ọ bụụrụ onye ezi-omume, ma ọ na-agazi ije n’iru Chineke; ma ọ na-echeta ime ihe-ọma esepụghị-aka, idebe iwu-nsọ nile nke Onye-nwe Chineke ya; ma otu ahụ ka nwanne ya nwoke na-eme kwa.",
                "3": "Ma o wee ruo na Moronaị nwụkwara. Ma otu a ka afọ nke iri atọ na isii nke ọchịchị nke ndị-ikpe siri gwụchaa.",
                "4": "Ma o wee ruo na n’ime afọ nke iri atọ na asaa nke ọchịchị nke ndị-ikpe, e nwere nnukwu otu ndịkom, ọbụna ndịkom dị puku ise na narị anọ, ha na ndị nwunye ha na ụmụ ha, pụrụ site n’ala nke Zarahemla baa n’ala nke dị n’elu elu.",
                "5": "Ma o wee ruo na Hagọt, ebe ọ bu nwoke nwere agụụ ịmata ihe karịa, ya mere ọ gara n’iru ma wuoro onwe ya ụgbọ-mmiri buru-ibu karịchaa, n’oke-ala nile nke ala Uju ahụ, n’akụkụ ala Ọtọgbọrọ N’efu, ma nuba ya n’ime oke osimiri ọdịda-anyanwụ, n’akụkụ ọwa-mmiri dị wara wara nke dubara n’ala dị n’elu-elu.",
                "6": "Ma lee, e nwere ọtụtụ ndị Nifaị ndị banyere n’ime ya ma nyapụ jiri nnukwu ihe oriri, na kwa ọtụtụ ndịnyom na ụmụ-ntakịrị; Ma ha weere ije ha n’ebe elu-elu. Ma otu a ka afọ nke iri atọ na asaa siri gwụchaa.",
                "7": "Ma n’afọ nke iri atọ na asatọ, nwoke a wuru ụgbọ-mmiri ndị ọzọ. Ma ụgbọ-mmiri nke mbụ ahụ laghachịkwara, ma ọtụtụ mmadụ ndị ọzọ bara n’ime ya; ma ha werekwara nnukwu ihe oriri, ma pụọ kwa njem ọzọ gaa n’ala dị n’elu-elu.",
                "8": "Ma o wee ruo na anụghị kwa ihe banyere ha ọzọ. Ma anyị chere na ha mikpuru n’omimi nile nke osimiri ahụ. Ma o wee ruo na otu ụgbọ-mmiri ọzọ nyapụrụ; ma ebe ọ gara anyị amataghị.",
                "9": "Ma o wee ruo na n’afọ nke a e nwere ọtụtụ ndị gawara n’ala ahụ dị n’elu-elu. Ma otu a ka afọ nke iri atọ na asatọ siri gwụchaa.",
                "10": "Ma o wee ruo n’afọ nke iri atọ na iteghete nke ọchịchị nke ndị-ikpe, Shịblọn nwụkwara, ma Koriantọn agawala n’ala ahụ dị n’elu-elu n’ime ụgbọ-mmiri, ibụga ihe oriri nye ndị ahụ gawara n’ala ahụ.",
                "11": "Ya mere o wee dị mkpa na Shịblọn ga-enyefee ihe ndị ahụ dị nsọ, tutu ọnwụ ya, n’aka nwa nwoke Hilaman, onye a kpọrọ Hilaman, ebe a kpọrọ ya aha nna ya.",
                "12": "Ugbua lee, ihe nkanye nile ndị ahụ ndị dị na onwunwe nke Hilaman e dere ha ma zipuga ha n’etiti ụmụ nke mmadụ gazuo akụkụ ala ahụ nile, ma ọbụghị akụkụ ndị ahụ nke Alma nyere iwu na-agaghị ezipụ.",
                "13": "Otu o sila dị, ihe ndị a a ga-edebe ha nsọ, ma nyefedata ha site n’otu ọgbọ ruo n’ọzọ; ya mere, n’afọ nke a, e nyefewo ha Hilaman, tutu ọnwụ nke Shịblọn.",
                "14": "Ma o wee ruo kwa n’afọ nke a na e nwere ndị nghọtahịe ndị gafekwuworo ndị Leman; ma a kpasukwara ha iwe ọzọ megide ndị Nifaị.",
                "15": "Na kwa n’ime afọ nke a ha gbadatara kpọrọ imerime ọnụ-ọgụgụ nke ndị-agha ịlụ-agha megide ndị nke Moronaịha, ma-ọbụ megide ndị-agha Moronaịha, n’ime nke e meriri ha ma chụghachị ha azụ ọzọ n’ala nke aka ha nile, na-ata ahụhụ nnukwu ntufu.",
                "16": "Ma otu a ka afọ nke iri atọ na iteghete nke ọchịchị nke ndị-ikpe na-achị ndị nke Nifaị siri gwụchaa.",
                "17": "Ma otu a ka nkọwasị nke Alma siri gwụchaa, na Hilaman nwa ya nwoke, na kwa Shịblọn, onye bụ nwa ya nwoke."
            }
        }
    },
    "hel": {
        "meta": {
            "slug": "hel",
            "name": "Akwụkwọ nke Hilaman",
            "chapterWord": "Isi"
        },
        "chapters": {
            "1": {
                "intro": "Nkọwasị nke ndị Nifaị. Agha ha nile na ndọrọ-ndọrọ nile, na nghọtahịe ha nile. Na kwa ibu-amụma nile nke ndị-amụma dị nsọ, tutu ọbịbịa nke Kraịst, dịka akụkọ-ndekọta nile nke Hilaman onye bụ nwa nwoke nke Hilaman siri dị, na kwa dịka akụkọ-ndekọta nile nke ụmụ ya ndị nwoke siri dị, ọbụna gbadaa ruo nʼọbịbịa nke Kraịst. Na kwa ọtụtụ ndị nke Leman a gbanwere nʼokpukpe-chi ha. Nkọwasị nke mgbanwe nʼokpukpe-chi ha. Nkọwasị nke ezi-omume nke ndị Leman, na ajọọ-omume na ihe arụ nile nke ndị Nifaị, dịka akụkọ-ndekọta nke Hilaman na ụmụ ya ndị nwoke siri dị, ọbụna gbada ruo nʼọbịbịa nke Kraịst, nke a na-akpọ akwụkwọ nke Hilaman, na otu ahụ gaa nʼiru.",
                "1": "Ma ugbua lee, o wee ruo na mmalite nke afọ iri anọ nke ọchịchị nke ndị-ikpe na-achị ndị nke Nifaị, a malitere inwe ihe isi-ike dị ukwuu nʼetiti ndị nke ndị Nifaị.",
                "2": "N’ihi na lee, Pehoran anwụwo, ma gawo ụzọ nke ụwa nile; ya mere a malitere inwe ndọrọ-ndọrọ dị ukwuu gbasara onye ga-ewere oche-ikpe ahụ nʼetiti ụmụnne nwoke ndị ahụ, ndị bụ ụmụ nwoke nke Pehoran.",
                "3": "Ugbua ndị a bụ aha ha bụ ndị dọrọ ndọrọ-ndọrọ maka oche-ikpe ahụ, bụ ndị mekwara ka ndị ahụ dọọ ndọrọ-ndọrọ: Pehoran, Peankaị, na Pekiumenaị.",
                "4": "Ugbua ndị a abụghị nani ụmụ nwoke nile nke Pehoran (n’ihi na o nwere ọtụtụ), kama ndị a bụ ndị doro ndọrọ-ndọrọ maka oche-ikpe ahụ; ya mere ha mere nkewa atọ nʼetiti ndị ahụ.",
                "5": "Otu o sila dị, o wee ruo na a họpụtara Pehoran site nʼolu nke ndị ahụ ka ọ bụrụ onye-isi-ikpe na onye-ọchịchị na-achị ndị nke Nifaị.",
                "6": "Ma o wee ruo na Pekiumenaị, mgbe ọ hụrụ na ya enweghị ike inweta oche-ikpe ahụ, o kwekọrịtara nʼolu nke ndị ahụ.",
                "7": "Mana lee, Peankaị na akụkụ ndị nke ahụ chọsịrị ike na ọ ga-abụ onye-ọchịchị ha, were iwe karịa; ya mere, ọ chọrọ ito ndị ahụ nʼotuto nʼerughị nʼobi ka ha bilie na nnupụ-isi megide ụmụnne ha nwoke.",
                "8": "Ma o wee ruo dịka ọ na-achọ ime nke a, lee, a kpọrọ ya, ma kpee ya ikpe dịka olu nke ndị ahụ siri dị, ma maa ya ikpe ọnwụ; n’ihi na o welitawo na nnupụ-isi ma chọọ ibibi ntọhapụ nke ndị ahụ.",
                "9": "Ugbua mgbe ndị ahụ na-achọsike ka ọ bụrụ onye-ọchịchị ha hụrụ na a mara ya ikpe ọnwụ, ya mere iwe were ha, ma lee, ha zipụrụ otu Kịshkumen, ọbụna gaa nʼoche-ikpe nke Pehoran, ma gbuo Pehoran ka ọ noduru nʼoche-ikpe ahụ.",
                "10": "Ma ndị na-ejere Pehoran ụmụ-oru chụrụ ya ọsọ; ma lee, oke ọsọ-ọsọ ka mgbapụ nke Kịshkumen dị nke mere na o nweghị onye chụfere ya.",
                "11": "Ma ọ gakwuru ndị ahụ zipụrụ ya, ma ha nile bara nʼime ọgbụgba-ndụ, e, na-an̄ụ iyi site nʼOnye okike mgbe nile na-adigide ha, na ha agaghị agwa onye ọbụla na Kịshkumen egbuwo Pehoran.",
                "12": "Ya mere, amataghị Kịshkumen nʼetiti ndị nke Nifaị, n’ihi na ọ nọọrọ na mgbanwe-ụdị nʼoge nke o gburu Pehoran. Ma Kịshkumen na ndị otu ya, ndị ya na ha baworo nʼime ọgbụgba-ndụ, gwakọtara onwe ha nʼetiti ndị ahụ, otu a na-agaghị achọta ha nile; mana ka ha ra bụ ndị a chọtara, a mara ha ikpe ọnwụ.",
                "13": "Ma ugbua lee, Pekiumenaị ka a họpụtara, dịka olu ndị ahụ siri dị, ịbụ onye-isi-ikpe na onye-ọchịchị nye ndị ahụ, ịchị nʼọnọdụ nwanne ya nwoke Pehoran; ma-ọbụ dịka ihe ruru ya. Ma ihe nile a e mere ya nʼime afọ nke iri anọ nke ọchịchị nke ndị-ikpe; ma ọ bịara na ngwụcha.",
                "14": "Ma o wee ruo na afọ nke iri anọ na otu nke ọchịchị nke ndị-ikpe, na ndị Leman akpọkọtawo ọnụ-ọgụgụ ndị-agha nke ndịkom a na-apụghị ịgụta ọnụ, ma nye ha ngwa-agha nke mma-agha nile, ma jiri mma-agha rọrọ arọ ma jiri ụta, ma jiri arọ, ma jiri epekele-mkpuchi-isi, ma jiri epekele-nchekwa-obi, ma jiri ụdị ihe-ize mgbọ nile nʼụdị ọbụla dị iche iche.",
                "15": "Ma ha gbadatara ọzọ ka ha wee buo agha megide ndị Nifaị. Ma e duru ha site nʼaka nwoke aha ya bụ Koriantamọ; ma ọ bụụrụ onye agbụrụ nke Zarahemla; ma ọ bụụrụ onye-nghọtahie site nʼetiti ndị Nifaị; ma ọ bụụrụ onye buru ibu na onye siri ike.",
                "16": "Ya mere, eze nke ndị Leman, nke aha ya bụ Tubalọt, onye bụ nwa nwoke nke Amorọn, ebe ọ na-eche na Koriantamọ, ebe ọ bụ onye siri ike, ga-enwe ike iguzogide ndị Nifaị, jiri ume ya, ya na kwa jiri nnukwu amamihe ya, nke mere na site nʼiziga ya, ọ ga-enweta ike imeri ndị Nifaị—",
                "17": "Ya mere ọ kpasulitere ha iwe, ma ọ kpọkọtara ndị-agha ya nile ọnụ, ma ọ họpụtara Koriantamọ ịbụ onye-ndu ha, ma o mere ka ha zọda ije ruo ala nke Zarahemla ibu agha megide ndị Nifaị.",
                "18": "Ma o wee ruo na n’ihi oke nnukwu ndọrọ-ndọrọ na oke nnukwu ihe-isi-ike nʼime ndị-ọchịchị, na ha e debeghị ndị-nche zuru-ezu nʼala nke Zarahemla; n’ihi na ha echewo na ndị Leman agaghị anwa anwa ịbịa nʼime etiti ala ha ịlụso nnukwu obodo-ukwu Zarahemla ahụ agha.",
                "19": "Mana o wee ruo na Koriantamọ zọgara ije buru imerime igwe ya ụzọ, ma bịakwasị ndị nile bi nʼobodo-ukwu ahụ, ma ịzọ-ije ha bụ nke e jiri oke nnukwu ọsọ-ọsọ karịrị akarị, nke mere na enweghị oge maka ndị Nifaị ịkpọkọta ndị-agha ha ọnụ.",
                "20": "Ya mere Koriantamọ gbudara ndị-nche ahụ site nʼọnụ-ụzọ nke obodo-ukwu ahụ, ma zọbaa-ije ya na ndị-agha ya nile nʼime obodo-ukwu ahụ, ma ha gburu onye ọbụla nke megidere ha, nke mere na ha nwetara onwunwe nke obodo-ukwu nile ahụ.",
                "21": "Ma o wee ruo na Pekiumenaị, onye bụ onye-isi-ikpe, gbafuru nʼiru Koriantamọ, ọbụna ruo na mgbidi nile nke obodo-ukwu ahụ. Ma o wee ruo na Koriantamọ kụgidere ya na mgbidi, nke mere na ọ nwụrụ. Ma otu a ka ụbọchị nile nke Pekiumenaị siri gwụcha.",
                "22": "Ma ugbua mgbe Koriantamọ hụrụ na ya enwerela onwunwe nke obodo-ukwu nke Zarahemla ahụ, ma hụ na ndị Nifaị agbafuwo nʼiru ha, ma e gburu ha, ma a kpọọrọ ha, ma a tụbara ha nʼụlọ mkpọrọ, ma na ya enwetawo onwunwe nke ebe kachasịrị sie ike nʼala ahụ nile, obi ya nwetara mgbamume nke mere na ọ chọrọ ịga nʼiru megide ala ahụ nile.",
                "23": "Ma ugbua ọ nọgideghị nʼala nke Zarahemla, kama ọ zọgara-ije kpọrọ nnukwu ndị-agha, ọbụna chee iru nʼobodo-ukwu nke Uju ahụ; n’ihi na ọ bụụrụ mkpebi ya ịga nʼiru ma jiri mma agha ya gbuo ụzọ ya gafee, ka o wee nweta akụkụ elu-elu nile nke ala ahụ.",
                "24": "Ma, na-eche na ume ha karịchara nʼetiti ala ahụ, ya mere ọ zọgara-ije, na-enyeghị ha oge ọbụla iji kpọkọta onwe ha ọnụ ma ọbụghị nʼotu ntakịrị otu ntakịrị; ma nʼọnọdụ a ha dakwasịrị ha ma gbudaruo ha ala.",
                "25": "Mana lee, ịzọ-ije nke Koriantamọ nke a site nʼetiti nke ala ahụ nyere Moronaịha nnukwu uru nʼarụ ha, na-agbanyeghị nnukwu nke ọnụ-ọgụgụ nke ndị Nifaị e gburu egbu.",
                "26": "N’ihi na lee, Moronaịha echewo na ndị Leman agaghị anwa anwa ịbata nʼetiti ala ahụ, kama na ha ga-ebuso obodo-ukwu nile gburu-gburu oke-ala ahụ nile agha dịka ha meworo na mbụ; ya mere Moronaịha emewo ka ndị-agha ha nile siri ike wee-chekwa akụkụ ndị ahụ dị gburu-gburu nʼakụkụ oke-ala ahụ nile.",
                "27": "Mana lee, ndị Leman atụghị egwu dịka ọchịchọ ya siri dị, mana ha abatawo nʼetiti ala ahụ, ma ha ewerewo isi-obodo-ukwu ahụ nke bụ obodo-ukwu nke Zarahemla, ma ha na-azọbiga ije nʼakụkụ ala ndị kara bụrụ isi-obodo-ukwu ala ahụ, na-egbu ndị ahụ na nnukwu ogbugbu, ma ndịkom, ndịnyom ma ụmụ-ntakịrị, na-ewere onwunwe nke ọtụtụ obodo-ukwu na nke ọtụtụ ebe siri ike.",
                "28": "Mana mgbe Moronaịha chọpụtaworo nke a, ngwa-ngwa o zipụrụ Lihaị na ndị-agha gburu-gburu ịgbabichi ha tutu ha ga-abịarute ala Uju ahụ.",
                "29": "Ma otu a ka o mere; ọ gbabichiri tutu ha abịaruo ala Uju ahụ, ma nye ha agha, nke mere na ha malitere ịlaghachi azụ chee iru nʼala nke Zarahemla.",
                "30": "Ma o wee ruo na Moronaịha gbabichịrị ha na nlaghachị-azụ ha, ma nye ha agha, nke mere na ọ bụụrụ agha ọbara karịa; e, ọtụtụ ka e gburu, ma nʼọnụ-ọgụgụ ndị ahụ e gburu egbu ahụkwara Koriantamọ.",
                "31": "Ma ugbua, lee, ndị Leman enweghị ike ịlaghachi-azụ nʼakụkụ ọbụla, ma-ọbụ nʼelu-elu, ma-ọbụ na ndịda-ndịda, ma-ọbụ nʼọwụwa anyanwụ, ma-ọbụ nʼọdịda-anyanwụ, n’ihi na ndị Nifaị gbara ha gburu-gburu nʼaka nʼile.",
                "32": "Ma otu a ka Koriantamọ siri duba ndị Leman nʼime etiti ndị Nifaị, nke mere na ha nọọrọ nʼike nke ndị Nifaị, ma ya nʼonwe ya e gburu ya, ma ndị Leman nyefere onwe ha nʼaka nke ndị Nifaị.",
                "33": "Ma o wee ruo na Moronaịha wee were ọnwụnwe nke obodo-ukwu nke Zarahemla ọzọ, ma mee ka ndị Leman a kpọrọworo ndị-mkpọrọ pụọ site nʼala ahụ nʼudo.",
                "34": "Ma otu a ka afọ nke iri anọ na otu nke ọchịchị nke ndị-ikpe siri gwụchaa."
            },
            "2": {
                "1": "Ma o wee ruo nʼafọ nke iri anọ na abụọ nke ọchịchị nke ndị-ikpe, mgbe Moronaịha hiweworo udo ọzọ nʼetiti ndị Nifaị na ndị Leman, lee onweghị onye ga-anọchi oche-ikpe ahụ; ya mere a malitere inwe ndọrọ-ndọrọ ọzọ nʼetiti ndị ahụ gbasara onye ga-anọchi oche-ikpe ahụ.",
                "2": "Ma o wee ruo na Hilaman, onye bụ nwa nwoke nke Hilaman, ka a họpụtara ịnochi oche-ikpe ahụ, site nʼolu nke ndị ahụ.",
                "3": "Mana lee, Kịshkumen, onye gbuworo Pehoran, nọdụrụ na-eche ibibi kwa Hilaman; ma a kwadoro ya site na ndị otu ya, ndị baworo nʼime ọgbụgba-ndụ na ọdịghị onye ga-amata ajọọ-omume ya.",
                "4": "N’ihi na e nwere otu Gadiantọn, onye bụ ọka-ibe karịchaa nʼikwu ọtụtụ okwu, na kwa na nka, ya, ịga nʼiru nʼọrụ nzuzo nke igbu-mmadụ na nke izu ori; ya mere ọ ghọrọ onye-ndu ndị otu nke Kịshkumen.",
                "5": "Ya mere o toro ha otuto-erughị nʼobi, na kwa Kịshkumen, na ọ bụrụ na ha ga-edebe ya nʼoche-ikpe ahụ ya ga-ekwenyere ndị ahụ bụ ndị otu ya ka e debe ha nʼike na ikike nʼetiti ndị ahụ; ya mere Kịshkumen chọrọ ibibi Hilaman.",
                "6": "Ma o wee ruo ka ọ gawara chee iru nʼoche-ikpe ahụ ibibi Hilaman, lee otu nʼime ụmụ-oru nke Hilaman, ebe ọ pụworo nʼabalị, na ebe o nwetaworo site nʼigbanwe-ụdị, mmata nke atụmatụ ndị ahụ nke ndị otu a meworo ibibi Hilaman—",
                "7": "Ma o wee ruo na o zutere Kịshkumen, ma o nyere ya ihe iriba-ama; ya mere Kịshkumen mere ka ọ mata ihe nke ọ chọrọ, na-achọ na ọ ga-eduga ya nʼoche-ikpe ahụ ka o wee gbuo Hilaman.",
                "8": "Ma mgbe nwa-oru nke Hilaman mataworo obi nile nke Kịshkumen, na otu o siri bụrụ ebum-nʼobi ya igbu mmadụ, na kwa na ọ bụ ebum-nʼobi nke ndị nile nọ nʼotu ya igbu mmadụ, na izu-ori, na inweta ike, (ma nke a bụụrụ atụmatụ-nzuzo ha, na ntụgwa ha) nwa-oru nke Hilaman sịrị Kịshkumen: Ka anyị gaba ruo oche-ikpe ahụ.",
                "9": "Ugbua nke a masịrị Kịshkumen karịa, n’ihi na o chere na ya ga-emezu atụmatụ ya; mana lee, nwa-oru nke Hilaman, dịka ha na-agaru oche-ikpe ahụ, tiri Kịshkumen mma ọbụna nʼobi, na ọ dara nwụọ na-asụghị otu ude. Ma ọ gbara ọsọ ma kọọrọ Hilaman ihe nile nke ọ hụworo, ma nụ, ma mee.",
                "10": "Ma o wee ruo na Hilaman zigara ka a kpọrọ otu ndị ori a na ndị ogbu-mmadụ nzuzo a, ka e wee gbuo ha dịka iwu siri dị.",
                "11": "Mana lee, mgbe Gadiantọn chọpụtaworo na Kịshkumen alaghachighị, egwu tụrụ ya eleghị-anya na a ga-ebibi ya; ya mere o mere ka ndị otu ya soro ya. Ma ha weere ifepụ ọsọ ha site nʼala ahụ pụọ, nʼụzọ nzuzo, baa nʼime ọzara; ma otu a mgbe Hilaman zigara ịkpọrọ ha ọ dịghị ebe ọbụla a hụrụ ha.",
                "12": "Ma ihe ndị ọzọ gbasara Gadiantọn a aga-ekwu ha ma emesịa. Ma otu a ka afọ nke iri anọ na abụọ nke ọchịchị nke ndị-ikpe na-achị ndị nke Nifaị siri gwụchaa.",
                "13": "Ma lee, na ngwụcha nke akwụkwọ a, unu ga-ahụ na Gadiantọn a gosipụtara nkwatu ahụ, e, ọ fọdụrụ ntakịrị ịbụ mbibi nke ndị Nifaị nile.",
                "14": "Lee anaghị m ekwu maka ngwụcha nke akwụkwọ nke Hilaman, kama ana m ekwu maka ngwụcha nke akwụkwọ nke Nifaị, site nʼebe nke m wetaworo nkọwasị ahụ nke m deworo."
            },
            "3": {
                "1": "Ma ugbua o wee ruo nʼafọ nke iri anọ na atọ nke ọchịchị nke ndị-ikpe, enweghị ndọrọ-ndọrọ dị nʼetiti ndị nke Nifaị ma ọbụghị ntakịrị mpako nke dị na nzukọ-nsọ ahụ, nke butere ụfọdụ ntakịrị nghọtahie nʼetiti ndị ahụ, bụ ihe ndị e doziri na ngwụcha nke afọ nke iri anọ na atọ.",
                "2": "Ma enweghị ndọrọ-ndọrọ dị nʼetiti ndị ahụ nʼafọ nke iri anọ na anọ; ọbụghị ma enwere ndọrọ-ndọrọ nʼafọ nke iri anọ na ise.",
                "3": "Ma o wee ruo na nke iri anọ na isii, e, enwere nnukwu ndọrọ-ndọrọ na ọtụtụ nghọtahie; nʼime nke e nwere ọtụtụ nnukwu ndị karịrị-akarị ndị pụrụ site nʼala nke Zarahemla, ma gawa nʼala dị nʼelu-elu inweta ala ahụ.",
                "4": "Ma ha gara njem ruo nnukwu ebe tere anya karịa, nke mere na ha bịara na ọtụtụ nnukwu ọdọ mmiri na ọtụtụ osimiri.",
                "5": "E, ma ọbụna ha gbasara nʼime akụkụ nile nke ala ahụ, nʼime akụkụ nile ọbụla a na-emebeghi ka ọ tọgbọrọ nʼefu na nʼenweghị osisi eji ewu ụlọ, n’ihi ọtụtụ ndị obibi ndị birila nʼala ahụ mbụ.",
                "6": "Ma ugbua ọdịghị akụkụ ala ahụ tọgbọrọ nʼefu, ma ọbụghị ma-ọbụ maka osisi eji ewu ụlọ; mana n’ihi nnukwu nke mbibi nke ndị ahụ biworo nʼala ahụ mbụ dị a kpọrọ ya ọtọgbọrọ-nʼefu.",
                "7": "Ma ebe e nwere nanị ntakịrị osisi eji ewu ụlọ nʼelu iru nke ala ahụ, otu o sila dị ndị ahụ gara, ghọrọ ndị ọka-ibe karịa nʼiru ọrụ nke simentị, ya mere ha wuru ụlọ simentị, nʼime nke ha biiri.",
                "8": "Ma o wee ruo na ha mụbara ma gbasaa, ma ha gapụrụ site nʼala dị na ndịda-ndịda ruo nʼala dị nʼelu-elu, ma gbasaa ruo na ha malitere ikpuchi nʼelu iru nke ala ahụ nile, site nʼoke osimiri dị na ndịda-ndịda ruo nʼoke osimiri dị nʼelu-elu, site nʼoke osimiri dị nʼọdịda-anyanwụ ruo nʼoke osimiri dị nʼọwụwa-anyanwụ.",
                "9": "Ma ndị ahụ nọ nʼala dị nʼelu-elu biiri nʼụlọ-ịkwuu, na nʼụlọ ndị e jiri simentị wuo, ma ha hapụrụ osisi ọbụla nke pupụtara nʼelu iru nke ala ahụ ka ọ na-etolite, otu ọ ga-abụ nʼoge na-abịa ha ga-enwe osisi-iwu-ụlọ iji wuo ụlọ ha, e, obodo-ukwu ha nile na temple ha nile, na ụlọ-nzukọ ha nile, na ebe mgbaba-dị-nsọ ha nile, na ụdị ụlọ ha ọbụla nile dị iche iche.",
                "10": "Ma o wee ruo dịka osisi iwu-ụlọ ha dịịrị ụkọ karịa nʼala dị nʼelu-elu, ha zipụrụ nnukwu site nʼụzọ ụgbọ mmiri.",
                "11": "Ma otu a ha mere ka ndị bi nʼala dị nʼelu-elu nwe ike iwu ọtụtụ obodo-ukwu, ma nke osisi ma nke simentị.",
                "12": "Ma o wee ruo na e nwere ọtụtụ nke ndị nke Amọn, ndị bụ ndị Leman site nʼọmụmụ, ndị garukwara nʼala nke a.",
                "13": "Ma ugbua e nwere ọtụtụ akụkọ-ndekọta e debere maka ka o-siri-gaa nile nke ndị a, site nʼaka ọtụtụ ndị a, nke na-akọ otu ihe ahụ ma buru ezigbo ibu, gbasara ha.",
                "14": "Mana lee, otu ụzọ nʼime narị nke ka o-sịrị-gaa nke ndị a, e, nkọwasị nke ndị Leman na nke ndị Nifaị, na agha ha nile, na ndọrọ-ndọrọ nile, na nghọtahie nile, na ikwusa ozi-ọma ha, na ibu-amụma ha nile, na iji ụgbọ-mmiri bupu ihe ha na iwu ụgbọ-mmiri ha nile, na iwu temple ha, na nke ụlọ-nzukọ ha nile na ebe mgbaba-dị-nsọ ha nile, na ezi-omume ha, na ajọọ-omume ha nile, na igbu-mmadụ ha nile, na izu-ori, ịpụnara-ihe, na ụdị ihe arụ nile ọbụla dị iche iche na akwụnakwuna ha nile, agaghị abanye nʼọrụ nke a.",
                "15": "Mana lee, e nwere ọtụtụ akwụkwọ na ọtụtụ akụkọ-ndekọta nʼụdị ọbụla, ma ndị Nifaị bụ ndị debeworo ha karịa.",
                "16": "Ma ndị Nifaị enyedatawo ha site nʼotu ọgbọ ruo nʼọzọ, ọbụna ruo na ha adabawo nʼime njehie ma e gbuwo ha, pụnara ha ihe, ma chụọ ha nta, ma chụgharịa ha, ma gbuo ha, ma chụsasịa ha nʼelu iru nke ala ahụ, ma gwakọta ha na ndị Leman ruo na anaghị akpọ kwa ha ndị Nifaị, bụrụzie ndị ajọọ-omume, na ndị a na-azụghị-azụ, ma dị egwu, e, ọbụna bụrụzie ndị Leman.",
                "17": "Ma ugbua alaghachị m na nkọwasị nke m; ya mere, ihe m kwuworo agafewọrịị mgbe e nweworo nnukwu ndọrọ-ndọrọ nile, na nsogbu nile, na agha nile, na nghọtahie nile, nʼetiti ndị nke Nifaị.",
                "18": "Afọ nke iri anọ na isii nke ọchịchị nke ndị-ikpe gwụchara;",
                "19": "Ma o wee ruo na a ka nwere nnukwu ndọrọ-ndọrọ nʼala ahụ, e, ọbụna nʼafọ nke iri anọ na asaa, na kwa nʼafọ nke iri anọ na asatọ.",
                "20": "Otu o sila dị Hilaman nochiri oche-ikpe ahụ jiri ikpe zịrị-ezi na ịha-nʼotu; e, o leziri anya idebe usoro-iwu nile, na ikpe nile, na iwu-nsọ nile nke Chineke; ma o mere ihe ahụ nke dị mma nʼanya nke Chineke esepụghị-aka; ma ọ gara nʼụzọ nile nke nna ya, nke mere na o mere nke ọma nʼala ahụ.",
                "21": "Ma o wee ruo na o nwere ụmụ-nwoke abụọ. O nyere nke okenye aha nke Nifaị, na nke kachasị nwata, aha nke Lihaị. Ma ha malitere itolitere Onye-nwe.",
                "22": "Ma o wee ruo na agha nile ahụ na ndọrọ-ndọrọ nile malitere ibelata, ntakịrị ntakịrị, nʼetiti ndị nke ndị Nifaị, nʼoge ngwụcha nke afọ nke iri anọ na asatọ nke ọchịchị nke ndị-ikpe nile na-achị ndị nke Nifaị.",
                "23": "Ma o wee ruo nʼafọ nke iri anọ na iteghete nke ọchịchị nke ndị-ikpe, e nwere udo esepụghị-aka e hiwere nʼala ahụ, ha nile ma ọbụghị ntụgwa ihe arụ nzụzọ nile nke Gadiantọn onye ori hiweworo nʼakụkụ ndị nke nọziworo anọzi nke ala ahụ, ndị nke nʼoge ahụ ndị nọ nʼisi ọchịchị amaghị ha; ya mere ebibipụghị ha site nʼala ahụ.",
                "24": "Ma o wee ruo na nʼime otu afọ ahụ e nwere nnukwu ime nke ọma karịa nʼime nzukọ-nsọ ahụ, nke mere na e nwere ọtụtụ puku ndị sonyere onwe ha na nzukọ-nsọ ahụ ma e mere ha baptism baa nʼime nchegharị.",
                "25": "Ma oke nnukwu ka ime nke ọma nke nzukọ-nsọ ahụ dịịrị, ma oke ọtụtụ ka ngọzi nile dịịrị nke a wụkwasịrị ndị ahụ, na ọbụna ndị isi nchụ-aja na ndị nkuzi nile nʼonwe ha ọ tụrụ ha nʼanya nke na-enweghị atụ.",
                "26": "Ma o wee ruo na ọrụ nke Onye-nwe mere nke ọma ruo nʼime baptism na iweta ịdị nʼotu nye nzukọ-nsọ nke Chineke, ọtụtụ mkpụrụ-obi, e, ọbụna iri nile nke puku nile.",
                "27": "Otu a anyị ga-ahụ na Onye-nwe na-eme ebere nye ndị nile chọrọ, jiri ezigbo obi ha nile, kpọkụo aha nsọ ya.",
                "28": "E, otu a anyị hụrụ na ọnụ-ụzọ nke elu-igwe ghere oghe nye mmadụ nile, ọbụna nye ndị nke ga-ekwere nʼaha nke Jisus Kraịst, onye bụ Ọkpara nke Chineke.",
                "29": "E, anyị hụrụ na onye ọbụla chọrọ, nwere ike ijide okwu nke Chineke, nke dị ndụ na ike, nke ga-ekewasị iche-iche aghụghọ ahụ nile na ọnya nile na atụmatụ-aghụghọ nile nke ekwensu ahụ, ma duo onye nke Kraịst nʼụzọ dị wara-wara ma dị kwa mkpafa gafee ọlụlụ nke ịhụjụ anya mgbe nile na-adigide nke a kwadoro ka o lomie ndị ajọọ-omume—",
                "30": "Ma wedaruo mkpụrụ-obi ha nile, e, mkpụrụ-obi ha na-adịghị anwụ-anwụ, nʼaka nri nke Chineke nʼala-eze nke elu-igwe, ịnọdụ ọdụ ha na Abraham, na Aịsak, na ha na Jekọb, na ha na ndị nna nsọ anyị nile, ghara ịpụ kwa ọzọ.",
                "31": "Ma nʼime afọ nke a e nwere in̄ụrị ọn̄ụ esepụghị-aka nʼala nke Zarahemla, na mpaghara nile gburu gburu ahụ, ọbụna nʼala nile nke ndị Nifaị nwetara.",
                "32": "Ma o wee ruo na e nwere udo na nnukwu ọn̄ụ karịrị akarị n’ime nke fọdụrụ nʼafọ nke iri anọ na iteghete; e, na kwa e nwere udo esepụghị-aka na nnukwu ọn̄ụ nʼafọ nke iri ise nke ọchịchị nke ndị-ikpe.",
                "33": "Ma nʼafọ nke iri ise na otu nke ọchịchị nke ndị-ikpe e nwekwara udo, ma ọbụghị mpako ahụ nke malitere ịbanye nʼime nzukọ-nsọ ahụ—ọbụghị nʼime nzukọ-nsọ nke Chineke, kama nʼime obi nile nke ndị ahụ na-ekwupụta na ha bụ nke nzukọ-nsọ nke Chineke—",
                "34": "Ma ha buliri onwe ha elu na mpako, ọbụna ruo na nsogbu nke ọtụtụ nke ụmụnne ha nwoke. Ugbua nke a bụ nnukwu ajọọ ihe, nke mere ka akụkụ nke ndị kara dị umeala taa ahụhụ nnukwu nsogbu nile, ma wafere nnukwu mkpagbu.",
                "35": "Otu o sila dị ha buru ọnụ ma kpee ekpere ugboro ugboro, ma gbasie ike nʼelu mgbasike nʼumeala ha, na nkwụsike nʼelu nkwụsike nʼokwukwe nke Kraịst ahụ, ruo nʼimejupụta mkpụrụ-obi ha nile nʼọn̄ụ na nkasiobi, e, ọbụna ruo nʼịsachasị na ido-nsọ nke obi ha nile, bụ ido-nsọ nke bịaworo n’ihi nkwenye obi ha nile na Chineke.",
                "36": "Ma o wee ruo na afọ nke iri ise na abụọ gwụchara nʼudo, ma ọbụghị na nnukwu mpako karịrị akarị nke baworo nʼime obi nke ndị ahụ; ma ọ bụụrụ n’ihi nnukwu akụ na ụba karịrị akarị na ime nke ọma ha nʼala ahụ; ma o toro nʼime ha site nʼụbọchị ruo nʼụbọchị.",
                "37": "Ma o wee ruo nʼafọ nke iri ise na atọ nke ọchịchị nke ndị ikpe, Hilaman nwụrụ, ma ọkpara ya Nifaị malitere ịchị nʼọnọdụ ya. Ma o wee ruo na ọ nochiri oche-ikpe ahụ jiri ikpe-ziri-ezi na ịha nʼotu; e, o debere iwu-nsọ nile nke Chineke, ma gaa nʼụzọ nile nke nna ya."
            },
            "4": {
                "1": "Ma o wee ruo nʼafọ nke iri ise na anọ e nwere ọtụtụ nghọtahie na nzukọ-nsọ ahụ, ma e nwekwara ndọrọ ndọrọ nʼetiti ndị ahụ, nke mere na e nwere nnukwu nkwafu-ọbara.",
                "2": "Ma akụkụ nke ndị nnupụ-isi e gburu ha ma chụpụ ha site nʼala ahụ, ma ha gakwuuru eze nke ndị Leman ahụ.",
                "3": "Ma o wee ruo na ha gbara mbọ ịkwalite ndị Leman ịlụ-agha megide ndị Nifaị; mana lee, ndị Leman tụrụ egwu karịa, nke mere na ha achọghị ịn̄a-ntị nʼokwu nile nke ndị nghọtahie ahụ.",
                "4": "Mana o wee ruo nʼafọ nke iri ise na isii nke ọchịchị nke ndị-ikpe, e nwere ndị nghọtahie ndị galitere site na ndị Nifaị gakwuru ndị Leman; ma ha nwetara ihe ha chọrọ ha na ndị ọzọ nʼịkwalite ha nʼiwe iwe megide ndị Nifaị; ma ha nọ nʼafọ ahụ nile na-ejikere maka agha.",
                "5": "Ma nʼime afọ nke iri ise na asaa ha gbadatara imegide ndị Nifaị nʼịlụ-agha, ma ha malitere ọrụ nke ọnwụ; e, nke mere na nʼafọ nke iri ise na asatọ nke ọchịchị nke ndị-ikpe, ha nwetara ihe ha chọrọ na nweta onwunwe nke ala nke Zarahemla; e, na kwa ala ahụ nke dị nso nʼala Uju.",
                "6": "Ma ndị Nifaị na ndị-agha nke Moronaịha a chụbara ha ọbụna nʼime ala nke Uju;",
                "7": "Ma nʼebe ahụ ha wugidesịrị ike megide ndị Leman, site nʼoke osimiri ọdịda-anyanwụ, ọbụna ruo nʼọwụwa-anyanwụ; ebe ọ bụ njem otu ụbọchị nye onye Nifaị, nʼahịrị ahụ nke ha wugidesịworo ike ma debe ndị-agha ha nile ichekwa mba elu-elu ha.",
                "8": "Ma otu a ndị nghọtahịe nke ndị Nifaị ahụ, site nʼinye-aka nke ọtụtụ ọnụ-ọgụgụ ndị-agha nke ndị Leman, enwetawo ihe-onwunwe nke ndị Nifaị nke dị nʼala dị na ndịda-ndịda. Ma ihe nile a, e mere ya nʼafọ nke iri-ise na asatọ na nke iteghete nke ọchịchị nke ndị-ikpe.",
                "9": "Ma o wee ruo nʼafọ nke iri isii nke ọchịchị nke ndị-ikpe, Moronaịha nwetara ihe ọ na-achọ ya na ndị-agha ya nʼinweta ọtụtụ akụkụ nke ala ahụ; e, ha nwetaghachiri ọtụtụ obodo-ukwu ndị dabaworo nʼaka nke ndị Leman.",
                "10": "Ma o wee ruo nʼafọ nke iri-isii na otu nke ọchịchị nke ndị-ikpe ha nwetara ihe ha na-achọ nʼinweta ọbụna ọkara nke ihe onwunwe ha nile.",
                "11": "Ugbua nnukwu ntufu nke ndị Nifaị a, na nnukwu ogbugbu ahụ nke dị nʼetiti ha, agaraghị eme ma ọbụghị n’ihi ajọọ-omume ha na ihe arụ ha nke dị nʼetiti ha; e, ma ọ dị nʼetiti ndị ahụ na-ekwupụta kwa ịbụ nke nzukọ-nsọ nke Chineke.",
                "12": "Ma ọ bụụrụ n’ihi mpako nke obi ha nile, n’ihi akụ na ụba ha karịrị akarị, e, ọ bụụrụ n’ihi mmegbu ha na-emegbu ndị ogbenye, na-ejịchi nri ha site nʼirute ndị agụụ na agụ, na-ejịchi uwe-oyiyi site nʼirute ndị gba ọtọ, ma na-eti ụmụnne ha ndị dị umeala ihe na nti, na-eji ihe ahụ dị nsọ eme ihe-ọchị, na-agọnarị mụọ-nke ibu-amụma na nke mkpughe, igbu-mmadụ, ipụnarị-ihe, ikwu okwu ụgha, izu ori, ịkwa-iko, ibilite na nnukwu ndọrọ-ndọrọ nile, na-agbapụ na-aba nʼala nke Nifaị, nʼetiti ndị Leman—",
                "13": "Ma n’ihi nnukwu ajọọ-omume ha nke a, na itu-ọnụ ha nile nʼume nke onwe ha, a hapụrụ ha nʼume nke onwe ha; ya mere ha agaghị nʼiru, kama e nyere ha ntaram-ahụhụ ma nye ha otiti ihe, ma chụghachị ha nʼiru ndị Leman, ruo mgbe ha tufuworo ọfọdụrụ ntakịrị ka ọ bụrụ ala nile ha nwere.",
                "14": "Mana lee, Mọrọnaiha kwusaara ndị ahụ ozi-ọma maka ọtụtụ ihe n’ihi ajọọ-omume ha, na kwa Nifaị na Lihaị, ndị bụ ụmụ nwoke nke Hilaman, kwusakwaara ndị ahụ ozi-ọma maka ọtụtụ ihe, e, buworo ha amụma ọtụtụ ihe gbasara ajọọ-omume ha nile, na ihe ga-abịakwute ha ma ọ bụrụ na ha echegharịghị site na mmehie ha nile.",
                "15": "Ma o wee ruo na ha chegharịrị, ma dịka ha chegharịrị, ha malitere ime nke ọma.",
                "16": "N’ihi na mgbe Moronaịha hụrụ na ha chegharịrị, ọ gbalịrị idugharị ha site nʼebe ruo nʼebe, ma site nʼobodo-ukwu ruo nʼobodo-ukwu, ọbụna ruo na ha nwetaghachịrị otu ọkara nke ihe-onwunwe ha na otu ọkara nke ala ha nile.",
                "17": "Ma otu a ka afọ nke iri isii na otu nke ọchịchị nke ndị-ikpe siri gwụchaa.",
                "18": "Ma o wee ruo nʼafọ nke iri isii na abụọ nke ọchịchị nke ndị-ikpe, na Moronaịha enweghị ike inwetaghachị ihe-onwunwe ọzọ site nʼaka ndị Leman.",
                "19": "Ya mere ha hapụrụ atụmatụ ha inweta ala nile ndị nke fọdụrụ, n’ihi na ọnụ-ọgụgụ ndị Leman dịirị oke imerime nke mere na o kweghịzi ndị Nifaị omume inweta ike ọzọ karịa ha; ya mere Moronaịha tinyere ndị-agha ya nile nʼọrụ nʼichekwa akụkụ ndị ahụ nile o wereworo.",
                "20": "Ma o wee ruo, n’ihi nnukwu nke ọnụ-ọgụgụ nke ndị Leman ndị Nifaị nọọrọ na nnukwu ịtụ-egwu, eleghị-anya ha ga-akarị ha ike, ma zọda, ma gbuo, ma bibie ha.",
                "21": "E, ha malitere icheta amụma nile nke Alma, na kwa okwu nile nke Mosaịa; ma ha hụrụ na ha abụwọrịị ndị na-akpọ-ekwe-nkụ, ma na ha edebewo iwu-nsọ nile nke Chineke ka ihe efu;",
                "22": "Ma na ha agbanwewo ma zọgide iwu nile nke Mosaịa nʼokpuru ụkwụ ha, ma-ọbụ ihe ahụ nke Onye-nwe nyere ya iwu-nsọ inye ndị ahụ; ma ha hụrụ na iwu ha nile emebisịwo ha, ma na ha abụrụwo ndị ajọọ-omume, nke bụ na ha abụrụwo ndị ajọọ-omume ọbụna dịka ndị nke Leman.",
                "23": "Ma n’ihi ajọọ-omume ha, nzukọ-nsọ ahụ amalitewọrịị ịla-azụ; ma ha malitere n’ekwenyeghị na mụọ nke ibu-amụma ma na mụọ nke mkpughe; ma ikpe nile nke Chineke lekwasịgidere ha anya nʼiru.",
                "24": "Ma ha hụrụ na ha adịghịzi ike, dịka ụmụnne ha nwoke, ndị Leman, ma na Mụọ nke Onye-nwe anakwaghị echekwa ha; e, o sepụwọrịị aka site nʼarụ ha n’ihi na Mụọ nke Onye-nwe anaghị ebi na temple nile na-adịghị nsọ—",
                "25": "Ya mere Onye-nwe kwụsịrị ichekwa ha site nʼụzọ ọrụ-ebube ya na ike na-enweghị-atụ, n’ihi na ha adabawo nʼọnọdụ nke ekweghị-ekwe na ajọọ-omume dị-egwu; ma ha hụrụ na ndị Leman dị imerime nʼọnụ-ọgụgụ karịa ha, na ma-ọbụghị na ha ga-adabere n’Onye-nwe Chineke ha, ha ga-alarịrị nʼiyi na-enweghị ihe mgbochi.",
                "26": "N’ihi na lee, ha hụrụ na ume nke ndị Leman dị ukwuu dịka ume ha, ọbụna otu nwoke na nwoke ibe ya. Ma otu a ka ha dabaworo nʼime nnukwu njehie nke a; e, otu a ka ha sịworo ghọọ ndị na-adịghị ike, n’ihi njehie ha, nʼoge na-abụghị ọtụtụ afọ."
            },
            "5": {
                "1": "Ma o wee ruo na nʼime otu afọ nke a, lee, Nifaị nyefere otu nwoke aha ya bụ Sizorọm oche-ikpe ahụ.",
                "2": "N’ihi na ebe ọbụ na iwu ha nile na ọchịchị ha nile ehiwere ha site nʼolu nke ndị ahụ, ma ndị nke họọrọ ajọọ-ihe dị imerime nʼọnụ-ọgụgụ karịa ndị nke họọrọ ihe ọma, ya mere ha nọ na-acha maka mbibi, n’ihi na iwu nile ahụ e mebiwo ha.",
                "3": "E, ma nke a abụghị ihe nile; ha bụụrụ ndị na-akpọ-ekwe-nkụ, nke mere na e nweghị ike iji iwu ma-ọbụ ikpe-ziri-ezi chịa ha, ma ọbụghị na mbibi ha.",
                "4": "Ma o wee ruo na Nifaị ike agwụwo ya n’ihi ajọọ-omume ha; ma o nyepụrụ oche-ikpe ahụ, ma wekwasị ya onwe ya ikwusa okwu nke Chineke ụbọchị ya nile nke fọdụrụ, na kwa nwanne ya nwoke Lihaị, ụbọchị ya nile fọdụrụ;",
                "5": "N’ihi na ha chetara okwu nile nke nna ha Hilaman gwara ha. Ma ndị a bụ okwu ndị nke o kwuru:",
                "6": "Lee, ụmụ m nwoke, a chọrọ m ka unu cheta idebe iwu-nsọ nile nke Chineke, ma ọ ga-adị m mma ka unu kwupụtara ndị ahụ okwu ndị a. Lee, e nyewo m unu aha nile nke ndị nne na nna mbụ anyị ndị sitere nʼala nke Jerusalem pụta; ma nke a ka m meworo ka ọ ga-abụ na mgbe unu chetara aha unu, unu ga-echeta ha; ma mgbe unu chetara ha, unu ga-echeta ọrụ ha nile; ma mgbe unu chetara ọrụ ha nile, unu ga-amata otu e siri kwuo, ma dee kwa, na ha bụ ndị dị mma.",
                "7": "Ya mere, ụmụ m nwoke, ọ ga-adị m mma ka unu na-eme ihe-ọma, ka e wee kwuo maka unu, ma dee kwa, ọbụna dịka e sịworo kwuo ma dee maka ha.",
                "8": "Ma ugbua ụmụ m nwoke, lee, e nwere m ihe ụfọdụ ọzọ m na-achọ nʼaka unu, nke ihe ahụ m na-achọ bụ, ka unu ghara ime ihe ndị a ka unu wee na-etu ọnụ, kama ka unu mee ihe ndị a ịkpadolitere onwe unu akụ nʼelu-igwe, e, nke dị ebighi-ebi, na nke na-anaghị an̄achapụ-an̄achapụ; e, ka unu nweta onyinye oke-ọnụ-ahịa nke ndụ-ebighi-ebi ahụ, nke anyị nwere ihe kpatara anyị ji na-eche na enyewo ya ndị nna anyị ha.",
                "9": "O cheta, cheta, ụmụ m nwoke, okwu nile nke eze Benjamịn gwara ndị ya; e, cheta na ọ dịghị ụzọ ọzọ ma-ọbụ otu mmadụ ga-esi nwee-nzọpụta, nanị site na ọbara-aja mgbaghara mmehie nke Jisus Kraịst, onye ga-abịa; e, cheta na ọ na-abịa ịgbapụta ụwa.",
                "10": "Ma cheta kwa okwu nile nke Amiulek gwara Ziezrọm, nʼobodo-ukwu nke Amọnaịha; n’ihi na ọ gwara ya na Onye-nwe ga-abịa nʼezie ịgbapụta ndị ya, ma na ọ gaghị abịa ịgbapụta ha nʼime mmehie ha nile, kama ịgbapụta ha site na mmehie ha nile.",
                "11": "Ma o nwere ike e nyere ya site na Nna ahụ ịgbapụta ha site na mmehie ha nile n’ihi nchegharị; ya mere o zigawo ndị mụọ-ozi ya ikwusa ozi ọma nile ahụ nke ọnọdụ nile nke nchegharị, nke na-eweta ike nke Onye-mgbapụta, ruo na nzọpụta nke mkpụrụ-obi ha nile.",
                "12": "Ma ugbua, ụmụ m nwoke, cheta, cheta na ọ bụ nʼelu nkume nke Onye Mgbapụta anyị, onye bụ Kraịst, Ọkpara nke Chineke, ka unu ga-ewurịrị ntọ-ala unu; ka ọ ga-abụ mgbe ekwensu ga-ezipụ ikuku ike ya, e, akụ ya nile n’ime ifufe-gburu-gburu, e, mgbe uzu mmiri elu-igwe ya na ebili mmiri ike ya ga-apịakwasị unu, ọ gaghị enwe ike nʼarụ unu ịdọkpụda unu nʼọlụlụ nke nhuju-anya na ahụhụ agwụgh-agwụ, n’ihi nkume ahụ nʼelu nke e wuru unu, nke bụ ezigbo ntọ-ala, ntọ-ala nʼelu nke ọbụrụ na ndị mmadụ wuo ụlọ, ha agaghị ada.",
                "13": "Ma o wee ruo na ndị a bụ okwu nile nke Hilaman kuziiri ụmụ ya ndị nwoke; e, ọ kuziiri ha ọtụtụ ihe ndị ana-edeghị ede, na kwa ọtụtụ ihe ndị e dere ede.",
                "14": "Ma ha chetara okwu ya nile; ma ya mere ha gagharịrị, na-edebe iwu-nsọ nile nke Chineke, ikuzi okwu nke Chineke nʼetiti ndị nile nke Nifaị, malite nʼobodo-ukwu Uju;",
                "15": "Ma site nʼebe ahụ ruo nʼobodo-ukwu nke Gịd; ma site nʼobodo-ukwu nke Gịd ruo nʼobodo-ukwu nke Miulek;",
                "16": "Ma ọbụna site nʼotu obodo-ukwu ruo nʼọzọ, ruo mgbe ha gagharịworo nʼetiti ndị nke Nifaị nile ndị nọ nʼala dị na ndịda-ndịda; na site nʼebe ahụ baa nʼime ala nke Zarahemla, nʼetiti ndị Leman.",
                "17": "Ma o wee ruo na ha jiri nnukwu ike kwusaa ozi-ọma, nke mere na ha mechịrị ọnụ ọtụtụ ndị nghọtahie ahụ ndị gafeworo site na ndị Nifaị, nke mere na ha bịaruru ma kwupụta mmehie ha nile ma e mere ha baptism baa nʼime nchegharị, ma otu mgbe ahụ ha laghachịkwuru ndị Nifaị ijisike imeziri ha ihe nile ha meluru.",
                "18": "Ma o wee ruo na Nifaị na Lihaị kwusaara ndị Leman ozi-ọma jiri nnukwu ike na ikike, n’ihi na ha nwere ike na ikike e nyere ha ka ha wee kwuo, ma ha nwekwara ihe ha ga-ekwu e nyere ha—",
                "19": "Ya mere ha kwuru okwu dị nnukwu ịtụ-nʼanya nke ndị Leman, ruo nʼime ka ha kwenye, nke mere na e nwere puku asatọ nke ndị Leman ndị nọ nʼala nke Zarahemla na gburu-gburu e mere baptism baa na nchegharị, ma ha kwenyere maka ajọọ-omume nke omenala nile nke ndị nna ha.",
                "20": "Ma o wee ruo na Nifaị na Lihaị gara nʼiru site nʼebe ahụ ịga nʼala nke Nifaị.",
                "21": "Ma o wee ruo na ndị-agha nke ndị Leman kpọrọ ha ma tụba ha nʼime ụlọ-mkpọrọ; e, ọbụna nʼime otu ụlọ-mkpọrọ ahụ nʼime nke ụmụ-oru nke Lịmhaị tụbara Amọn na ụmụnne ya nwoke.",
                "22": "Ma mgbe a tụbaworo ha nʼime ụlọ-mkpọrọ ọtụtụ ụbọchị nʼerịghị nri, lee, ha gabara nʼime ụlọ-mkpọrọ ịkpọrọ ha ka ha gbuo ha.",
                "23": "Ma o wee ruo na Nifaị na Lihaị a gbachibidoro ha gburu-gburu dịka site nʼọkụ, ọbụna nke mere na ha anwaghị anwa imetụ ha aka n’ihi ịtụ-egwu eleghị anya a ga-agba ha ọkụ. Otu o sila dị, Nifaị na Lihaị a gbaghị ha ọkụ; ma ha dịka ha na-eguzo nʼetiti ọkụ ma ọkụ ereghị ha.",
                "24": "Ma mgbe ha hụrụ na ogidi nke ọkụ gbachibidoro ha gburu-gburu, ma na o reghị ha, obi ha nile nwere mgbam-ume.",
                "25": "N’ihi na ha hụrụ na ndị Leman anwaghị-anwa imetụ ha aka; ọbụghị ma ha nwara anwa ịbịakwute ha nso, kama guzoro dịka akụrụ ha ogbu nʼoke ịtụnʼanya.",
                "26": "Ma o wee ruo na Nifaị na Lihaị guzoro ma malite ịgwa ha okwu, na-asị: Atụla egwu, n’ihi na lee, ọ bụ Chineke bụ onye gosịworo unu ihe ịtụnʼanya nke a, nʼime nke e gosịrị unu na unu enweghị ike imetụ anyị aka igbu anyị.",
                "27": "Ma lee, mgbe ha kwuworo okwu ndị a, ala mara jijiji karịa, ma mgbidi nile nke ụlọ-mkpọrọ ahụ mara jijiji dịka ha na-achọ ịtụgharị daa nʼala; mana lee, ha adaghị. Ma lee, ndị nke nọ nʼụlọ mkpọrọ bụ ndị Leman na ndị Nifaị bụ ndị nghọtahie.",
                "28": "Ma o wee ruo na igwe-ojii nke ọchịchịrị kpuchidere ha, ma ezigbo ụjọ dị egwu bịakwasịrị ha.",
                "29": "Ma o wee ruo na olu bịara dịka ọ dị nʼelu igwe-ojii nke ọchịchịrị ahụ, na-asị: Chegharịa nụ, chegharịa nụ, ma achọkwala ọzọ ibibi ndị na-ejere m ozi ndị m zipụtaworo nye unu ikwupụta ozi nke ihe ọma.",
                "30": "Ma o wee ruo mgbe ha nụrụ olu nke a, ma hụ na ọbụghị olu nke egbe-elu-igwe, ọbụghị ma-ọbụ olu nke nnukwu mkpọtụ ọgba-aghara, kama lee, ọ bụ olu dị nwayọ nke ọdị-nwayọ zuru-oke, dịka ọ bụ ntaka-ụka, ma ọ dụpuru ọbụna ruo nʼime mkpụrụ-obi—",
                "31": "Ma na-agbanyeghị ịdị-nwayọ nke olu ahụ, lee ala mara jijiji karịa, ma mgbidi nile nke ụlọ-mkpọrọ ahụ megharịkwara arụ ọzọ, dịka ọ chọrọ ịtụgharị daa nʼala; ma lee igwe-ojii nke ọchịchịrị, nke kpuchiteworo ha, agbasasịghị—",
                "32": "Ma lee olu ahụ bịara ọzọ, na-asị: Chegharịa nụ, chegharịa nụ, n’ihi na ala-eze nke elu-igwe dị nso; ma achọla ibibi ndị na-ejere m ozi ọzọ. Ma o wee ruo na ala mara jijiji ọzọ, ma mgbidi nile ahụ megharịrị arụ.",
                "33": "Ma ọzọ kwa nke ugboro atọ olu ahụ bịara, ma gwa ha okwu ịtụ-nʼanya nile nke mmadụ na-enweghị ike ikwu; ma mgbidi nile ahụ megharịrị arụ ọzọ, ma ala mara jijiji dịka ọ chọrọ ikewasị ekewasị.",
                "34": "Ma o wee ruo na ndị Leman enweghị ike ịgbafu n’ihi igwe-ojii nke ọchịchịrị ahụ nke kpuchidere ha; e, na kwa ha enweghị ike ịpụ n’ihi egwu nke bịakwasịrị ha.",
                "35": "Ugbua e nwere otu nʼetiti ha onye bụ onye nke ndị Nifaị site nʼọmụmụ, onye bụrụwororịị onye nke nzukọ-nsọ nke Chineke otu mgbe ma o nwewo nghọtahie site nʼebe ha nọ.",
                "36": "Ma o wee ruo na ọ tụgharịrị ya gburu-gburu, ma lee, o hụrụ site nʼigwe-ojii nke ọchịchịrị ahụ iru nke Nifaị na Lihaị; ma lee, ha nyere ìhè karịa, ọbụna dịka iru nke ndị mụọ-ozi. Ma o hụrụ na ha welitere anya ha nʼelu-igwe; ma ha nọ dịka ha na-ekwu okwu ma-ọbụ na-ewelite olu ha nye ihe dịka mmadụ onye ha na-ele.",
                "37": "Ma o wee ruo na nwoke a tikuru igwe-mmadụ ahụ, ka ha wee tụgharịa ma lee. Ma lee, e nwere ike e nyere ha nke mere na ha tụgharịrị ma lee; ma ha hụrụ iru nile nke Nifaị na Lihaị.",
                "38": "Ma ha sịrị nwoke ahụ: Lee, gịnị ka ihe nile ndị a pụtara, ma onye ka ọ bụ nke ya na ndị a na-akparịta ụka?",
                "39": "Ugbua aha nwoke ahụ bụ Amịnadab. Ma Amịnadab sịrị ha: Ha na-akparịta ụka ha na ndị mụọ-ozi nke Chineke.",
                "40": "Ma o wee ruo na ndị Leman sịrị ya: Gịnị ka anyị ga-eme, ka e wepụ igwe-ojii nke ọchịchịrị a site nʼikpuchite anyị?",
                "41": "Ma Amịnadab sịrị ha: Unu ga-echegharịrị, ma tikuo olu ahụ, ọbụna ruo mgbe unu ga-enwe okwukwe nʼime Kraịst, onye a kuziiri unu maka ya site nʼaka Alma, na Amiulek, na Ziezrọm; ma mgbe unu ga-eme nke a, a ga ewepụ igwe-ojii nke ọchịchịrị ahụ site nʼikpuchide unu.",
                "42": "Ma o wee ruo na ha tikuru olu nke onye ahụ meworo ka ala maa jijiji; e, ha tiri ọbụna ruo mgbe e kposasịrị igwe-ojii nke ọchịchịrị ahụ.",
                "43": "Ma o wee ruo na mgbe ha legharịrị anya ha gburu-gburu, ma hụ na e kposasịrị igwe-ojii nke ọchịchịrị ahụ site nʼikpuchide ha, lee, ha hụrụ na a gbachibidoro ha gburu-gburu, e mkpụrụ-obi ọbụla, site nʼogidi nke ọkụ.",
                "44": "Ma Nifaị na Lihaị nọọrọ nʼetiti ha; e, a gbachibidoro ha gburu-gburu; e, ha dịka ha nọ nʼetiti ire ọkụ, ma na o merụghị ha arụ, ọbụghị na o rekwasịrị mgbidi nile nke ụlọ-mkpọrọ ahụ; ma ha jupụtara nʼọn̄ụ ahụ nke ọnụ na-apụghị ikwu ma jupụtara nʼotuto.",
                "45": "Ma lee, Mụọ Nsọ nke Chineke gbadatara site nʼelu-igwe, ma banye nʼime obi ha nile, ma e mejupụtara ha dịka e jiri ọkụ, ma ha nwere ike kwupụta ọtụtụ okwu ịtụ-nʼanya.",
                "46": "Ma o wee ruo na olu bịakwutere ha, e, olu nwere mmasị, dịka ọ bụ ntaka-ụka, na-asị:",
                "47": "Udo, udo dịrị unu, n’ihi okwukwe unu nʼime Onye m Huru-nʼanya Ezie, onye dị site na ntọ-ala nke ụwa.",
                "48": "Ma ugbua, mgbe ha nụrụ nke a ha leliri anya ha nile dịka nʼile ebe olu ahụ siri bịa; ma lee, ha hụrụ elu-igwe ka o meghere; ma ndị mụọ-ozi gbadatara site nʼelu-igwe ma kwusaara ha ozi-ọma.",
                "49": "Ma ha dị ihe dịka narị mmadụ atọ ndị hụrụ ma nụ ihe ndị a; ma a gwara ha ka ha gaa nʼiru ma ghara ịtụ egwu, ọbụghị ma ha ga-enwe obi abụọ.",
                "50": "Ma o wee ruo na ha gara nʼiru, ma kwusaara ndị ahụ ozi-ọma, na-ekwupụta gazuo mpaghara ahụ nile gburu-gburu ihe nile nke ha nụworo ma hụ, nke mere na akụkụ ndị nke karịrị na ndị Leman, ha mere ka ha kwenye, n’ihi nnukwu ịgba-ama nile nke ha nataworo.",
                "51": "Ma ka ha ra bụ ndị e mere ka ha kwenye tọgbọrọ ngwa-ọgụ ha nile nke agha, na kwa ịkpọ-asị ha na omenala nke ndị nna ha.",
                "52": "Ma o wee ruo na ha nyepụrụ ndị Nifaị ala nile nke onwunwe ha."
            },
            "6": {
                "1": "Ma o wee ruo na mgbe afọ nke iri isii na abụọ nke ọchịchị nke ndị-ikpe gwụchaworo, ihe ndị a nile emesịwo ma ndị Leman abụrụwo, akụkụ ndị nke karịrị nʼime ha, ndị ezi-omume, nke mere na ezi-omume ha karịrị nke ndị Nifaị, n’ihi ịkwụsike ha na iguzosike ha nʼokwukwe ahụ.",
                "2": "N’ihi na lee, e nwere ọtụtụ ndị nke Nifaị ndị mesịworo obi ha ike na enweghị nchegharị na ajọọ-omume karịrị akarị, nke mere na ha jụrụ okwu nke Chineke na nkwusa ozi-ọma nile na ibu-amụma nke bịara nʼetiti ha.",
                "3": "Otu o sila dị, ndị nke nzukọ-nsọ ahụ nwere nnukwu ọn̄ụ n’ihi mgbanwe nke ndị Leman, e, n’ihi nzukọ-nsọ nke Chineke, nke e hiweworo nʼetiti ha. Ma ha mere enyi otu onye na ibe ya, ma n̄ụrịa-ọnụ otu onye na ibe ya, ma nwee nnukwu ọn̄ụ.",
                "4": "Ma o wee ruo na ọtụtụ ndị Leman gbadatara nʼala nke Zarahemla, ma kwupụtaara ndị nke ndị Nifaị otu ha siri nwee mgbanwe, ma gbaa ha ume inwe okwukwe na nchegharị.",
                "5": "E, ma ọtụtụ jiri nnukwu ike na ikike kwusaa ozi-ọma, ruo nʼiwedata ọtụtụ ha nʼime omimi nile nke obi umeala, ịbụ ndị na-eso ụzọ Chineke na Nwa-atụrụ ahụ nʼobi umeala.",
                "6": "Ma o wee ruo na ọtụtụ ndị Leman ahụ gabara nʼala nke dị nʼelu-elu; na kwa Nifaị na Lihaị gabara nʼala nke dị nʼelu-elu ikwusara ndị ahụ ozi-ọma. Ma otu a ka afọ nke iri isii na atọ siri gwụchaa.",
                "7": "Ma lee, e nwere udo nʼala ahụ nile, nke mere na ndị Nifaị gabara nʼakụkụ ọbụla nke ala ahụ ha chọrọ, ma-ọbụ nʼetiti ndị Nifaị ma-ọbụ ndị Leman.",
                "8": "Ma o wee ruo na ndị Leman gakwara ebe ọbụla ha chọrọ, ma-ọbụ nʼetiti ndị Leman ma-ọbụ nʼetiti ndị Nifaị; ma otu a ha nwere onwe ha nʼezigbo mmekọrịta otu onye na ibe ya, ịzụ na ire, na irite uru, dịka ọchịchọ ha siri dị.",
                "9": "Ma o wee ruo na ha bara ụba akụ karịa, ma ndị Leman ma ndị Nifaị; ma ha nwere nnukwu ọla-edo karịrị akarị, na nke ọla-ọcha, na nke ụdị ọla dị oke-ọnụ-ahịa nile nʼụdị dị iche iche karịrị akarị, ma nʼala dị na ndịda ndịda ma ala nke dị nʼelu-elu.",
                "10": "Ugbua ala nke dị na ndịda-ndịda a kporọ ya Lihaị, ma ala nke dị nʼelu-elu a kpọrọ ya Miulek, nke bụ dịka aha nwa nwoke nke Zedekaịa; n’ihi na Onye-nwe kpọtara Miulek nʼala nke dị nʼelu-elu, ma Lihaị nʼala nke dị na ndịda ndịda.",
                "11": "Ma lee, e nwere ụdị ọla-edo dị iche iche nʼala abụọ ndị ahụ, na nke ọla-ọcha, na nke ntụ-igwe dị oke-ọnụ ahịa nʼụdị ọbụla; ma e nwekwara ndị-ọrụ-aka na-agụ agụụ mmata, ndị na-arụ ụdị ntụ-igwe nile ọbụla ma na-asacha ya; ma otu a ka ha siri baa ụba akụ.",
                "12": "Ha zulitere akụkụ-ubi ebe o buru ibu, ma nʼelu-elu ma na ndịda-ndịda; ma ha mere nke-ọma karịa, ma nʼelu-elu ma na ndịda-ndịda. Ma ha mụbara ma gbasie ike karịa nʼala ahụ. Ma ha zulitere igwe-anụ na igwe-anụmanụ, e, na ọtụtụ ụmụ ehi na ụmụ atụrụ.",
                "13": "Lee ndịnyom ha na-arụ ọrụ ma na-akụ ogho, ma na-eme ụdị akwa nile dị iche iche, nke ọmarịcha akwa linen gbakọrọ agbakọ na ụdị akwa nile ọbụla, iji kpuchie ọtọ ha. Ma otu a ka afọ nke iri isii na anọ jiri gabiga nʼudo.",
                "14": "Ma nʼafọ nke iri isii na ise ha nwekwara nnukwu ọn̄ụ na udo, e, nnukwu ikwusa ozi-ọma na ọtụtụ ibu-amụma gbasara ihe ndị nke ga-abịa. Ma otu a ka afọ nke iri isii na ise jiri gafee.",
                "15": "Ma o wee ruo na nʼime afọ nke iri isii na isii nke ọchịchị nke ndị-ikpe, lee, e gburu Sizorọm site nʼaka onye a na-amataghị, mgbe ọ nọdụrụ nʼelu oche-ikpe ahụ. Ma o wee ruo na nʼime otu afọ ahụ, na nwa ya nwoke, onye ndị ya họpụtaworo nʼọnọdụ ya, e gbukwara ya. Ma otu a ka afọ nke iri isii na isii siri gwụchaa.",
                "16": "Ma na mmalite nke afọ nke iri isii na asaa ndị ahụ malitere ime ajọọ-omume ọzọ karịa.",
                "17": "N’ihi na, Onye-nwe agọziwo ha ogologo oge a jiri akụ na ụba nke ụwa, na a kpalitebeghị ha nʼiwe, ịlụ agha, ma-ọbụ ịkwafu ọbara; ya mere ha malitere ịtụkwasị obi ha nʼakụ na ụba ha nile; e, ha malitere ịchọ inweta uru ka e wee bulite ha elu, otu karịa ibe ya; ya mere ha malitere igbu-mmadụ nzuzo, na ịzụ ori na ịpụnara ihe, ka ha wee nwetakwa uru.",
                "18": "Ma ugbua lee, ndị-ogbu-mmadụ nile na ndị mpụnara ihe ahụ bụụrụ otu ndị Kịshkumen na Gadiantọn hiweworo. Ma ugbua o ruwo na ha dịịrị ọtụtụ, ọbụna nʼetiti ndị Nifaị, nke ndị otu Gadiantọn. Mana lee, ha karịrị ọtụtụ nʼetiti akụkụ ndị kara bụrụ ndị ajọọ-omume na ndị Leman. Ma a kpọrọ ha ndị ori na ndị ogbu-mmadụ nke Gadiantọn.",
                "19": "Ma-ọbụ ha bụ ndị gburu onye-isi-ikpe Sizorọm, na nwa ya nwoke, mgbe ha nọ nʼoche-ikpe; ma lee, achọtaghị ha.",
                "20": "Ma ugbua o wee ruo na mgbe ndị Leman chọpụtara na e nwere ndị ori nʼetiti ha o wutere ha karịa; ma ha jiri ụzọ ọbụla dị nʼike ha ibibipụ ha site nʼelu iru nke ụwa.",
                "21": "Mana lee, Setan kpalitere obi nke ndị karịrị na ndị nke Nifaị, nke mere na ha jikọtara-aka ha na ndị otu nile nke ndị ori, ma baa nʼime ọgbụgba-ndụ nile na ịn̄ụ-iyi ha nile, na ha ga-echekwa ma dokwaa otu onye na ibe ya na ụdị ọnọdụ ọbụla a ga-edebe ha, ka ha ghara ịta-ahụhụ maka igbu-mmadụ ha nile, na ịpụnara ihe ha nile, na izu-ori ha nile.",
                "22": "Ma o wee ruo na ha nwere ihe iriba-ama ha nile, e, ihe iriba-ama nzuzo ha nile, na okwu nzuzo ha nile; ma nke a ka ha wee mata nwanne nwoke onye baworo nʼime ọgbụgba-ndụ ahụ, otu ọ ga-abụ na ajọọ-omume ọbụla nke nwanne ya nwoke ga-eme nwanne ya nwoke agaghị emerụ ya arụ, ma-ọbụ ndị nke nọ nʼotu ya, ndị meworo ọgbụgba-ndụ nke a.",
                "23": "Ma otu a ka ha nwee ike gbuo mmadụ, ma pụnara ndị mmadụ ihe, ma zuo ori, ma gbaa akwụnakwụna na ụdị ajọọ-omume nile dị iche iche, megidere iwu nile nke mba ha na kwa iwu nile nke Chineke ha.",
                "24": "Ma onye ọbụla nke bụ onye otu ha ga-agbara ndị ụwa ama maka ajọọ-omume ha na ihe arụ ha nile, a ga-ekpe ya ikpe, ọbụghị dịka iwu nile nke mba ha siri dị, kama dịka iwu nile nke ajọọ-omume ha siri dị, nke e nyeworo site nʼaka Gadiantọn na Kịshkumen.",
                "25": "Ugbua lee, ọ bụ ịn̄ụ-iyi nzuzo na ọgbụgba-ndụ ndị a ka Alma nyere nwa ya nwoke iwu na o kwesịghị ịgabakwuru ndị ụwa, eleghị anya ha ga-abụ ụzọ a ga-esi ewedata ndị ahụ ruo na mbibi.",
                "26": "Ugbua lee, ịn̄u iyi nzuzo nile na ọgbụgba-ndụ nile ndị ahụ abịaruteghị Gadiantọn site nʼakụkọ-ndekọta nile nke e nyefere Hilaman; mana lee, e tinyere ha nʼime obi nke Gadiantọn site nʼotu onye ahụ dị adị onye toro nne na nna mbụ anyị akpịrị ịracha site na mkpụrụ-osisi a sị arachala—",
                "27": "E, otu onye ahụ dị adị onye ya na Ken gbara ìzù, na ọbụrụ na ọ ga-egbu nwanne ya nwoke Ebel na ndị ụwa agaghị amata ya. Ma ọ gbara ìzù ya na Ken na ndị na-eso ya site nʼoge ahụ gaa nʼiru.",
                "28": "Na kwa ọ bụ otu onye ahụ dị-adị bụ onye tinyere ya nʼime obi nile nke ndị ahụ iwu ụlọ-elu tọwa dị ezigbo elu ga-eduru ha ka ha nwe ike garuo elu-igwe. Ma-ọbụ otu onye ahụ dị adị bụ onye duru ndị ahụ siri nʼụlọ-elu tọwa bata nʼala nke a; onye gbasara ọrụ nile nke ọchịchịrị na ihe arụ nile nʼebe nile nʼiru nile nke ala ahụ, ruo mgbe ọ dọkpụdara ndị ahụ na mbibi kpam-kpam, na ruo nʼala-mụọ mgbe nile na-adigide.",
                "29": "E, ọ bụ otu onye ahụ dị adị onye tinyere ya nʼime obi nke Gadiantọn ka ọ na-aga kwa nʼiru nʼọrụ nke ọchịchịrị, na nke igbu mmadụ nzuzo; ma o wepụtawo ya site na mmalite nke mmadụ ọbụna gbada ruo nʼoge nke a.",
                "30": "Ma lee, ọ bụ ya bụ onye malitere mmehie nile. Ma lee, ọ na-aga nʼiru nʼọrụ nke ọchịchịrị ya nile na igbu mmadụ nzuzo, ma na-enyedata igba ìzù ha nile, na ịn̄ụ-iyi ha nile, na ọgbụgba-ndụ ha nile, na atụmatụ nke ajọọ-omume ha nile dị egwu, site nʼọgbọ ruo nʼọgbọ dịka o siri nwe ike ijidete obi nile nke ụmụ nke mmadụ.",
                "31": "Ma ugbua lee, o nwewo nnukwu njidesike na obi nile nke ndị Nifaị; e, nke mere na ha a bụrụwo ndị ajọọ-omume karịa; e, akụkụ nke karịrị nʼime ha esịwo nʼụzọ nke ezi-omume pụọ, ma zọgide nʼokpuru ụkwụ ha iwu-nsọ nile nke Chineke, ma tụgharịa nʼụzọ nile nke onwe ha, ma wuliteere onwe ha arụsị nile akpụrụ-akpụ nke ọla edo ha na ọla-ọcha ha.",
                "32": "Ma o wee ruo na ajọọ-omume nile ndị a bịakwutere ha nʼohere na-abụghị ọtụtụ afọ, nke mere na akụkụ nke karịrị nʼime ya bịakwasịrị ha nʼafọ nke iri isii na asaa nke ọchịchị nke ndị-ikpe na-achị ndị nke Nifaị.",
                "33": "Ma ha toro nʼajọọ-omume ha nʼafọ nke iri isii na asatọ kwa, nke kpatara mwute na ịkwa akwa nke ndị ezi-omume.",
                "34": "Ma otu a anyị hụrụ na ndị Nifaị malitere ịla-azụ nʼekweghị ekwe, ma na-eto nʼajọọ-omume na ihe arụ nile, ebe ndị Leman malitere ito-eto karịa nʼọmụma nke Chineke ha; e, ha malitere idebe usoro-iwu nile na iwu-nsọ ya nile, na ịga ije nʼezi-okwu na nguzozi nʼiru ya.",
                "35": "Ma otu a anyị hụrụ na Mụọ nke Onye-nwe malitere isepụ-aka site nʼarụ ndị Nifaị, n’ihi ajọọ-omume ahụ na isi-ike nke obi ha nile.",
                "36": "Ma otu a anyị hụrụ na Onye-nwe malitere ịwụpụtakwasi ndị Leman Mụọ ya, n’ihi obi umeala ha na ịdị na njikere ikwere okwu ya nile.",
                "37": "Ma o wee ruo na ndị Leman chụrụ-nta ndị otu nke ori nile nke Gadiantọn; ma ha kwusara okwu nke Chineke nʼetiti akụkụ ndị nke kara bụrụ ndị ajọọ-omume nʼime ha, nke mere na otu ndị ori nke a, ebibiri ha kpam-kpam site nʼetiti ndị nke Leman.",
                "38": "Ma o wee ruo nʼaka nke ọzọ, na ndị nke Nifaị wulitere ha ma kwado ha, site nʼakụkụ ndị nke kara bụrụ ndị ajọọ-omume nʼime ha, ruo mgbe ha gbasasịworo nʼala nile nke ndị Nifaị ahụ, ma ha arafuwo akụkụ ndị nke kara bụrụ ndị ezi-omume ruo mgbe ha gbadataworo nʼikwenye nʼọrụ ha nile ma rie site na ngwo-ngwo nile e zutere nʼori, na isonye ha nʼigbu mmadụ nzuzo ha nile na ntụgwa nile.",
                "39": "Ma otu a ha nwetara nlekọta nile nke ọchịchị ahụ, nke mere na ha zogidere nʼokpuru ụkwụ ha ma tie ha ma dọwaa ma tụgharịa azụ ha nye ndị ogbenye na ndị dị nwayọ, na ndị dị umeala na-eso Chineke.",
                "40": "Ma otu a anyị hụrụ na ha nọ nʼọnọdụ dị egwu, ma na-acharu maka mbibi mgbe nile na-adigide.",
                "41": "Ma o wee ruo na otu a ka afọ nke iri isii na asatọ nke ọchịchị nke ndị-ikpe na-achị ndị nke Nifaị siri gwụchaa."
            },
            "7": {
                "intro": "Amụma nke Nifaị, nwa nwoke nke Hilaman—Chineke wee majaa ndị nke Nifaị na ya ga-eleta ha nʼiwe ya, ruo nʼibibi ha kpam-kpam ma ọbụghị na ha chegharịrị site nʼajọọ-omume ha. Chineke wee jiri ajọọ ọrịa tie ndị nke Nifaị ihe; ha wee chegharịa ma tụgharịkwute ya. Samuel, onye nke Leman, wee buoro ndị nke Nifaị amụma.",
                "1": "Lee, ugbua o wee ruo nʼafọ nke iri isii na iteghete nke ọchịchị nke ndị-ikpe na-achị ndị nke ndị Nifaị, na Nifaị, nwa nwoke nke Hilaman, laghachiri nʼala nke Zarahemla site nʼala dị nʼelu-elu.",
                "2": "N’ihi na ọ gawọrịị nʼiru nʼetiti ndị nke nọ nʼala ahụ dị nʼelu-elu, ma kwusaara ha okwu nke Chineke, ma buoro ha amụma ọtụtụ ihe;",
                "3": "Ma ha jụrụ okwu ya nile, nke mere na o nweghị ike ịnọ nʼetiti ha, kama laghachị ọzọ nʼala nke ọmụmụ ya.",
                "4": "Ma ebe ọ hụrụ ndị ahụ nʼọnọdụ nke ụdị ajọọ-omume a dị egwu, na ebe ndị ori Gadiantọn ahụ na-emejupụta oche-ikpe ahụ nile—ebe ha pụnariworo ike na ikike nke ala ahụ; na-edebe nʼakụkụ iwu-nsọ nile nke Chineke, na adịghị eme ọbụna ihe ntakịrị ziri-ezi nʼiru ya; anaghị emeso ụmụ nke mmadụ ihe ziri-ezi,",
                "5": "Na-ekwutọ ndị ezi-omume n’ihi ezi-omume ha; na-ahapụ ndị ikpe mara na ndị ajọọ-omume ka ha laa nʼenweghị ntaram-ahụhụ n’ihi ego ha; ma nke ka nke idebe ha nʼọkwa dị nʼisi nke ndị ọchịchị, ịchị na ime dịka ha siri chọọ, ka ha wee nweta uru na otuto nke ụwa, ma, nke ka nke, ka o wee dịrị ha mfe ịkwa iko, ma zuo ori, ma gbuo mmadụ, ma mee dịka ọchịchọ nke onwe ha nile siri dị—",
                "6": "Ugbua nnukwu ajọọ-omume nke a abịakwasịwo ndị nke Nifaị, nʼohere nke na-adịghị ọtụtụ afọ; ma mgbe Nifaị hụrụ ya, mkpụrụ-obi ya zara aza na mwute nʼime obi ya; ma o tiri mkpu na mgbu nke mkpụrụ-obi ya:",
                "7": "O, na m gararịị enwe ụbọchị m nile nʼụbọchị ndị nile mgbe nna m Nifaị pụtara mbụ site nʼala nke Jerusalem, na m gaara an̄ụrị ọnụ mụ na ya nʼala nke e kwere na nkwa; mgbe ahụ ka ọ naara adị mfe ikuziri ndị ya, kwusie ike nʼidebe iwu-nsọ nile nke Chineke, ma na-aga nwayọ nʼikwe nduba nʼajọọ-omume; ma ha naara eme ọsọ-ọsọ ịn̄a-ntị nʼokwu nile nke Onye-nwe—",
                "8": "E, ọbụrụ na ụbọchị m nile gaara abụ nʼụbọchị nile ndị ahụ, mgbe ahụ ka mkpụrụ-obi m gaararịị enwe ọn̄ụ nʼezi-omume nke ụmụnne m ndị nwoke.",
                "9": "Mana lee, e zipụtara m na ndị a bụ ụbọchị nile nke m, ma na mkpụrụ-obi m ga-ejupụta na mwute n’ihi ajọọ-omume nke a nke ụmụnne m nwoke.",
                "10": "Ma lee, ugbua o wee ruo na ọ bụ nʼelu ụlọ-elu tọwa, nke dị nʼime ubi-nta nke Nifaị, nke dị nʼakụkụ okporo-ụzọ nke dubara na nnukwu ahịa, nke dị nʼobodo-ukwu nke Zarahemla; ya mere, Nifaị akpọwo-isi-ala nʼelu ụlọ-elu tọwa ahụ nke dị nʼubi-nta ya, ụlọ elu tọwa nke dị kwa nso nʼọnụ-ụzọ ama nʼakụkụ nke okporo-ụzọ ahụ siri gaa.",
                "11": "Ma o wee ruo na o nwere ụfọdụ ndị nwoke na-agafe ma hụ Nifaị ka ọ na-awụpụta mkpụrụ-obi ya nye Chineke nʼelu ụlọ-elu tọwa ahụ; ma ha gbara ọsọ ma gwa ndị ahụ ihe ha hụworo, ma ndị ahụ bịakọtara nʼigwe nʼigwe ka ha nwe ike mata ihe kpatara nnukwu iru-uju dị otu a maka ajọọ-omume nke ndị ahụ.",
                "12": "Ma ugbua, mgbe Nifaị bilitere ọ hụrụ igwe-igwe mmadụ ndị gbakọtaworo ọnụ.",
                "13": "Ma o wee ruo na o meghere ọnụ ya ma sị ha: Lee, gịnị mere unu jiri kpọkọta onwe unu ọnụ? Ka m wee gwa unu maka ajọọ-omume unu?",
                "14": "E, n’ihi na arịkwasịrịwo m nʼelu ụlọ-elu tọwa m ka m wee wụpụta mkpụrụ-obi m nye Chineke m, n’ihi mwute karịrị akarị nke obi m, nke bụ n’ihi ajọọ-omume unu nile!",
                "15": "Ma n’ihi iru-uju m na ịkwa akwa m, unu akpọkọtawo onwe unu ọnụ, ma ọ tụrụ unu nʼanya; e, ma ọ dị nnukwu mkpa ka ọ tụ unu nʼanya; e, o kwesịrị ịtụ unu nʼanya n’ihi na e nyepụrụ unu nke mere na ekwensu ejidesiwo obi unu nnukwu ike.",
                "16": "E, olee otu unu sịworo nye efe maka ito-akpịrị nke onye ahụ na-achọ ịtụda mkpụrụ-obi unu nile nʼọnọdụ nhuju anya mgbe nile na-adigide na ahụhụ agwụgh-agwụ?",
                "17": "O chegharịa nụ, chegharịa nụ! Gịnị mere unu ga-eji nwụọ? Tụgharịa nụ, tụgharịkwute nụ Onye-nwe Chineke unu. Gịnị mere o jiri hapụ unu?",
                "18": "Ọ bụ n’ihi na unu emesịwo obi unu ike, e unu agaghị an̄a ntị nʼolu nke ezi onye-ọzụzụ-atụrụ ahụ; e, unu akpasuwo ya iwe megide unu.",
                "19": "Ma lee, kama ịkpọkọta unu, ma ọbụghị na unu chegharịrị, lee, ọ ga-ekposasị unu aghara aghara ka unu wee ghọọ anụ nye nkịta nile na anụ ọhịa ọjọọ nile.",
                "20": "O, lee otu unu ga-esi chefuwọrịị Chineke unu nʼotu ụbọchị ahụ nke ọ napụtara unu?",
                "21": "Mana lee, ọ bụ inweta uru, inweta otuto nke mmadụ, e, na ka unu nwe ike nweta ọla-edo na ọla-ọcha. Ma unu atụkwasịwo obi unu nile na akụ na ụba na ihe efu nile nke ụwa nke a, nke mere na unu na egbu mmadụ, ma na-apụnara ihe, ma zuo ori, ma gbaa ama ụgha megide onye-agbata-obi unu, ma mee ụdị ajọọ-omume nile dị iche iche.",
                "22": "Ma n’ihi ihe nke a ahụhụ ga-abịakwasị unu ma ọbụghị na unu ga-echegharị. N’ihi na ọbụrụ na unu agaghị echagharị, lee, nnukwu obodo-ukwu nke a, na kwa nnukwu obodo-ukwu ndị ahụ gbara gburu-gburu, ndị nke dị nʼala nke onwunwe anyị, a ga-ewepụ ha nke mere na unu agaghị enwe ọnọdụ nʼime ha; n’ihi na lee, Onye-nwe agaghị enye unu ume, dịka o meworo na mbụ, ịnagide mmegide ndị-iro unu.",
                "23": "N’ihi na lee, otu a ka Onye-nwe kwuru: Agaghị m egosị ndị ajọọ-omume ume m, nye otu onye karịa nke ọzọ, ma ọbụghị nye ndị nke chegharịrị site na mmehie ha nile, ma n̄aa ntị nʼokwu m nile. Ugbua ya mere, ọ ga-adị m mma ma asị na unu ga-ahụ, ụmụnne m nwoke, na ọ ga-akara ndị nke Leman mma karịa unu ma ọbụghị na unu ga-echegharị.",
                "24": "N’ihi na lee, ha bụ ndị ezi-omume karịa unu, n’ihi na ha emehiebeghị megide nnukwu amamihe ahụ nke unu nataworo; ya mere Onye-nwe ga-emere ha ebere; e, ọ ga-agbatịpụ ụbọchị ha nile ma mụbaa mkpụrụ-afọ ha, ọbụna mgbe a ga-ebibi unu kpam kpam ma ọbụghị na unu ga-echegharị.",
                "25": "E, ahụhụ dịrị unu n’ihi nnukwu ihe arụ ahụ nke bịaworo nʼetiti unu; ma unu ejikọtawo onwe unu nye ya, e, nye otu nzuzo ahụ nke Gadiantọn hiwere!",
                "26": "E, ahụhụ ga-abịakwasị unu n’ihi mpako ahụ nke unu kweworo ka ọ baa nʼime obi unu, nke buliteworo unu elu karịa ihe nke dị mma n’ihi akụ na ụba unu karịrị akarị!",
                "27": "E, ahụhụ dịrị unu n’ihi ajọọ-omume unu na ihe arụ nile!",
                "28": "Na ma ọbụghị na unu chegharịrị unu ga-ala nʼiyi; e, ọbụna ala unu nile a ga-anapụta unu ha, ma a ga-ebibipụ unu site nʼelu iru nke ụwa.",
                "29": "Lee ugbua, asịghị m na ihe ndị a ga-adị, nʼike aka m, n’ihi na ọbụghị nʼonwe m ka m matara ihe ndị a; mana lee ama m na ihe ndị a bụ ezi-okwu n’ihi na Onye-nwe Chineke emewo ka m mata ha, ya mere ana m agba-ama na ha ga-eme."
            },
            "8": {
                "1": "Ma ugbua o wee ruo na mgbe Nifaị kwuworo okwu ndị a, lee, e nwere ndị nwoke ndị bụ ndị-ikpe, ndị bụ kwa ndị otu nzuzo nke Gadiantọn, ma iwe were ha, ma ha tipụtara mkpu megide ya, na-asị ndị ahụ: Gịnị mere unu ejideghị nwoke a ma kpọta ya, ka e wee ma ya ikpe dịka mmebi-iwu nke o meworo siri dị?",
                "2": "Gịnị mere unu jiri na-ahụ nwoke nke a, ma na-anụ ka ọ na-ekwugide ndị a na imegide iwu anyị?",
                "3": "N’ihi na lee, Nifaị agwawo ha okwu gbasara iru-inyi nke iwu ha; e, ọtụtụ ihe ka Nifaị kwuru nke a na-enweghị ike ide-ede; ma ọdịghị ihe o kwuru nke megidere iwu-nsọ nile nke Chineke.",
                "4": "Ma ndị-ikpe ahụ weere ya iwe n’ihi na ọ gwara ha okwu kwere nghọta gbasara ọrụ-nzuzo ha nile nke ọchịchịrị; otu o sila dị, ha anwaghị-anwa ibịtụ aka nke onwe ha nʼarụ ya, n’ihi na ha tụrụ egwu ndị ahụ eleghị anya ha etipụ mkpu megide ha.",
                "5": "Ya mere ha tikuru ndị ahụ, na-asị: Gịnị mere unu jiri kwe nwoke a ka o kwugide anyị? N’ihi na lee ọ mara ndị a nile ikpe, ọbụna ruo na mbibi; e, ma kwa na nnukwu obodo-ukwu anyị ndị a a ga-anapụ anyị ha, nke bụ na ọdịghị kwa ebe anyị ga-enwe nʼime ha.",
                "6": "Ma ugbua anyị matara na nke a agaghị-ekwe omume, n’ihi na lee, anyị siri ike, ma obodo-ukwu anyị nile dị ukwuu, ya mere ndị-iro anyị agaghị enwe ike imeri anyị.",
                "7": "Ma o wee ruo na otu a ka ha siri kpalite ndị ahụ iwe iwe megide Nifaị, ma palite ndọrọ-ndọrọ nʼetiti ha; n’ihi na e nwere ụfọdụ ndị tipụrụ mkpu: Hapụ nwoke a ka ọ nọdụrụ onwe ya, n’ihi na ọ bụ ezigbo nwoke, ma ihe ndị ahụ ọ na-ekwu ga-emezurịrị ma ọbụghị na anyị chegharịrị;",
                "8": "E, lee, ikpe nile ahụ ga-abịakwasị anyị ndị nke ọ gbaworo ama ha nye anyị; n’ihi anyị matara na ọ gbaara anyị ama ezi-okwu gbasara ajọọ-omume anyị nile. Ma lee ha dị ọtụtụ, ma ọ matara nke-ọma ihe nile nke ga-adakwasị anyị dịka ọ matara maka ajọọ-omume anyị nile;",
                "9": "E, ma lee, ọ bụrụ na ọ bụghị onye-amụma ọ garaghị agba-ama gbasara ihe ndị ahụ.",
                "10": "Ma o wee ruo na ndị ahụ chọrọ ibibi Nifaị ka a manyere n’ihi ịtụ-egwu ha, nke mere na ha ebitụghị aka ha nʼarụ ya; ya mere o malitekwara ọzọ ịgwa ha okwu, ebe ọ hụrụ na ya e nwetawo nkwado nʼanya ụfọdụ, nke mere na ndị nke fọdụrụ nʼime ha tụrụ egwu.",
                "11": "Ya mere a kwagidere ya ikwuru ha ọzọ na-asị: Lee, ụmụnne m nwoke, unu agụbeghị na Chineke nyere otu onye ike, ọbụna Moses, itikwasị nʼelu mmiri nile nke Osimiri Uhie ahụ, ma ha gbasasịrị nʼebe a nʼebe nke ọzọ, nke mere na ndị Israel, ndị bụụrụ ndị nna anyị ha, gafere nʼelu ala-akọrọ, ma mmiri nile ahụ kpuchikwasịrị ndị-agha nile nke ndị Ijipt ma lochapụ ha?",
                "12": "Ma ugbua lee, ọbụrụ na Chineke nyere nwoke a ike dị otu a, mgbe ahụ gịnị mere unu jiri na-arụ ụka nʼetiti unu nʼonwe unu, ma sị na ọdịghị ike o nyeworo m nke m ga-eji mata gbasara ikpe-ikpe nile nke ga-abịakwasị unu ma ọbụghị na unu chegharịrị?",
                "13": "Mana, lee, ọbụghị nanị na unu na-agọnarị okwu m nile, kama unu na-agọnarị kwa okwu nile nke ndị nna anyị ha kwuworo, na kwa okwu nile nke e kwuworo site nʼọnụ nwoke a, Moses, onye nwere ike dị otu a e nyere ya, e, okwu ndị ahụ nke o kwuworo gbasara ọbịbịa nke Mesaịa ahụ.",
                "14": "E, ọ gbaghị ama na Ọkpara nke Chineke ga-abịa? Ma dịka o bulitere agwọ-ọla-bras ahụ nʼime ọzara ahụ, ọbụna otu ahụ ka a ga-ebulite ya elu bụ onye ga-abịa.",
                "15": "Ma ka ha ra bụ ndị ga-elekwasị agwọ ahụ anya ga-adị ndụ, ọbụna otu ahụ ka ha ra bụ ndị ga-elekwasị Ọkpara nke Chineke anya nʼokwukwe, nwee mụọ nke nchegharị, ga-adị ndụ, ọbụna ruo na ndụ nke ahụ dị mgbe ebighi-ebi.",
                "16": "Ma ugbua lee, Moses nanị agbaghị ama maka ihe ndị a, kama ndị-amụma nile dị nsọ kwa, site nʼụbọchị ya nile ọbụna ruo nʼụbọchị nile nke Abraham.",
                "17": "E, ma lee, Abraham hụrụ maka ọbịbịa ya, ma o jupụtara nʼoke ọn̄ụ ma ọ n̄ụrịrị ọn̄ụ.",
                "18": "E, ma lee a sị m unu, na Abraham nanị amataghị maka ihe ndị a, kama ha dị ọtụtụ tutu ụbọchị nile nke Abraham ndị a kpọrọ site nʼusoro nke Chineke; e, ọbụna nʼụdị usoro nke Ọkpara ya; ma nke a ka e wee gosị ya ndị ahụ, nnukwu ọtụtụ puku afọ tutu obibịa ya, ka ọbụna mgbapụta ga-abịakwasị ha.",
                "19": "Ma ugbua ọ ga-adị m mma ka unu mata, na ọbụna site nʼụbọchị nile nke Abraham e nwewo ọtụtụ ndị-amụma ndị gbaworo ama ihe ndị a; e, lee, onye-amụma Zinọs gbara ama nʼenweghị-egwu; n’ihi nke e jiri gbuo ya.",
                "20": "Ma lee, Zinọk kwa, na Izaịas kwa, na Aịsaịa kwa, na Jeremaịa, (Jeremaịa ebe ọ bụ otu onye-amụma ahụ nke gbara ama maka mbibi nke Jerusalem) ma ugbua anyị matara na Jerusalem e bibiri ya dịka okwu nile nke Jeremaịa siri dị. O mgbe ahụ gịnị mere Ọkpara nke Chineke agaghị abia, dịka ibu-amụma ya siri dị?",
                "21": "Ma ugbua, unu ga-aru ụka na ebibiri Jerusalem? Unu ga-asị na ụmụ nke Zedekaịa egbụghị ha, ha nile ewezuga Miulek? E, ma unu ahụghị na mkpụrụ-afọ nke Zedekaịa anyị na ha nọ, ma a chụpụrụ ha site nʼala nke Jerusalem? Mana lee, nke a abụghị ihe nile—",
                "22": "Nna anyị Lihaị, a chụpụrụ ya site na Jerusalem n’ihi na ọ gbara-ama maka ihe ndị a. Nifaị kwa gbara-ama maka ihe ndị a, na kwa ọ fọdụrụ ntakịrị ka o bụrụ ndị nna anyị nile, ọbụna gbadata ruo oge nke a, e, ha agbawo-ama maka ọbịbịa nke Kraịst, ma ha elepụwo anya, ma ha an̄ụrịwo ọn̄ụ nʼụbọchị ya nke ga-abịa.",
                "23": "Ma lee, ọ bụ Chineke, ma ọ nọnyere ha, ma o gosipụtara ha onwe ya, nke mere na a gbapụtara ha site na ya; ma ha nyere ya otuto, n’ihi ihe ahụ nke ga-abịa.",
                "24": "Ma ugbua, ebe m hụrụ na unu matara ihe ndị a ma unu agaghị agọnarị ha ma ọbụghị na unu ga-ekwu okwu ụgha, ya mere na nke a unu emewo mmehie, n’ihi na unu ajụwo ihe ndị a nile, na-agbanyeghị ọtụtụ ihe ndị were-anya nke unu nataworo; e, ọbụna unu anatawo ihe nile, ma ihe ndị dị nʼelu-igwe, ma ihe nile nke dị nʼụwa, dịka ihe aka-ebe na ha bụ ezi-okwu.",
                "25": "Mana lee, unu ajụwo ezi-okwu ahụ, ma nupu-isi megide Chineke unu dị nsọ; ma ọbụna nʼoge nke a, kama ịkpadoro onwe unu akụ nʼelu-igwe, ebe ana-enweghị ihe na-ere ure, na ebe ana-enweghị ihe ga-abịa nke na-adịghị ọcha, unu na-atụkọtalitere onwe unu iwe ọkụ maka ụbọchị nke ikpe.",
                "26": "E, ọbụna nʼoge nke a unu na-acha, n’ihi igbu-mmadụ unu nile na ịkwa-iko unu na ajọọ-omume, maka mbibi mgbe nile na-adigide; e, ma ọbụghị na unu chegharịrị ọ ga-abịakwute unu ọsọ-ọsọ.",
                "27": "E, lee ọ nọ ugbua ọbụna nʼọnụ-ụzọ unu nile; e, baruo nụ nʼoche-ikpe, ma chọọ; ma lee, onye-ikpe unu e gbuwo ya, ma o dịna nʼime ọbara ya; ma e gbuwo ya site nʼaka nwanne ya nwoke, onye na-achọ ịnọdụ nʼoche-ikpe ahụ.",
                "28": "Ma lee, ha abụọ bụ ndị otu ihe nzuzo unu, nke onye malitere ya bụ Gadiantọn na ajọọ-onye ahụ onye na-achọ ibibi mkpụrụ-obi nile nke ndị mmadụ."
            },
            "9": {
                "1": "Lee, ugbua o wee ruo na mgbe Nifaị kwuworo okwu ndị a, ụfọdụ ndị nwoke ndị nọọrọ nʼetiti ha gbagara ọsọ nʼoche-ikpe ahụ; e, ọbụna ha dị ise ndị gara, ma ha kwuru nʼetiti onwe ha, dịka ha na-aga:",
                "2": "Lee, ugbua anyị ga-amata nʼezi-okwu ma nwoke a ọ bụ onye-amụma ma Chineke onyewo ya iwu iburu anyị amụma ụdị ihe ịtụ-nʼanya ndị a. Lee, anyị ekweghị na o mewo nke a; e, anyị ekweghị na ọ bụ onye-amụma, otu o sila dị, ọbụrụ na ihe nke a o kwuworo gbasara onye-isi-ikpe bụ ezi-okwu, na ọ nwụwo, mgbe ahụ ka anyị ga-ekwere na okwu ndị ọzọ ahụ o kwuworo bụ ezi-okwu.",
                "3": "Ma o wee ruo na ha gbara ọsọ nʼike ha, ma bata ruo nʼoche-ikpe ahụ; ma lee, onye-isi-ikpe ahụ adaworịị nʼala, ma dịnara nʼime ọbara ya.",
                "4": "Ma ugbua lee, mgbe ha hụrụ nke a ọ tụrụ ha nʼanya karịa, nke mere na ha dara nʼala, n’ihi na ha ekweghịrịị okwu nile nke Nifaị kwuworo gbasara onye-isi-ikpe ahụ.",
                "5": "Mana ugbua, mgbe ha hụrụ ha kwere, ma egwu bịakwasịrị ha na eleghị-anya ikpe nile nke Nifaị kwuworo maka ha ga-abịakwasị ndị ahụ; ya mere ha mara jijiji, ma ha adawo nʼala.",
                "6": "Ugbua, ngwa-ngwa mgbe e gbuworo onye-ikpe ahụ—ebe nwanne ya nwoke maworo ya mma site nʼatụmatụ nke nzuzo, ma ọ gbafuru, ma ụmụ-oru ahụ gbara ọsọ ma gwa ndị ahụ, na-eti mkpu ogbugbu-mmadụ nʼetiti ha.",
                "7": "Ma lee ndị ahụ kpọkọtara onwe ha ọnụ ruo nʼebe nke oche-ikpe ahụ—ma lee, nʼịtu-nʼanya ha, ha hụrụ ndị nwoke ise ahụ ndị daworo nʼala.",
                "8": "Ma ugbua lee, ndị ahụ adịghị ihe ha matara gbasara igwe mmadụ ahụ ndị gbakọtara onụ nʼubi-nta nke Nifaị; ya mere ha kwuru nʼetiti onwe ha: Ndị nwoke a bụ ndị ahụ gburu onye-ikpe ahụ, ma Chineke etiwo ha otiti-ihe nke mere na ha enweghị ike ịgbapụ site nʼebe anyị nọ.",
                "9": "Ma o wee ruo na ha jidere ha, ma kee ha agbụ ma tụba ha nʼime ụlọ-mkpọrọ. Ma e nwere ịma-ọkwa e zipụrụ mba nile na e gburu onye-ikpe ahụ, ma na ndị gburu ya a kpọrọwo ha ma a tụbara ha nʼụlọ-mkpọrọ.",
                "10": "Ma o wee ruo na nʼechi ya, ndị ahụ kpọkọtara onwe ha ọnụ iru uju na ibu-ọnụ, nʼolili nke nnukwu onye-isi-ikpe ahụ onye e gbuworo.",
                "11": "Ma otu a kwa ndị-ikpe ahụ nọ nʼubi-nta nke Nifaị, ma nụ okwu ya nile, ha gbakọtakwara nʼolili ahụ.",
                "12": "Ma o wee ruo na ha jụrụ nʼetiti ndị ahụ, na-asị: Olee ebe ise ndị ahụ nọ, ndị e zigara ịjụpụta gbasara onye-isi-ikpe ahụ ma ọ nwụrụ-anwụ? Ma ha zara sị: Gbasara ise ndị a ndị unu sị na unu ezipụtawo, anyị amaghị; kama e nwere ise ndị bụ ndị ogbu-mmadụ, ndị anyị tụbaworo nʼụlọ-mkpọrọ.",
                "13": "Ma o wee ruo na ndị-ikpe ahụ chọrọ ka a kpọta ha; ma a kpọtara ha, ma lee ha bụ ise ndị ahụ e zipụrụ; ma lee ndị-ikpe ahụ jụrụ ha ịmata gbasara ihe ahụ, ma ha gwara ha ihe nile nke ha meworo, na-asị:",
                "14": "Anyị gbara ọsọ ma bịa ruo nʼebe nke oche-ikpe ahụ, ma mgbe anyị hụrụ ihe nile ọbụna dịka Nifaị gbaworo nʼama, ọ tụrụ anyị nʼanya nke mere na anyị dara nʼala; ma mgbe anyị nwetara onwe anyị site nʼịtụ-nʼanya anyị, lee ha tụbara anyị nʼime ụlọ-mkpọrọ.",
                "15": "Ugbua, maka ogbugbu nke nwoke a, anyị amaghị onye meworo ya; ma nanị nke ha otu a ka anyị matara, anyị gbara ọsọ ma bịa dịka unu siri chọọ, ma lee ọ nwụrụ anwụ, dịka okwu nile nke Nifaị siri dị.",
                "16": "Ma ugbua o wee ruo na ndị-ikpe ahụ kọwadaruru ihe ahụ ala nye ndị ahụ, ma tipụta mkpu megide Nifaị, na-asị: Lee, anyị matara na Nifaị a ga-ekwekọtawọrịị ya na otu onye igbu onye-ikpe ahụ, ma mgbe ahụ o nwere ike ikwupụtara anyị ya, ka o nwe ike gbanwee anyị nye okwukwe ya, ka o nwe ike bulie onwe ya ịbụ nnukwu mmadụ, onye Chineke họrọ, na onye-amụma.",
                "17": "Ma ugbua lee, anyị ga-achọpụta nwoke a, ma ọ ga-ekwupụta mmehie ya ma mee ka anyị mata onye gburu onye-ikpe ahụ nʼezie.",
                "18": "Ma o wee ruo na ise ahụ a hapụrụ ha nʼụbọchị olili ahụ. Otu o sila dị, ha baara ndị-ikpe ahụ mba nʼokwu nile nke ha kwuworo megide Nifaị, ma dọso ha ndọrọ ndọrọ nʼotu nʼotu, nke mere na ha mechịrị ha ọnụ.",
                "19": "Otu o sila dị, ha mere ka a kpọrọ Nifaị ma kee ya agbụ ma kpọta ya nʼiru igwe mmadụ ahụ, ma ha malitere ịjụ ya ajụjụ nʼụzọ dị iche iche ka ha wee kpasuo ya iwe, ka ha nwe ike bo ya ebubo ga-edụba nʼọnwụ—",
                "20": "Na-asị ya: Ị bụ onye nwere nkwekọrịta nzuzo; onye bụ nwoke a nke meworo igbu-mmadụ a? Ugbua gwa anyị, ma nakwere iri-mpe gị; na kwa anyị ga-ahapụrụ gị ndụ gị ma ọbụrụ na ị ga-agwa anyị, ma nakwere nʼezi-okwu nkwekọrịta ahụ nke gị na ya meworo.",
                "21": "Mana Nifaị sịrị ya: O unu ndị nzuzu, unu ndị ana-ebịghị ugwu nke obi, unu ndị isi, na unu ndị na-akpọ-ekwe-nkụ, unu matara ruo ole mgbe Onye-nwe Chineke unu ga-enye unu ohere ka unu gaa nʼiru nʼụzọ mmehie unu nke a?",
                "22": "O unu kwesịrị ịmalite iti oke mkpu na iru uju, n’ihi nnukwu mbibi nke nʼoge ugbua na-eche unu, ma ọbụghị na unu ga-echegharị.",
                "23": "Lee unu sị na mụ ekwekọrịtawo mụ na otu nwoke ka o gbuo Sizorọm, onye-isi-ikpe anyị. Mana lee, asị m unu, na nke a bụ n’ihi na agbaworo m unu ama ka unu nwe ike mata maka ihe nke a; e, ọbụna ka ọ bụrụ ihe aka-ebe nye unu, na amatara m maka ajọọ-omume na ihe arụ nile nke dị nʼetiti unu.",
                "24": "Ma n’ihi na emewo m nke a, unu sị na m kwekọrịtara mụ na otu nwoke ka o mee ihe nke a; e, n’ihi na e gosịrị m unu ihe ịrịba-ama nke a unu na-ewere m iwe, ma chọọ ibibi ndụ m.",
                "25": "Ma ugbua lee, aga m egosị unu ihe iriba-ama ọzọ, ma lee ma unu ga-achọ igbu m nʼihe nke a.",
                "26": "Lee asị m unu: Gaa nʼụlọ Siantọm, onye bụ nwanne nwoke nke Sizorọm, ma sị ya—",
                "27": "Nifaị, onye mere dịka onye-amụma, onye na-ebu nnukwu amụma ihe ọjọọ gbasara ndị a, gị na ya unu kwekọrịtara, nʼime nke unu gbuworo Sizorọm, onye bụ nwanne gị nwoke?",
                "28": "Ma lee, ọ ga-asị unu, e-e.",
                "29": "Ma unu ga-asị ya: I gbuwo nwanne gị nwoke?",
                "30": "Ma ọ ga eguzoro nʼegwu, ma ọ gaghị amata ihe ọ ga-ekwu. Ma lee, ọ ga-agọrọ unu agọ; ma ọ ga-eme dịka ọ tụrụ ya nʼanya; otu o sila dị, ọ ga-ekwupụtara unu na aka ya dị ọcha.",
                "31": "Mana lee, unu ga-eleru ya anya, ma unu ga-achọta ọbara nʼala uwe nke uwe-ime-arụ ya.",
                "32": "Ma mgbe unu hụworo nke a, unu ga-asị: Olee ebe ọbara nke a siri bịa? Anyị amaghị na ọ bụ ọbara nke nwanne gị nwoke?",
                "33": "Ma mgbe ahụ ka ọ ga-ama jijiji, ma iru ya agaghị achapụ-achapụ, ọbụna dịka ọnwụ abịakwasịwo ya.",
                "34": "Ma mgbe ahụ ka unu ga-asị: N’ihi ịtụ-egwu nke a na achapụghị achapụ nke bịakwasịworo gị nʼiru, lee, anyị matara na ikpe mara gị.",
                "35": "Ma mgbe ahụ ka egwu nke karịrị ga-abịakwasị ya; ma mgbe ahụ ka ọ ga-ekwupụtara unu mmehie ya, ma kwusị ịgọ-agọ ọzọ na ya emewo ogbugbu nke a.",
                "36": "Ma mgbe ahụ ka ọ ga-asị unu, na mụ, Nifaị, amaghị ihe ọbụla gbasara ihe ahụ ma ọbụghị na enyere m ya site nʼike nke Chineke. Ma mgbe ahụ ka unu ga-amata na mụ bụ nwoke aka ya kwụ-ọtọ, ma na e zitara m nye unu site nʼebe Chineke nọ.",
                "37": "Ma o wee ruo na ha gara ma mee, ọbụna dịka otu Nifaị gwaworo ha. Ma lee, okwu nile ahụ o kwuru bụ ezi-okwu; n’ihi na dịka okwu ndị ahụ siri dị, ọ gọrọ agọ; ma kwa dịka okwu ndị ahụ siri dị o kwupụtara mmehie ya.",
                "38": "Ma a kpọtara ya igosi na ya nʼonwe ya bụ onye ogbu-mmadụ ahụ, nke mere na ise ndị ahụ e mere ka ha atọhapụ ha, ma kwa otu a ka e mere Nifaị.",
                "39": "Ma e nwere ụfọdụ ndị Nifaị ahụ ndị kwere nʼokwu nile nke Nifaị; ma e nwere ụfọdụ kwa, ndị kwere n’ihi ịgba-ama nke ise ahụ, n’ihi na agbanwewo ha rịị nʼokwukwe mgbe ha nọ nʼụlọ-mkpọrọ.",
                "40": "Ma ugbua e nwere ụfọdụ nʼetiti ndị ahụ, ndị kwuru na Nifaị bụ onye-amụma.",
                "41": "Ma e nwere ndị ọzọ ndị sịrị: Lee, ọ bụ chi, n’ihi na, ma ọbụghị na ọ bụ chi, ọ gaghị enwe ike ịmata ihe nile. N’ihi na lee, ọ gwawo anyị echiche nile nke obi anyị, na kwa ọ gwawo anyị ọtụtụ ihe; ma ọbụna o wetawo na mmata nke anyị, onye nke gburu onye-isi-ikpe anyị nʼezi-okwu."
            },
            "10": {
                "1": "Ma o wee ruo na nkewa malitere nʼetiti ndị ahụ, nke mere na ha kewara nʼebe a na nʼebe nke ọzọ ma gaa nʼụzọ ha nile, hapụ nanị Nifaị, dịka ọ na-eguzo nʼetiti ha.",
                "2": "Ma o wee ruo na Nifaị gara nʼụzọ ya chee iru nʼụlọ nke ya, na-eche maka ihe ndị nke Onye-nwe gosịworo ya.",
                "3": "Ma o wee ruo dịka ọ nọ na-eche—ebe o nwere nnukwu mwute n’ihi ajọọ-omume nke ndị nke Nifaị, ọrụ nzuzo ha nile nke ọchịchịrị, na igbu-mmadụ ha nile, na ịpụnara ihe ha nile, na ụdị ajọọ-omume nile dị iche iche—ma o wee ruo dịka ọ na-eche otu a nʼime obi ya, lee, olu bịakwutere ya na-asị:",
                "4": "Ngọzi na-adịrị gị, Nifaị, n’ihi ihe ndị ahụ nke ị meworo; n’ihi na ahụwo m otu i siworo nʼenweghị ike-ọgwụgwụ kwupụtara ndị a okwu ahụ nke m nyeworo gị. Ma ị tụbeghị ha egwu, ma ị chọbeghị ndụ nke onwe gị, ma ịchọwo ọchịchọ m, na idebe iwu-nsọ m nile.",
                "5": "Ma ugbua, n’ihi na imewo nke a jiri enweghị ike-ọgwụgwụ dị otu a, lee, aga m agọzi gị ruo mgbe nile; ma aga m eme gị dike nʼokwu ma nʼomume, nʼokwukwe ma nʼọrụ nile; e, ọbụna na ihe nile a ga-emere gị ya dịka okwu gị siri dị; n’ihi na ị gaghị arịọ ihe ga-emegide ọchịchọ m.",
                "6": "Lee, ị bụ Nifaị, ma abụ m Chineke. Lee, ana m ekwupụtara gị ya nʼiru ndị mụọ-ozi m, na ị ga-enwe ike nʼebe ndị a nọ, ma ị ga-eji ụnwụ bụọ ala ahụ ọnụ, ma jiri ajọọ-ọrịa, na mbịbi, dịka ajọọ-omume nke ndị a siri dị.",
                "7": "Lee, ana m enye gị ike, na ihe ọbụla nke ị ga-arachị nʼụwa a ga-arachị ya nʼelu-igwe; ma ihe ọbụla nke ị ga-atọpụ nʼụwa a ga-atọpụ ya nʼelu-igwe; ma otu a ka ị ga-esi nwee ike nʼetiti ndị a.",
                "8": "Ma otu a, ọbụrụ na ị ga-agwa temple nke a, ọ ga-agbawa abụọ, ọ ga-eme.",
                "9": "Ma ọbụrụ na ị ga-agwa ugwu ukwu a, Budata onwe gị ala ma dị larịị, ọ ga-eme.",
                "10": "Ma lee, ọbụrụ na i ga-asị na Chineke ga-eti ndị a otiti-ihe, ọ ga-emezu.",
                "11": "Ma ugbua lee, enye m gị iwu-nsọ, na ị ga eje ma kwupụtara ndị a, na otu a ka Onye-nwe Chineke kwuru, bụ Onye Pụrụ Ime Ihe nile: Ma ọbụghị na unu chegharịrị a ga-eti unu otiti-ihe, ọbụna ruo na mbibi.",
                "12": "Ma lee, ugbua o wee ruo na mgbe Onye-nwe gwaworo Nifaị okwu ndị a, ọ kwụsịrị ma ọ garughị nʼụlọ nke ya, kama ọ laghachịkwutere igwe-mmadụ ahụ ndị gbasasịrị nʼebe nile nʼelu iru nke ala ahụ, ma malite ikwupụtara ha okwu nke Onye-nwe nke o gwaworo ya, gbasara mbibi ha ma ọbụrụ na ha echegharịghị.",
                "13": "Ugbua lee, na-agbanyeghị nnukwu ọrụ-ebube ahụ nke Nifaị meworo nʼịgwa ha gbasara ọnwụ nke onye-isi-ikpe ahụ, ha ga-emesi obi ha ike ma ha an̄aghị-ntị nʼokwu nile nke Onye-nwe.",
                "14": "Ya mere Nifaị kwupụtaara ha okwu nke Onye-nwe, na-asị: Ma ọbụghị na unu chegharịrị, otu a ka Onye-nwe kwuru, a ga-eti unu otiti-ihe ọbụna ruo na mbibi.",
                "15": "Ma o wee ruo na mgbe Nifaị kwupụtawooro ha okwu ahụ, lee, ha ka mesiri obi ha ike ma ha achọghị ịn̄a-ntị nʼokwu ya nile; ya mere ha kwuru okwu ọjọọ megide ya, ma chọọ ijide ya ka ha wee kpọrọ ya ịtụba ya nʼụlọ-mkpọrọ.",
                "16": "Mana lee, ike nke Chineke nọnyeere ya, ma ha enweghị ike ịkpọrọ ya ịtụba ya nʼụlọ-mkpọrọ, n’ihi na Mụọ ahụ a kpọrọwo ya ma bupụ ya site nʼetiti ha.",
                "17": "Ma o wee ruo na otu a ka ọ gagharịrị nʼime Mụọ, site nʼigwe-mmadụ ruo nʼigwe-mmadụ, na-ekwupụta okwu nke Chineke, ọbụna ruo mgbe o kwupụtaworo ya nye ha nile, ma-ọbụ zipụga ya nʼetiti ndị ahụ nile.",
                "18": "Ma o wee ruo na ha achọghị ịn̄a-ntị nʼokwu ya nile; ma a malitere inwe ndọrọ-ndọrọ, nke mere na ha kewasịrị megide onwe ha ma malite igburịta onwe ha site na mma-agha.",
                "19": "Ma otu a ka afọ nke iri asaa na otu nke ọchịchị nke ndị-ikpe na-achị ndị nke Nifaị siri gwụchaa."
            },
            "11": {
                "1": "Ma ugbua o wee ruo nʼafọ nke iri asaa na abụọ nke ọchịchị nke ndị-ikpe na ndọrọ-ndọrọ nile ahụ buwanyere ibu, nke mere na e nwere agha gazuo ala ahụ nile nʼetiti ndị nke Nifaị.",
                "2": "Ma-ọbụ ndị otu ori nzuzo a bụ ndị gara nʼiru nʼọrụ nke mbibi a na ajọọ-omume. Ma agha nke a dịgidere afọ ahụ nile; ma nʼafọ nke iri asaa na atọ ọ digidekwara.",
                "3": "Ma o wee ruo na nʼafọ nke a Nifaị bekuru Onye-nwe, na-asị:",
                "4": "O Onye-nwe, ekwela ka e bibie ndị a site na mma agha, mana O Onye-nwe kama ka enwe ụnwụ nʼala ahụ, ịkpọte ha na ncheta nke Onye-nwe Chineke ha, ma eleghị anya ha ga-echegharị ma tụgharịkwute gị.",
                "5": "Ma otu ahụ ka e mere ya, dịka okwu nile nke Nifaị siri dị. Ma e nwere nnukwu ụnwụ nʼala ahụ, nʼetiti ndị nke Nifaị nile. Ma otu a nʼafọ nke iri asaa na anọ ụnwụ ahụ gara nʼiru, ma ọrụ nke mbibi kwụsịrị site na mma agha kama wee karịa site nʼụnwụ.",
                "6": "Ma ọrụ nke mbibi a gakwara nʼiru nʼafọ nke iri asaa na ise. N’ihi na e tiri ụwa otiti ihe nke mere na ọ kpọrọ nkụ, ma ọ mịpụtaghị akụkụ-ubi nʼoge akụkụ-ubi; ma a bụrụ ụwa nile ọnụ, ọbụna nʼetiti ndị Leman dịka ọ dị nʼetiti ndị Nifaị, nke mere na e tiri ha ihe otiti nke mere na ha lara nʼiyi nʼọtụtụ puku nʼakụkụ nke ndị kara bụrụ ndị ajọọ-omume nke ala ahụ.",
                "7": "Ma o wee ruo na ndị ahụ hụrụ na o fọdụrụ ntakịrị ka ha laa nʼiyi site nʼụnwụ, ma ha malitere icheta Onye-nwe Chineke ha; ma ha malitere icheta okwu nile nke Nifaị.",
                "8": "Ma ndị ahụ malitere ịrịọ ndị-isi-ikpe ha na ndị ndu ha arịrịọ, ka ha wee gwa Nifaị: Lee, anyị matara na ị bụ onye nke Chineke, ma ya mere tikuo Onye-nwe Chineke anyị ka o wepụrụ anyị ụnwụ a, eleghị anya okwu nile nke ị kwuworo gbasara mbibi anyị ewee mezuo.",
                "9": "Ma o wee ruo na ndị-ikpe gwara Nifaị, dịka okwu nile nke a chọworo. Ma o wee ruo na mgbe Nifaị hụrụ na ndị ahụ echegharịwo ma wedata onwe ha ala nʼakwa mkpe, o tikuru Onye-nwe ọzọ, na-asị:",
                "10": "O Onye-nwe, lee ndị a echegharịwo; ma ha azachapụwo otu nke Gadiantọn site nʼetiti ha nke mere na ha anọghị kwa ọzọ, ma ha ezowo atụmatụ nzuzo ha nile nʼime ala.",
                "11": "Ugbua, O Onye-nwe, n’ihi umeala ha nke a biko ị ga-ewezuga iwe gị, ma ka iwe gị dajụrụ na mbibi nke ndị ajọọ-omume ahụ ibibiworọrịị.",
                "12": "O Onye-nwe, i ga ewepụ iwe gị, e, iwe gị dị egwu, ma mee ka ụnwụ nke a kwụsị nʼala nke a.",
                "13": "O Onye-nwe, i ga-an̄a m ntị, ma mee ka e mee ya dịka okwu m nile siri dị, ma zidata mmiri-ozuzo nʼiru elu nke ala ahụ, ka o wee mịpụta mkpụrụ-osisi ya, na akụkụ-ubi ya nʼoge akụkụ-ubi.",
                "14": "O Onye-nwe, ị n̄ara ntị nʼokwu m nile mgbe m sịrị, Ka e nwe ụnwụ, ka ajọọ-ọrịa nke mma agha wee kwụsị; ma a matara m na ị ga, ọbụna nʼoge nke a, an̄a-ntị nʼokwu m nile, n’ihi na i kwuru na: Ọbụrụ na ndị a chegharịa aga m edebe ha.",
                "15": "E, O Onye-nwe, ma i na-ahụ na ha echegharịwo, n’ihi ụnwụ ahụ na ajọọ-ọrịa ahụ na mbibi ahụ nke bịakwasịworo ha.",
                "16": "Ma ugbua, O Onye-nwe, i ga e wezuga iwe gị, ma nwaa ha ọzọ ma ha ga-efe gị? Ma ọbụrụ otu a, O Onye-nwe, i nwere ike ịgọzi ha dịka okwu gị nile nke i kwuworo siri dị.",
                "17": "Ma o wee ruo na nʼafọ nke iri asaa na isii Onye-nwe wezugara iwe ya site nʼebe ndị ahụ nọ, ma mee ka mmiri zokwasị ala ahụ, nke mere na ọ mịpụtara mkpụrụ-osisi ya nʼoge mkpụrụ-osisi. Ma o wee ruo na ọ mịpụtara akụkụ-ubi ya nʼoge akụkụ-ubi ya.",
                "18": "Ma lee, ndị ahụ n̄ụrịrị ọn̄ụ ma too Chineke, ma elu iru nile nke ala ahụ nile jupụtara nʼịn̄ụrị ọn̄ụ; ma ha achọghị-kwa ọzọ ibibi Nifaị, kama ha buliri ya elu dịka nnukwu onye-amụma, na onye nke Chineke, ebe o nwere nnukwu ike na ikike e nyere ya site na Chineke.",
                "19": "Ma lee, Lihaị, nwanne ya nwoke, anọghị ọbụladị otu mpekele nʼazụ ya nʼihe gbasara ezi-omume.",
                "20": "Ma otu a o ruru na ndị nke Nifaị ahụ malitere ime nke ọma ọzọ nʼala ahụ, ma malite iwulite ebe nile a kwadara akwada, ma malite ịmụba na ịgbasa, ọbụna ruo mgbe ha kpuchiri elu iru nile nke ala ahụ, ma nʼakụkụ elu-elu na nʼakụkụ ndịda-ndịda, site nʼoke osimiri ọdịda anyanwụ ruo nʼoke osimiri ọwụwa-anyanwụ.",
                "21": "Ma o wee ruo na afọ nke iri asaa na isii gwụchara nʼudo. Ma afọ nke iri asaa na asaa malitere nʼudo; ma nzukọ-nsọ ahụ gbasara gazuo nʼakụkụ iru nke ala ahụ nile; ma ndị nke karịrị na ndị ahụ, ma ndị Nifaị ma ndị Leman, bụụrụ ndị nzukọ-nsọ ahụ, ma ha nwere nnukwu udo karịa nʼala ahụ; ma otu a ka afọ nke iri asaa na asaa siri gwụchaa.",
                "22": "Na kwa ha nwere udo nʼafọ nke iri asaa na asatọ, ma obụghị ndọrọ-ndọrọ ole na ole gbasara ihe nke ozizi nke ndị-amụma dedaworo.",
                "23": "Ma nʼafọ nke iri asaa na iteghete a malitere inwe nnukwu esem-okwu. Mana o wee ruo na Nifaị na Lihaị, na ọtụtụ nʼime ụmụnne ha ndị nwoke ndị matara ihe gbasara ezi-okwu ihe nile nke ozizi, ebe ha nweworo ọtụtụ mkpughe kwa ụbọchị, ya mere ha kwusaara ndị ahụ ozi-ọma, nke mere na ha kwụsịrị esem-okwu ha nʼime otu afọ ahụ.",
                "24": "Ma o wee ruo na nʼafọ nke iri asatọ nke ọchịchị nke ndị-ikpe na-achị ndị nke Nifaị ahụ, e nwere ọnụ-ọgụgụ ụfọdụ nke ndị nghọtahịe ahụ sitere na ndị nke Nifaị, ndị nʼụfọdụ afọ gara aga gafekwugaworo ndị Leman, ma kpọkwasịwo onwe ha aha nke ndị Leman, na kwa ọnụ-ọgụgụ ụfọdụ ndị bụ ezigbo ndị agbụrụ nke ndị Leman, ebe ha kpasuworo ha iwe, ma-ọbụ site na ndị nghọtahịe ahụ, ya mere ha malitere agha ha na ụmụnne ha nwoke.",
                "25": "Ma ha gburu mmadụ ma pụnara mmadụ ihe; ma mgbe ahụ ha ga-alaghachị azụ baa nʼime ugwu-ukwu nile, na nʼime ọzara na ebe nzuzo nile, na-ezo onwe ha ka a ghara ịchọpụta ha, na-anabata kwa ụbọchị mgbakwụnye nʼọnụ-ọgụgụ ha, ebe ọ bụ na e nwere ndị nghọtahịe nke gakwuru ha.",
                "26": "Ma otu a nʼoge ntakịrị, e, ọbụna nʼohere nke na-adịghị ọtụtụ afọ, ha ghọrọ ndị nnukwu otu ndị ori karịrị akarị; ma ha chọpụtara atụmatụ nzụzọ nile nke Gadiantọn; ma otu a ha ghọrọ ndị ori nke Gadiantọn.",
                "27": "Ugbua lee, ndị ori ahụ mebiri nnukwu ihe, e, ọbụna nnukwu mbibi nʼetiti ndị nke ndị Nifaị, na kwa nʼetiti ndị nke ndị Leman.",
                "28": "Ma o wee ruo na ọ dịịrị mkpa na a ga-enwe nkwụsị e tinyere nʼọrụ nke mbibi a; ya mere ha zigara ndị-agha nke ndị nwoke siri ike nʼime ọzara ahụ na nʼelu ugwu-ukwu nile ịchọpụta otu nke ndị ori a, na ibibi ha.",
                "29": "Mana lee, o wee ruo na nʼotu afọ ahụ a chụghachiri ha azụ ọbụna nʼime ala nile nke ha. Ma otu a ka afọ nke iri asatọ nke ọchịchị nke ndị-ikpe na-achị ndị nke Nifaị siri gwụchaa.",
                "30": "Ma o wee ruo na mmalite nke afọ nke iri asatọ na otu ha gara ọzọ megide otu ndị ori a, ma ha bibiri ọtụtụ; ma e letakwara ha jiri nnukwu mbibi.",
                "31": "Ma a kwagidekwara ha ọzọ ịlaghachi site nʼọzara ahụ na site nʼugwu-ukwu nile ahụ gaa nʼala nile nke ha, n’ihi nnukwu nke ọnụ-ọgụgụ karịrị akarị nke ndị ori ahụ ndị jupụtara ugwu-ukwu nile ahụ na ọzara ahụ.",
                "32": "Ma o wee ruo na otu a ka afọ nke a siri gwụchaa. Ma ndị ori ahụ ka nọ na-abawanye ma na-agbasi ike, nke mere na ha guzogidere ndị-agha nile nke ndị Nifaị ahụ, na kwa nke ndị Leman; ma ha mere ka nnukwu egwu bịakwasị ndị ahụ nʼelu iru nile nke ala ahụ.",
                "33": "E, n’ihi na ha letara ọtụtụ akụkụ nke ala ahụ, ma mee nnukwu mbibi nʼebe ha nọ; e, gbuo ọtụtụ, ma dọkpụpụ ndị ọzọ ndị a dọkpụrụ nʼagha nʼime ọzara ahụ, e, ma nke kachasị nke ndịnyom ha na ụmụ ha.",
                "34": "Ugbua nnukwu ajọọ ihe nke a, nke bịakwasịrị ndị ahụ n’ihi ajọọ-omume ha, kpatelitere ha ọzọ na ncheta nke Onye-nwe Chineke ha.",
                "35": "Ma otu a ka afọ nke iri asatọ na otu nke ọchịchị nke ndị-ikpe siri gwụchaa.",
                "36": "Ma nʼafọ nke iri asatọ na abụọ ha malitekwara ọzọ ichefu Onye-nwe Chineke ha. Ma nʼafọ nke iri asatọ na atọ ha malitere ịgbasi ike nʼajọọ-omume. Ma nʼafọ nke iri asatọ na anọ ha emezighị ụzọ ha nile.",
                "37": "Ma o wee ruo nʼafọ nke iri asatọ na ise ha gbasiri ike nʼelu mgbasi ike na mpako ha, na nʼajọọ-omume ha; ma otu a ha na-acha kwa ọzọ maka mbibi.",
                "38": "Ma otu a ka afọ nke iri asatọ na ise siri gwụchaa."
            },
            "12": {
                "1": "Ma otu a anyị ga-ahụ otu ụgha, na kwa akwụsịghị ike nke obi nile nke ụmụ nke mmadụ dị; e, anyị ga-ahụ na Onye-nwe na nnukwu ịdị mma enweghị oke ya na-agọzi ma na-enye ndị tinyere ntụkwasị-obi ha na ya ime nke ọma.",
                "2": "E, ma anyị ga-ahụ nʼotu oge ahụ mgbe ọ ga-enye ndị ya ime nke ọma, e, na mmụba nke ubi ha nile, igwe-anụ ha na igwe-anumanu ha, na nʼọla-edo, na nʼọla-ọcha, na nʼụdị ihe oke-ọnụ ahịa nile nʼụdị ọbụla dị iche iche na nka; na-edebe ndụ ha, ma na-anapụta ha site nʼaka nile nke ndị iro ha; na-eme ka obi nile nke ndị iro ha dị nro ka ha ghara ikwupụta agha megide ha; e, ma na nke-nke, na-eme ihe nile maka ọdịmma na an̄ụrị nke ndị ya: e, mgbe ahụ bụ oge ha ga-emesi obi ha ike, ma chefuo Onye-nwe Chineke ha, ma zọgide nʼokpuru-ụkwụ ha Onye-Nsọ ahụ—e, ma nke a n’ihi inwere-onwe ha, na nnukwu ime nke-ọma ha karịrị akarị.",
                "3": "Ma otu a anyị hụrụ na ma ọbụghị na Onye-nwe na-ata ndị ya ahụhụ site nʼọtụtụ ntaram-ahụhụ, e, ma ọbụghị na ọ ji ọnwụ leta ha ma jiri oke iyi-egwu, ma jiri ụnwụ ma jiri ụdị ajọọ ọrịa nile dị iche iche, ha agaghị echeta ya.",
                "4": "O, lee otu nzuzu, na otu ihe-efu, na otu ihe-ọjọọ, na inwe mụọ-ọjọọ, na otu ime ajọọ-omume ngwa-ngwa, na otu ejighi ngwa-ngwa eme ihe ọma, nke ụmụ nke mmadụ dị; e, lee otu ịn̄a-ntị ngwa-ngwa nye okwu nile nke ajọọ-onye ahụ, na itinye obi ha nʼihe efu nile nke ụwa dị!",
                "5": "E, lee otu ịdị-na-njikere ibuli onwe elu na mpako dị; e, lee otu ịdị-na-njikere itu-ọnụ dị, ma mee ụdị ajọọ-omume nile dị iche iche, ma lee otu igbu-oge nʼicheta Onye-nwe Chineke ha dị, na in̄a-ntị na ndụmọdụ ya nile, e, lee otu igbu-oge nʼiga ije nʼụzọ nile nke amamihe dị!",
                "6": "Lee, ha achọghị ka Onye-nwe Chineke ha, onye keworo ha, na-atụ ma na-achị ha; na-agbanyeghị nnukwu ịdị mma ya na ebere ya nʼebe ha nọ, ha na-agụ nʼihe-efu ndụmọdụ ya nile, ma ha agaghị ekwe ka ọ bụrụ onye-ndu ha.",
                "7": "O lee otu nnukwu abụghị-ihe nke ụmụ nke mmadụ dị; e, ọbụna na ha dị nta karịa uzuzu nke ala.",
                "8": "N’ihi na lee, uzuzu nke ala na-agagharị nʼebe a na nʼebe nke ọzọ, ruo nʼikewa iche iche, nʼiwu nke nnukwu na Chineke mgbe nile na-adigide anyị.",
                "9": "E, lee nʼolu-okwu ya ka ugwu-nta nile na ugwu-ukwu nile mara ririri ma maa jijiji.",
                "10": "Ma site nʼike nke olu-okwu ya ha gbasasịrị, ma dị larịị, e, ọbụna dịka ndagwurugwu.",
                "11": "E, site nʼike nke olu-okwu ya ka ụwa dum na-akwagharị;",
                "12": "E, site nʼike nke olu-okwu ya, ka ntọ-ala nile na-ama jijiji, ọbụna ruo nʼebe etiti ya.",
                "13": "E, ma ọbụrụ na ọ sị ụwa—Pụọ—ọ pụọ.",
                "14": "E, ọbụrụ na ọ sị ụwa—I ga-alaghachị azụ, ka o gbatịpụ ụbọchị ahụ ruo ọtụtụ oge-awa—ọ ga-eme;",
                "15": "Ma otu a, dịka okwu ya siri dị ụwa ga-alaghachị azụ, ma ọ ga-adị mmadụ ka anyanwụ o guzoro nʼotu ebe; e, ma lee, nke a dị otu a; n’ihi na nʼezi-okwu ọ bụ ụwa na-aga ma ọbụghị anyanwụ.",
                "16": "Ma lee, ọzọ ọbụrụ na ọ sị mmiri nile nke nnukwu ogbu—Tachapụ—ọ ga-eme.",
                "17": "Lee, ọbụrụ na ọ sị ugwu-ukwu a—Ka ebulie gị elu, ma bịafeta ma dakwasị obodo-ukwu ahụ, ka e wee lie ya—lee ọ ga-eme.",
                "18": "Ma lee, ọbụrụ na mmadụ ezolite akụ nʼime ala, ma Onye-nwe ga-asị—Ka a bụọ ya ọnụ, n’ihi ajọọ-omume nke onye ahụ zoliteworo ya—lee, a ga-abụ ya ọnụ.",
                "19": "Ma ọbụrụ na Onye-nwe ga-asị—Ka a bụọ gị ọnụ, nke mere na ọdịghị onye ga-achọta gị site nʼoge nke a gaa nʼiru ma ruo mgbe nile—lee, ọdịghị onye ga-enweta ya site ugbua gaa nʼiru ma ruo mgbe nile.",
                "20": "Ma lee, ọbụrụ na Onye-nwe ga-asị mmadụ—N’ihi ajọọ-omume gị nile, a ga-abụ gị ọnụ ruo mgbe nile—ọ ga-eme.",
                "21": "Ma ọbụrụ na Onye-nwe ga-asị—N’ihi ajọọ-omume gị nile a ga-ebepụ gị site nʼebe m nọ—ọ ga-emee ka ọ dị otu ahụ.",
                "22": "Ma ahụhụ na-adịrị ya bụ onye ọ ga-asi nke a, n’ihi na ọ ga-adịrị ya bụ onye ga-eme ajọọ-omume, ma agaghị enwe ike ịzọpụta ya; ya mere, n’ihi nke a, ka e wee zọpụta ndị mmadụ, ka e jiri kwupụta nchegharị.",
                "23": "Ya mere, ngọzi na-adịrị ha bụ ndị ga-echegharị ma n̄aa-ntị nʼolu-okwu nke Onye-nwe Chineke ha; n’ihi ndị a bụ ndị ahụ a ga-azọpụta.",
                "24": "Ma ka Chineke kwere, na nnukwu uju ya, na a ga-akpọta ndị mmadụ ruo nchegharị na ọrụ ọma nile, ka e wee weghachitara ha amara maka amara, dịka ọrụ ha nile siri dị.",
                "25": "Ma ọ dị m ka a sị na a ga-azọpụta mmadụ nile. Mana anyị gụtara na na nnukwu na ụbọchị ikpe azụ e nwere ndị a ga-achụpụ, e, ndị a ga-achụpụ site nʼiru nke Onye-nwe;",
                "26": "E, ndị a ga-enyefe nʼọnọdụ nke nhuju-anya agwụgh-agwụ, na-mmejupụta okwu nile nke sịrị: Ndị nile ahụ meworo ihe ọma ga-enwe ndụ mgbe nile na-adigide; ma ndị nile ahụ meworo ihe ọjọọ ga-enwe ọmụma-ikpe mgbe nile na-adigide. Ma otu a ka ọ dị. Amen."
            },
            "13": {
                "intro": "Ibu-amụma nke Samuel, onye nke Leman, nye ndị nke Nifaị.",
                "1": "Ma ugbua o wee ruo nʼafọ nke iri asatọ na isii, ndị Nifaị nọgidekwara nʼajọọ-omume, e, na nnukwu ajọọ-omume, ebe ndị Leman lerusiri anya ike idebe iwu-nsọ nile nke Chineke, dịka iwu nke Moses siri dị.",
                "2": "Ma o wee ruo na nʼime afọ nke a e nwere otu Samuel, onye nke Leman, batara nʼala nke Zarahemla, ma malite ikwusara ndị ahụ ozi-ọma. Ma o wee ruo na o kwusara ozi-ọma, ọtụtụ ụbọchị, nchegharị nye ndị ahụ, ma ha chụpụrụ ya, ma ọ chọrọ ịlaghachi nʼala nke ya.",
                "3": "Mana lee, olu nke Onye-nwe bịakwutere ya, ka ọ laghachị ọzọ, ma buoro ndị ahụ amụma ihe ọbụla ga-abata nʼime obi ya.",
                "4": "Ma o wee ruo na ha ekweghị ka ọ baa nʼime obodo-ukwu ahụ; ya mere ọ gara rigoro nʼelu mgbidi nke dị nʼebe ahụ, ma gbatịpụ aka ya ma tie mkpu nʼolu dị elu, ma buoro ndị ahụ amụma ihe nile ọbụla Onye-nwe tinyere nʼime obi ya.",
                "5": "Ma ọ sịrị ha: Lee, mụ, Samuel, onye nke Leman, na-ekwu okwu nile nke Onye-nwe ndị nke ọ na-etinye nʼobi m; ma lee o tinyewo ya nʼobi m ikwupụtara ndị a na mma-agha nke ikpe zịrị-ezi na-ekoro nʼofe isi ndị a; ma narị afọ anọ agaghị agafe tutu mma-agha nke ikpe zịrị-ezi ahụ ga-adakwasị ndị a.",
                "6": "E, mbibi dị arọ na-eche ndị a, ma ọ na-abịakwute ndị a nʼezie, ma ọdịghị ihe ga-azọpụta ndị a ma-ọbụghị nchegharị na okwukwe nʼOnye-nwe Jisus Kraịst, onye ga-abịa nʼime ụwa nʼezie, ma ọ ga-ata ahụhụ ọtụtụ ihe ma a ga-egbu ya maka ndị ya.",
                "7": "Ma lee, onye mụọ-ozi nke Onye-nwe ekwupụtaworo m ya, ma o wetara ozi ọma nke obi-ụtọ nye mkpụrụ-obi m. Ma lee, e zitara m nye unu ikwupụta ya nye kwa unu, ka unu wee nwee ozi ọma; mana lee, unu achọghị ịnabata m.",
                "8": "Ya mere, otu a ka Onye-nwe kwuru: N’ihi isi-ike nke obi nile, ndị nke ndị Nifaị, ma ọbụghị na ha chegharịrị, aga m ewepụ okwu m site nʼebe ha nọ, ma aga m ewereghachị Mụọ m site nʼebe ha nọ, ma agaghị m anagide ha ọzọ, ma aga m atụgharị obi nile nke ụmụnne ha nwoke megide ha.",
                "9": "Ma narị afọ anọ agaghị agafee tutu m ga-eme ka e tie ha otiti ihe; e, aga m eleta ha jiri mma-agha na jiri ụnwụ na jiri ajọọ-ọrịa.",
                "10": "E, aga m eleta ha nʼiwe m dị egwu, ma a ga-enwe ndị nke ọgbọ nke anọ ndị ga-adị ndụ, bụ ndị iro unu, ịhụ mbibi unu kpam-kpam; ma nke a ga-abịarịrị ma ọbụghị na unu chegharịrị, ka Onye-nwe kwuru, ma ndị nke ọgbọ nke anọ ga-eweta mbibi unu.",
                "11": "Mana ọbụrụ na unu ga-echegharị ma laghachịkwute Onye-nwe Chineke unu, aga m atụgharịpụ iwe m, ka Onye-nwe kwuru; e, otu a ka Onye-nwe kwuru, ngọzi na-adịrị ha bụ ndị ga-echegharị ma tụgharịkwute m, mana ahụhụ na-adịrị onye ahụ nke na-agaghị echegharị.",
                "12": "E, ahụhụ na-adịrị nnukwu obodo-ukwu nke Zarahemla nke a; n’ihi na lee, ọ bụ n’ihi ndị ezi-omume ahụ ka e jiri zọpụta ya; e, ahụhụ na-adịrị nnukwu obodo-ukwu nke a, n’ihi na ahụrụ m, ka Onye-nwe kwuru, na e nwere ọtụtụ, e, ọbụna akụkụ ndị nke karịrị na nnukwu obodo-ukwu nke a, ndị ga-emesi obi ha ike megide m, ka Onye-nwe kwuru.",
                "13": "Mana ngọzi na-adịrị ndị ahụ ga-echegharị, n’ihi na ha ka m ga-edebe. Mana lee, ọbụrụ na ọbụghị maka ndị ezi-omume nọ na nnukwu obodo-ukwu nke a, lee, aga m eme ka ọkụ rịdata site nʼelu-igwe ma bibie ya.",
                "14": "Mana lee, ọ bụ n’ihi ndị ezi-omume ka e jiri debe ya. Mana lee, oge na-abịa, ka Onye-nwe kwuru, na mgbe unu ga-achụpụ ndị ezi-omume site nʼetiti unu, mgbe ahụ ka unu ga-acha-maka mbibi; e, ahụhụ ga-adịrị nnukwu obodo-ukwu nke a, n’ihi ajọọ-omume na ihe arụ nile nke dị nʼime ya.",
                "15": "E, ma ahụhụ ga-adịrị obodo-ukwu nke Gịdiọn, n’ihi ajọọ-omume na ihe arụ nile nke dị nʼime ya.",
                "16": "E, ma ahụhụ ga-adịrị obodo-ukwu nile ndị dị nʼala ahụ gburu-gburu, nke ndị Nifaị nwere, n’ihi ajọọ-omume na ihe arụ nile nke dị nʼime ha.",
                "17": "Ma lee, ọbụbụ-ọnụ ga-abịakwasị ala ahụ, ka Onye-nwe nke usu nile nke ndị-agha kwuru, n’ihi ndị ahụ bụ ndị nọ nʼala ahụ, e, n’ihi ajọọ-omume ha na ihe arụ ha nile.",
                "18": "Ma ọ ga-eru, ka Onye-nwe nke usu nile nke ndị-agha kwuru, e, nnukwu na ezi Chineke anyị, na onye ọbụla ga-ezo akụ nile nʼime ala agaghị achọtakwa ha ọzọ, n’ihi nnukwu ọbụbụ-ọnụ nke ala ahụ, ma ọbụghị na ọ bụ onye ezi-omume ma ọ ga-ezolite ya nye Onye-nwe.",
                "19": "N’ihi na aga m achọ, ka Onye-nwe kwuru, na ha ga-ezolitere m akụ ha; ma ọbụbụ-ọnụ ga-adịrị ha bụ ndị na-anaghị ezolitere m akụ ha; n’ihi na ọdịghị ndị na-ezolitere m akụ ha ma ọbụghị ndị ezi-omume; ma onye ọbụla nke na-anaghị ezolitere m akụ ya, ọbụbu-ọnụ na-adịrị ya, na kwa akụ ahụ, ma ọdịghị onye ga-agbapụta ya n’ihi ọbụbụ-ọnụ nke ala ahụ.",
                "20": "Ma ụbọchị ahụ ga-abịa mgbe ha ga-ezolite akụ ha nile, n’ihi na ha atụkwasịwo obi ha nile nʼakụ na ụba; ma n’ihi na ha atụkwasịwo obi ha nile nʼakụ na ụba ha, ma ha ga ezolite akụ ha nile mgbe ha ga-agbapụ site nʼiru ndị iro ha; n’ihi na ha agaghị ezolitere m ha, ọbụbụ-ọnụ ga-adịrị ha na kwa akụ ha nile, ma nʼụbọchị ahụ ka a ga eti ha otiti-ihe, ka Onye-nwe kwuru.",
                "21": "Lee nu, ndị nke nnukwu obodo-ukwu nke a, ma n̄aa-ntị nʼokwu m nile; e, n̄aa-ntị nʼokwu nile nke Onye-nwe na-ekwu; n’ihi na lee, o kwuru na abụrụ unu ọnụ n’ihi akụ na ụba unu, na kwa abụrụ akụ na ụba unu ọnụ n’ihi na unu atụkwasịwo obi unu nile na ha, ma unu an̄abeghị ntị nʼokwu nile nke onye ahụ nyeworo unu ha.",
                "22": "Unu anaghị echeta Onye-nwe Chineke unu nʼihe nile ndị nke o jiworo gọzie unu, mana unu na-echeta akụ na ụba unu oge nile, na anaghị ekele Onye-nwe Chineke unu maka ha; e, obi unu nile anaghị abịakwute Onye-nwe, mana ha na afụli-elu na nnukwu mpako, ruo na itu-ọnụ, na ruo na nnukwu mfụli-elu, ntaji-anya nile, esem-okwu, echiche-ọjọọ, inye-nsogbu nile na igbu-mmadụ nile, na ụdị ajọọ-omume nile dị iche iche.",
                "23": "N’ihi nke a ka Onye-nwe Chineke jiri mee na ọbụbụ-ọnụ ga-abịakwasị ala ahụ, na kwa nʼakụ na ụba unu nile, ma nke a n’ihi ajọọ-omume unu nile.",
                "24": "E, ahụhụ na-adịrị ndị a, n’ihi oge nke a nke bịarutaworo, na unu na-achụpụ ndị-amụma nile, ma na-akwa ha emu, ma na-atụ ha okwute, ma na-egbu ha, ma na-emeso ha ụdị ajọọ-omume nile dị iche iche, ọbụna dịka ha mere na mgbe ochie.",
                "25": "Ma ugbua mgbe unu na-ekwu okwu, unu na-asị: Ọbụrụ na ụbọchị anyị nile bụ rịị nʼụbọchị nile nke ndị nna anyị mgbe ochie, anyị agaraghị egbu ndị-amụma nile ahụ; anyị agaraghị atụ ha okwute, ma chụpụ ha.",
                "26": "Lee unu dị njọ karịa ha; n’ihi na dịka Onye-nwe na-adị ndụ, ọbụrụ na onye-amụma ga-abịa nʼetiti unu ma kwupụtara unu okwu nke Onye-nwe, nke na-agba ama maka mmehie unu nile na ajọọ-omume unu nile, unu ga-eweso ya iwe, ma chụpụ ya ma chọọ ụzọ dị iche-iche ibibi ya; e, unu ga-asị na ọ bụ onye-amụma ụgha, ma na ọ bụ onye-mmehie, na nke ekwensu, n’ihi na ọ na-agba ama na omume unu jọrọ-njọ.",
                "27": "Mana lee, ọbụrụ na otu nwoke ga-abịa nʼetiti unu ma ọ ga-asị: Mee nke a, ma enweghị ihe ọjọọ; mee nke ahụ ma unu agaghị ata ahụhụ; e, o ga-asị: Gaa ije nʼụdị mpako nke obi onwe unu nile; e, gaa ije nʼụdị mpako nke anya unu nile, ma mee ihe ọbụla obi unu chọrọ—ma ọbụrụ na otu nwoke ga-abịa nʼetiti unu ma kwuo nke a, unu ga-anabata ya, ma sị na ọ bụ onye-amụma.",
                "28": "E, unu ga-ebuli ya elu, ma unu ga-enye site nʼihe unu nwere; unu ga-enye ya site nʼọla-edo unu, na site nʼọla-ọcha unu, ma unu ga-eyibe ya uwe dị oke-ọnụ ahịa; ma n’ihi na ọ na-agwa unu okwu otuto erughị nʼobi, ma ọ ga-asị na ihe nile dị mma, mgbe ahụ unu agaghị achọpụta iri mpe ya.",
                "29": "O unu ndị ajọọ-omume na unu ọgbọ nduhie; unu ndị obi-ike na unu ndị na-akpọ-ekwe-nkụ, ruo ole mgbe ka unu ga-eche na Onye-nwe ga-anagide unu? E, ruo ole mgbe ka unu ga-ahapụ onwe unu ka ndị nzuzu na ndị ndu kpuru-isi na-edu unu? E, ruo ole mgbe ka unu ga-ahọrọ ọchịchịrị karịa ihe?",
                "30": "E, lee, iwe nke Onye-nwe adịwo rịị ọkụ megide unu; lee, ọ bụwo ala ọnụ maka ajọọ-omume unu.",
                "31": "Ma lee, oge na-abịa mgbe ọ ga-abụ akụ na ụba unu ọnụ, ka ha na-ami-ami, ka unu ghara inwe ike ijide ha; ma nʼụbọchị nile nke ịda-ogbenye unu, unu enweghị ike idebe ha.",
                "32": "Ma nʼụbọchị nile nke ịda-ogbenye unu unu ga-akpọku Onye-nwe; ma nʼefu ka unu ga-akpọ, n’ihi na ịtọgbọrọ nʼefu unu abịakwasịwo rịị unu, ma mbibi unu e mewo ka ọ bụrụ ezi-okwu; ma mgbe ahụ ka unu ga-akwa akwa ma tie ogologo mkpu nʼụbọchị ahụ, ka Onye-nwe nke usuu nile nke ndị-agha kwuru. Ma mgbe ahụ ka unu ga-akwa akwa arịrị, ma sị:",
                "33": "O ọ dị m ka asị na m cheghariworọrịị, ma e gbụghị ndị-amụma nile, ma tụọ ha okwute, ma chụpụ ha. E, nʼụbọchị ahụ unu ga-asị: O ọ dị ka asị na anyị chetaworọrịị Onye-nwe Chineke anyị nʼụbọchị ndị nke o nyere anyị akụ na ụba nile, ma mgbe ahụ ha agaraghị amị-amị nke ga-eme ka anyị tufuo ha; n’ihi na lee, akụ na ụba anyị nile apụwo site nʼebe anyị nọ.",
                "34": "Lee, anyị na-atọgbọ ngwa-ọrụ nʼebe a ma nʼechi ya ọ pụwo; ma lee, a na-anapụ anyị mma-agha anyị nile nʼụbọchị anyị chọrọ ha maka ịlụ-agha.",
                "35": "E, anyị ezolitewo akụ anyị nile ma ha amịpụnariwo anyị, n’ihi ọbụbụ-ọnụ nke ala ahụ.",
                "36": "O ọ dị m ka asị na anyị chegharịworọrịị nʼụbọchị ahụ nke okwu nke Onye-nwe bịakwutere anyị; n’ihi na lee a bụwo ala ahụ ọnụ, ma ihe nile na-ami-ami, ma anyị enweghị ike ijide ha.",
                "37": "Lee ajọọ-mụọ gbara anyị gburu-gburu, e, mụọ-ozi nke onye ahụ chọworo ibibi mkpụrụ-obi anyị gbachibidoro anyị gburu-gburu. Lee, ajọọ-omume anyị nile dị ukwuu. O Onye-nwe i nweghị ike iwepụ iwe gị site nʼebe anyị nọ? Ma nke a ga-abụ asụsụ ụnụ nʼụbọchị nile ndị ahụ.",
                "38": "Mana lee, ụbọchị nile nke mnwale unu agafewo; unu egbuwo oge maka ụbọchị nzọpụta unu ruo mgbe oge gafeworo ruo mgbe ebighi-ebi, ma mbibi unu e mewo ka ọ bụrụ ezi-okwu; e, n’ihi na unu achọwo nʼụbọchị nile nke ndụ unu ihe nke unu na-agaghị enwe ike inweta; ma unu achọwo inweta an̄ụrị site nʼime ajọọ-omume, bụ ihe nke na-emegide ụdị-okike nke ezi-omume ahụ nke dị nʼime nnukwu na Isi nke Ebighi-ebi anyị.",
                "39": "O unu ndị ala a, na unu ga-anụ okwu m nile! Ma ana m ekpe ekpere ka atụgharịpụ iwe nke Onye-nwe site nʼebe unu nọ, ma na unu ga-echegharị na ka a zọpụta unu."
            },
            "14": {
                "1": "Ma ugbua o wee ruo na Samuel, Onye Leman, buru amụma ọtụtụ nnukwu ihe ndị ọzọ ndị agaghị enwe ike ide.",
                "2": "Ma lee, ọ sịrị ha: Lee, ana m enye unu ihe ịrịba-ama; n’ihi na afọ ise ọzọ na-abịa, ma lee, mgbe ahụ Ọkpara nke Chineke ga-abịa ịgbapụta ndị nile ga-ekwere nʼaha ya.",
                "3": "Ma lee, nke a ka m ga-enye unu maka ihe ịrịba-ama nʼoge nke ọbịbịa ya; n’ihi na lee, a ga-enwe nnukwu ìhè nʼelu-igwe, nke ga-eme na nʼabalị ahụ tutu ọ bịa agaghị enwe ọchịchịrị, nke mere na ọ ga-adị mmadụ ka ọ bụ nʼehihie.",
                "4": "Ya mere, a ga-enwe otu ehihie na otu abalị na otu ehihie, dịka ọ bụ otu ụbọchị ma enweghị abalị; ma nke a ga-adịrị unu nʼihe iriba-ama; n’ihi na unu ga-amata maka ọwụwa nke anyanwụ na kwa maka ọdịda ya; ya mere ha ga-amata nʼezi-okwu na a ga-enwe ehihie abụọ na otu abalị; otu o sila dị abalị ahụ agaghị agba ọchịchịrị; ma ọ ga-abụ abalị tutu a mụọ ya.",
                "5": "Ma lee, a ga-enwe kpakpando ọhụrụ ga-awapụta, ụdị nke unu na-ahụtụbeghị mbụ; ma nke a ga-abụ kwa ihe iriba-ama nye unu.",
                "6": "Ma lee nke a abụghị ihe nile, a ga-enwe ọtụtụ ihe iriba-ama na ihe-ebube nʼelu-igwe.",
                "7": "Ma ọ ga-eru na ọ ga-atụ unu nile nʼanya, na ịdị ebube, nke ga-eme ka unu daa nʼala.",
                "8": "Ma ọ ga-eru na onye ọbụla ga-ekwere nʼỌkpara nke Chineke, onye ahụ ga-enwe ndụ mgbe nile na-adigide.",
                "9": "Ma lee, otu a ka Onye-nwe nyeworo m nʼịwu, site nʼọnụ mụọ-ozi ya, ka m bịa gwa unu ihe nke a; e, o nyewo iwu na m ga-eburu unu amụma ihe ndị a; e, ọ sịwo m: Bekuo ndị a, chegharịa ma kwadobe ụzọ nke Onye-nwe.",
                "10": "Ma ugbua, n’ihi na abụ m onye Leman, ma agwawo m unu okwu nile nke Onye-nwe nyeworo m nʼiwu, ma n’ihi na o siri ike megide unu, unu na-ewere m iwe, ma chụpụ m site nʼetiti unu.",
                "11": "Ma unu ga-anụ okwu m nile, n’ihi na maka ebum-nʼobi a ka m bịaliteworo nʼelu mgbidi nile nke obodo-ukwu a, ka unu wee nụrụ ma mata maka ikpe nile nke Chineke nke na-eche unu n’ihi ajọọ-omume unu nile, na kwa ka unu wee mata ọnọdụ nile nke nchegharị;",
                "12": "Na kwa ka unu wee mata maka ọbịbịa nke Jisus Kraịst, Ọkpara nke Chineke, Nna nke elu-igwe na ụwa, Onye-okike nke ihe nile site na mmalite; na ka unu wee mata maka ihe iriba-ama nile nke ọbịbịa ya, nʼebum-nʼobi na unu ga-ekwere nʼaha ya.",
                "13": "Ma ọbụrụ na unu kwere nʼaha ya, unu ga-echegharị site na mmehie unu nile, na site na ya unu ga-enwe nsachapụ ha site nʼihe ọ rụrụ.",
                "14": "Ma lee, ọzọ, ihe iriba-ama ọzọ ka m na-enye unu, e, ihe ịrịba-ama nke ọnwụ ya.",
                "15": "N’ihi na lee, ọ ga-anwụrịrị ka nzọpụta wee bịa; e, ọ masịrị ya ma dị mkpa na ọ ga-anwụ, iweta na mmezu mbilite nʼọnwụ nke ndị nwụrụ anwụ, na site na ya a ga-akpọbata ndị mmadụ nʼiru nke Onye-nwe.",
                "16": "E, lee, ọnwụ a na-eweta mbilite nʼọnwụ ahụ, ma na-agbapụta mmadụ nile site nʼọnwụ nke mbụ—ọnwụ nke mụọ ahụ; maka ụmụ mmadụ nile, site nʼọdịda nke Adam, ebe e bepụrụ ha site nʼebe Onye-nwe nọ, e weere ha ka ndị nwụrụ-anwụ, ma nʼihe nile nke arụ na nʼihe nile nke mụọ.",
                "17": "Mana lee, mbilite nʼọnwụ nke Kraịst na-agbapụta ụmụ mmadụ, e, ọbụna ụmụ mmadụ nile, ma na-akpọtaghachị ha nʼiru nke Onye-nwe.",
                "18": "E, ma ọ na-eweta ọnọdụ nke nchegharị, nke mere na onye ọbụla chegharịrị onye ahụ a gaghị egbutu ya ma tụba ya nʼime ọkụ; mana onye ọbụla nke na-echegharịghị a ga-egbutu ya ma tụba ya nʼime ọkụ; ma ọzọ ọnwụ nke mụọ na-abịakwasị ha, e, ọnwụ nke ugboro abụọ, n’ihi na a ga-ebepụ ha ọzọ nʼihe nile gbasara ezi-omume.",
                "19": "Ya mere chegharịa nụ, chegharịa nụ, eleghị anya site nʼịmata ihe ndị a na adịghị eme ha, unu ga-ahapụ onwe unu ịbịa nʼokpuru amam-ikpe, ma ewebata unu rute nʼọnwụ nke ugboro abụọ nke a.",
                "20": "Mana lee, dịka m gwara unu gbasara ihe iriba-ama ọzọ, ihe ịrịba-ama nke ọnwụ ya, lee, nʼụbọchị ahụ nke ọ ga-ata ahụhụ ọnwụ anyanwụ ga-agbaji ojii ma jụ inye unu ìhè ya; na kwa ọnwa na kpakpando nile; ma agaghị enwe ìhè nʼelu iru nke ala nke a, ọbụna site nʼoge nke ọ ga-ata ahụhụ ọnwụ, nʼohere dị mkpụrụ ụbọchị atọ, ruo nʼoge nke ọ ga-ebilite ọzọ site na ndị nwụrụ anwụ.",
                "21": "E, nʼoge nke ọ ga-enyepụ mụọ ahụ a ga-enwe ịgba egbe-elu-igwe nile na igbu amụma-elu nile nʼohere nke dị ọtụtụ oge awa, ma ụwa ga-eme mkpọtụ ma maa jijiji; ma nkume nile nke dị nʼelu iru nke ala nke a, nke dị ma nʼelu ụwa ma nʼokpuru, ndị nke unu matara nʼoge nke a siri ike, ma-ọbụ akụkụ nke karịrị nʼime ya bụ otu ala siri ike, a ga etiwasi ya;",
                "22": "E, a ga etiwa ha abụọ, ma site nʼoge a gaa nʼiru a ga-ahụ ha na njikọ nile ma na mgbawa nile, na na mpekele ntiwasị nʼelu iru nke ala ahụ nile, e, ma nʼelu ụwa ma nʼokpuru.",
                "23": "Ma lee, a ga-enwe nnukwu ebili mmiri nile, ma a ga-enwe ọtụtụ ugwu-ukwu ewedatara ala, dịka ndagwụrụgwụ, ma a ga-enwe ọtụtụ ebe nke a na-akpọ ndagwụrụgwụ ugbua nke ga-aghọ ugwu-ukwu, nke ịdị-elu ya dị nnukwu.",
                "24": "Ma a ga-etiwa ọtụtụ okporo-ụzọ, ma ọtụtụ obodo-ukwu ga-abụ ihe tọgbọrọ nʼefu.",
                "25": "Ma a ga-emeghe ọtụtụ ili, ma ha ga-enyepụ ọtụtụ ndị ha nwụrụ-anwụ; ma ọtụtụ ndị nsọ ga-egosị ọtụtụ onwe ha.",
                "26": "Ma lee, otu a ka mụọ-ozi gwaworo m; n’ihi na ọ gwara m na a ga-enwe ọtụtụ ịgba egbe-elu-igwe nile na igbu amụma-elu nile nʼohere nke dị ọtụtụ oge awa.",
                "27": "Ma ọ gwara m na mgbe egbe elu-igwe na amụma-elu ka na-eme, na ebili-mmiri, na ihe ndị a ga-adị, ma na ọchịchịrị ga-ekpuchi ịrụ nke ụwa nile nʼohere nke dị mkpụrụ ụbọchị atọ.",
                "28": "Ma mụọ-ozi ahụ gwara m na ọtụtụ ga-ahụ ihe ndị dị ukwuu karịa ndị a, ruo nʼebum-nʼobi na ha ga-ekwere na ihe iriba-ama nile ndị a na ihe-ebube nile ndị a ga-emezu nʼelu iru nile nke ala nke a, ruo nʼebum-nʼobi na-agaghị enwe ihe ga-akpata ekweghị ekwe nʼetiti ụmụ nke mmadụ—",
                "29": "Ma nke a ruo nʼebum-nʼobi na onye ọbụla ga-ekwere a ga-azọpụta ya, ma na ndị ọbụla nke na-agaghị ekwere, ikpe ziri-ezi ga-abịakwasị ha; na kwa ọbụrụ na a ma ha ikpe ha wetakwasịrị onwe ha amam-ikpe nke ha.",
                "30": "Ma ugbua cheta, cheta, ụmụnne m nwoke, na onye ọbụla nke lara nʼiyi, na-alara onwe ya nʼiyi; ma onye ọbụla na-eme ajọọ-omume, na-emere ya onwe ya; n’ihi na lee, unu nwere onwe unu; e nyere unu ohere imere onwe unu otu unu chọrọ; n’ihi na lee, Chineke enyewo unu ọmụma ihe ma o mewo ka unu nwere onwe unu.",
                "31": "O nyewo unu ka unu wee mata ihe-ọma site nʼihe ọjọọ, ma o nyewo unu ka unu nwe ike họrọ ndụ ma-ọbụ ọnwụ; ma unu nwere ike ime ihe ọma ma ewetaghachị unu nʼihe ahụ nke dị mma, ma-ọbụ nweta ihe ahụ nke dị mma eweghachịrị nye unu; ma-ọbụ unu nwere ike ime ihe ọjọọ, ma nweta ihe ahụ nke dị njọ eweghachịrị nye unu."
            },
            "15": {
                "1": "Ma ugbua, ụmụnne m nwoke m hụrụ nʼanya, lee, ana m ekwupụtara unu na ma ọbụghị na unu ga-echegharị, a ga-ahapụrụ unu ụlọ unu nile i tọgbọrọ nʼefu.",
                "2": "E, ma ọbụghị na unu chegharịrị, ndị nwunye unu ga-enwe nnukwu ihe ga-akpatara ha iru uju nʼụbọchị nke ha ga-enye ara; n’ihi na unu ga-anwa ịgbapụ ma agaghị enwe ebe mgbaba; e, ma ahụhụ ga-adịrị ndị jị nwa, n’ihi na ha ga-adị arọ ma ha agaghị enwe ike ịgbapụ; ya mere, a ga-azọda ha ma a ga-ahapụ ha ka ha laa nʼiyi.",
                "3": "E, ahụhụ na-adịrị ndị a, ndị a na-akpọ ndị nke Nifaị ma ọbụghị na ha ga-echegharị, mgbe ha ga-ahụ ihe iriba-ama nile ndị a na ihe-ebube nile nke a ga-egosị ha; n’ihi na lee, ha abụrụwọrịị ndị a họtara nke Onye-nwe; e, ndị nke Nifaị ka ọ hụworo nʼanya, na kwa na o nyewo ha nnukwu ahụhụ; e, nʼụbọchị nile nke ajọọ-omume ha nile ka o nyeworo ha nnukwu ahụhụ n’ihi na ọ hụrụ ha nʼanya.",
                "4": "Mana lee ụmụnne m nwoke, ndị Leman ka ọ kpọworo asị n’ihi ihe nile ha meworo bu ajọọ-omume esepụghị-aka, ma nke a n’ihi ajọọ-omume nke omenala nke ndị nna ha. Mana lee, nzọpụta abịaworo ha site na nkwusa ozi-ọma nke ndị Nifaị; ma n’ihi nzube nke a ka Onye-nwe gbatịworo ụbọchị ha nile.",
                "5": "Ma ọ dị m ka asị na unu ga-ahụ na akụkụ nke karịrị nʼime ha nọ nʼụzọ nke ọrụ ha, ma ha na-aga nʼihi-aka-nʼanya nʼiru Chineke, ma ha na-eleru-anya nʼidebe iwu-nsọ ya nile na usoro-iwu ya nile na mkpebi ya nile dịka iwu nke Moses siri dị.",
                "6": "E, asị m unu, na akụkụ nke karịrị nʼime ha na-eme nke a, ma ha na agbalị jiri ịrụsi-ọrụ ike nʼenweghị ike-ọgwụgwụ ka ha wee kpọta ụmụnne ha nwoke ndị fọdụrụ nʼọmụma nke ezi-okwu ahụ; ya mere e nwere ọtụtụ ndị na-agbakọnye nʼọnụ-ọgụgụ ha kwa ụbọchị.",
                "7": "Ma lee, unu matara nʼonwe unu, n’ihi na unu ahụwo ya, na ka ha ra bụ ndị nʼime ha ewetaworo nʼọmụma nke ezi-okwu ahụ, na nʼịmata maka ajọọ na ịrụ-arụ nke omenala nile nke ndị nna ha, ma e dubara nʼikwenye na akwụkwọ-nsọ nile ahụ, e, amụma nile nke ndị-amụma dị nsọ, ndị nke e dere ede, nke na-eduga ha nʼokwukwe nʼOnye-nwe, ma ruo na nchegharị, bụ okwukwe na nchegharị nke na-eweta mgbanwe nke obi nye ha—",
                "8": "Ya mere, ka ha ra bụ ndị bịaworo na nke a, unu matara nʼonwe unu na ha kwụsịrị ike ma guzogidesie ike nʼokwukwe ahụ, na nʼime ihe ahụ e jiworo mee ka ha nwere onwe ha.",
                "9": "Ma unu matakwara na ha eliwo ngwa-ọgụ ha nile nke agha nʼala, ma ha na-atụ egwu iwelite ha eleghị-anya site nʼụzọ ọbụla ha ga-eme mmehie; e, unu ga-ahụ na ha na-atụ egwu ime mmehie—n’ihi na lee ha ga-ahapụ onwe ha ka a zọda ha nʼala na ka ndị iro ha gbuo ha, ma ha agaghị ewelite mma-agha ha nile megide ha, ma nke a n’ihi okwukwe ha na Kraịst.",
                "10": "Ma ugbua, n’ihi ịkwụsike ha mgbe ha kwere nʼihe ahụ nke ha kwere, n’ihi na n’ihi igụzosike ha mgbe ọbụla a gbaara ha ama, lee, Onye-nwe ga-agọzi ha ma gbatịa ụbọchị ha nile ogologo, na-agbanyeghị ajọọ-omume ha—",
                "11": "E, ọbụna ma ọbụrụ na ha ga-ala azụ nʼekweghị ekwe Onye-nwe ga-agbatị ụbọchị ha nile ogologo, ruo mgbe oge ahụ ga-abịa nke e kwuworo maka ya site nʼọnụ ndị nna anyị, na kwa site nʼọnụ onye-amụma Zinọs, na ọtụtụ ndị-amụma ọzọ, gbasara iwetaghachị ụmụnne anyị nwoke, ndị Leman, ọzọ nʼọmụma nke ezi-okwu ahụ—",
                "12": "E, asị m unu, na nʼoge ndị ikpe-azụ nkwa nile nke Onye-nwe ka esetịpụworo nye ụmụnne anyị nwoke, ndị Leman; ma na-agbanyeghị ọtụtụ mkpagbu nile ndị ahụ nke ha ga-enwe, ma na-agbanyeghị a ga-akwagharị ha ma nʼiru ma nʼazu nʼiru nke elu ụwa, ma a chụọ ha nta, ma a ga-enye ha otiti ihe ma chụsasịa ha na mba nile, na-enweghị ebe mgbaba, Onye-nwe ga-emere ha ebere.",
                "13": "Ma nke a bụ dịka amụma ahụ, na a ga-akpọta kwa ha ọzọ nʼezi ọmụma-ihe, nke bụ ọmụma nke Onye-mgbapụta ha, na nnukwu na ezi onye-ọzụzụ-atụrụ ha, ma agụnye ha nʼetiti atụrụ ya.",
                "14": "Ya mere asị m unu, ọ ga-akara ha mma karịa unu ma ọbụghị na unu chegharịrị.",
                "15": "N’ihi na lee, egosịrị ha ọrụ nile ahụ dị ukwuu nke egosịworo unu, e, nye ha bụ ndị laworo azụ nʼekweghị-ekwe n’ihi omenala nile nke ndị nna ha, unu nwere ike ịhụ nʼonwe unu na ha agaghị ala kwa azụ ọzọ mgbe ọbụla nʼekweghị-ekwe.",
                "16": "Ya mere, ka Onye-nwe kwuru: Agaghị m ebibi ha kpam-kpam, mana a ga m eme ka nʼụbọchị nke amamihe m ha ga-alaghachịkwute m ọzọ, ka Onye-nwe kwuru.",
                "17": "Ma ugbua lee, ka Onye-nwe kwuru, gbasara ndị nke ndị Nifaị ahụ: O bụrụ na ha agaghị echegharị, ma leruo-anya na-eme ihe m chọrọ, aga m ebibi ha kpam-kpam, ka Onye-nwe kwuru, n’ihi ekweghị-ekwe ha na-agbanyeghị ọtụtụ ọrụ dị ukwuu ndị nke m rụworo nʼetiti ha; ma dịka Onye-nwe na-adị ndụ nʼezie ihe ndị a ga-adị, ka Onye-nwe kwuru."
            },
            "16": {
                "1": "Ma ugbua, o wee ruo na e nwere ọtụtụ ndị nụrụ okwu nile nke Samuel, onye Leman, ndị nke o kwuru nʼelu mgbidi nile nke obodo-ukwu ahụ. Ma ka ha ra bụ ndị kwere nʼokwu ya gara nʼiru ma na-achọ Nifaị; ma mgbe ha bịaruworo ma chọta ya ha kwupụtara mmehie ha nile nye ya ma ha agọghị agọ, na-achọ ka e mee ha baptism nye Onye-nwe.",
                "2": "Mana ka ha ra bụ ndị na ekweghị nʼokwu nile nke Samuel wesara ya iwe; ma ha tụrụ ya okwute nʼelu mgbidi ahụ, na kwa ọtụtụ gbara ya akụ dịka o guzoro nʼelu mgbidi ahụ; mana Mụọ nke Onye-nwe nọnyere ya, nke mere na ha enweghị ike ịtụta ya okwute ha nile ọbụghị ma akụ ha nile.",
                "3": "Ugbua mgbe ha hụrụ na ha enweghị ike ịtụta ya, e nwere ọtụtụ ndị ọzọ kwere nʼokwu ya nile, nke mere na ha pụgakwuru Nifaị ka e mee ha baptism.",
                "4": "N’ihi na lee, Nifaị nọ na-eme baptism, ma na-ebu-amụma, ma na-ekwusa ozi-ọma, na-eti nchegharị nye ndị ahụ, na-egosị ihe iriba-ama na ihe-ebube nile, na-arụ ọrụ-ebube nile nʼetiti ndị ahụ, ka ha wee mata na Kraịst ahụ ga-abịarịrị nʼoge na-adịghị anya—",
                "5": "Na-agwa ha maka ihe ndị ga-abịarịrị nʼoge na-adịghị anya, ka ha wee mata ma cheta nʼoge nke ọbịbịa ha na ha e mewo ka ha mata ha tutu oge eruo, na nzube na ha ga-ekwere; ya mere ka ha ra bụ ndị kwere nʼokwu nile nke Samuel gakwuru ya ka e mee ha baptism, n’ihi na ha bịara na-echegharị na-ekwupụta mmehie ha nile.",
                "6": "Mana akụkụ nke ndị karịrị nʼime ha ekweghị nʼokwu nile nke Samuel; ya mere mgbe ha hụrụ na ha enweghị ike ịtụta ya okwute ha nile na akụ ha nile, ha tikuru ọchị-agha nile ha, na-asị: Kpọrọ nwoke a ma kee ya agbụ, n’ihi na lee o nwere ajọọ-mụọ; ma n’ihi ike nke ekwensu ahụ nke dị nʼime ya anyị enweghị ike ịtụta ya okwute anyị nile na akụ anyị nile; ya mere kpọrọ ya ma kee ya agbụ, ma kpọpụ ya.",
                "7": "Ma mgbe ha garuru imetụ ya aka, lee ọ tụdatara onwe ya site na mgbidi ahụ, ma gbafuo site nʼala ha, e, ọbụna ruo nʼobodo nke ya, ma malite ikwusa ozi-ọma na ibu-amụma nʼetiti ndị nke ya.",
                "8": "Ma lee, anụghị kwa ihe gbasara ya ọzọ nʼetiti ndị Nifaị; ma otu a ka ihe nile nke ndị ahụ siri dị.",
                "9": "Ma otu a ka afọ nke iri asatọ na isii nke ọchịchị nke ndị-ikpe na-achị ndị nke Nifaị siri gwụchaa.",
                "10": "Ma otu a kwa ka afọ nke iri asatọ na asaa nke ọchịchị nke ndị-ikpe siri gwụchaa, akụkụ ndị nke karịrị nʼime ndị ahụ na-anọgide na mpako ha na ajọọ-omume, ma akụkụ ndị nke karịrị ntakịrị na-aga nʼihi-aka nʼanya nʼiru Chineke karịa.",
                "11": "Ma ihe ndị a bụ kwa ọnọdụ nile nke dị, nʼafọ nke iri asatọ na asatọ nke ọchịchị nke ndị-ikpe.",
                "12": "Ma e nwere nanị mgbanwe ntakịrị nʼihe omume nile nke ndị ahụ, ma ọbụghị na ndị ahụ malitere isi ike karịa nʼajọọ-omume, ma na-eme nke karịrị na nke karịrị nke ihe nke megidere iwu-nsọ nile nke Chineke, nʼafọ nke iri asatọ na iteghete nke ọchịchị nke ndị-ikpe.",
                "13": "Mana o wee ruo nʼafọ nke iri iteghete nke ọchịchị nke ndị-ikpe, e nwere nnukwu ihe iriba-ama nile e nyere ndị ahụ, na ihe-ebube nile; ma okwu nile nke ndị-amụma malitere imezu.",
                "14": "Ma ndị mụọ-ozi pụtakwutere ndị mmadụ, ndị amamihe, ma kwupụtaara ha ozi ọma nke oke ọn̄ụ; otu a nʼafọ nke a akwụkwọ-nsọ nile malitere imezu.",
                "15": "Otu o sila dị, ndị ahụ malitere imesi obi ha ike, ha nile ma ọbụghị akụkụ ndị nke kachasịrị kwere nʼime ha, ma na ndị Nifaị na kwa na ndị Leman, ma malite ịdabere nʼume nke onwe ha na amamihe nke onwe ha, na-asị:",
                "16": "Ụfọdụ ihe ka ha ga-akọtawọrịị, nʼetiti ọtụtụ; mana lee, anyị matara na nnukwu na ọrụ ịtụ-nʼanya nile ndị a agaghị enwe ike imezu, ndị nke e kwuworo maka ha.",
                "17": "Ma ha malitere ịtụgharị-uche na ịdọ ndọrọ-ndọrọ nʼetiti onwe ha, na-asị:",
                "18": "Na ọ dịghị akọ na uche dị na ụdị ihe dịka otu Kraịst ga-abịa; ọbụrụ otu ahụ, ma-ọbụ Ọkpara nke Chineke, Nna nke elu-igwe na nke ụwa, dịka e kwuworo ya, gịnị mere ọ gaghị egosị anyị onwe ya dịka nye ndị nke ga-anọ na Jerusalem?",
                "19": "E, gịnị mere ọ gaghị egosị onwe ya nʼala nke a dịka nʼala nke Jerusalem?",
                "20": "Mana lee, anyị matara na nke a bụ ajọọ omenala, nke enyedataworo anyị site nʼaka ndị nna anyị, ime ka anyị kwere nʼụfọdụ nnukwu na ihe ịtụ-nʼanya nke ga-emezu, mana ọbụghị nʼetiti anyị, kama nʼala nke dị nʼebe dị anya, ala nke anyị na-amaghị; ya mere ha nwere ike idebe anyị nʼamaghị ama, n’ihi na anyị enweghị ike ịhụ nʼanya anyị na ha bụ ezi-okwu.",
                "21": "Ma ha ga, site na aghụghọ na nka nile dị omimi nke ajọọ-onye ahụ, rụọ ụfọdụ nnukwu ihe omimi nke anyị na-enweghị ike ịghọta, nke ga-edebe anyị nʼokpuru ịbụ ụmụ-oru nye okwu ha nile, na kwa ụmụ-oru nye ha, n’ihi na anyị dabere ha ịkụziri anyị okwu ahụ; ma otu a ka ha ga-esi debe anyị nʼamaghị-ama ma ọbụrụ na anyị ga-adanyere ha onwe anyị, ụbọchị nile nke ndụ anyị.",
                "22": "Ma ọtụtụ ihe ndị ọzọ ka ndị ahụ chelitere nʼobi ha, ndị bụ ihe nzuzu na ihe efu; ma e nyere ha nnukwu nsogbu, n’ihi na Setan kpalitere ha ime ajọọ-omume esepụghị-aka; e, ọ gagharịrị na-agbasa asịrị nile na ndọrọ-ndọrọ nile nʼelu iru nile nke ala ahụ, ka o wee na emesi obi nile nke ndị ahụ ike megide ihe nke dị mma na megide ihe nke ga-abịa.",
                "23": "Ma na-agbanyeghị ihe iriba-ama nile na ihe-ebube nile ndị e wetara nʼetiti ndị nke Onye-nwe, na ọtụtụ ọrụ-ebube nile nke ha mere, Setan jidesiri obi nile nke ndị ahụ ike nʼelu iru nile nke ala ahụ.",
                "24": "Ma otu a ka afọ nke iri-iteghete nke ọchịchị nke ndị-ikpe na-achị ndị nke Nifaị siri gwuchaa.",
                "25": "Ma otu a ka akwụkwọ nke Hilaman siri gwụchaa, dịka akụko-ndekọta nke Hilaman na ụmụ ya nwoke siri dị."
            }
        }
    },
    "3-ne": {
        "meta": {
            "slug": "3-ne",
            "name": "Nifaị Nke Atọ",
            "chapterWord": "Isi"
        },
        "chapters": {
            "1": {
                "intro": "Ma Hilaman bụụrụ nwa nwoke nke Hilaman, onye bụụrụ nwa nwoke nke Alma, onye bụụrụ nwa nwoke nke Alma, ebe ọ bụ onye si na agbụrụ nke Nifaị onye bụụrụ nwa nwoke nke Lihaị, onye siri na Jerusalem pụta n’afọ nke mbụ nke ọchịchị nke Zedekaịa, eze nke Juda.",
                "1": "Ugbua o wee ruo na afọ nke iri iteghete na otu agafewo ma ọ bụụrụ narị afọ isii site n’oge nke Lihaị hapụrụ Jerusalem; ma ọ bụụrụ n’afọ nke Lakoniọs bụụrụ onye-isi-ikpe na onye-ọchịchị n’ala ahụ.",
                "2": "Ma Nifaị, nwa nwoke nke Hilaman, apụworịị site n’ala nke Zarahemla, nyefee ike ọchịchị n’aka nwa ya nwoke Nifaị, onye bụụrụ nwa ya nwoke nke kachasị bụrụ okenye, gbasara epekele nke bras ahụ, na akụkọ-ndekọta nile nke e debeworo, na ihe nile ndị ahụ nke e debeworo nsọ site n’ọpụpụ nke Lihaị pụrụ site na Jerusalem.",
                "3": "Mgbe ahụ ọ pụrụ site n’ala ahụ, ma ebe ọ gara, ọdịghị onye matara, ma nwa ya nwoke Nifaị debere akụkọ-ndekọta ndị ahụ n’ọnọdụ ya, e, akụkọ-ndekọta nke ndị a.",
                "4": "Ma o wee ruo na mmalite afọ nke iri iteghete na abụọ, lee, ibu-amụma nile nke ndị-amụma malitere imezu na njupụta karịa; n’ihi na a malitere inwe nnukwu ihe iriba-ama karịa na nnukwu ọrụ-ebube karịa e mere n’etiti ndị ahụ.",
                "5": "Mana e nwere ụfọdụ ndị malitere ikwu na oge ahụ agafewo maka okwu nile ahụ imezu, nke Samuel, onye nke Leman kwuru.",
                "6": "Ma ha malitere ịn̄ụrị-ọn̄ụ n’ihi ihe mere ụmụnne ha ndị nwoke na-asị: Lee oge ahụ agawo, ma okwu nile nke Samuel emezubeghị; ya mere, ọn̄ụ unu na okwukwe unu gbasara ihe nke a abuwọrịị ihe efu.",
                "7": "Ma o wee ruo na ha mere nnukwu ọgba-aghara nʼakụkụ nile nke ala ahụ; ma ndị nke kwere malitere ịnọ na mwute, eleghị anya n’ụzọ ọbụla ihe ndị ahụ nke e kwuworo nwere ike ghara imezu.",
                "8": "Mana lee, ha chegidesịrị nche ike maka ehihie ahụ na abalị ahụ na ehihie ahụ nke ga-adị ka otu ehihie dịka a ga-asị na enweghị abalị dị, ka ha nwe ike mata na okwukwe ha abụghịrịị n’efu.",
                "9": "Ugbua o wee ruo na e nwere otu ụbọchị ndị ahụ n’ekweghị-ekwe wepụtara, na ndị nile ahụ kwere n’omenala nile ndị ahụ, a ga-egbu ha ma ọbụghị na ihe iriba-ama ahụ ga-emezu, nke Samuel onye-amụma nyeworo.",
                "10": "Ugbua o wee ruo na mgbe Nifaị, nwa nwoke nke Nifaị, hụrụ ajọọ-omume nke a nke ndị ya, obi ya dịịrị na mwute karịrị akarị.",
                "11": "Ma o wee ruo na ọ pụrụ ma kpọọ onwe ya isi-ala n’elu ala ahụ, ma tie nnukwu mkpu nye Chineke ya n’aha ndị ya, e, ndị ahụ a chọrọ ibibi n’ihi okwukwe ha n’omenala nke ndị nna ha.",
                "12": "Ma o wee ruo na o tikusịrị Onye-nwe mkpu ike ụbọchị ahụ nile; ma lee, olu nke Onye-nwe bịakwutere ya, na-asị:",
                "13": "Welite isi gị elu ma nọ n’ezigbo ọn̄ụ; n’ihi na lee, oge ahụ adịwo nso, ma n’abalị nke a ka a ga-enye ihe iriba-ama ahụ, ma n’echi ya ka m ga-abịa n’ime ụwa, igosị ụwa na m ga-emezu ihe nile nke m meworo ka e kwuo site n’ọnụ nke ndị-amụma m nile dị nsọ.",
                "14": "Lee, abịakwute m ndị nke m, imezu ihe nile nke m meworo ka ụmụ nke mmadụ mata site na ntọ-ala nke ụwa, na ime iwu ahụ, ma nke Nna ma nke Ọkpara—nke Nna n’ihi m, na nke Ọkpara n’ihi anụ-arụ m. Ma lee, oge ahụ dị nso, ma n’abalị nke a ka a ga-enye ihe iriba-ama ahụ.",
                "15": "Ma o wee ruo na okwu nile nke bịaruru Nifaị e mezuru ha, dịka otu e sịworo kwuo ha, n’ihi na lee, n’oge ọdịda anyanwụ e nweghị ọchịhịrị; ma ọ malitere ịtụ ndị ahụ n’anya n’ihi na e nweghị ọchịchịrị mgbe abalị bịara.",
                "16": "Ma e nwere ọtụtụ, ndị na-ekwebeghị okwu nile nke ndị-amụma ahụ, ndị dara n’ala ma wee dị ka a ga-asị na ha nwụrụ anwụ, n’ihi na ha matara na nnukwu atụmatụ nke mbibi, nke ha tọgbọworo maka ndị nke kwere n’okwu nile nke ndị-amụma, e meworịị ka ha ghara inwe isi, n’ihi na ihe iriba-ama nke e nyeworo abịaruwo nso.",
                "17": "Ma ha malitere ịmata na Ọkpara nke Chineke ga-apụtarịrị ìhè n’oge na-adịghị anya; e, na nke-nke, ndị nile bi n’elu iru nke ala ahụ nile site n’ọdịda-anyanwụ ruo n’ọwụwa-anyanwụ, ma n’ala dị n’elu elu ma n’ala dị na ndịda-ndịda, ọ tụrụ ha n’anya nke mere na ha dara n’ala.",
                "18": "N’ihi na ha matara na ndị-amụma agbawo-ama maka ihe ndị a ọtụtụ afọ gara aga, ma na ihe iriba-ama ahụ nke e nyeworo adịwo nso, ma ha malitere ịtụ-egwu n’ihi ajọọ-omume ha na ekweghị-ekwe ha.",
                "19": "Ma o wee ruo na e nweghị ọchịchịrị n’abalị nile ahụ, kama e nwere ìhè dịka ọ bụ n’etiti ehihie. Ma o wee ruo na anyanwụ wakwara ọzọ n’ụtụtụ, dịka usoro ya ziri-ezi siri dị, ma ha matara na ọ bụ ụbọchị ahụ nke a ga-amụ Onye-nwe, n’ihi ihe-ịrịba-ama ahụ nke e nyeworo.",
                "20": "Ma o ruwo, e, ihe nile, mpekere nile, dịka okwu ndị-amụma nile ahụ siri dị.",
                "21": "Ma o wee ruo kwa na kpakpando ọhụrụ pụtara, dịka okwu ahụ siri dị.",
                "22": "Ma o wee ruo na site n’oge a gaa n’iru a malitere inwe ọtụtụ-okwu-ụgha e zipụrụ n’etiti ndị ahụ, site n’aka Setan, imesi obi ha ike, ruo n’ebum-n’obi na ha nwere ike ha agaghị e kwere n’ihe iriba-ama nile ndị ahụ na ihe-ebube nile nke ha hụworo; mana na-agbanyeghị okwu-ụgha nile ndị a na nghogbu nile ndị nke karịrị na ndị ahụ kwere, ma a gbanwere ha nye Onye-nwe.",
                "23": "Ma o wee ruo na Nifaị gara nʼiru n’etiti ndị ahụ, na kwa ọtụtụ ndị ọzọ, na-eme baptism baa na nchegharị, n’ime nke e nwere nnukwu nsachapụ nke mmehie nile. Ma otu a ndị ahụ malitekwara ọzọ inwe udo n’ala ahụ.",
                "24": "Ma enweghị ndọrọ-ndọrọ, ma ọbụghị ole na ole ndị malitere ikwusa ozi-ọma, na-agba mbọ igosi site n’akwụkwọ nsọ nile na ọ dịghị kwa mkpa ọzọ idebe iwu nke Moses. Ugbua n’ihe nke a ha mehiere, na-aghọtabeghị akwụkwọ-nsọ nile.",
                "25": "Mana o wee ruo na n’oge na-adịghị-anya ha gbanwere, ma e mere ka ha kwenye maka amaghị-eme ahụ nke ha nọọrọ n’ime ya, n’ihi na e mere ka ha mata na ịwu ahụ emezubeghị ya, ma na a ga-emezurịrị ya na mpekere ọbụla; e, okwu ahụ bịakwutere ha na a ga-emezurịrị ya; e, na otu mpekere ma-ọbụ nke dịkarịsịrị ntakịrị agaghị agabiga ruo mgbe a ga-emezu ha nile; ya mere n’ime otu afọ ahụ ka e wetara ha na mmata nke amaghị-eme ha ma ha kwupụtara iri mpe ha nile.",
                "26": "Ma otu a, afọ nke iri iteghete na abụọ gafere, na-eweta ozi-ọma nile nye ndị ahụ n’ihi ihe iriba-ama nile nke mezuru, dịka okwu nile nke ibu-amụma nke ndị-amụma nile dị nsọ siri dị.",
                "27": "Ma o wee ruo na afọ nke iri iteghete na atọ gafekwara n’udo, ma ọbụghị maka ndị ori Gadiantọn, ndị biiri n’elu ugwu nile ahụ, ndị nọchịzuru ala ahụ; n’ihi na oke isi-ike ka ebe ewusịrị-ike ha nile dị na ebe nzụzọ ha nile nke mere na ndị ahụ enweghị ike imeri ha; ya mere ha mere ọtụtụ igbu-mmadụ, ma mee nnukwu ogbugbu n’etiti ndị ahụ.",
                "28": "Ma o wee ruo na n’afọ nke iri iteghete na anọ ha malitere imụba ebe ọ dị ukwuu, n’ihi na e nwere ọtụtụ ndị nghọtahịe nʼime ndị Nifaị ndị gbakwuru ha, nke butere nnukwu mwute nye ndị Nifaị ahụ ndị nọ n’ala ahụ.",
                "29": "Ma e nwekwara ihe butere nnukwu mwute n’etiti ndị Leman; n’ihi na lee, ha nwere ọtụtụ ụmụ ndị tolitere ma malite ịgbasi ike n’ọtụtụ afọ, nke mere na ha kwụrụziri n’onwe ha, ma ụfọdụ ndị bụ ndị nke Zorọm dufuru ha, site n’ikwu okwu ụgha nile na okwu otuto erughị-n’obi nile, isonye ndị ori Gadiantọn ahụ.",
                "30": "Ma otu a ka ndị Leman siri nwee kwa mkpagbu, ma malite ibelata n’ihe gbasara okwukwe ha na ezi-omume, n’ihi ajọọ-omume nke ọgbọ ndị nke na-ebilite."
            },
            "2": {
                "1": "Ma o wee ruo na otu a ka afọ nke iri iteghete na ise sịkwara gafee, ma ndị ahụ malitere ichefu ihe iriba-ama nile na ihe ebube nile ndị ahụ ha nụworo, ma malite inwe ịtụ-n’anya dị ntakịrị ntakịrị n’ihe iriba-ama nile ma-ọbụ ihe-ebube nile si n’elu-igwe, nke mere na ha malitere isi ike n’obi ha nile, ma kpuo-isi n’echiche ha nile, ma malite ekweghị ihe nile nke ha nụworo ma hụwo—",
                "2": "Na-echepụta ụfọdụ ihe efu nʼobi ha nile, na e mere ya site na ndị mmadụ na site n’ike nke ekwensu, idupụ na ịghọgbu obi nile nke ndị ahụ; ma otu a ka Setan siri nweta kwa onwunwe nke obi nile nke ndị ahụ ọzọ, nke mere na o mere ka isi kpuo ha n’anya ma dufuo ha ikwere na ozizi nke Kraịst bụ ihe nzuzu na ihe efu.",
                "3": "Ma o wee ruo na ndị ahụ malitere ịgbasi ike n’ajọọ-omume na ihe arụ nile; ma ha ekweghị na a ga-enwe kwa ihe iriba-ama ndị ọzọ ma-ọbụ ihe-ebube ndị ọzọ a ga-enye; ma Setan gagharịrị, na-edufu obi nke ndị ahụ, na-anwa ha ma na-eme ha ka ha na-eme nnukwu ajọọ-omume n’ala ahụ.",
                "4": "Ma otu a ka afọ nke iri iteghete na isii siri gafee; na kwa nke iri iteghete na asaa; na kwa nke iri iteghete na asatọ; na kwa afọ nke iri iteghete na iteghete;",
                "5": "Na kwa otu nari afọ agafewo site n’ụbọchị nile nke Mosaịa, onye bụ eze na-achị ndị nke ndị Nifaị.",
                "6": "Ma narị afọ isii na iteghete agafewọrịị site n’oge Lihaị hapụrụ Jerusalem.",
                "7": "Ma afọ iteghete agafewọrịị site n’oge mgbe e nyere ihe iriba-ama ahụ, nke ndị-amụma kwuru maka ya, na Kraịst ga-abịa n’ime ụwa.",
                "8": "Ugbua ndị Nifaị malitere ịgbakọ oge ha site n’oge a mgbe e nyere ihe iriba-ama ahụ ma-ọbụ site n’ọbịbịa nke Kraịst; ya mere, afọ iteghete agafewọrịị.",
                "9": "Ma Nifaị onye bụụrụ nna nke Nifaị, onye nlekọta nke akụkọ-ndekọta ahụ nile, alaghachịghị n’ala nke Zarahemla, ma ọdịghị ebe ọbụla e nwere ike ịchọta ya n’ala ahụ nile.",
                "10": "Ma o wee ruo na ndị ahụ nọgidekwara n’ajọọ-omume, na-agbanyeghị ọtụtụ ikwusa ozi-ọma na ịbu-amụma ahụ nke e zitara n’etiti ha; ma otu a ka afọ nke iri sikwara gafee; na kwa afọ nke iri na otu gafekwara n’ajọọ-omume.",
                "11": "Ma o wee ruo n’afọ nke iri na atọ, a malitere inwe agha nile na ndọrọ-ndọrọ nile nʼakụkụ ala ahụ nile; n’ihi na ndị ori Gadiantọn adịwo imerime n’ọnụ-ọgụgụ, ma ha gburu ọtụtụ ndị ahụ, ma laa ọtụtụ obodo-ukwu n’iyi, ma gbasaa nnukwu ọnwụ na ogbugbu nke ọtụtụ mmadụ nʼakụkụ nile nke ala ahụ, nke mere na o dịịrị mkpa na mmadụ nile ndị ahụ, ma ndị Nifaị ma ndị Leman, kwesịrị iburu ngwa-agha megide ha.",
                "12": "Ya mere, ndị Leman nile ndị bụrụworo ndị agbanwere nye Onye-nwe dịịri n’otu ha na ụmụnne ha nwoke, ndị Nifaị, ma a manyere ha, maka nchekwa nke ndụ ha nile na ndị nwunye ha na ụmụ ha, iwelite ngwa-agha megide ndị ori Gadiantọn ahụ, e, na kwa ịkwado ihe nile ruru ha, na ohere nile nke ndị nzukọ-nsọ ha na nke ofufe ha, na inwere onwe ha na ntọhapụ ha.",
                "13": "Ma o wee ruo na tutu afọ nke iri na atọ a gafesịrị a majara ndị Nifaị maka mbibi kpam-kpam n’ihi agha nke a, nke jọworo njọ karịa.",
                "14": "Ma o wee ruo na ndị Leman ahụ ndị jikọtaworo onwe ha ọnụ ha na ndị Nifaị a gụnyere ha n’etiti ndị Nifaị;",
                "15": "Ma ọbụbụ-ọnụ ha e wepụrụ ha ya, ma akpụkpọ-arụ ha dịkwara ọcha dịka nke ndị Nifaị;",
                "16": "Ma ụmụ okorọbịa ha na ụmụ-ada ha makwara mma karịa, ma a gụnyere ha n’etiti ndị Nifaị, ma a kpọrọ ha ndị Nifaị. Ma otu a ka afọ nke iri na atọ siri gwụchaa.",
                "17": "Ma o wee ruo na mmalite afọ nke iri na anọ, agha ahụ dị n’etiti ndị ori ahụ na ndị nke Nifaị gara n’iru ma jọọ njọ karịa, otu o sila dị, ndị nke Nifaị ritara uru karịa ndị ori ahụ, nke mere na ha chụghachiri ha azụ site n’ala ha nile baa n’ime ugwu nile ahụ na n’ime ebe nzuzo ha nile.",
                "18": "Ma otu a ka afọ nke iri na anọ siri gwụchaa. Ma n’afọ nke iri na ise ha bịarutere imegide ndị nke Nifaị; ma n’ihi ajọọ-omume nke ndị nke Nifaị, na ọtụtụ ndọrọ-ndọrọ nile na nghọtahie nile, ndị ori Gadiantọn ritara ọtụtụ uru karịa ha.",
                "19": "Ma otu a ka afọ nke iri na ise siri gwụchaa, ma otu a ka ndị ahụ siri nọrọ n’ọnọdụ nke ọtụtụ mkpagbu; ma mma-agha nke mbibi koro n’ofe isi ha, nke mere na ọ fọdụrụ ntakịrị ka e jiri ya gbuda ha, ma nke a n’ihi ajọọ-omume ha."
            },
            "3": {
                "1": "Ma ugbua o wee ruo na n’afọ nke iri na isii site n’ọbịbịa nke Kraịst, Lakoniọs, onye-ọchịchị nke ala ahụ, natara akwụkwọ-ozi site n’aka onye-ndu na onye-ọchịchị nke otu ndị ori a; ma ndị a bụ okwu ndị ahụ e dere, na-asị:",
                "2": "Lakoniọs, onye a ma ama karịchaa na onye-isi ọchịchị nke ala ahụ, lee, ana m ede akwụkwọ-ozi nke a nye gị, ma na-enye gị nnukwu otuto karịrị akarị n’ihi ịkwụsi ike gị, na kwa ịkwụsi ike nke ndị gị, na-ime ka ihe ahụ nke unu chere na ha bụ ihe ruru unu na ntọhapụ, e, unu guzoro nke ọma, dịka a ga-asị na aka nke otu chi kwadoro unu, na nchekwa nke ntọhapụ unu, na arịa unu, na mba unu, ma-ọbụ ihe ahụ nke unu na-akpọ otu ahụ.",
                "3": "Ma o yiri m ihe ọmiko, onye a ma ama karịchaa Lakoniọs, na unu ga-adị nzuzu otu a na ihe-efu nke iche na unu ga-enwe ike iguzogide ọtụtụ ndị nwoke na-enweghị egwu otu a ndị nọ n’okpuru ọchịchị m, ndị nọ ugbua n’oge a na-eguzo na ngwa-agha ha nile, ma jiri obi ịnụ ọkụ na-eche okwu ahụ—Gbada nọkwasị ndị Nifaị ma bibie ha.",
                "4": "Ma mụ, ebe m matara maka mụọ ha na-anaghị emeri emeri, ebe m chọpụtaworo ha n’ọgbọ agha, na ebe m mataworo maka ịkpọ-asị mgbe nile na-adigide ha n’ebe unu nọ n’ihi ọtụtụ mmejọ nke unu meworo ha, ya mere ọbụrụ na ha ga-agbadata imegide unu ha ga-eji mbibi kpam kpam leta unu.",
                "5": "Ya mere edewo m akwụkwọ-ozi a, na-arachị ya n’aka nke m, na-enwe mmetụta maka ọdịmma unu, n’ihi ịkwusi ike unu n’ihe ahụ nke unu kwere na ọ bụ ezi-okwu, na mụọ unu a ma ama n’ọgbọ agha.",
                "6": "Ya mere ana m e dere gị, na-achọsị ike na unu ga-arara nye ndị m nke a, obodo-ukwu unu nile, ala unu nile, na ihe onwunwe unu nile, karịa na ha ga-eji mma agha leta unu ma na mbibi ga-abịakwasị unu.",
                "7": "Ma-ọbụ n’okwu ndị ọzọ, rara onwe unu nye anyị, ma jikọta nụ onwe unu na anyị ma mata ọrụ nzuzo anyị nile ma ghọọ ụmụnne anyị nwoke ka unu wee dịka anyị—ọbụghị ndị oru anyị, kama ụmụnne anyị nwoke na ndị anyị na ha soro nwere ihe anyị nile.",
                "8": "Ma lee, an̄ụọrọ m gị iyi, ọbụrụ na i mee nke a, jiri in̄ụ-iyi, a gaghị ebibi gị; mana ọbụrụ na ị gaghị eme nke a, an̄ụọrọ m gị iyi jiri ịn̄ụ-iyi, na n’ọnwa ọzọ aga m enye iwu na ndị-agha m ga-agbadata imegide unu, ma ha agaghị ejideghachị aka ha ma ha agaghị edebe, kama ha ga-egbu unu, ma ha ga-eme ka mma agha ahụ dakwasị unu ọbụna ruo mgbe unu na-agaghị adị kwa ọzọ.",
                "9": "Ma lee, abụ m Gịdianhaị; ma abụ m onye-ọchịchị nke otu-nzuzo nke a nke Gadiantọn; otu nke na ọrụ ahụ nile dị na ya m matara na ha dị mma; ma ha bụ nke mgbe ochie ma e nyedatawo ha nye anyị.",
                "10": "Ma ana m edegara gị akwụkwọ ozi a, Lakoniọs, ma enwere m olile-anya na ị ga-enyepụlite ala gị nile na ihe onwunwe gị nile, na-enweghị ịkwafu ọbara, ka ndị m nke a nwe ike nwetaghachị ihe nile ruru ha na ọchịchị, ndị ghọtahịeworo pụọ site n’ebe unu nọ n’ihi ajọọ-omume unu n’idota site n’aka ha ihe nile ruru ha nke ọchịchị, ma ma-ọbụghị na unu mere nke a, aga m abọ ọbọ mmejọ ha nile. Abụ m Gịdianhaị.",
                "11": "Ma ugbua o wee ruo mgbe Lakoniọs natara akwụkwọ-ozi a, ọ tụrụ ya n’anya karịa, n’ihi atụghị-egwu nke Gịdianhaị ji ikike na-arịọ onwunwe nke ala nke ndị Nifaị, na kwa nke ịmaja ndị ahụ na ịbọ ọbọ mmejọ nile nke ndị ahụ na-anatabeghị mmejọ ọbụla, ma ọbụghị na ha emejọwo onwe ha site na nghọtahie pụọ gakwuru ndị ajọọ-omume ahụ na ndị ori rụrụ arụ.",
                "12": "Ugbua lee, Lakoniọs a, onye-ọchịchị, bụụrụ onye ezi-omume, ma e nweghị ike iyi ya egwu site na arịrịọ ikike nile na mmaja nile nke onye ori; ya mere, ọ n̄aghị ntị n’akwụkwọ-ozi nke Gịdianhaị, onye-ọchịchị nke ndị ori ahụ, mana o mere ka ndị ya kpọkuo Onye-nwe maka ume n’oge ahụ mgbe ndị ori ahụ ga-agbadata imegide ha.",
                "13": "E, ọ zigara ịma ọkwa n’etiti ndị ahụ nile, ka ha wee kpọkọta ndịnyom ha ọnụ, na ụmụ ha, igwe-anụ ha na igwe-anụmanụ ha, na ihe onwunwe ha nile, ewezuga ala ha, n’otu ebe.",
                "14": "Ma o mere ka e wuo ebe ewusiri ike nile gburu-gburu ha, ma isi ike ya ga-adị ukwuu karịa. Ma o mere ka ndị-agha, ma nke ndị Nifaị ma nke ndị Leman, ma-ọbụ nke ndị nile a gụnyere n’etiti ndị Nifaị, a ga-edebe ha dịka ndị nche gburu-gburu ilekọta ha, na iche ha nche maka ndị ori ahụ ehihie na abalị.",
                "15": "E, ọ siri ha: Dịka Onye-nwe na-adị ndụ, ma ọbụghị na unu chegharịrị site na ajọọ-omume unu nile, ma kpọkuo Onye-nwe, ọdịghị otu a ga-esi napụta unu site n’aka nile nke ndị-ori Gadiantọn ahụ.",
                "16": "Ma oke nnukwu na ịtụ-n’anya ka okwu nile na ibu-amụma nile nke Lakoniọs dị na ha mere ka egwu bịakwasị ndị ahụ nile; ma ha tinyere onwe ha n’ezigbo ọrụ n’ike ha ime dịka okwu nile nke Lakoniọs siri dị.",
                "17": "Ma o wee ruo na Lakoniọs họpụtara ndị-isi ọchị-agha na-achị ndị-agha nile nke ndị Nifaị, idu ha n’oge mgbe ndị-ori ahụ ga-agbadata site n’ọzara ahụ pụta imegide ha.",
                "18": "Ugbua onye kachasịrị bụrụ onye-isi n’etiti ndị-isi ọchị-agha nile na onye-isi-agha nnukwu ndị-agha nile nke ndị Nifaị a họpụtara ya, ma aha ya bụụrụ Gịdgịdonaị.",
                "19": "Ugbua ọ bụụrụ omenala n’etiti ndị Nifaị nile ịhọpụtara ndị-isi ọchị-agha ha, (ma ọbụghị n’oge nile nke ajọọ-omume ha) otu onye nke nwere mụọ nke mkpughe na kwa ibu-amụma, ya mere, Gịdgịdonaị a bụụrụ nnukwu onye-amụma n’etiti ha, dịka ọ bụ kwa onye-isi-ikpe.",
                "20": "Ugbua ndị ahụ sịrị Gịdgịdonaị: Kpee ekpere nye Onye-nwe, ma ka anyị galite n’elu ụgwụ-ukwu nile ahụ na n’ime ọzara ahụ, ka anyị wee dakwasị ndị-ori ahụ ma bibie ha n’ala ndị nke ha.",
                "21": "Mana Gịdgịdonaị gwara ha: Onye-nwe ekwela; n’ihi na ọbụrụ na anyị ga-agbago imegide ha Onye-nwe ga-arara anyị nye n’aka ha, ya mere anyị ga-ejikere onwe anyị n’etiti ala anyị nile, ma anyị ga-akpọkọta ndị-agha anyị nile ọnụ, ma anyị agaghị aga imegide ha, kama anyị ga-echere ruo mgbe ha ga-abịa imegide anyị; ya mere dịka Onye-nwe na-adị ndụ, ọbụrụ na anyị mee nke a ọ ga-arara ha nye n’aka anyị.",
                "22": "Ma o wee ruo n’afọ nke iri na asaa, na ngwụcha nke afọ ahụ, ịma-ọkwa nke Lakoniọs ahụ agagharịwo nʼakụkụ iru nile nke ala ahụ, ma ha akpọrọwo ịnyịnya ha nile, na ụgbọ-ala ha nile, na igwe-ehi ha, na igwe-anụ ha nile, na igwe-anụmanụ ha nile, na akụkụ-ubi ha, na ihe onwunwe ha nile, ma zọrọ-ije na puku puku ma na iri iri puku, ruo mgbe ha nile garuworo ebe ahụ nke a họpụtaworo na ha ga-akpọkọta onwe ha ọnụ, ichekwa onwe ha megide ndị-iro ha.",
                "23": "Ma ala ahụ nke a họpụtara bụụrụ ala nke Zarahemla na ala ahụ nke dị n’etiti ala nke Zarahemla na ala nke Uju, e, ruo n’oke nke dịịrị n’etiti ala nke Uju na ala nke Ọ tọgbọrọ-n’efu.",
                "24": "Ma e nwere nnukwu ọtụtụ puku ndị mmadụ ndị a kpọrọ ndị Nifaị, ndị kpọkọtara onwe ha ọnụ n’ala nke a. Ugbua Lakoniọs mere ka ha kpọkọta onwe ha ọnụ n’ala dị na ndịda ndịda, n’ihi nnukwu ọbụbụ-ọnụ nke dịịrị n’ala dị n’elu elu.",
                "25": "Ma ha wugidesiri onwe ha ike megide ndị-iro ha; ma ha biri n’otu ala, na n’otu otu, ma ha tụrụ egwu okwu nile nke Lakoniọs kwuworo, nke mere na ha chegharịrị site na mmehie ha nile; ma ha kpere ekpere ha nye Onye-nwe Chineke ha, ka ọ napụta ha n’oge nke ndị-iro ha ga-agbadata imegide ha na agha.",
                "26": "Ma ha nwere mwute karịa n’ihi ndị-iro ha. Ma Gịdgịdonaị mere ka ha mee ngwa-ọgụ nile nke agha n’ụdị ọbụla, ma ha ga-esi ike jiri ngwa-ọgụ, ma jiri ihe-ize mgbọ, ma jiri ihe-ize-mgbọ nta nile, dịka ụdị nkuzi nke ya siri dị."
            },
            "4": {
                "1": "Ma o wee ruo na ngwụcha nke afọ nke iri na asatọ ndị-agha nile nke ndị-ori ahụ ejikerewo maka agha, ma malite ịgbadata na-ịbịa n’ike site n’ugwu-nta nile ahụ, ma pụta site n’ugwu ukwu nile, ma n’ọzara, na ebe ewusịrị-ike ha nile, na ebe nzuzo ha nile, ma malite iwere onwunwe nke ala ahụ nile ma ndị dị n’ala dị na ndịda-ndịda ma ndị dị n’ala dị n’elu-elu, ma malite iwere onwunwe nke ala ahụ nile nke ndị Nifaị hapụworo, na obodo-ukwu nile ahụ a hapụworo ka ha tọgbọrọ n’efu.",
                "2": "Mana lee, e nweghị anụ ọhịa ọbụla ma-ọbụ anụ-ịchụ-nta n’ala ndị ahụ nile nke ndị Nifaị hapụwororịị, ma enweghị anụ-ịchụ-nta dịrị ndị-ori ahụ nile ma ọbụghị n’ime ọzara ahụ.",
                "3": "Ma ndị-ori ahụ enweghị ike ịnọ ma ọbụghị n’ime ọzara ahụ, n’ihi enweghị nri; n’ihi na ndị Nifaị ahapụwo ala ha nile ka ha tọgbọrọ n’efu, ma ha achịkọtawo igwe-anụ ha na igwe-anụmanụ ha na ihe onwunwe ha nile, ma ha nọkọtara n’otu ìgwè.",
                "4": "Ya mere, e nweghị ohere maka ndị-ori ahụ ịpụnara ihe na inweta nri, ma ọbụghị ịbịalite n’agha n’ebe ghere oghe megide ndị Nifaị; ma ndị Nifaị ebe ha nọ n’otu ìgwè, ma ebe ha nwere nnukwu ọnụ-ọgụgụ dị otu a, ma ebe ha dokwaworo ihe-oriri nile nye onwe ha, na ịnyịnya nile na igwe-ehi, na igwe-anụ n’ụdị ọbụla, ka ha wee dị ruo afọ asaa, n’ime oge nke ha nwere olile-anya ibibipụ ndị-ori ahụ site n’elu iru nke ala ahụ, ma otu a ka afọ nke iri na asatọ siri gafee.",
                "5": "Ma o wee ruo na n’afọ nke iri na iteghete Gịdianhaị chọpụtara na ọ dịịrị mkpa na ya ga-agalite n’agha imegide ndị Nifaị, n’ihi na e nweghị ụzọ nke ha ga-enwe ike ibi ma ọbụghị na ọ bụ ịpụnara ihe ma zuo ori ma gbuo mmadụ.",
                "6": "Ma ha anwaghị-anwa ịgbasa onwe ha n’elu iru nke ala ahụ nke ga-eme ka ha nwee ike zụlite akụkụ-ubi, eleghị anya ndị Nifaị abịakwasị ha ma gbuo ha, ya mere Gịdianhaị nyere ndị-agha ya nile iwu na n’afọ nke a ha ga-agalite n’agha megide ndị Nifaị.",
                "7": "Ma o wee ruo na ha bịalitere n’agha; ma ọ bụụrụ n’ọnwa nke isii; ma lee, nnukwu na oke egwu ka ụbọchị ahụ dịịrị nke ha bịalitere n’agha; ma ha kere ekike n’ụdị ekike nke ndị-ori; ma ha nwere akpụkpọ Nwa-atụrụ gburu gburu ukwu ha, ma e tejiri ha n’ọbara, ma a kpụrụ isi ha akpụ, ma ha kpugidere ha epekele mkpuchi-isi ha; ma nnukwu na oke egwu ka ụdịdị nke ndị-agha nile nke Gịdianhaị ahụ dịịrị, n’ihi ngwa-agha ha, na n’ihi nteji e tejiri ha n’ọbara.",
                "8": "Ma o wee ruo na ndị-agha nile nke ndị Nifaị, mgbe ha hụrụ ụdịdị nke ndị-agha nke Gịdianhaị, ha nile a dawọrịị n’ala, ma welitere mkpọku ha nile nye Onye-nwe Chineke ha, na ọ ga-edebe ha ma napụta ha site n’aka nile nke ndị-iro ha.",
                "9": "Ma o wee ruo na mgbe ndị-agha nile nke Gịdianhaị hụrụ nke a ha malitere iti mkpu n’otu olu na-adasike, n’ihi ọn̄ụ ha, n’ihi na ha echewọrịị na ndị Nifaị adawọrịị n’ịtụ egwu n’ihi oke egwu ha tụrụ maka ndị-agha ha nile.",
                "10": "Mana n’ihe nke a ha enwetaghị ihe ha bu nʼobi, n’ihi na ndị Nifaị atụghị ha egwu; mana ha tụrụ egwu Chineke ha ma rịọ ya maka nchekwa; ya mere, mgbe ndị-agha nile nke Gịdianhaị bịakwasịrị ha n’ike ha nọ na njikere izute ha; e, n’ume nke Onye-nwe ha nabatara ha.",
                "11": "Ma agha ahụ malitere n’ọnwa nke a bụ nke isii; ma nnukwu na oke egwu ka agha ahụ dịịrị n’ebe ahụ, e, nnukwu na oke egwu ka ogbugbu ahụ dịịrị n’ebe ahụ, nke mere na e nweghị mgbe a matara nnukwu ogbugbu dị otu a n’etiti ndị nke Lihaị ahụ nile site n’oge ọ hapụrụ Jerusalem.",
                "12": "Ma na-agbanyeghị mmaja nile ahụ na in̄ụ-iyi nile ahụ nke Gịdianhaị meworo, lee, ndị Nifaị meriri ha, nke mere na ha daghachiri azụ site n’iru ha.",
                "13": "Ma o wee ruo na Gịdgịdonaị nyere iwu na ndị-agha ya nile ga-achụ ha ruo oke-ala nile nke ọzara ahụ, ma na ha ekwesịghị idebe onye ọbụla nke ga-adaba n’aka ha n’ụzọ; ma otu a ha chụrụ ha ma gbuo ha, ruo n’oke-ala nile nke ozara ahụ, ọbụna ruo mgbe ha mezuworo iwu nke Gịdgịdonaị.",
                "14": "Ma o wee ruo na Gịdianhaị, onye guzoworo ma lụọ-ọgụ na-atụghị egwu, a chụrụ ya ọsọ dịka ọ na-agbalaga; ma ebe ike gwụrụ ya n’ihi nnukwu ịlụ-ọgụ ya a chụfere ya ma gbuo ya. Ma nke a bụ ngwụcha nke Gịdianhaị onye-ori.",
                "15": "Ma o wee ruo na ndị-agha nile nke ndị Nifaị laghachịkwara ọzọ n’ebe nchekwa ha. Ma o wee ruo na afọ nke iri na iteghete nke a gafere, ma ndị ori ahụ abịaghị kwa ọzọ n’agha; ọbụghị ma ha bịara ọzọ n’afọ nke iri abụọ.",
                "16": "Ma n’afọ nke iri abụọ na otu ha abịaliteghị n’agha, mana ha bịalitere n’akụkụ nile ịgba ndị Nifaị gburu-gburu; n’ihi na ha chere na ọbụrụ na ha ga-ebepụ ndị nke Nifaị site n’ịbịa n’ala ha nile, ma ha ga-akpachị ha n’akụkụ nile, ma ọbụrụ na ha ga-ebepụ ha site na ohere ha nile pụtara ìhè, na ha nwere ike ime ka ha rara onwe ha nye dịka ọchịchọ ha nile siri dị.",
                "17": "Ugbua ha ahọpụtaworo onwe ha onye-ndu ọzọ, onye aha ya bụụrụ Zemnaraịha; ya mere ọ bụụrụ Zemnaraịha mere ka ndị-agha-ịgba gburu-gburu a bụrụ ihe ga-eme.",
                "18": "Mana lee, nke a bụụrụ uru nye ndị Nifaị ahụ; n’ihi na o kweghị ndị-ori ahụ omume ịgba gburu-gburu ogologo oge zuru-oke iji nweta ihe mmekụta n’arụ ndị Nifaị, n’ihi nnukwu ihe-oriri ndị nke ha debesịworo,",
                "19": "Ma n’ihi ezughị-ezu nke ihe-oriri nile n’etiti ndị-ori ahụ; n’ihi na lee, ha enweghị ihe ọbụla ma ọbụghị anụ maka ịdị ndụ ha, bụ anụ nke ha nwetara n’ime ọzara ahụ;",
                "20": "Ma o wee ruo na anụ-ọhịa ahụ kọrọ ụkọ n’ọzara ahụ nke mere na ndị-ori ahụ fọdụrụ ntakịrị ka ha nwụọ site na agụụ.",
                "21": "Ma ndị Nifaị ahụ nọọrọ na-azọpụta ije esepụghị-aka ma n’ehihie ma n’abalị ma na-adakwasị ndị-agha ha nile, ma na-ebepụ ha na puku na puku ma na iri nile nke puku.",
                "22": "Ma otu a ọ bụụrụ ọchịchọ nke ndị Zemnaraịha ahụ iwezuga onwe ha site n’atụmatụ ha, n’ihi nnukwu mbibi nke bịakwasịrị ha n’abalị na n’ehihie.",
                "23": "Ma o wee ruo na Zemnaraịha nyere ndị ya iwu ka ha wezuga onwe ha site n’agha-ịgba gburu-gburu ahụ, ma zọga ije n’ebe kachasị tee anya nke ala ahụ dị n’elu-elu.",
                "24": "Ma ugbua, Gịdgịdonaị ebe ọ matara maka atụmatụ ha, ma ebe ọ matara maka adịghị-ike ha n’ihi enweghị nri, na nnukwu ogbugbu nke e meworo n’etiti ha, ya mere ọ zipuru ndị-agha ya nile n’oge abalị, ma bepụ ụzọ nke ịlaghachi-azụ ha, ma debe ndị-agha ya nile nʼụzọ nke nlaghachị-azụ ha.",
                "25": "Ma nke a ka ha mere n’oge abalị, ma zọrọ-ije ha gafee ndị-ori ahụ, nke mere na n’echi ya, mgbe ndị-ori ahụ malitere ịzọ-ije ha, ndị-agha nke ndị Nifaị zutere ha ma n’iru ha ma n’azụ ha.",
                "26": "Ma ndị-ori ahụ nọ na ndịda-ndịda e bepụ kwara ha n’ebe nile nke mgbaghachị ha. Ma ihe nile ndị a e mere ha site n’iwu nke Gịdgịdonaị.",
                "27": "Ma e nwere ọtụtụ puku puku ndị raara onwe ha nye ndị-mkpọrọ n’aka ndị Nifaị, ma ndị fọdụrụ n’ime ha e gburu ha.",
                "28": "Ma onye-ndu ha, Zemnaraịha, a kpọọrọ ya kwụgbuo ya n’elu osisi, e, ọbụna n’elu ya ruo mgbe ọ nwụrụ. Ma mgbe ha kwụgbuworo ya ruo mgbe ọ nwụrụ ha gbudara osisi ahụ n’ala, ma tie n’olu na-adasike, na-asị:",
                "29": "Ka Onye-nwe chekwaa ndị ya n’ezi-omume na n’idi nsọ nke obi, ka ha wee mee ka e gbuda n’ala ndị nile ga-achọ igbu ha n’ihi ike na ntụgwa nzuzo nile, ọbụna dịka e sịworo gbuda nwoke a n’ala.",
                "30": "Ma ha n̄ụrịrị ọn̄ụ ma tie kwa ọzọ n’otu olu, na-asị: Ka Chineke nke Abraham, na Chineke nke Aịsak, na Chineke nke Jekọb, chekwaa ndị a n’ezi-omume, oge nile nke ha ga-akpọ n’aha nke Chineke ha maka nchekwa.",
                "31": "Ma o wee ruo na ha malitere, ha nile dịka otu, n’ịbụ-abụ, na ito Chineke ha n’ihi nnukwu ihe nke o mewooro ha, n’ichekwa ha site n’ịdaba n’aka nile nke ndị iro ha.",
                "32": "E, ha tiri: Hosana dịrị Chineke Kachasị Elu. Ma ha tiri: Ngọzi na-adịrị aha nke Onye-nwe Chineke Pụrụ Ime Ihe nile, Chineke Kachasị Elu.",
                "33": "Ma obi ha nile jupụtara n’ọn̄ụ, ruo n’ịwụpụta ọtụtụ anya-mmiri, n’ihi nnukwu ịdị-mma nke Chineke n’ịnapụta ha site n’aka nile nke ndị-iro ha; ma ha matara na ọ bụụrụ n’ihi nchegharị ha na ịdị-umeala ha ka e jiworo napụta ha site na mbibi mgbe nile na-adigide."
            },
            "5": {
                "1": "Ma ugbua lee, e nweghị otu mkpụrụ-obi dị ndụ n’etiti ndị nke ndị Nifaị nile ndị nwere ntakịrị obi abụọ n’okwu nile nke ndị-amụma ahụ nile dị nsọ kwuworo; n’ihi na ha matara na ọ ga-adịrịrị mkpa na a ga-emezurịrị ha.",
                "2": "Ma ha matara na ọ ga-adịrịrị mkpa na Kraịst abịawo, n’ihi ọtụtụ ihe iriba-ama nile ndị ahụ nke e nyeworo, dịka okwu nile nke ndị-amụma ahụ siri dị; na maka ihe ndị ahụ nke meworọrịị ha matara na ọ ga-abụrịrị na ihe nile ga-eme dịka ihe ahụ nke e kwuworo siri dị.",
                "3": "Ya mere ha hapụrụ mmehie ha nile, na ihe arụ ha nile, na akwụnakwụna ha nile, ma jeere Chineke ozi jiri mgbalị ehihie na abalị.",
                "4": "Ma ugbua o wee ruo na mgbe ha kpọrọworo ndị-ori nile ahụ ndị-mkpọrọ, nke mere na ọdịghị onye ọbụla gbapụrụ bụ onye ana-egbughị, ha tụbara ndị-mkpọrọ ha nile n’ụlọ-mkpọrọ, ma mee ka e kwusaara ha ozi-ọma; ma ka ha ra bụ ndị ga-echegharị site na mmehie ha nile ma baa n’ime ọgbụgba-ndụ na ha agaghị egbu kwa mmadụ ọzọ a hapụrụ ha na ntọhapụ.",
                "5": "Mana ka ha ra bụ ndị na-abaghị n’ime ọgbụgba-ndụ, na ndị ka nọ na-aga n’iru inwe igbu-mmadụ nzuzo n’ime obi ha, e, ka ha ra e nwetara na-ekupụta ume mmaja nile megide ụmụnne ha nwoke a mara ha ikpe ma taa ha ahụhụ dịka iwu siri dị.",
                "6": "Ma otu a ha wetara na ngwụcha ihe ajọọ-omume nile, na ihe nzuzo, na ihe ntụgwa nile rụrụ-arụ n’ime nke e nwere nnukwu ajọọ-omume, na ọtụtụ igbu-mmadụ e mere.",
                "7": "Ma otu a ka iri afọ abụọ na abụọ sịworo gafee, na kwa iri afọ abụọ na atọ, na nke iri abụọ na anọ, na nke iri abụọ na ise; ma otu a ka iri afọ abụọ na ise sịworo gafee.",
                "8": "Ma e nwere ọtụtụ ihe meworo nke, n’anya ndị ụfọdụ, ga-adị nnukwu na ịtụ-n’anya; otu o sila dị, a gaghị edecha ha nile n’akwụkwọ a; e, akwụkwọ a agaghị enwe ike ịbata ọbụna otu ụzọ n’ụzọ otu narị akụkụ nke ihe e mere n’etiti ọtụtụ ndị mmadụ n’ohere nke iri afọ abụọ na ise.",
                "9": "Mana lee e nwere akụkọ-ndekọta ndị nke ka o-siri-gaa nile nke ndị a dị n’ime ya; ma nke karịrị nke-nke mana nkọwasị ezi-okwu, Nifaị nyere ya.",
                "10": "Ya mere emewo m akụkọ-ndekọta m nke ịhe nile dịka akụkọ-ndekọta nke Nifaị siri dị, nke a kanyere n’epekele nile a kpọrọ epekele nke Nifaị.",
                "11": "Ma lee, ana m eme akụkọ-ndekọta ahụ n’epekele nile ndị m meworo n’aka nke m.",
                "12": "Ma lee, a na-akpọ m Mọmọn, ebe a kpọrọ m n’ihi ala nke Mọmọn, ala ahụ n’ime nke Alma hiwere nzukọ-nsọ ahụ n’etiti ndị ahụ, e, nzukọ-nsọ mbụ ahụ nke e hiwere n’etiti ha n’ihi njehie ha.",
                "13": "Lee, abụ m onye-na-eso ụzọ nke Jisus Kraịst, Ọkpara nke Chineke. Ọ kpọwo m ikwupụta okwu ya n’etiti ndị ya, ka ha wee nwee ndụ mgbe nile na-adigide.",
                "14": "Ma ọ dịwo mkpa na mụ, dịka ọchịchọ nke Chineke siri dị, na ekpere nile nke ndị ahụ gafeworo, ndị bụụrụ ndị nsọ, ekwesịrị imezu ha dịka okwukwe ha siri dị, kwesịrị ime akụkọ-ndekọta nke ihe ndị a nke e meworo—",
                "15": "E, ntakịrị akụkọ-ndekọta nke ihe ahụ nke meworọrịị site n’oge nke Lihaị hapụrụ Jerusalem, ọbụna gbada ruo oge ugbua.",
                "16": "Ya mere ana m eme akụkọ-ndekọta m site n’akụkọ-ndepụta nile nke ndị ahụ buru m ụzọ nyeworo, ruo na mmalite nke ụbọchị m;",
                "17": "Ma mgbe ahụ ana m eme akụkọ-ndekọta nke ihe ndị ahụ m jiworo anya m abụọ hụ.",
                "18": "Ma ama m akụkọ-ndekọta nke m mere na ọ bụ ihe ziri-ezi na akụkọ-ndekọta bụ ezi-okwu; otu o sila dị e nwere ọtụtụ ihe ndị, dịka asụsụ anyị siri di, anyị enweghị ike ide.",
                "19": "Ma ugbua abịa m na ngwụcha nke ihe m na-ekwu, nke bụ maka onwe m, ma gaa n’iru inye nkọwasị maka ihe nile ndị dịworo tutu a mụọ m.",
                "20": "Abụ m Mọmọn, na nwa agbụrụ nke Lihaị n’enweghị ntụpụ. Enwere m ihe kpatara m ịgọzi Chineke m na Onye-nzọpụta m Jisus Kraịst, na ọ kpọpụtara nna anyị ha site n’ala nke Jerusalem, (ma ọdịghị onye matara ya ma ọbụghị ya n’onwe ya na ndị ahụ ọ kpọpụtara site n’ala ahụ) ma na o nyewo mụ na ndị m nnukwu mmụta ruo na nzọpụta nke mkpụrụ-obi anyị nile.",
                "21": "N’ezie ọ gọziwo ụlọ nke Jekọb, ma na-emewororị mkpụrụ-afọ nke Josef ebere.",
                "22": "Ma ebe ọ bụ na ụmụ nke Lihaị edebewo iwu-nsọ ya nile ọ gọziwo ha ma nye ha ime nke-ọma dịka okwu ya siri dị.",
                "23": "E, ma n’ezie ọ ga-akpọta ụfọdụ nke mkpụrụ-afọ nke Josef ọzọ n’ọmụma nke Onye-nwe Chineke ha.",
                "24": "Ma dịka n’ezie na Onye-nwe na-adị ndụ, ka ọ ga-akpọkọta bata site n’akụkụ anọ nile nke ụwa nke mkpụrụ-afọ nile nke Jekọb fọdụrụ, ndị e kposasịrị na mba-ọzọ n’elu iru nke ụwa.",
                "25": "Ma dịka ọ gbaworo-ndụ ya na ụlọ nile nke Jekọb, ọbụna otu ahụ ka ọgbụgba-ndụ ahụ nke o jiworo gbaa-ndụ ya na ụlọ nke Jekọb ga-emezu mgbe oge nke ya ruru, ruo n’iwetaghachi ụlọ nile nke Jekọb na mmata nke ọgbụgba-ndụ ahụ ya na ha gbaworo.",
                "26": "Ma mgbe ahụ ka ha ga-amata Onye-mgbapụta ha, nke bụ Jisus Kraịst, Ọkpara nke Chineke; ma mgbe ahụ ka a ga-akpọkọta ha bata site n’akụkụ anọ nile nke ụwa ruo n’ala nke aka ha nile, site n’ebe nke e siworo kposasịa ha; e, dịka Onye-nwe na-adị ndụ otu ahụ ka ọ ga-adị. Amen."
            },
            "6": {
                "1": "Ma ugbua o wee ruo na ndị nke ndị Nifaị laghachịrị ha nile n’ala nke aka ha nile n’afọ nke iri abụọ na isii, nwoke ọbụla ya na ezi na ụlọ ya, igwe anụ ya nile na igwe anụmanụ ya nile, ịnyịnya ya nile na igwe-ehi ya, na ihe nile ọbụla bụ nke ha.",
                "2": "Ma o wee ruo na ha erichabeghị ihe-oriri ha nile; ya mere ha were nye onwe ha ihe nile ha na-erichabeghị site n’akụkụ-ubi ha nile n’ụdị ọbụla, na ọla-edo ha, na ọla-ọcha ha, na ihe ha nile dị oke-ọnụ-ahịa, ma ha laghachiri n’ala nke aka ha nile na ihe onwunwe ha nile, ma n’akụkụ elu-elu ma n’akụkụ ndịda-ndịda, ma n’ala dị n’elu-elu ma n’ala dị na ndịda-ndịda.",
                "3": "Ma ha nyere ndị-ori nile ahụ ndị baworo n’ime ọgbụgba-ndụ idebe udo nke ala ahụ, ndị nwere ọchịchọ ịbụ ndị Leman, ala, dịka ọnụ-ọgụgụ ha nile siri dị, ka ha wee nwee, site n’ọrụ aka ha nile, ebe ha ga-esi nweta ihe ha ji adị ndụ; ma otu a ha hiwere udo n’ala ahụ.",
                "4": "Ma ha malitere ọzọ ime nke-ọma na ibawanye nnukwu; ma afọ nke iri abụọ na isii na asaa gafere, ma e nwere nnukwu usoro n’ala ahụ; ma ha emewo iwu ha nile dịka ahata-aha na izi-ezi siri dị.",
                "5": "Ma ugbua o nweghị ihe ọbụla dị n’ala ahụ nile ga-egbochi ndị ahụ ime nke-ọma esepụghị-aka, ma ọbụghị na ha ga-adaba n’ime njehie.",
                "6": "Ma ugbua ọ bụụrụ Gịdgịdonaị, na onye-ikpe ahụ, Lakoniọs, na ndị ahụ ahọpụtaworo ndị ndu, bụ ndị hiweworo nnukwu udo a n’ala ahụ.",
                "7": "Ma o wee ruo na e nwere ọtụtụ obodo-ukwu e wuru ọhụrụ, ma e nwere ọtụtụ obodo-ukwu ochie e wugharịrị.",
                "8": "Ma e nwere ọtụtụ okporo-ụzọ e wulitere, na ọtụtụ ụzọ e mere nke duru site n’obodo-ukwu ruo n’obodo-ukwu, na site n’ala ruo n’ala, na site n’ebe ruo n’ebe.",
                "9": "Ma otu a ka afọ nke iri abụọ na asatọ siri gafee, ma ndị ahụ nwere udo esepụghị-aka.",
                "10": "Mana o wee ruo n’afọ nke iri abụọ na iteghete a malitere inwe ịrụ-ụka n’etiti ndị ahụ; ma ụfọdụ buliri onwe ha elu nye mpako na itu-ọnụ nile n’ihi nnukwu ụba ha karịrị akarị, e, ọbụna ruo na nnukwu inye nsogbu nile;",
                "11": "N’ihi na e nwere ọtụtụ ndị ọzụ-ahịa ukwu n’ala ahụ, na kwa ọtụtụ ndị ọka-iwu, na ọtụtụ ndị-ọrụ.",
                "12": "Ma a malitere igosi ihe dị iche na ndị ahụ site n’ọkwa nile, dịka akụ na ụba ha nile na ohere ha maka ọmụmụ ihe siri dị; e, ụfọdụ nọọrọ n’amaghị-ama n’ihi ogbenye ha, ma ndị ọzọ natara nnukwu ọmụmụ-ihe n’ihi akụ na ụba ha nile.",
                "13": "Ụfọdụ buliri onwe ha elu na mpako, ma ndị ọzọ dị umeala karịa; ụfọdụ kwụghachịrị ịkpọ-iyi n’ọnọdụ ịkpọ-iyi, ebe ndị ọzọ ga-anata ịkpọ-iyi na nsogbu na ụdị mkpagbu nile dị iche iche, ma ha agaghị atụgharị ma kwuo okwu ọjọọ ọzọ, kama ha dị umeala nwee obi nchegharị n’iru Chineke.",
                "14": "Ma otu a e nwere nnukwu ahaghị-n’otu n’ala ahụ nile, nke mere na nzukọ-nsọ ahụ malitere ikewasị; e, nke mere na n’afọ nke iri atọ nzukọ-nsọ ahụ e kewasịrị ya n’ala ahụ nile ma ọbụghị n’etiti ndị Leman ole na ole ndị a gbanwere nye okwukwe nke ezi-okwu ahụ; ma ha achọghị isi n’ime ya pụọ, n’ihi na ha kwụsiri ike, ma kwesie ike, ma bụrụ akwaa akwụrụ, dị na njikere na mgbalị nile idebe iwu-nsọ nile nke Onye-nwe.",
                "15": "Ugbua ihe kpatara ajọọ-omume nke a nke ndị ahụ bụụrụ nke a—Setan nwere nnukwu ike, ruo n’ịkpalite ndị ahụ ime ụdị ajọọ-omume ọbụla dị iche iche, na ịfụli ha elu na mpako, na-anwa ha ịchọ ike, na ikike, na ụba nile, na ihe efu nile nke ụwa.",
                "16": "Ma otu a ka Setan siri dufuo obi nile nke ndị ahụ ime ụdị ajọọ-omume nile dị iche iche; ya mere ha enwewo ọn̄ụ udo nanị afọ ole na ole.",
                "17": "Ma otu a, na mmalite afọ nke iri atọ—ndị ahụ ebe anapụtaworo ha n’ohere nke ogologo oge ka onwunwa nile nke ekwensu ahụ na-ebugharị ha ebe ọbụla nke ọ chọrọ ibụga ha, na-ime ajọọ-omume ọbụla ọ chọrọ ka ha mee—ma otu a na mmalite nke a, afọ nke iri atọ, ha nọọrọ n’ọnọdụ nke ajọọ-omume dị egwu.",
                "18": "Ugbua ha emeghị mmehie na-amaghị-ama, n’ihi na ha matara ọchịchọ Chineke gbasara ha, n’ihi na a kuziworo ha ya rị; ya mere ha kpachapụrụ-anya nupu-isi megide Chineke.",
                "19": "Ma ugbua ọ bụụrụ n’ụbọchị nile nke Lakoniọs, nwa nwoke nke Lakoniọs, n’ihi na Lakoniọs nọchịrị oche nke nna ya ma chịa ndị ahụ n’afọ ahụ.",
                "20": "Ma a malitere inwe ndịkom a kwalitere mụọ ha site n’elu-igwe ma zipụta, na-eguzo n’etiti ndị ahụ n’ala ahụ nile, na-ekwusa ozi-ọma na-agba-ama n’atụghị egwu maka mmehie nile na ajọọ-omume nile nke ndị ahụ, ma na-agbara ha ama gbasara mgbapụta ahụ nke Onye-nwe ga-eme maka ndị ya, ma-ọbụ n’okwu ndị ọzọ, mbilite-n’ọnwụ nke Kraịst; ma ha gbara-ama n’atụghị egwu maka ọnwụ ya na ahụhụ ya nile.",
                "21": "Ugbua e nwere ọtụtụ n’ime ndị ahụ ndị iwe were karịa n’ihi ndị ahụ gbara-ama maka ihe ndị a; ma ndị ahụ were iwe kara bụrụ ndị-isi-ikpe ahụ, na ndị buwororịị ndị isi nchụ-aja na ndị ọka-iwu; e, ndị nile ahụ bụụrụ ndị ọka-iwu, iwe were ha n’ebe ndị ahụ gbara-ama maka ihe ndị a nile nọ.",
                "22": "Ugbua e nweghị onye-ọka-iwu ma-ọbụ ọka-ikpe ma-ọbụ onye isi nchụ-aja nke nwere ike ịma onye ọbụla ikpe ọnwụ ma ọbụghị na amam-ikpe ha, onye-ọchịchị nke ala ahụ etinyewo aka n’akwụkwọ maka ya.",
                "23": "Ugbua e nwere ọtụtụ ndị ahụ gbara-ama maka ihe ndị gbasara Kraịst ndị gbara-ama n’atụghị egwu, ndị nke ndị-ikpe ahụ kpọọrọ ma gbuo ha na nzuzo, na mmata nke ọnwụ ha abịarughị onye-ọchịchị nke ala ruo mgbe ha nwụchaworo.",
                "24": "Ugbua lee, nke a megidere iwu nile nke ala ahụ, na a ga-egbu onye ọbụla ma ọbụghị na ha nwere ike site n’aka onye-ọchịchị nke ala ahụ—",
                "25": "Ya mere mkpesa bịalitere rute ala nke Zarahemla, ruo onye-ọchịchị nke ala ahụ, megide ndị-ikpe a ndị maworo ndị-amụma nile nke Onye-nwe ikpe ọnwụ, na-abụghị dịka iwu ahụ siri dị.",
                "26": "Ugbua o wee ruo na a kpọọrọ ha ma kpọlite ha n’iru onye-ikpe ahụ, ka e kpee ha ikpe maka imebi-iwu nke ha meworo, dịka iwu ahụ siri dị nke ndị ahụ nyeworo.",
                "27": "Ugbua o wee ruo na ndị-ikpe ahụ nwere ọtụtụ ndị enyị na ebo nile; ma ndị fọdụrụ, e, ọbụna ọfọdụrụ ntakịrị ka ọ bụrụ ndị ọka-iwu nile na ndị isi nchụ-aja nile, kpọkọtara onwe ha ọnụ, ma dị n’otu ha na ebo nile nke ndị-ikpe ahụ a ga-ekpe ikpe dịka iwu siri dị.",
                "28": "Ma ha bara n’ime ọgbụgba-ndụ otu onye na ibe ya, e, ọbụna n’ime ọgbụgba-ndụ ahụ nke ndị mgbe ochie nyere, ọgbụgba-ndụ nke e nyere ma nye site na ekwensu, ịtụgwa megide ezi-omume nile.",
                "29": "Ya mere ha jikọtara megide ndị nke Onye-nwe, ma baa n’ime ọgbụgba-ndụ ibibi ha, na ịnapụta ndị nke ikpe mara maka igbu mmadụ site na njidesike nke ikpe-ziri-ezi, nke a chọrọ iji leta ha dịka iwu ahụ siri dị.",
                "30": "Ma ha mere ihe efu iwu na ihe nile ruru mmadụ nke mba ha; ma ha gbara-ndụ otu onye na ibe ya ibibi onye-ọchịchị ahụ, na idebe onye-eze n’ala ahụ, ka ala ahụ ghara ịdị kwa ọzọ na ntọhapụ kama ka ọ dịrị n’okpuru ndị-eze."
            },
            "7": {
                "1": "Ugbua lee, aga m egosị unu na ha ehiweghị onye-eze ga-achị ala ahụ; mana n’ime otu afọ a, e, n’afọ nke iri atọ, ha bibiri n’elu oche-eze ahụ, e, ha gburu onye-isi-ikpe nke ala ahụ.",
                "2": "Ma ndị ahụ kewara otu megide ibe ya; ma ha kewapụrụ otu site n’ibe ya n’ime agbụrụ na agbụrụ, nwoke ọbụla dịka ezi na ụlọ ya na ebo ya na ndị enyị ya siri dị; ma otu a ha bibiri ọchịchị nke ala ahụ.",
                "3": "Ma agbụrụ ọbụla họpụtara onye-isi ma-ọbụ onye-ndụ nye onwe ha, ma otu a ha ghọrọ agbụrụ nile na ndị ndu nke agbụrụ nile.",
                "4": "Ugbua lee, e nweghị nwoke nọ n’etiti ha ma ọbụghị na o nwere nnukwu ezi na ụlọ na ọtụtụ ebo na ndị enyi; ya mere agbụrụ ha buziri ibu karịa.",
                "5": "Ugbua e mere ihe ndị a nile, ma enwebeghị agha dị n’etiti ha mgbe ahụ; ma ajọọ-omume nile bịakwasịworo ndị ahụ n’ihi na ha raara onwe ha nye ike nke Setan.",
                "6": "Ma nhazi nile nke ọchịchị ahụ e bibiri ha, n’ihi ntụgwa nzuzo nke ndị enyi na ebo nile nke ndị ahụ gburu ndị-amụma ahụ.",
                "7": "Ma ha butere nnukwu ndọrọ-ndọrọ n’ala ahụ, nke mere na akụkụ nke kara bụrụ ndị ezi-omume fọdụrụ ntakịrị ka ha nile ghọzie ndị ajọọ-omume; e, e nwere nanị ndị ezi-omume ole na ole n’etiti ha.",
                "8": "Ma otu a afọ isii agafebeghị site na mgbe akụkụ nke karịrị na ndị ahụ tụgharịworo site n’ezi-omume ha, dịka nkịta na-eri agbọ ya, ma-ọbụ dịka nne-ezi na-ewogharị na apịtị.",
                "9": "Ugbua ntụgwa nzuzo a, nke wetakwasịworo ndị ahụ nnukwu ajọọ-omume dị otu a, kpọkọtara onwe ha ọnụ, ma debe n’isi ha otu nwoke onye ha kpọrọ Jekọb;",
                "10": "Ma ha kpọrọ ya eze ha; ya mere ọ ghọrọ onye-eze na-achị otu ndị ajọọ-omume a; ma ọ bụụrụ otu n’ime ndị a kachasịrị mara amara onye nyeworo olu ya megide ndị-amụma nile gbara-ama maka Jisus.",
                "11": "Ma o wee ruo na ha esighị oke ike n’ọnụ-ọgụgụ dịka agbụrụ nile nke ndị ahụ, ndị jikọtara onwe ha n’otu ma ọbụghị ndị ndu ha hiwere iwu ha nile, onye ọbụla dịka agbụrụ ya siri dị; otu o sila dị ha bụụrụ ndị-iro; otu o sila dị ha abụghị ndị ezi-omume, mana ha jikọtara n’otu n’ịkpọ ndị ahụ baworo n’ime ọgbụgba-ndụ ibibi ọchịchị ahụ asị.",
                "12": "Ya mere, Jekọb ebe ọ hụrụ na ndị-iro ha dị imerime karịa ha, ebe ọ bụụrụ eze nke ndị otu ahụ, ya mere o nyere ndị ya iwu ka ha gbafuo n’ime akụkụ nke kachasịrị dị n’elu elu nke ala ahụ, ma n’ebe ahụ wulitere onwe ha ala-eze, ruo mgbe ndị nghọtahie ga esonye ha, (n’ihi na ọ nọọrọ na-eto ha otuto-erughị-n’obi na a ga-enwe ọtụtụ ndị nghọtahie) ma wee sie ike nke zuru ịdọ ndọrọ-ndọrọ ha na agbụrụ nile nke ndị ahụ; ma ha mere otu ahụ.",
                "13": "Ma oke ngwa-ngwa ka ịzọ-ije ha dịịrị nke mere na e nweghị ike ịkwụsị ya ruo mgbe ha gapụworo site na nchụkwu nke ndị ahụ. Ma otu a ka afọ nke iri atọ siri gwụchaa; ma otu a ka ihe-omume nile nke ndị Nifaị siri dị.",
                "14": "Ma o wee ruo n’afọ nke iri atọ na otu na ha kewasịrị na agbụrụ na agbụrụ, nwoke ọbụla dịka ezi na ụlọ ya siri dị, ebo na ndị enyi siri dị; otu o sila dị ha abịawo na nkwekọrịta na ha agaghị a ga ịlụ-agha otu na ibe ya; mana ha ejikọtaghị onwe ha n’ihe gbasara iwu ha nile, ma ụdị ọchịchị ha, n’ihi na ehiwere ha dịka echiche nile nke ndị ahụ bụụrụ ndị-isi ha na ndị ndụ ha siri dị. Mana ha hiwere iwu nile siri ezigbo ike na otu agbụrụ agaghị ejehie megide ọzọ, nke mere na n’otu uzo ha nwere udo n’ala ahụ; otu o sila dị, obi ha nile atụgharịwo site n’ebe Onye-nwe Chineke ha nọ, ma ha tụrụ ndị-amụma ahụ okwute ma chụpụ ha site n’etiti ha.",
                "15": "Ma o wee ruo na Nifaị—ebe ndị mụọ-ozi letaworo ya na kwa olu nke Onye-nwe, ya mere ebe ọ hụworo ndị mụọ-ozi, ma ebe ọbụ onye-aka-ebe hụrụ n’anya, ma ebe o nwetaworo ike e nyere ya ka o wee mata gbasara ije-ozi nke Kraịst, na kwa ebe ọ bụ onye aka-ebe hụrụ nlaghachị ọsọ-ọsọ ha site n’ezi-omume ha ruo na ajọọ-omume na ihe arụ ha nile;",
                "16": "Ya mere, ebe o wutere ya maka isi-ike nke obi ha nile na ikpu-isi nke echiche ha nile—gara nʼiru n’etiti ha n’ime otu afọ ahụ, ma malite ịgba-ama, n’atụghị egwu, nchegharị na nsachapụ nke mmehie nile site n’okwukwe n’Onye-nwe Jisus Kraịst.",
                "17": "Ma ọ kụziri ha ọtụtụ ihe; ma a gaghị enwe ike idecha ha nile, ma otu akụkụ ha agaghị-ezu, ya mere e deghị ha n’ime akwụkwọ a. Ma Nifaị kụziri ozi-ọma jiri ike na nnukwu ikike.",
                "18": "Ma o wee ruo na ha weere ya iwe, ọbụna n’ihi na o nwere nnukwu ike karịrị nke ha, n’ihi na o kweghị-omume na ha agaghị-ekwere okwu ya nile, n’ihi na oke nnukwu ka okwukwe ya dị n’Onye-nwe Jisus Kraịst na ndị mụọ-ozi kụziri ya ihe kwa ụbọchị.",
                "19": "Ma n’aha nke Jisus ka ọ chụpụrụ ajọọ-mụọ nile na mụọ nile na-adịghị ọcha; ma ọbụna nwanne ya nwoke ka ọ kpọlitere site na ndị nwụrụ-anwụ, mgbe a tụworo ya okwute ma taa ya ahụhụ ọnwụ n’aka ndị ahụ.",
                "20": "Ma ndị ahụ hụrụ ya, ma gbaa-ama maka ya, ma weere ya iwe n’ihi ike ya; ma o mekwara ọtụtụ ọrụ-ebube ndị ọzọ, n’anya nke ndị ahụ, n’aha nke Jisus.",
                "21": "Ma o wee ruo na afọ nke iri atọ na otu gafere, ma e nwere nanị ole na ole ndị agbanwere nye Onye-nwe; mana ka ha ra bụ ndị a gbanwere gosipụtara n’ezi-okwu nye ndị ahụ na e letawo ha site n’ike na Mụọ nke Chineke, nke dị n’ime Jisus Kraịst, onye nke ha kwere na ya.",
                "22": "Ma ka ha ra bụ ndị achụpụrụ ajọọ-mụọ nile site n’ime ha, ma gwọọ ha nrịa-nrịa ha nile na adịghị-ike ha nile, gosipụtara n’ezi-okwu nye ndị ahụ na a rụkwasịwo ha ọrụ site na Mụọ nke Chineke, ma a gwọwo ha; ma ha gosịpụtakwara ihe iriba-ama ma mee ụfọdụ ọrụ-ebube n’etiti ndị ahụ.",
                "23": "Otu a ka afọ nke iri-atọ na abụọ sịkwara gafee. Ma Nifaị kpọkụru ndị ahụ na mmalite afọ nke iri-atọ na atọ; ma o kwusaara ha nchegharị na nsachapụ nke mmehie nile.",
                "24": "Ugbua a ga m achọ ka unu cheta kwa, na-enweghị ndị ọbụla a kpọtara na nchegharị bụ ndị a na-ejighi mmiri mee baptism.",
                "25": "Ya mere, Nifaị chiri ha echichi, ndị nwoke maka ije-ozi a, ka ndị nile ndị ga-abịakwute ha ka ejiri mmiri mee ha baptism, ma nke a dịka aka-ebe na ịgba-ama n’iru Chineke, na nye ndị ahụ, na ha echegharịwo ma nabata nsachapụ nke mmehie ha nile.",
                "26": "Ma ha dị ọtụtụ na mmalite nke afọ a ndị e mere baptism maka nchegharị; ma otu a otu akụkụ nke karịrị n’afọ ahụ gafere."
            },
            "8": {
                "1": "Ma ugbua o wee ruo na dịka akụkọ-ndekọta anyị siri dị, ma anyị matara akụkọ-ndekọta anyị na ọ bụ ezi-okwu, n’ihi na lee, ọ bụụrụ onye ezi-omume dekọrọ akụkọ-ndekọta ahụ—n’ihi na n’ezi-okwu ọ rụrụ ọtụtụ ọrụ-ebube n’aha nke Jisus; ma enweghị nwoke ọbụla nwere ike ịrụ ọrụ-ebube n’aha nke Jisus ma ọbụghị na a sachara ya mpekere nile site n’ajọọ-omume ya—",
                "2": "Ma ugbua o wee ruo, ọbụrụ na e nweghị ndehie nwoke a mere na ngụkọta nke oge anyị, afọ nke iri atọ na atọ agafewo;",
                "3": "Ma ndị ahụ malitere iji nnukwu ezi-okwu na-ele anya ihe iriba-ama nke onye-amụma Samuel, onye nke Leman, nyeworo; e, maka oge nke a ga-enwe ọchịchịrị n’ohere nke mkpụrụ ụbọchị atọ n’elu iru nke ala ahụ.",
                "4": "Ma a malitere inwe nnukwu obi abụọ nile na ịrụ-ụka nile n’etiti ndị ahụ, na-agbanyeghị na e nyewo ọtụtụ ihe iriba-ama.",
                "5": "Ma o wee ruo n’afọ nke iri atọ na anọ, n’ọnwa nke mbụ, n’ụbọchị nke anọ nke ọnwa ahụ, nnukwu ebili-mmiri palitere, ụdị nke a na-amatabeghị mbụ n’ala ahụ nile.",
                "6": "Ma e nwekwara nnukwu na oke-ikụkụ-mmiri dị egwu, ma e nwere egbe-elu-igwe dị egwu, nke mere na ọ mara ala ahụ nile jijiji dịka ọ chọrọ ikewasị iche iche.",
                "7": "Ma e nwere amụma-elu nile dị nkọ karịa, ụdị nke a na-amatabeghị mbụ n’ala ahụ nile.",
                "8": "Ma obodo-ukwu nke Zarahemla bara ọkụ.",
                "9": "Ma obodo-ukwu nke Moronaị damiri n’ime omimi nile nke osimiri, ma ndị nile bi n’ime ya mikpuru.",
                "10": "Ma e buuru aja bukwasị obodo-ukwu nke Moronaịha ahụ, nke mere na n’ọnọdụ nke obodo-ukwu ahụ e nweziri nnukwu ugwu-ukwu.",
                "11": "Ma e nwere nnukwu mbibi dị egwu n’ala dị na ndịda-ndịda.",
                "12": "Mana lee, e nwere nnukwu mbibi dị egwu karịa n’ala dị n’elu-elu; n’ihi na lee, iru nile nke ala ahụ a gbanwere ya, n’ihi oke-ikụkụ-mmiri ahụ na ifufe gburu gburu nile, na egbe-elu-igwe nile na amụma-elu nile, na ịma jijiji karịrị akarị nke ala ahụ nile;",
                "13": "Ma okporo-ụzọ nile gbawasịrị, ma ụzọ nile dị ahata-aha e mebiri ha, ma ọtụtụ ebe dị larịị dịzịrị ndakoro.",
                "14": "Ma ọtụtụ nnukwu obodo-ukwu na ndị kwesịrị ịrịba-ama e mikpuru ha, ma ọtụtụ a gbara ha ọkụ, ma ọtụtụ a magidere ha jijiji ruo mgbe ụlọ nile dị ha n’ime daworo n’ala, ma ndị nile bi n’ime ha e gburu ha, ma ebe ahụ nile a hapụrụ ha ka ha tọgbọrọ n’efu.",
                "15": "Ma e nwere ụfọdụ obodo-ukwu ndị fọdụrụ; mana mmebi dị na ha dị ukwuu karịa, ma e nwere ọtụtụ bi n’ime ha ndị e gburu-egbu.",
                "16": "Ma e nwere ụfọdụ ndị e bufuru n’ifufe gburu gburu ahụ; ma ebe ha gara ọdịghị onye matara, ma ọbụghị na ha matara na e bufuru ha.",
                "17": "Ma otu a iru nke ala ahụ nile mebiri n’ụdị, n’ihi oke-ikụkụ-mmiri ahụ nile, na egbe-elu-igwe nile, na amụma-elu ahụ nile, na ima jijiji nke ala ahụ.",
                "18": "Ma lee, nkume nile ahụ e tiwara ha abụọ, a gbawasịrị ha n’elu iru nke ala ahụ nile, nke mere na a chọtara ha na mpekere gbawasịrị agbawasị, ma na njikọ nile ma na mgbawa nile, n’elu iru nile nke ala ahụ.",
                "19": "Ma o wee ruo na mgbe egbe-elu-igwe nile, na amụma-elu nile ahụ, na ebili mmiri ahụ, na oke ikuku mmiri ahụ, na ịma jijiji nile nke ala ahụ kwụsịrị—n’ihi na lee, ha nọrọ ihe dịka ohere nke oge awa atọ; ma ụfọdụ kwuru na oge ahụ karịrị; otu o sila dị, nnukwu ihe nile ndị a dị egwu e mere ha n’ihe dịka ohere nke oge awa atọ—ma mgbe ahụ lee, e nwere ọchịchịrị n’elu iru nke ala ahụ.",
                "20": "Ma o wee ruo na e nwere agbidigbi ọchịchịrị n’elu iru nile nke ala ahụ, nke mere na ndị bi n’ime ya ndị na-adabeghị nwere ike inwe mmetụta ụzụ nke ọchịchịrị ahụ;",
                "21": "Ma enweghị ike inwe ìhè, n’ihi ọchịchịrị ahụ, ma-ọbụ oriọna nile, ma-ọbụ ọkụ-opịpị nile, ma-ọbụ na enwere ike inwe ọkụ afụnwuru jiri e zigbo nkụ kpọrọ-akpọ karịa, nke ga-eme na enweghị ike inwe ihe ọbụla ma ọlị;",
                "22": "Ma enweghị ìhè ọbụla a hụrụ, ma-ọbụ ọkụ, ma-ọbụ ihe ọkụ, ma-ọbụ anyanwụ, ma-ọbụ ọnwa, ma-ọbụ kpakpando nile, n’ihi na oke nnukwu ka igirigi ọchịchịrị ahụ nke dị n’elu iru nke ala ahụ dị.",
                "23": "Ma o wee ruo na ọ dịgidere n’ohere nke mkpụrụ ụbọchị atọ na e nweghị ìhè a hụrụ; ma e nwere nnukwu iru-uju na iti mkpu na ịkwa-akwa n’etiti ndị ahụ nile esepụghị-aka; e, nnukwu ka isu-ude nile nke ndị ahụ dịịrị, n’ihi ọchịchịrị na nnukwu mbibi ahụ nke bịakwasịworo ha.",
                "24": "Ma n’otu ebe, a nụrụ ka ha na-eti na-asị: O na anyị chegharịworọrịị tutu nnukwu ụbọchị nke a dị egwu, ma mgbe ahụ ka a gaararịị edebe ụmụnne anyị nwoke, ma agaraghị akpọ ha ọkụ na nnukwu obodo-ukwu Zarahemla ahụ.",
                "25": "Ma n’ebe ọzọ a nụrụ ka ha na-eti na-eru uju, na-asị: O na anyị chegharịworọrịị tutu nnukwu ụbọchị nke a dị egwu, ma ghara igbu ma tụọ ndị-amụma ahụ nile okwute, ma chụpụ ha; mgbe ahụ ka ndị nne anyị na ụmụada anyị nile mara mma, na ụmụ anyị a gaara edebe ha, ma agaraghị eliwo ha n’ime nnukwu obodo-ukwu Moronaịha ahụ. Ma otu a ka iti ogologo mkpu nile nke ndị ahụ siri dị ukwuu na egwu."
            },
            "9": {
                "1": "Ma o wee ruo na e nwere olu a nụrụ n’etiti ndị nile bi n’ụwa, n’elu iru nile nke ala nke a, na-eti;",
                "2": "Ahụhụ, ahụhụ, ahụhụ na-adịrị ndị a; ahụhụ na-adịrị ndị bị n’ụwa nile ma ọbụghị na ha ga-echegharị; n’ihi na ekwensu na-achị ọchị, ma ndị mụọ-ozi ya nile na-an̄ụrị, n’ihi ụmụ-nwoke nile na ụmụ-ada nile mara mma nke ndị m e gburu, ma ọ bụ n’ihi ajọọ-omume ha na ihe arụ nile ka ha daworo!",
                "3": "Lee, nnukwu obodo-ukwu Zarahemla ahụ ka m gbaworo ọkụ, na ndị nile bi n’ime ya.",
                "4": "Ma lee, nnukwu obodo-ukwu Moronaị ka m meworo ka e mikpuo n’omimi nile nke osimiri ahụ, ma ndị nile bi n’ime ya ka mmiri rie ha.",
                "5": "Ma lee, nnukwu obodo-ukwu Moronaịha ahụ ka m jiworo aja kpuchie, ma ndị nile bi n’ime ya, izo ajọọ-omume ha nile na ihe arụ ha nile site iru m, ka ọbara nke ndị-amụma nile na ndị-nsọ nile ghara ịbịalitekwute kwa m ọzọ imegide ha.",
                "6": "Ma lee, obodo-ukwu nke Gịlgal ka m meworo ka e mikpuo, ma ndị nile bi n’ime ya ka e lie ha n’omimi nile nke ala ahụ;",
                "7": "E, ma obodo-ukwu nke Onaịha na ndị nile bi n’ime ya, na obodo-ukwu nke Mokọm na ndị nile bi n’ime ya; ma obodo-ukwu nke Jerusalem na ndị nile bi n’ime ya; ma mmiri nile ka m meworo ka ha bịalite n’ọnọdụ ha, izo ajọọ-omume ha na ihe arụ ha nile site n’iru m ka ọbara nke ndị-amụma nile na ndị-nsọ nile ghara ịbịalitekwute kwa m ọzọ megide ha.",
                "8": "Ma lee, obodo-ukwu nke Gadiandaị, na obodo-ukwu nke Gadiọmna, na obodo-ukwu nke Jekọb, na obodo-ukwu nke Gịmgịmno, ndị a nile ka m meworo ka e mikpuo ha, ma mee ugwu-nta nile na ndagwurugwụ nile n’ọnọdụ ha nile, ma ndị nile bi n’ime ya ka m liworo n’omimi nile nke ụwa, izo ajọọ-omume ha na ihe arụ ha nile site n’iru m, ka ọbara nke ndị-amụma na ndị-nsọ ghara ịbịalitekwute kwa m ọzọ megide ha.",
                "9": "Ma lee, nnukwu obodo-ukwu Jekọbugat ahụ, nke ndị ahụ bi n’ime ya bụ ndị nke eze Jekọb, ka m meworo ka a kpọọ ya ọkụ n’ihi mmehie ha nile na ajọọ-omume ha, nke karịrị ajọọ-omume nile nke ụwa nile, n’ihi igbu-mmadụ nzuzo ha na ntụgwa ha nile; n’ihi na ọ bụ ha bụ ndị bibiri udo nke ndị m na ọchịchị nke ala ahụ; ya mere e mere m ka a kpọọ ha ọkụ, ibibi ha site n’iru m, ka ọbara nke ndị-amụma na ndị nsọ ghara ịbịalitekwute kwa m ọzọ megide ha.",
                "10": "Ma lee, obodo-ukwu nke Leman, na obodo-ukwu nke Jọsh, na obodo-ukwu nke Gad, na obodo-ukwu nke Kịshkumen, ka m meworo ka a gbaa ha ọkụ, na ndị nile bi n’ime ya, n’ihi ajọọ-omume ha n’ịchụpụ ndị-amụma ahụ, na ịtụ ndị ahụ m zitara ikwupụtara ha gbasara ajọọ-omume ha na ihe arụ ha nile okwute.",
                "11": "Ma n’ihi na ha chụpụrụ ha nile, na e nweghị onye ezi-omume n’etiti ha, ezidagara m ọkụ ma bibie ha, na ajọọ-omume na ihe arụ ha nile a ga-ezobe ya site n’iru m, ka ọbara nke ndị-amụma na ndị-nsọ nile ndị m zigara n’etiti ha agaghị etiku m site n’ime ala megide ha.",
                "12": "Ma ọtụtụ nnukwu mbibi nile ka m meworo ka ọ bịakwasị ala nke a, na bịakwasị ndị nke a, n’ihi ajọọ-omume ha na ihe arụ ha nile.",
                "13": "O unu nile ndị e debeworo n’ihi na unu kara bụrụ ndị ezi-omume karịa ha, unu agaghị alaghachịkwute m ugbua a, ma chegharịa site na mmehie unu nile, ma ka a gbanwe unu, ka m wee gwọọ unu?",
                "14": "E, n’ezie asị m unu, ọbụrụ na unu ga-abịakwute m unu ga-enwe ndụ-ebighi-ebi. Lee, aka nke ebere m e setịpụworo unu ya, ma onye ọbụla ga-abịa, ya ka m ga-anabata; ma ngọzi na-adịrị ndị na abịakwute m.",
                "15": "Lee, abụ m Jisus Kraịst Ọkpara nke Chineke. Ọ bụ m kere elu-igwe nile n’ụwa, na ihe nile dị n’ime ha. Mụ na Nna m nọ site na mmalite. A nọ m n’ime Nna m, ma Nna m nọ kwa n’ime m; ma n’ime m ka Nna m nyeworo aha ya otuto.",
                "16": "Abịakwutere m ndị nke m ma ndị nke m anabataghị m. Ma akwụkwọ-nsọ nile gbasara ọbịbịa m e mezuwo ha.",
                "17": "Ma ka ha ra bụ ndị nabataworo m, ha ka m nyeworo ịghọ ụmụ nwoke nke Chineke; ma ọbụna otu ahụ ka m ga-enye ka ha ra ga-ekwere n’aha m, n’ihi na lee, site na m ka mgbapụta ga-esi bịa, ma n’ime m ka e mezuru iwu nke Moses.",
                "18": "Abụ m ìhè na ndụ nke ụwa. Abụ m Alfa na Omega, mmalite na ọgwụgwụ.",
                "19": "Ma unu agaghị enyelite kwa m ịkwafu ọbara ọzọ; e, ịchụ-aja unu nile na onyinye nsure ọkụ unu nile a ga-akwụsị ha, n’ihi na-agaghị m anabata ịchụ-aja unu nile na onyinye nsure ọkụ unu nile.",
                "20": "Ma unu ga-enye n’ịchụrụ m aja obi tiwara etiwa na mụọ nke nchegharị. Ma onye ọbụla ga-abịakwute m jiri obi tiwara etiwa na mụọ nke nchegharị, ya ka m ga-eji ọkụ na Mụọ Nsọ mee baptism, ọbụna dịka ndị nke Leman, n’ihi okwukwe ha nʼime m n’oge nke mgbanwe ha, e jiri ọkụ ma jiri Mụọ Nsọ mee ha baptism, ma ha amataghị ya.",
                "21": "Lee, abịarutawo m ụwa iwetara ndị ụwa mgbapụta, ịzọpụta ndị ụwa site na mmehie.",
                "22": "Ya mere, onye ọbụla chegharịrị ma bịakwute m dịka nwa ntakịrị, ya ka m ga-anabata, n’ihi na ala-eze Chineke bụ nke ndị dị otu a. Lee, n’ihi na maka ndị dị otu a ka m tọgbọworo ndụ m, ma e welitawo kwa m ya ọzọ; ya mere chegharịa nụ, ma bịakwute m unu nsọtụ nile nke ụwa, ma ka a zọpụta unu."
            },
            "10": {
                "1": "Ma ugbua lee, o wee ruo na ndị ala ahụ nile nụrụ okwu nile ndị a, ma gbaa ama maka ya. Ma mgbe okwu ndị a nile gasịrị, e nwere ịda jụụ n’ala ahụ n’ohere nke ọtụtụ oge awa;",
                "2": "N’ihi na ndị a nwere oke nnukwu ịtụ-n’anya nke mere na ha kwụsịrị ịkwa-akwa arịrị na iti ogologo mkpu maka ntufu nke ndị ebo ha nke e gbuworo; ya mere e nwere ịda jụụ n’ala ahụ n’ohere nke ọtụtụ oge awa.",
                "3": "Ma o wee ruo na olu bịakwutere ndị ahụ ọzọ, ma ndị ahụ nile nụrụ ya, ma gbaa ama maka ya, na-asị:",
                "4": "O unu ndị nke nnukwu obodo-ukwu ndị a daworo, ndị bụ ndị agbụrụ nke Jekọb, e, ndị bụ nke ụlọ nke Israel, ugboro ole ka m kpọkọtaworo unu dịka nnekwu ọkụkọ si na-akpọkọta ụmụ ya n’okpuru nku ya nile, ma zụọ unu.",
                "5": "Ma ọzọ, ugboro ole ka m gaararịị akpọkọta unu dịka nnekwu ọkụkọ si na-akpọkọta ụmụ ya n’okpuru nku ya nile, e, O unu ndị nke ụlọ nke Israel, ndị daworo; e, O unu ndị nke ụlọ nke Israel, unu ndị bi na Jerusalem, dịka unu ndị nke daworo ada; e, ugboro ole ka m gaararịị akpọkọta unu dịka nnekwu-ọkụkọ si na-akpọkọta ụmụ ya nile, ma unu ekweghị.",
                "6": "O unu ndị nke ụlọ nke Israel ndị m debeworo, ugboro ole ka m ga-akpọkọta unu dịka nnekwu ọkụkọ si na-akpọkọta ụmụ ya nile n’okpuru nku ya nile, ọbụrụ na unu ga-echegharị ma laghachịkwute m jiri nzube nke obi juru-eju.",
                "7": "Mana ma ọdịghị otu a, O ụlọ nke Israel, ebe nile nke obibi unu nile ga-atọgbọrọ n’efu ruo n’oge nke mmejupụta nke ọgbụgba-ndụ ahụ nye ndị nna unu.",
                "8": "Ma ugbua o wee ruo na mgbe ndị ahụ nụworo okwu nile ndị a, lee, ha malitere ịkwa-akwa na iti ogologo mkpu ọzọ n’ihi ntufu nke ndị ebo ha na ndị enyi ha.",
                "9": "Ma o wee ruo na otu a ka mkpụrụ ụbọchị atọ nile ahụ siri gafee. Ma ọ bụụrụ n’ụtụtụ, ma ọchịchịrị ahụ gbasasịrị pụọ site n’elu iru nke ala ahụ, ma ụwa kwụsịrị ịma jijiji, ma nkume nile ahụ kwụsịrị ịgbawasị, ma ịsụ ude nile ahụ dị egwu kwusịrị, ma nnukwu mkpọtụ ọgba-aghara nile gabigara.",
                "10": "Ma ụwa wee raparakọta kwa ọnụ ọzọ, nke mere na o guzoro; ma iru uju ahụ, na ịkwa akwa ahụ, ma ịkwa arịrị nke ndị ahụ edebere ndụ kwụsịrị; ma iru-ụjụ ha a tụgharịrị ya n’ọn̄ụ, na ịkwa-akwa arịrị ha nile n’otuto na inye Onye-nwe Jisus Kraịst, onye mgbapụta ha ekele.",
                "11": "Ma ruo otu a ka e mezuru akwụkwọ-nsọ ahụ nile nke ndị-amụma nile kwuworo.",
                "12": "Ma ọ bụụrụ akụkụ nke kara bụrụ ndị ezi-omume n’ime ndị ahụ bụ ndị a zọpụtara, ma ọ bụụrụ ha bụ ndị nabatara ndị-amụma ma ha atụghị ha okwute; ma ọ bụụrụ ha bụ ndị na-akwafubeghị ọbara nke ndị nsọ ahụ nile, bụ ndị e debere—",
                "13": "Ma e debere ha ma emikpughị ha ma liba ha n’ime ala; ma mmiri erighị ha n’omimi nile nke oke osimiri ahụ; ma a kpọghị ha ọkụ, ọbụghị ma a dagidere ha ma gwerigbuo ha; ma ebupughị ha n’ifufe gburu gburu ahụ ọbụghị ma uzu nke anwụrụ ọkụ na nke ọchịchịrị o megburu ha.",
                "14": "Ma ugbua, onye ọbụla na-agụ, ka ọ ghọta; onye ọbụla nke ji akwụkwọ-nsọ nile ahụ, ka ọ chọta ihe na ha, ma hụ ma lee ma ọnwụ nile ndị a na mbibi nile jiri ọkụ, na jiri anwụrụ ọkụ, na jiri oke-ikuku-mmiri nile, na jiri ifufe gburu gburu nile, na jiri mmeghe nke ala ahụ ịnabata ha na ihe nile ndị a abụghị na mmejupụta nke amụma nile nke ọtụtụ ndị-amụma nile dị nsọ.",
                "15": "Lee, asị m unu, E, ọtụtụ agbawo ama maka ihe nile ndị a n’ọbịbịa nke Kraịst, ma e gburu ha n’ihi na ha gbara ama maka ihe ndị a.",
                "16": "E, onye-amụma Zinọs gbara-ama maka ihe ndị a, na kwa Zinọk kwuru-okwu gbasara ihe ndị a, n’ihi na ha gbara-ama nke ka nke gbasara anyị, ndị bụ mkpụrụ-afọ ha nke fọdụrụ.",
                "17": "Lee, nna anyị Jekọb kwa gbara-ama gbasara mkpụrụ-afọ nke Josef fọdụrụ. Ma, lee anyị abụghị mkpụrụ-afọ nke Josef fọdụrụ? Ma ihe nile ndị a na-agba-ama maka anyị, ọ bụ na edeghị ha n’epekele nke bras nke nna anyị Lihaị wepụtara site na Jerusalem?",
                "18": "Ma o wee ruo na na ngwụcha nke afọ nke iri atọ na anọ, lee, aga m egosị unu na ndị nke Nifaị ndị edebere, na kwa ndị a kpọworo ndị Leman, ndị edebeworo, nwere nnukwu iru-ọma e gosịrị ha, na nnukwu ngọzi nile a wụpụtakwasịrị n’isi ha nile, nke mere na n’atụfughị oge ka Kraịst rịgooro n’elu-igwe o gosịpụtara onwe ya n’ezi-okwu nye ha—",
                "19": "Na-egosị ha arụ ya, ma na-akụziri ha ozi-ọma, ma nkọwasị nke ije-ozi ya a ga-enye ya ma emesịa. Ya mere maka oge a abịa m na ngwụcha nke ihe nile m na-ekwu."
            },
            "11": {
                "intro": "Jisus Kraịst gosịrị ndị nke Nifaị onwe ya, dịka igwe mmadụ ahụ gbakọtara ọnụ n’ala Uju ahụ, ma kụziere ha ozi-ọma; ma n’uzo dị otu a ka o gosịrị onwe ya nye ha.",
                "1": "Ma ugbua o wee ruo na e nwere nnukwu igwe-mmadụ gbakọtara ọnụ, nke ndị nke Nifaị, gburu-gburu temple ahụ nke dị n’ala Uju; ma ha na-enwe ịtụ-n’anya ma na-eche otu onye na ibe ya, ma na-egosị otu onye na ibe ya nnukwu na mgbanwe ịtụ-n’anya nke wereworo ọnọdụ.",
                "2": "Ma ha nọọrọ na-akpa nkata gbasara Jisus Kraịst a, maka onye e nyeworo ihe iriba-ama ahụ gbasara ọnwụ ya.",
                "3": "Ma o wee ruo na mgbe ha nọ na-akpa nkata otu a, otu onye na ibe ya, ha nụrụ olu dịka o si n’elu-igwe pụta; ma ha lepụrụ anya ha gburu-gburu, n’ihi na ha aghọtaghị olu ahụ nke ha nụrụ; ma o bụghị olu-ike, ọbụghị ma ọ bụụrụ olu dasịrị ike; otu o sila dị, ma na-agbanyeghị na ọ bu olu ntakịrị ọ dụpuru ndị ahụ nụrụ ya n’etiti, nke mere na o nweghị okporo arụ ha nke ọ na emeghị ka o maa jijiji; e, ọ dụpuru ha ruo na mkpụrụ-obi ahụ, ma mee ka obi ha n’ere ọkụ.",
                "4": "Ma o wee ruo na ọzọ ha nụkwara olu ahụ, ma ha aghọtaghị ya.",
                "5": "Ma ọzọ nke ugboro atọ ha nụrụ olu ahụ, ma meghee ntị ha ịnụ ya; ma anya ha nile chere iru n’ebe ụda ahụ dị, ma ha legidere anya chee iru n’elu-igwe, site n’ebe ụda ahụ siri bịa.",
                "6": "Ma lee, nke ugboro atọ ha ghọtara olu ahụ nke ha nụrụ; ma ọ sịrị ha:",
                "7": "Lee Ọkpara m hụrụ n’anya, onye m nwere ezigbo mmasị na ya, onye m nyeworo aha m otuto nʼime ya—nụrụ nụ olu ya.",
                "8": "Ma o wee ruo, ka ha ghọtara, ha lepụrụ anya ha n’elu ọzọ chee iru n’elu-igwe; ma lee, ha hụrụ otu Nwoke na-agbadata site n’elu-igwe; ma o yi uwe mwụda ọcha; ma ọ gbadatara ma guzoro n’etiti ha; ma anya nile nke igwe mmadụ dum ahụ tụgharịrị lekwasị ya, ma ha anwaghị anwa imeghe ọnụ ha, ọbụna otu onye nye ibe ya, ma ha amataghị ihe ọ pụtara, n’ihi na ha chere na ọ bụ onye mụọ-ozi nke pụtaworo ihe nye ha.",
                "9": "Ma o wee ruo na o setịpụrụ aka ya ma gwa ndị ahụ okwu, na-asị:",
                "10": "Lee, a bụ m Jisus Kraịst, onye nke ndị-amụma nile gbara ama ga-abịa n’ime ụwa.",
                "11": "Ma lee, a bụ m ìhè na ndụ nke ụwa; ma an̄ụwo m site n’iko ilu ahụ nke Nna nyeworo m, ma enyewo m Nna otuto n’iwekwasị onwe m mmehie nile nke ụwa, n’ime nke m taworo ahụhụ ọchịchọ nke Nna n’ihe nile site na mmalite.",
                "12": "Ma o wee ruo na mgbe Jisus kwuworo okwu nile ndị a igwe mmadụ ahụ nile dara n’ala, n’ihi na ha chetara na e buworịị amụma maka ya n’etiti ha na Kraịst ga-egosị onwe ya nye ha mgbe ọ rịgoroworo n’elu-igwe.",
                "13": "Ma o wee ruo na Onye-nwe gwara ha okwu na-asị:",
                "14": "Bilie ma bịarute-kwute m, ka unu wee rụnye aka unu nile n’akụkụ m, na kwa ka unu metụ aka n’apa nile nke ntu nile n’aka m abụọ na n’ụkwụ m abụọ, ka unu wee mata na abụ m Chineke nke Israel ahụ, na Chineke nke ụwa dum, ma e gbuwo m maka mmehie nile nke ụwa.",
                "15": "Ma o wee ruo na igwe mmadụ ahụ garuru, ma rụnye aka ha nile n’akụkụ ya, ma metụ aka n’apa nile nke ntu nile ahụ n’aka ya abụọ na n’ụkwụ ya abụọ; ma nke a ka ha mere, na-agaru n’otu n’otu ruo mgbe ha nile garuworo, ma hụ n’anya ha, ma jiri aka ha metụ, ma mata n’ezi-okwu ma gbaa ama, na ọ bụ ya, bụ onye nke ndị-amụma dere maka ya, na ọ ga-abịa.",
                "16": "Ma mgbe ha nile garuworo ma gbaworo onwe ha ama, ha tiri mkpu n’otu olu, na-asị:",
                "17": "Hosana! Ngọzi na-adịrị aha nke Chineke kachasị-elu! Ma ha dara n’ala n’ụkwụ nke Jisus, ma fee ya.",
                "18": "Ma o wee ruo na ọ gwara Nifaị okwu (n’ihi na Nifaị nọ n’etiti igwe-mmadụ ahụ) ma o nyere ya iwu ka ọ bịarute.",
                "19": "Ma Nifaị biliri ma garuo, ma kpọọ isi n’ala n’iru Onye-nwe ma sutu ụkwụ ya abụọ ọnụ.",
                "20": "Ma Onye-nwe nyere ya iwu ka o bilie. Ma o biliri ma guzoro n’iru ya.",
                "21": "Ma Onye-nwe sịrị ya: Enye m gị ike ka imee ndị a baptism mgbe m rigoroworo ọzọ n’elu-igwe.",
                "22": "Ma ọzọ Onye-nwe kpọrọ ndị ọzọ, ma gwa ha otu ihe ahụ; ma o nyere ha ike ime baptism. Ma ọ sịrị ha: Otu a ka unu ga-esi mee baptism; ma agaghị enwe ịrụ ụka ọbụla n’etiti unu.",
                "23": "N’ezie asị m unu, na onye ọbụla chegharịrị na mmehie ya site n’okwu nile unu, ma chọọ ka e mee ya baptism n’aha m, otu a ka unu ga-esi mee ha baptism—Lee, unu ga-agbada ma guzoro n’ime mmiri ahụ, ma n’aha m ka unu ga-eme ha baptism.",
                "24": "Ma ugbua lee, ndị a bụ okwu nile nke unu ga-ekwu, na-akpọ ha aha ha, na-asị:",
                "25": "Ebe m nwere ikike e nyere m site na Jisus Kraịst, e mee m gị baptism n’aha nke Nna, na nke Ọkpara, na nke Mụọ Nsọ. Amen.",
                "26": "Ma mgbe ahụ ka unu ga-abịanye ha n’ime mmiri, ma gụpụta ha ọzọ site n’ime mmiri ahụ.",
                "27": "Ma n’ụdị a ka unu ga-eme baptism n’aha m; n’ihi na lee, n’ezie asị m unu, na Nna ahụ, na Ọkpara ahụ, na Mụọ Nsọ bụ otu; ma a nọ m n’ime Nna, ma Nna nọ n’ime m, ma Nna ahụ na mụ bụ otu.",
                "28": "Ma dịka m siworo nye unu iwu, otu ahụ ka unu ga-esi mee baptism. Ma agaghị enwe ịrụ ụka n’etiti unu, dịka ọ na-adịrịị na mbụ; ọbụghị ma a ga-enwe ịrụ ụka n’etiti unu gbasara ihe nile nke ozizi m, dịka ọ na-adịrịị na mbụ.",
                "29": "N’ihi na n’ezie, n’ezie asị m unu, onye nke nwere mụọ nke ndọrọ-ndọrọ abụghị nke m, kama ọ bụ nke ekwensu, onye bụ nna nke ndọrọ-ndọrọ, ma ọ na-akpalite obi nile nke ndị mmadụ iji iwe dọọ ndọrọ-ndọrọ, otu onye na ibe ya.",
                "30": "Lee, nke a abụghị ozizi m, iji iwe kpalite obi nile nke ndị mmadụ, otu onye megide ibe ya; mana nke a bụ ozizi m, na a ga-akwụsị ụdị ihe ndị ahụ.",
                "31": "Lee, n’ezie, n’ezie, asị m unu, aga m ekwupụtara unu ozizi m.",
                "32": "Ma nke a bụ ozizi m, ma ọ bụ ozizi ahụ nke Nna nyeworo m; ma ana m agba-ama maka Nna, ma Nna na-agba ama maka m, ma Mụọ Nsọ na agba-ama maka Nna na mụ; ma ana m agba-ama na Nna nyere mmadụ nile iwu, n’ebe nile, ka ha chegharịa ma kwere na m.",
                "33": "Ma onye ọbụla kwere na m, ma e mee ya baptism, onye ahụ a ga-azọpụta ya; ma ha bụ ndị ga-eketa ala-eze nke Chineke.",
                "34": "Ma onye ọbụla na-ekweghị na m, ma e meghị ya baptism, a ga-ama ya ikpe.",
                "35": "N’ezie, n’ezie, asị m unu, na nke a bụ ozizi m, ma ana m agba-ama maka ya site na Nna; ma onye ọbụla kwere na mụ kwerekwara na Nna; ma ya ka Nna ga-agbara ama maka m, n’ihi na ọ ga-eji ọkụ na Mụọ Nsọ leta ya.",
                "36": "Ma otu a ka Nna ga-agba-ama maka mụ, ma Mụọ Nsọ ga-agbara ya ama maka Nna na mụ, n’ihi na Nna, na m, na Mụọ Nsọ bụ otu.",
                "37": "Ma ọzọ asị m unu, unu ga-echegharịrị, ma dị ka nwa ntakịrị, ma e mee unu baptism n’aha m, ma-ọbụ ọdịghị ụzọ unu ga-esi nwe ike ịnata ihe ndị a.",
                "38": "Ma ọzọ asị m unu, unu ga-echegharịrị, ma e mee unu baptism n’aha m, ma dị ka nwa ntakịrị, ma-ọbụ ọdịghị ụzọ unu ga-esi nwe ike iketa ala-eze nke Chineke.",
                "39": "N’ezie, n’ezie, asị m unu, na nke a bụ ozizi m, ma onye ọbụla wukwasịrị ụlọ n’elu nke a wukwasịrị n’elu nkume m, ma ọnụ-ụzọ ama nile nke ala-mụọ agaghị aka ha ike.",
                "40": "Ma onye ọbụla nke ga-ekwupụta karịa ma-ọbụ welata karịa nke a, ma hiwe ya maka ozizi m, onye ahụ si na ihe ọjọọ bịa, ma ewukwasịghị ya n’elu nkume m; mana o na-ewukwasị n’elu ntọ-ala aja, ma ụzọ nile nke ala-mụọ meghere emeghe guzoro ịnabata ụdị onye ahụ mgbe ide mmiri nile ga-abịa ma ikuku nile kukwasị ha.",
                "41": "Ya mere, gaa nʼiru gakwuru ndị a, ma kwupụta okwu nile nke m kwuworo, ruo nsọtụ nile nke ụwa."
            },
            "12": {
                "1": "Ma o wee ruo na mgbe Jisus gwaworo Nifaị okwu nile ndị a, ma gwa ndị ahụ a kpọworo, (ugbua ọnụ-ọgụgụ nke ndị a kpọworo, ma nata ike na ikike ime baptism, dị iri na abụọ) ma lee, o setịpụrụ aka ya, nye igwe mmadụ ahụ ma tikuo ha, na-asị: Ngọzi na-adịrị unu ma o bụrụ na unu ga-an̄a ntị n’okwu nile nke iri na abụọ ndị a ndị m họrọworo site n’etiti unu ilekọta unu, na ịbụ ndị-ozi unu; ma ha ka m nyeworo ike ka ha jiri mmiri mee unu baptism; ma mgbe e jiworo mmiri mesịa unu baptism, lee, aga m eji ọkụ na Mụọ Nsọ mee unu baptism; ya mere ngọzi na-adịrị unu ma ọbụrụ na unu ga-ekwere na m ma e mee unu baptism, mgbe unu hụsịworo m ma mata na m nọ.",
                "2": "Ma ọzọ, ngọzi na-adịrị ha karịa bụ ndị ga-ekwere n’okwu unu nile n’ihi na unu ga-agba-ama na unu ahụwo m, ma na unu matara na m nọ. E, ngọzi na-adịrị ndị ga-ekwere n’okwu unu nile, ma gbadata n’ime omimi nile nke obi umeala ma e mee ha baptism, n’ihi na a ga-eji ọkụ na Mụọ Nsọ leta ha, ma ha ga-anata nsachapụ nke mmehie ha nile.",
                "3": "E, ngọzi na-adịrị ndị dara ogbenye n’ime mụọ ndị na-abịakwute m, n’ihi na nke ha ka ala-eze nke elu-igwe bụ.",
                "4": "Ma ọzọ, ngọzi na-adịrị ndị nile na-eru uju, n’ihi na a ga-akasi ha obi.",
                "5": "Ma ngọzi na-adịrị ndị dị nwayọ n’obi, n’ihi na ha ga-eketa ụwa.",
                "6": "Ma ngọzi na-adịrị ndị nile agụụ na-agụ ma akpịrị na-akpọ kwa ha nkụ n’ịchụso ezi-omume, n’ihi na a ga-emejupụta ha na Mụọ Nsọ.",
                "7": "Ma ngọzi na-adịrị ndị na-eme ebere, n’ihi na ha ga-enweta ebere.",
                "8": "Ma ngọzi na-adịrị ndị nile dị ọcha n’obi, n’ihi na ha ga-ahụ Chineke.",
                "9": "Ma ngọzi na-adịrị ndị nile na-eme udo, n’ihi na a ga-akpọ ha ụmụ nke Chineke.",
                "10": "Ma ngọzi na-adịrị ndị nile a na-esogbu n’ihi aha m, n’ihi nke ha ka ala-eze nke elu-igwe bụ.",
                "11": "Ma ngọzi na-adịrị unu mgbe ndị mmadụ ga-agwa unu okwu ọjọọ ma sogbuo unu, ma ga-ekwu ụdị okwu ọjọọ nile megide unu na-abụghị ezi-okwu, n’ihi m;",
                "12": "N’ihi na unu ga-enwe nnukwu ọn̄ụ ma nwee ọn̄ụ karịa, n’ihi na nnukwu ka ụgwọ ọrụ unu ga-adị n’elu-igwe; n’ihi na otu ahụ ka ha sogburu ndị-amụma nile ndị buru unu uzo.",
                "13": "N’ezie, n’ezie, asị m unu, enyere m unu ịbụ nnu nke ụwa; mana ọbụrụ na nnu ahụ ga-etụfu ụtọ ya olee ebe a ga-esi tinye ụwa nnu? Nnu ahụ adịghị kwa ihe ọ dị mma ya site mgbe ahụ, kama ka e tufuo ya na ka ndị mmadụ na-azọ ya ụkwụ.",
                "14": "N’ezie, n’ezie, asị m unu, enyere m unu ịbụ ìhè nke ndị a. Obodo-ukwu nke e wuru n’elu ugwu enweghị ike izo-ezo.",
                "15": "Lee, ndị mmadụ ha na-amụnye oriọna ma debe ya n’okpuru iko-ntụtụ? E-e, kama n’elu osisi ịdọba oriọna, ma ọ na-enye ndị nile nọ n’ime ụlọ ahụ ìhè;",
                "16": "Ya mere ka ìhè unu si otu a n’enwu n’iru ndị a, ka ha wee hụ ọrụ ọma nile unu ma nye Nna unu nke bi n’elu-igwe otuto.",
                "17": "Unu echela na m bịara ibibi iwu ahụ ma-ọbụ ndị-amụma. Abịaghị m ibibi kama imezu;",
                "18": "N’ihi na n’ezie asị m unu, otu mpekere ma-ọbụ otu nke dịkasịrị ntakịrị agabigabeghị site n’iwu ahụ, kama n’ime m e mejupụtawo ha nile.",
                "19": "Ma lee, enyewo m unu iwu ahụ na iwu-nsọ ahụ nile nke Nna m, ka unu wee kwere na m, ma na unu ga-echegharị site na mmehie nile unu, ma bịakwute m jiri obi tiwara etiwa na mụọ nke nchegharị. Lee, unu nwere iwu-nsọ nile ahụ n’iru unu, ma e mezuwo iwu ahụ.",
                "20": "Ya mere bịakwute m ma ka a zọpụta unu; n’ihi na n’ezie asị m unu, na ma ọbụghị na unu ga-edebe iwu-nsọ m nile, nke m nyeworo unu n’oge nke a, unu enweghị ike n’ọnọdụ ọbụla ịba n’ala-eze nke elu-igwe.",
                "21": "Unu anụwo na ndị mgbe ochie ekwuwo ya, ma e dekwara ya n’iru unu, na ị gaghị egbu mmadụ, ma onye ọbụla ga-egbu mmadụ ga-anọ n’ihe egwu nke ikpe nke Chineke;",
                "22": "Mana asị m unu, na onye ọbụla na-eweso nwanne ya iwe ga-anọ n’ihe egwu nke ikpe ya. Ma onye ọbụla ga-asị nwanne ya Raka, ga-anọ n’ihe egwu nke ndị-kansul ahụ; ma onye ọbụla ga-asị, Gị onye-nzuzu, ga-anọ n’ihe egwu nke ala-mụọ.",
                "23": "Ya mere, ọbụrụ na unu ga-abịakwute m, ma-ọbụ ga-achọ ịbịakwute m, ma cheta na nwanne gị nwere ihe megide gị—",
                "24": "Gawa gakwuru nwanne gị, ma buru ụzọ mee ka gị na nwanne gị dị n’udo ma mgbe ahụ jiri nzube zuru oke nke obi bịakwute m, ma aga m anabata gị.",
                "25": "Kwekọrịta gị na onye iro gị ọsọ-ọsọ mgbe gị na ya nọ n’ụzọ, adịghị ama ama mgbe ọbụla ọ ga-enweta gị, ma a ga-atụba gị n’ụlọ-mkpọrọ.",
                "26": "N’ezie, n’ezie, asị m gị, ọdịghị ụzọ ọbụla ị ga-esi pụta n’ebe ahụ ruo mgbe ị kwụworo sinaịn ikpe-azụ. Ma mgbe ị nọ n’ụlọ-mkpọrọ ị ga-enwe ike ịkwụ ọbụna otu sinaịn? N’ezie, n’ezie, asị m gị, E-e.",
                "27": "Lee, ndị mgbe ochie dere ya, na ị agaghị akwa iko.",
                "28": "Mana asị m unu, na onye ọbụla lekwasịrị nwanyị anya, inweso ya agụụ ọchịchọ nke anụ-arụ, akwawọrịị iko n’ime obi ya.",
                "29": "Lee, enye m unu iwu-nsọ, ka unu ghara ikwe nke ọbụla n’ime ihe ndị a ịbata n’ime obi unu.",
                "30": "N’ihi na ọ ka mma na unu jụrụ onwe unu ihe ndị a, n’ime nke unu ga-ebulite obe unu, karịa na a ga-atụba unu n’ala-mụọ.",
                "31": "Edewo ya, na onye ọbụla ga-achụpụ nwunye ya, ka o nye ya ihe e dere ede nke alụkwaghị m.",
                "32": "N’ezie, n’ezie, asị m unu, na onye ọbụla ga-achụpụ nwunye ya, ma ọbụghị maka ịkwa-iko, na-eme ka ọ kwaa iko; ma onye ọbụla ga-alụ onye ahụ a gbaara alụkwaghị m na-akwa iko.",
                "33": "Ma ọzọ e dere ya, ị gaghị an̄ụ-iyi, kama Ị ga-emere Onye-nwe ịn̄ụ-iyi gị nile.",
                "34": "Mana n’ezie, n’ezie, asị m unu, an̄ụla iyi ma ọlị; ọbụghị ijiri elu-igwe, n’ihi na o bụ oche-eze Chineke.",
                "35": "Ọbụghị ijiri ụwa n’ihi na ọ bụ ebe mgbakwasị-ụkwụ ya.",
                "36": "Ọ bụghị ma unu ga-eji isi unu n̄ụọ iyi, n’ihi na unu enweghị ike ime otu agịrị-isi ojii ma-ọbụ nke ọcha;",
                "37": "Mana ka ikwukọrịta okwu unu bụrụ E, e; E-e, e-e; n’ihi na ihe ọbụla sitere na nke karịrị nke a bịa bụ ajọọ ihe.",
                "38": "Ma lee, e dere ya, otu anya maka otu anya, na otu mkpụrụ eze maka otu mkpụrụ eze;",
                "39": "Mana asị m unu, na unu agaghị eguzogide ajọọ ihe, kama onye ọbụla ga-akụ unu ihe na nti aka nri, tụgharịa kwara ya nti nke ọzọ;",
                "40": "Ma ọbụrụ na onye ọbụla ga-agbara gị akwụkwo n’ụlọ ikpe ma napụ gị uwe elu-arụ gị, mee ka o were kwa uwe ime-arụ gị;",
                "41": "Ma onye ọbụla ga-akwagide gị ịga otu maịlụ, soro ya gaa abụọ.",
                "42": "Nye onye nke na-arịọ gị, ma site na onye nke ga-achọ ịgbaziri gị ihe agbanyekwala ya azụ.",
                "43": "Ma lee e dekwara ya, na ị ga-ahụ onye-agbata-obi gị n’anya ma kpọọ onye iro gị asị;",
                "44": "Mana lee asị m unu, hụ ndị iro unu n’anya, gọzie ha bụ ndị na-akọcha unu, na-emere ndị kpọrọ unu asị ihe ọma, ma na-ekpere ndị na-eji unu eme ihe nleda-anya ma na-esogbu unu ekpere;",
                "45": "Ka unu wee bụrụ ụmụ nke Nna unu bi n’elu-igwe; n’ihi na ọ na-eme ka anyanwụ waara onye ọjọọ na onye ọma.",
                "46": "Ya mere ihe ndị ahụ nke bụụrụ nke mgbe ochie, nke dịịrị n’okpuru iwu, n’ime m ka e mezuru ha nile.",
                "47": "Ihe ochie nile agafewo, ma ihe nile aghọwo ihe ọhụrụ.",
                "48": "Ya mere ọ ga-adị m mma ka unu zuo oke ọbụna dịka m, ma-ọbụ Nna unu nke bi n’elu-igwe zuru oke."
            },
            "13": {
                "1": "N’ezie, n’ezie, asị m na ọ dị m ka asị na unu ga-enye ndị ogbenye onyinye; mana kpachara-anya ka unu ghara inye ndị ogbenye onyinye n’iru ndị mmadụ ka ha wee hụ unu; ma ọdịghị otu a, unu enweghị ụgwọ ọrụ nke Nna unu nke bi n’elu-igwe.",
                "2": "Ya mere, mgbe unu ga-enye ndị ogbenye onyinye egbula opi na-aga, dịka ndị iru-abụọ ga-eme n’ụlọ-nzukọ nile na n’okporo-ụzọ nile, ka ha wee nweta otuto nke ndị mmadụ. N’ezie asị m unu, ha enwetawo ụgwọ ọrụ ha.",
                "3": "Ma mgbe unu na-enye onyinye ekwela ka aka ekpe unu mata ihe aka nri unu na-eme;",
                "4": "Ka onyinye unu nyere wee bụrụ na nzuzo; ma Nna unu onye na-ahụ na nzuzo, n’onwe ya ga-akwụ unu ụgwọ ọrụ n’ebe anya-na-ahụ.",
                "5": "Ma mgbe unu na-ekpe ekpere unu agaghị eme ka ndị iru-abụọ, n’ihi na ha hụrụ ikpe ekpere, iguzoro n’ụlọ-nzukọ nile na n’akụkụ okporo-ụzọ nile n’anya, ka ndị mmadụ wee hụ ha. N’ezie asị m unu, ha enwetawo ụgwọ ọrụ ha.",
                "6": "Mana unu, mgbe unu na-ekpe ekpere, baa n’ime ụlọ-nta unu, ma mgbe unu mechiworo ụzọ, kpeere Nna unu onye nọ na nzuzo; ma Nna unu, onye na-ahụ na nzuzo, ga-akwụ unu ụgwọ ọrụ n’ebe anya-na-ahụ.",
                "7": "Mana mgbe unu na-ekpe ekpere, ejila okwu-nkwukwasị na abaghị uru, dịka ndị na-ekweghị-ekwe, n’ihi na ha chere na a ga-anụ olu ha maka ikwu ọtụtụ okwu ha.",
                "8": "Unu adịkwala ka ha, n’ihi na Nna unu matara ihe ndị dị unu mkpa tutu unu arịọ ya.",
                "9": "Ya mere n’ụdị usoro nke a na-ekpe nu ekpere: Nna anyị nke bi n’elu-igwe, ka e doo aha Gị nsọ.",
                "10": "Ka e mee ọchịchọ Gị n’ụwa dịka ọ dị n’elu-igwe.",
                "11": "Ma gbaghara anyị ụgwọ nile anyị ji, dịka anyị si na-agbaghara ndị ji anyị ụgwọ.",
                "12": "Ma edubala anyị n’ime ọnwụnwa, kama napụta anyị site n’ihe ọjọọ.",
                "13": "N’ihi na nke Gị ka ala-eze bụ, ma ike, ma otuto, ruo mgbe nile. Amen.",
                "14": "N’ihi na, ọbụrụ na unu na-agbaghara ndị mmadụ njehie ha nile Nna unu nke elu-igwe ga-agbaghakwara unu;",
                "15": "Mana ọbụrụ na unu agbagharaghị ndị mmadụ njehie ha nile ọbụghị ma Nna unu ọ ga-agbaghara njehie unu nile.",
                "16": "Nke ka nke, mgbe unu na-ebu-ọnụ unu adịla ka ndị iru-abụọ, na-edebe mbara iru ha na mwute, n’ihi na ha na-emebi ụdị iru ha ka ha gosipụta ndị na-ebu-ọnụ n’iru ndị mmadụ. N’ezie asị m unu, ha enwetawo ụgwọ ọrụ ha.",
                "17": "Mana unu, mgbe unu na-ebu-ọnụ, tee isi unu mmanụ, ma saa iru unu;",
                "18": "Ka unu ghara igosipụta n’iru ndị mmadụ na unu na-ebu-ọnụ, kama nye Nna unu, onye nọ na nzuzo; ma Nna unu, onye na-ahụ na nzuzo, ga-akwụ unu ụgwọ ọrụ n’ebe anya na-ahụ.",
                "19": "Akpadokwala akụ nye onwe unu n’elu ụwa, ebe ahụhụ na nchara na-emebi ihe, ma ndị-ori na-etịka baa ma zuo ori;",
                "20": "Mana debere onwe unu akụ n’elu-igwe, ebe ma-ọbụ ahụhụ ma-ọbụ nchara na-adịghị emebi, na ebe ndị-ori na-anaghị etịka baa ma-ọbụ zuo ori.",
                "21": "N’ihi na ebe akụ unu dị, n’ebe ahụ ka obi unu ga-adị kwa.",
                "22": "Ìhè nke arụ bụ anya; ya mere, ọbụrụ na, anya unu elekwasị otu ebe, arụ unu nile ga ejupụta n’ìhè.",
                "23": "Mana ọbụrụ na anya unu dị njọ, arụ unu nile ga-ejupụta n’ọchịchịrị. Ya mere, ọ bụrụ na, ìhè nke dị n’ime unu bụrụ ọchịchịrị, lee otu ọchịchịrị ahụ ga-aha n’ịdị ukwuu!",
                "24": "Ọ dịghị onye nwere ike ife nna-ukwu abụọ; n’ihi na ma ọbụghị na ọ ga-akpọ otu asị ma hụ nke ọzọ n’anya, ma-ọbụ ma ọdịghị otu ahụ ọ ga-ejide otu ma lelịa nke ọzọ. Unu enweghị ike ife Chineke na Mamọn.",
                "25": "Ma ugbua o wee ruo na mgbe Jisus kwuworo okwu nile ndị a, o lekwasịrị iri na abụọ ahụ ndị ọ họrọworo anya, ma sị ha: Cheta okwu nile ndị m kwuworo. N’ihi na lee, unu bụ ndị nke m họrọworo ikwụsa ozi-ọma nye ndị a. Ya mere asị m unu, echegbula onwe unu maka ndụ unu, ihe unu ga-eri, ma-ọbụ ihe unu ga-an̄ụ; ma-ọbụ kwa maka arụ unu, ihe unu ga-eyịkwasị. Ọ bụghị ndụ karịrị ihe oriri, na arụ ọ karịghị ihe oyiyi?",
                "26": "Lee anụ-ufe nile nke ikụkụ, n’ihi na ha adịghị akụ mkpụrụ, ọbụghị ma ha na-aghọ mkpụrụ ma-ọbụ kpokọta tiba n’ọba nile; mana Nna unu nke elu-igwe na-enyeju ha afọ. Ọ bụ na unu ejighi ihe dị ukwuu kara ha mma?",
                "27": "Onye n’ime unu site n’ichegbu onwe ya ga-enwe ike itinye otu kubit n’ogologo ya?",
                "28": "Ma gịnị mere unu jiri na-echegbu onwe unu maka ihe oyiyi? Tulee okoko-osisi nile nke ubi otu ha si na-eto; ha anaghị arụ ọrụ, ọbụghị ma ha na-akụ ogho;",
                "29": "Ma na asị m unu, na ọbụna Solomon, n’otuto ya nile, achọghị ya mma dịka otu n’ime ndị a.",
                "30": "Ya mere, ọbụrụ na Chineke siri otu ahụ yiwe ahịhịa nke ubi uwe, nke dị taa, ma echi atụba ya n’ite ọkụ, ọbụna otu ahụ ka ọ ga-esi yiwe unu uwe, ma ọbụrụ na unu abụghị ndị okwukwe nta.",
                "31": "Ya mere echegbula onwe unu, na-asị, Gịnị ka anyị ga-eri? Ma ọbụ, Gịnị ka anyị ga-an̄ụ? Ma ọbụ, Gịnị ka a ga-eji yiwe anyị uwe?",
                "32": "N’ihi na Nna unu nke elu-igwe matara na ihe ndị a nile na-akpa unu.",
                "33": "Mana buru nụ ụzọ chọọ ala-eze nke Chineke na ezi-omume ya, ma a ga-agbakwunyere unu ihe nile ndị a.",
                "34": "Ya mere echerela onwe unu maka echi, n’ihi na echi ga-echere onwe ya maka ihe nile nke onwe ya. Ihe ọjọọ dị na ya ezuworo ụbọchị."
            },
            "14": {
                "1": "Ma ugbua o wee ruo na mgbe Jisus kwuworo okwu nile ndị a ọ tụgharịrị ọzọ n’ebe igwe mmadụ ahụ nọ, ma megheere ha ọnụ ya ọzọ, na-asị: N’ezie, n’ezie, asị m unu, Ekpela ikpe, ka a ghara ikpe unu ikpe.",
                "2": "N’ihi na ihe ọbụla unu jiri kpee ikpe, ka a ga-eji kpee kwa unu; ma ihe ọbụla unu jiri tụọ, ka a ga-eji tụọrọ unu ọzọ.",
                "3": "Ma gịnị ka ị na-elere irighiri nke dị n’anya nwanne gị, mana ị tuleghị osisi nke dị n’anya nke gị?",
                "4": "Ma-ọbụ olee otu ị ga-esi sị nwanne gị: Ka m dọpụta irighiri site n’anya gị—ma lee, osisi dị n’anya nke gị?",
                "5": "Gị onye iru-abụọ, buru ụzọ wepụ osisi ahụ site n’anya nke gị; ma mgbe ahụ ka ị ga-ahụ ụzọ nke ọma iwepụ irighiri ahụ site n’anya nwanne gị.",
                "6": "Enyekwala ụmụ nkịta ihe ahụ nke dị nsọ, ọbụghị ma unu ga-atụpụ ọla pel unu n’iru igwe ézì, adịghị ama ama ha zọgide ha n’okpuru ụkwụ ha, ma tụgharịa ọzọ ma dọkasịa unu.",
                "7": "Rịo, ma a ga-enye unu ya; chọọ, ma unu ga-achọta; kụọ aka, ma a ga-emeghere unu ya.",
                "8": "N’ihi na onye ọbụla nke na-arịọ, na-anata; ma onye na-achọ, na-achọta; ma onye nke na-akụ aka, a ga-emeghere ya.",
                "9": "Ma-ọbụ olee onye nọ n’ime unu, ọbụrụ na nwa ya nwoke rịọ achịcha, ga-enye ya okwute?",
                "10": "Ma-ọbụ ọbụrụ na ọ rịọ azụ, ọ ga-enye ya agwọ?",
                "11": "Ọ bụrụ na unu mgbe ahụ, ebe unu bụ ndị ọjọọ, matara otu esị enye ụmụ unu onyinye ọma, olee otu Nna unu nke bi n’elu-igwe ga-esi enye ndị rịọrọ ya ihe ọma nke karịrị?",
                "12": "Ya mere, ihe nile ọbụla unu chọrọ ka ndị mmadụ na-emere unu, meere nu ha ọbụna otu ahụ, n’ihi na nke a bụ iwu ahụ na ndị-amụma ahụ.",
                "13": "Banye nu n’ụzọ nke dị mkpafa, n’ihi na obosara ka ọnụ-ụzọ-ama ahụ dị, ma mbara ka ụzọ ahụ dị, nke na-edụba na mbibi, ma ọtụtụ ka ha dị bụ ndị na-aba site na ya;",
                "14": "N’ihi na mkpafa ka ọnụ-ụzọ-ama ahụ dị, ma wara-wara ka ụzọ ahụ dị, nke na-edụba na ndụ, ma ole na ole ka ha dị bụ ndị na-achọta ya.",
                "15": "Kpachapụ-anya maka ndị-amụma-ụgha, ndị na-abịakwute unu n’ihe oyiyi atụrụ, mana n’ime ime ha bụ nkịta-ọhịa na-apụnara atụrụ.",
                "16": "Unu ga-amata ha site na mkpụrụ ha nile. Ndị mmadụ ha na-ekpokọta mkpụrụ-osisi vine nke ogwu, ma-ọbụ osisi fig nke ogwu ogwu?",
                "17": "Ọ bụna otu ahụ osisi ọma ọbụla na-amịpụta mkpụrụ ọma; mana osisi mebiri emebi na-amịpụta mkpụrụ ọjọọ.",
                "18": "Osisi ọma enweghị ike imipụta mkpụrụ ọjọọ, ọbụghị ma osisi mebiri emebi ga-amịpụta mpụrụ ọma.",
                "19": "Osisi ọbụla nke na-amịpụtaghị mkpụrụ ọma a ga-egbutu ya, ma tụba ya n’ime ọkụ.",
                "20": "Ya mere, site na mkpụrụ ha nile unu ga-amata ha.",
                "21": "Ọ bụghị onye ọbụla nke na-asị m, Onye-nwe, Onye-nwe, ga-aba n’ala-eze nke elu-igwe; kama onye nke na-eme ọchịchọ nke Nna m nke bi n’elu-igwe.",
                "22": "Ọtụtụ ga-asị m n’ụbọchị ahụ: Onye-nwe, Onye-nwe, ọbụ na anyị ebubeghị amụma n’aha gị, ma n’aha gị chụpụwo ajọọ-mụọ nile, ma n’aha gị rụwo ọtụtụ ọrụ dị ebube?",
                "23": "Ma mgbe ahụ ka m ga-ekwupụtara ha: Ọ dịghị mgbe ọbụla m matara unu; si n’ebe m nọ pụọ, unu ndị na-arụ ọrụ ọjọọ.",
                "24": "Ya mere, onye ọbụla nụrụ ihe nkwupụta m nile ndị a ma na-eme ha, aga m atụnyere ya onye amamihe, nke wuru ụlọ ya n’elu nkume—",
                "25": "Ma mmiri-ozuzo gbadatara, ma ide-mmiri nile bịara, ma ifufe nile fere, ma fekwasị ụlọ ahụ; ma ọ daghị, n’ihi na a tọrọ ntọ-ala ya n’elu okwute.",
                "26": "Ma onye ọbụla nke na-anụ ihe nkwupụta m nile ndị a ma ghara ime ha a ga-atụnyere ha onye nzuzu, nke wuru ụlọ ya n’elu aja—",
                "27": "Ma mmiri-ozuzo gbadatara, ma ide mmiri nile bịara, ma ifufe nile fere, ma fekwasị ụlọ ahụ; ma ọ dara, ma nnukwu ka ọdịda ya dị."
            },
            "15": {
                "1": "Ma ugbua o wee ruo na mgbe Jisus kwuchaworo ihe nkwupụta nile ndị a, o lepụrụ anya ya gburu-gburu lee igwe mmadụ ahụ, ma sị ha: Lee, unu anụwo ihe nile nke m kuziri tutu mụ arigokwuru Nna m; ya mere, onye ọbụla na-echeta ihe ndị a nke m kwuworo ma na-eme ha, ya ka m ga-ekulite n’ụbọchị ikpe-azụ.",
                "2": "Ma o wee ruo na mgbe Jisus kwuworo okwu ndị a ọ hụrụ na e nwere ụfọdụ n’etiti ha ọ tụrụ n’anya, ma chee ihe ọ ga-eme gbasara iwu nke Moses; n’ihi na ha aghọtaghị ihe nkwupụta ahụ na ihe ochie nile agabigawo, ma na ihe nile aghọwo ihe ọhụrụ.",
                "3": "Ma ọ sịrị ha: Ya atụla unu n’anya na asị m unu na ihe ochie nile agabigawo, ma na ihe nile aghọwo ihe ọhụrụ.",
                "4": "Lee, asị m unu na e mejupụtawo iwu ahụ nke e nyere Moses.",
                "5": "Lee, abụ m onye nke nyere iwu ahụ, ma abụ m onye nke ya na ndị m Israel gbara-ndụ; ya mere, iwu ahụ n’ime m e mejupụtara ya, n’ihi na abịawo m imejupụta iwu ahụ; ya mere o nwere ọgwụgwụ.",
                "6": "Lee, anaghị m ebibi ndị-amụma, n’ihi na ka ha ra bụ ndị a na-emejupụtabeghị n’ime m, n’ezie asị m unu, a ga-emejupụta ha nile.",
                "7": "Ma n’ihi na asị m unu na ihe ochie nile agabigawo, anaghị m ebibi ihe ahụ nke e kwuworo gbasara ihe ndị nke ga-abịa.",
                "8": "N’ihi na lee, ọgbụgba-ndụ ahụ nke m meworo mụ na ndị m, e mejupụtabeghị ha nile; mana iwu ahụ nke e nyeworo Moses nwere ọgwụgwụ n’ime m.",
                "9": "Lee, abụ m iwu ahụ, na ìhè ahụ. Lekwasị m anya, ma nagide ruo ọgwụgwụ, ma unu ga-adị ndụ; n’ihi na onye ahụ na-anọgide ruo ọgwụgwụ ka m ga-enye ndụ-ebighi-ebi.",
                "10": "Lee, enyewo m unu iwu-nsọ nile ahụ; ya mere debe iwu-nsọ m nile. Ma nke a bụ iwu ahụ na ndị-amụma nile ahụ, n’ihi na n’ezie ha gbara-ama maka m.",
                "11": "Ma o wee ruo na mgbe Jisus kwuworo okwu ndị a, ọ sịrị iri na abụọ ndị ahụ nke ọ họrọworo:",
                "12": "Unu bụ ndị na-eso ụzọ m; ma unu bụ ìhè nye ndị a, ndị bụ ndị fọdụrụ nke ụlọ nke Josef.",
                "13": "Ma lee, nke a bụ ala nke nketa unu; ma Nna enyewo unu ya.",
                "14": "Ma ọdịghị mgbe ọbụla Nna nyeworo m iwu-nsọ na m ga-agwa ya ụmụnne unu nọ na Jerusalem.",
                "15": "Ọ bụghị ma ọ dị mgbe Nna nyeworo m iwu-nsọ na m ga-agwa ha gbasara agbụrụ ndị ọzọ nke ụlọ nke Israel ahụ, ndị nke Nna dupụworo site n’ala ahụ.",
                "16": "Nke ha otu a ka Nna nyere m iwu-nsọ, na m ga-agwa ha.",
                "17": "Na e nwere m atụrụ ndị ọzọ ndị na-abụghị nke ogige-atụrụ nke a; ha kwa ka m ga-akpọtarịrị, ma ha ga-anụ olu m; ma a ga-enwe otu ogige atụrụ, na otu onye-ọzụzụ atụrụ.",
                "18": "Ma ugbua, n’ihi ịkpọ-ekwe-nkụ na ekweghị-ekwe, ha aghọtaghị okwu m; ya mere enyere m iwu ka m ghara ịgwa kwa ha ọzọ site na Nna gbasara ihe nke a.",
                "19": "Mana, n’ezie, asị m unu na Nna enyewo m iwu, ma ana m agwa unu ya, na ekewapụrụ unu site n’etiti ha n’ihi ajọọ-omume ha; ya mere ọ bụ n’ihi ajọọ-omume ha ka ha jiri mataghị maka unu.",
                "20": "Ma n’ezie, asị m unu ọzọ na agbụrụ nke ọzọ ahụ ka Nna kewapụtaworo site na ha; ma ọ bụ n’ihi ajọọ-omume ha ka ha jiri mataghị maka ha.",
                "21": "Ma n’ezie asị m unu, na unu bụ ndị ahụ nke m sịrị: Enwere m atụrụ ndị ọzọ ndị na-abụghị nke ogige-atụrụ nke a; ha kwa ka m ga-akpọtarịrị, ma ha ga-anụ olu m; ma a ga-enwe otu ogige-atụrụ, na otu onye-ọzụzụ-atụrụ.",
                "22": "Ma ha aghọtaghị m, n’ihi na ha chere na ọ bụrịị ndị Jentaịlụ; n’ihi na ha aghọtaghị na a ga-agbanwe ndị Jentaịlụ site n’ikwusa ozi-ọma ha.",
                "23": "Ma ha aghọtaghị m na m sịrị na ha ga-anụ olu m; ma ha aghọtaghị m na ndị Jentaịlụ agaghị enwe ike mgbe ọbụla ịnụ olu m—na mụ agaghị egosipụta ha onwe m ma ọbụghị site na Mụọ Nsọ.",
                "24": "Mana lee, unu anụwo olu m ma hụ kwa m; ma unu bụ atụrụ m, ma agụnyere unu n’etiti ndị Nna nyeworo m."
            },
            "16": {
                "1": "Ma n’ezie, n’ezie, asị m unu na enwere m atụrụ ndị ọzọ, ndị na-abụghị nke ala nke a, ọbụghị ma ha bụ nke ala nke Jerusalem, ọbụghị ma-ọbụ n’ime akụkụ nile ọbụla nke ala ahụ gburu-gburu ebe nile m gaworo ikwusa ozi-ọma.",
                "2": "N’ihi na ndị ahụ m na-ekwu maka ha bụ ndị ruo ugbua ha anụbeghị olu m; ọbụghị ma Mụ n’oge ọbụla egosịpụtawo m onwe m nye ha.",
                "3": "Mana anatawo m iwu-nsọ nke Nna na m ga-agakwuru ha, ma na ha ga-anụ olu m, ma a ga-agụnye ha n’etiti atụrụ m, ka ha wee buru otu ogige-atụrụ na otu onye-ọzụzụ-atụrụ; ya mere a na m a ga-igosi ha onwe m.",
                "4": "Ma enye m unu iwu-nzọ na unu ga-ede ihe nkwupụta ndị a mgbe m laworo, na ọbụrụ na ndị m nọ na Jerusalem, ndị nke hụworo m ma nọnyeworo m n’ije-ozi m, anaghị arịọ Nna n’aha m, ka ha nwe ike nata mmata n’aka unu site na Mụọ Nsọ, na kwa maka agbụrụ ndị ọzọ ndị ha na-amataghị maka ha, na ihe nkwupụta ndị a nke unu ga-ede a ga-edebe ha ma a ga-egosipụta ha nye ndị Jentaịlụ, nke bụ na site n’uju nke ndị Jentaịlụ, mkpụrụ-afọ ha ndị nke fọdụrụ, ndị a ga ekposasị n’elu iru nke ụwa n’ihi ekweghị-ekwe ha, e nwere ike ịkpọbata ha, ma-ọbụ e nwere ike ịkpọta ha n’ịmata m, onye Mgbapụta ha.",
                "5": "Ma mgbe ahụ ka m ga-akpọkọta ha bata site n’akụkụ anọ nile nke ụwa; ma mgbe ahụ ka m ga-emejupụta ọgbụgba-ndụ ahụ nke Nna gbaworo nye ndị ụlọ nke Israel nile.",
                "6": "Ma ngọzi na-adịrị ndị Jentaịlụ, n’ihi okwukwe ha nʼime m, n’ime na maka Mụọ Nsọ, nke na-agbara ha ama maka m, na maka Nna.",
                "7": "Lee, n’ihi okwukwe ha na m, ka Nna sịrị, na n’ihi ekweghị-ekwe nke unu, O ụlọ nke Israel, n’ụbọchị ikpe-azụ ka ezi-okwu ahụ ga-abịakwute ndị Jentaịlụ, ka e wee mee ka ha mata uju nke ihe ndị a nile.",
                "8": "Mana ahụhụ, ka Nna sịrị, na-adịrị ndị ekweghị-ekwe nke ndị Jentaịlụ—n’ihi na na-agbanyeghị ha abịarutawo n’elu iru nke ala nke a, ma ha ekposasịwo ndị m ndị bụ nke ụlọ nke Israel; ma ndị m ndị bụ nke ụlọ nke Israel achụpụwo ha site n’etiti ha, ma ha a zọgidewo ha n’okpuru ụkwụ;",
                "9": "Ma n’ihi ebere nile nke Nna n’ebe ndị Jentaịlụ nọ, na kwa ikpe nile nke Nna nye ndị m bụ ndị nke ụlọ nke Israel; n’ezie, n’ezie, asị m unu, na mgbe ihe nke a gasịrị, ma e mewom ka ndị m bụ ndị nke ụlọ nke Israel ka e nye ha otiti-ihe, ma ka enye ha mkpagbu, ma ka e gbuo ha, ma ka a chụpụ ha site n’etiti ha, na ịbụ ndị ha kpọrọ asị, ma ghọọ ihe ịma-ọsụ na okwu ngafere n’etiti ha—",
                "10": "Ma otu a ka Nna nyeworo iwu ka m gwa unu: N’ụbọchị ahụ mgbe ndị Jentaịlụ ga-emehie megide ozi-ọma m, ma ga-ajụ uju nke ozi-ọma m, ma ga-ebuli onwe ha elu na mpako nke obi ha nile karịa mba nile, ma karịa ndị nke ụwa nile, ma ga-ejupụta n’ụdị ikwu okwu ụgha nile, na nke aghụghọ nile, na nke ụrụala nile, na ụdị iru-abụọ nile, na igbu-mmadụ nile, na nchụ-aja aghụghọ nile, na akwụnakwụna nile, na nke ihe arụ nzuzo nile; ma o bụrụ na ha ga-eme ihe ndị ahụ nile, ma ga-ajụ uju nke ozi ọma m, lee, ka Nna kwuru, aga m eweta uju nke ozi-ọma m site n’etiti ha.",
                "11": "Ma mgbe ahụ ka m ga-echeta ọgbụgba-ndụ m nke m meworo nye ndị m, O ụlọ nke Israel, ma aga m ewetara ha ozi-ọma m.",
                "12": "Ma aga m egosị unu, O ụlọ nke Israel, na ndị Jentaịlụ agaghị enwe ike n’arụ unu; mana aga m echeta ọgbụgba-ndụ m nye unu, O ụlọ nke Israel, ma unu ga-abịa na mmata nke uju nke ozi-ọma m.",
                "13": "Mana ọbụrụ na ndị Jentaịlụ ga-echegharị ma laghachịkwute m, ka Nna kwuru, lee a ga-agụnye ha n’etiti ndị m, O ụlọ nke Israel.",
                "14": "Ma agaghị m ekwe ndị m ndị bụ nke ụlọ nke Israel, ịgafe n’etiti ha, ma zọda ha, ka Nna kwuru.",
                "15": "Mana ọbụrụ na ha agaghị atụgharịkwute m, ma n̄aa ntị n’olu m, aga m ekwe ha, e, aga m ekwe ndị m, O ụlọ nke Israel, na ha ga-agabiga n’etiti ha, ma ga-azọda ha, ma ha ga-adị ka nnu nke tụfuru ụtọ ya, nke site mgbe ahụ gaa n’iru adịghị ihe ọ dị mma ya kama ka etụfuo ya, na ka a zọgide ya n’okpuru ụkwụ nke ndị m, O ụlọ nke Israel.",
                "16": "N’ezie, n’ezie, asị m unu, otu a ka Nna nyere m iwu-nsọ—ka m nye ndị a ala nke a, maka ihe nketa ha.",
                "17": "Ma mgbe ahụ okwu nile nke onye-amụma Aịsaịa a ga-emejupụta ya, nke sị:",
                "18": "Ndị-nche gị ga-ewelite olu: n’olu ka ha ga-abụkọta abụ ọnụ, n’ihi na ha ga-ahụ anya na anya mgbe Onye-nwe ga-eweta Zaịọn ọzọ.",
                "19": "Tipụ mkpu ọn̄ụ, bụkọtanụ abụ unu mkpọmkpọ ebe nile nke Jerusalem; n’ihi na Onye-nwe akasiwo ndị ya obi, ọ gbapụtawo Jerusalem.",
                "20": "Onye-nwe agbawo ogwe-aka nsọ ya ọtọ n’anya nile nke mba nile; ma nsọtụ nile nke ụwa ga-ahụ nzọpụta nke Chineke."
            },
            "17": {
                "1": "Lee, ugbua o wee ruo na mgbe Jisus kwuworo okwu nile ndị a, o lekwara anya gburu-gburu ọzọ n’igwe-mmadụ ahụ, ma ọ sịrị ha: Lee oge m adịwo nso.",
                "2": "Ahụrụ m na unu adịghị ike, na unu enweghị ike ịghọta okwu m nile nke Nna nyere m iwu ịgwa unu n’oge nke a.",
                "3": "Ya mere, gaa nụ n’ụlọ unu nile, ma tụgharịa-uche n’ihe nile nke m kwuworo, ma jụọ Nna, n’aha m, ka unu wee ghọta, ma kwado echiche unu nile maka echi, ma aga m abịakwute unu ọzọ.",
                "4": "Mana ugbua ana m agakwuru Nna, na kwa igosi agbụrụ nile nke Israel ndị furu efu onwe m, n’ihi ha efunarịghị Nna efunarị, n’ihi na ọ matara ebe ọ kpọgara ha.",
                "5": "Ma o wee ruo na mgbe Jisus kwuworo otu a, ọ lepụkwara anya ya gburu-gburu ọzọ n’igwe-mmadụ ahụ, ma hụ na ha nọ n’anya-mmiri, ma lekwasịgide ya anya dịka ha ga-asị ya nọnyere kwuo ha nwa ogologo oge.",
                "6": "Ma ọ sịrị ha: Lee, afọ m nile jupụtara n’ọmiko n’ebe unu nọ.",
                "7": "Unu nwere ndị na-arịa ọrịa n’etiti unu? Kpọtanụ ha. Unu nwere ndị dara ngwọrọ, ma-ọbụ kpuru-isi, ma-ọbụ ndị na anaghị a ga ije, ma-ọbụ ndị na-enwezughị ụkwụ na aka, ma-ọbụ ndị ekpenta, ma-ọbụ ndị arụ ha kpọnwụrụ akpọnwụ, ma-ọbụ ndị ntị chiri, ma-ọbụ ndị nwere nsogbu n’ụdị ọbụla? Kpọta nụ ha ma a ga m agwọ ha, n’ihi na enwere m obi ọmiko n’ebe unu nọ; afọ m nile jupụtara n’obi ebere.",
                "8": "N’ihi na ahụrụ m na unu chọrọ ka m gosị unu ihe m meworo ụmụnne unu nọ na Jerusalem, n’ihi na ahụrụ m na okwukwe unu zuru-ezu na m kwesịrị ịgwọ unu.",
                "9": "Ma o wee ruo na mgbe o kwuworo otu a, igwe-mmadụ ahụ nile, n’otu obi, gara nʼiru kpọrọ ndị ọrịa ha na ndị ha nwere mkpagbu, na ndị ngwọro ha, ma kpọrọ ndị ha kpuru-isi, ma kpọrọ ndị ha dara ogbu, ma kpọrọ ndị ha nile nwere mkpagbu n’ụdị ọbụla; ma ọ gwọro ha, onye ọbụla dịka e siri kpọtara ya ha.",
                "10": "Ma ha nile, ma ndị ahụ a gwọworo ma ndị arụ siri ike, kpọrọ isi-ala n’ụkwụ ya, ma fee ya; ma ka ha ra bụ ndị nwere ike ịbịa site n’igwe-mmadụ ahụ sutụrụ ụkwụ ya ọnụ, nke mere na ha jiri anya-mmiri ha saa ụkwụ ya arụ.",
                "11": "Ma o wee ruo na o nyere iwu ka a kpọta ụmụ-ntakịrị ha.",
                "12": "Ya mere ha kpọtara ụmụ-ntakịrị ha ma dozie ha ọdụ n’ala gbaa ya gburu-gburu, ma Jisus guzoro n’etiti; ma igwe-mmadụ ahụ nyere efe ruo mgbe a kpọtasịworo ha nye ya.",
                "13": "Ma o wee ruo na mgbe a kpọtasịworo ha, ma Jisus guzoro n’etiti ha, o nyere igwe-mmadụ ahụ iwu ka ha sekpuru n’ala ahụ.",
                "14": "Ma o wee ruo na mgbe ha sekpuruworo n’ala ahụ, Jisus suru-ude n’ime onwe ya, ma sị: Nna ana m enwe nsogbu n’ihi ajọọ-omume nke ndị nke ụlọ nke Israel.",
                "15": "Ma mgbe o kwuworo okwu ndị a, ya n’onwe ya kwa sekpuru n’ala ahụ; ma lee o kpere ekpere nye Nna, ma ihe ndị o kpere e nweghị ike ide ya ede, ma igwe-mmadụ ahụ ndị nke nụrụ ya gbara-ama.",
                "16": "Ma n’ụdị a ka ha na-agba ama: Anya ahụtụbeghị, ọbụghị ma ntị ọ nụtụwo mbụ, nnukwu ihe dị otu a na ihe ịtụ-n’anya nile dịka anyị hụrụ ma nụ Jisus gwara Nna;",
                "17": "Ma ọdịghị ire nwere ike ikwu, ọbụghị ma mmadụ o nwere ike ide ha, ọbụghị ma obi nile nke ndị mmadụ ha nwere ike ịghọta nnukwu ihe dị otu a na ihe ịtụ-n’anya nile dịka anyị hụrụ ma nụ Jisus kwuru; ma ọdịghị onye nwere ike ịghọta maka ọn̄ụ nke jupụtara mkpụrụ-obi anyị nile n’oge ahụ anyị nụrụ ka ọ na-ekpere anyị ekpere nye Nna.",
                "18": "Ma o wee ruo na mgbe Jisus bịara na ngwụcha nke ikpe-ekpere nye Nna ahụ, o bilitere; mana ọn̄ụ nke igwe-mmadụ ahụ dị nnukwu nke mere na ọ karịrị ha.",
                "19": "Ma o wee ruo na Jisus gwara ha okwu, ma sị ha bilie.",
                "20": "Ma ha bilitere site n’ala ahụ, ma ọ sịrị ha: Ngọzi na-adịrị unu n’ihi okwukwe unu. Ma ugbua lee, ọn̄ụ m juru-eju.",
                "21": "Ma mgbe o kwuworo okwu ndị a, ọ kwara akwa, ma igwe-mmadụ ahụ gbara ama maka ya, ma o kuuru ụmụ-ntakịrị ha, n’otu n’otu, ma gọzie ha, ma kpeere Nna ekpere maka ha.",
                "22": "Ma mgbe o meworo nke a ọ kwara akwa ọzọ;",
                "23": "Ma ọ gwara igwe-mmadụ ahụ okwu, ma sị ha: Lee ụmụ-ntakịrị unu.",
                "24": "Ma dịka ha lere anya ịhụ, ha lepụrụ anya ha nile chee-iru n’elu-igwe, ma ha hụrụ elu-igwe nile ka o meghere, ma ha hụrụ ndị mụọ-ozi na-arịdata site n’elu-igwe dịka ọ bụ n’etiti ọkụ; ma ha gbadatara ma gbachibido ụmụ-ntakịrị ahụ gburu-gburu, ma e jiri ọkụ gbachibido ha gburu-gburu; ma ndị mụọ-ozi ahụ kwusaara ha ozi-ọma.",
                "25": "Ma igwe-mmadụ ahụ hụrụ ma nụ ma gbaa-ama; ma ha matara na ama ha bụ ezi-okwu n’ihi na ha nile hụrụ ma nụ, onye ọbụla n’onwe ya; ma ha dị n’ọnụ-ọgụgụ ihe dịka mkpụrụ-obi puku abụọ na nari ise; ma ndị nọ n’ime ha bụ ndịkom, ndịnyom, na ụmụ-ntakịrị."
            },
            "18": {
                "1": "Ma o wee ruo na Jisus nyere ndị-na-eso ụzọ ya iwu ka ha wetara ya achịcha na mmanya.",
                "2": "Ma mgbe ha gaworo iweta achịcha na mmanya, o nyere igwe-mmadụ ahụ iwu-nsọ ka ha nọdụ onwe ha ọdụ n’ala.",
                "3": "Ma mgbe ndị-na-eso ụzọ ya jiworo achịcha na mmanya bịa, o weere ụfọdụ achịcha ahụ ma nyawaa ma gọzie ya; ma o nyere ndị na-eso ụzọ ya ma nye ha iwu-nsọ ka ha rie.",
                "4": "Ma mgbe ha riworo ma rijuo afọ, o nyere iwu ka ha nye igwe-mmadụ ahụ.",
                "5": "Ma mgbe igwe-mmadụ ahụ riworo ma rijuo afọ, ọ sịrị ndị-na-eso ụzọ ya ahụ: Lee a ga-enwe otu onye a ga-echi echichi n’etiti unu, ma ya ka m ga-enye ike na ọ ga-anyawa achịcha ma gọzie ya ma nye ya ndị nke nzukọ-nsọ m, nye ndị nile ga-ekwere ma e mee ha baptism n’aha m.",
                "6": "Ma nke a ka unu ga n’echeta ime oge nile, ọbụna dịka m meworo, ọbụna dịka m nyawaworo achicha ma gọziwo ya ma nyewo unu ya.",
                "7": "Ma nke a ka unu ga-eme na ncheta nke arụ m, nke m gosịworo unu. Ma ọ ga-abụ ihe mgba-ama nye Nna na unu na-echeta m oge nile. Ma ọbụrụ na unu na-echeta m oge nile unu ga-enwe Mụọ m ka ọ na-anọnyere unu.",
                "8": "Ma o wee ruo na mgbe o kwuru okwu ndị a, o nyere ndị na-eso ụzọ ya iwu ka ha were mmanya sitere n’iko ahụ ma n̄ụbiri site na ya, ma na ha kwesịrị inye kwa igwe mmadụ ahụ ka ha wee n̄ụọ site na ya.",
                "9": "Ma o wee ruo na ha mere otu ahụ, ma n̄ubiri site na ya ma afọ juru ha; ma ha nyere igwe-mmadụ ahụ, ma ha n̄ụrụ, ma afọ juru ha.",
                "10": "Ma mgbe ndị na-eso ụzọ ya meworo nke a, Jisus sịrị ha: Ngọzi na-adịrị unu n’ihi ihe nke a nke unu meworo, n’ihi na nke a bụ imejupụta iwu-nsọ m nile, ma nke a na-agbara Nna aka-ebe na unu nọ na njikere ime ihe ahụ nke m nyeworo unu n’iwu.",
                "11": "Ma otu a ka unu ga na-emere ndị nke chegharịrị ma e mee ha baptism n’aha m; ma unu ga-eme ya na ncheta nke ọbara m, nke m kwafuworo nye unu, ka unu wee gbaara Nna aka-ebe na unu na-echeta m oge nile. Ma ọbụrụ na unu na-echeta m oge nile unu ga-enwe Mụọ m ka ọ na-anọnyere unu.",
                "12": "Ma ana m enye unu iwu-nsọ na unu ga-eme ihe ndị a. Ma ọbụrụ na unu ga-eme ihe ndị a oge nile ngọzi na-adịrị unu, n’ihi na e wukwasịrị unu n’elu nkume m.",
                "13": "Mana onye ọbụla n’etiti unu ga-eme karịa ma-ọbụ welata aka karịa ndị a ewukwasịghị ha n’elu nkume m, kama ewukwasịrị ha n’elu ntọ-ala aja; ma mgbe mmiri-ozuzo ga-agbadata, ma ide-mmiri nile abịa, ma ifufe nile efee, ma fekwasị ha, ha ga-ada, ma ọnụ-ụzọ ama nile nke ala-mụọ dị na njikere, meghee ịnabata ha.",
                "14": "Ya mere ngọzi na-adịrị unu ma ọbụrụ na unu ga-edebe iwu-nsọ m nile, nke Nna nyeworo m iwu ka m nye unu.",
                "15": "N’ezie, n’ezie, asị m unu, unu ga na-echerịrị nche ma na-ekpe ekpere oge nile, eleghị anya ekwensu anwa unu ọnwụnwa, ma duru unu pụọ ndị ọ dọkpụụrụ n’agha.",
                "16": "Ma dịka m siworo kpee ekpere n’etiti unu ọbụna otu ahụ ka unu ga-esi na-ekpe ekpere na nzukọ-nsọ m, n’etiti ndị nke m chegharịrị ma e mee ha baptism n’aha m. Lee abụ m ìhè ahụ; e doziwo m ihe ima-atụ nye unu.",
                "17": "Ma o wee ruo na mgbe Jisus gwaworo ndị na-eso ụzọ ya okwu nile ndị a, ọ tụghari-kwara ọzọ n’ebe igwe-mmadụ ahụ nọ ma sị ha:",
                "18": "Lee, n’ezie, n’ezie, asị m unu, unu ga na-echerịrị nche na-ekpe ekpere oge nile adịghị ama ama unu abanye n’ime ọnwụnwa; n’ihi na Setan na-achọ inweta unu, ka o wee yọchaa unu dịka ọka.",
                "19": "Ya mere unu ga na-ekpere Nna oge nile n’aha m;",
                "20": "Ma ihe ọbụla unu ga-arịọ Nna n’aha m, nke zịrị ezi, na-ekwere na unu ga-anata, lee a ga-enye unu ya.",
                "21": "Na-ekpe nụ ekpere, n’ezi na ụlọ unu nye Nna oge nile n’aha m, ka e wee gọzie ndị nwunye unu na ụmụ unu.",
                "22": "Ma lee, unu ga na-ezukọta ọtụtụ mgbe; ma unu agaghị egbochi onye ọbụla ịbịakwute unu mgbe unu ga-ezukọta, kama kwee ha ka ha bịakwute unu ma egbochila ha;",
                "23": "Mana unu ga na-ekpere ha ekpere, ma agaghị achụpụ ha; ma ọbụrụ na ha bịakwute unu ọtụtụ mgbe unu ga-ekpere ha ekpere nye Nna, n’aha m.",
                "24": "Ya mere, welite ìhè unu elu ka ọ na-enwu nye ụwa. Lee abụ m ìhè ahụ nke unu ga-ewelite elu—ịhe ahụ unu hụworo m na-eme. Lee unu hụrụ na mụ ekpewo ekpere nye Nna, ma unu nile ahụwo ya.",
                "25": "Ma unu hụrụ na mụ enyewo iwu na onye ọbụla n’ime unu agaghị apụ, mana kama e nyewo m iwu ka unu bịakwute m, ka unu wee metụ-aka ma hụ; ọbụna otu ahụ ka unu ga-eme nye ụwa; ma onye ọbụla na-emebi iwu-nsọ nke a, na-enye onwe ya ka e dụba ya n’ime onwunwa.",
                "26": "Ma ugbua o wee ruo na mgbe Jisus kwusịworo okwu ndị a, ọ tụgharịkwara anya ya ọzọ lekwasị ndị na-eso uzo ya ndị ọ họrọworo, ma sị ha:",
                "27": "Lee n’ezie, n’ezie, asị m unu, a na m enye unu iwu-nsọ ọzọ, ma mgbe ahụ a ga m agakwuru Nna m ka m wee mejupụta iwu-nsọ ndị ọzọ ndị o nyeworo m.",
                "28": "Ma ugbua lee, nke a bụ iwu-nsọ ahụ nke m nyeworo unu, na unu agaghị ekwe onye ọbụla unu matara amata iketa-oke nke arụ na ọbara m n’etozughị-oke, mgbe unu ga-eke ya;",
                "29": "N’ihi na onye ọbụla na-eri ma na-an̄ụ arụ na ọbara m n’etozughị-oke na-eri ma na-an̄ụ ọmụma-ikpe nye mkpụrụ-obi ya; ya mere ọbụrụ na unu matara na mmadụ etozughị etozu iri na ịn̄ụ nke arụ na ọbara m unu ga-egbochi ya.",
                "30": "Otu o sila dị, unu agaghị achụpụ ya site n’etiti unu, mana unu ga-akụziri ya ozi-ọma ma ga-ekpere ya ekpere nye Nna, n’aha m; ma ọbụrụ na o chegharịa ma e mee ya baptism n’aha m, mgbe ahụ ka unu ga-anabata ya, ma ga-ekenye ya site n’arụ na ọbara m.",
                "31": "Mana ọbụrụ na o chegharịghị, agaghị agụnye ya n’etiti ndị m, ka ọ ghara ibibi ndị m, n’ihi na lee a matara m atụrụ m, ma agụrụ ha ọnụ.",
                "32": "Otu o sila dị, unu agaghị achụpụ ya site n’ụlọ-nzukọ unu nile, ma-ọbụ ebe nile unu na anọ efe Chineke, n’ihi na nye ụdị ahụ ka unu ga-aga n’iru na-ekwusa ozi-ọma; n’ihi na unu amataghị ma ha ga-alaghachị ma chegharịa, ma jiri nzube juru-eju nke obi bịakwute m, ma aga m agwọ ha; ma unu ga-abụ ngwa-ọrụ nke iwetara ha nzọpụta.",
                "33": "Ya mere, debe ihe ndị a nke m nyeworo unu iwu-nsọ ka unu ghara ịbịa n’okpuru amam-ikpe; n’ihi na ahụhụ na-adịrị ya bụ onye Nna ga-ama ikpe.",
                "34": "Ma a na m enye unu iwu-nsọ nile ndị a n’ihi ịrụrịta-ụka nile nke na-adị n’etiti unu. Ma ngọzi na-adịrị unu ma ọbụrụ na unu enweghị ịrụrịta-ụka nile n’etiti unu.",
                "35": "Ma ugbua ana m agakwuru Nna, n’ihi na ọ dị mkpa na m ga-agakwuru Nna n’ihi unu nile.",
                "36": "Ma o wee ruo na mgbe Jisus bịaworo na ngwụcha nke ihe nkwupụta ndị a, o jiri aka ya metụ ndị na-eso ụzọ ya ndị nke ọ họrọworo, n’otu n’otu, ọbụna ruo mgbe o metụsịworo ha nile, ma gwa ha okwu dịka o metụrụ ha aka.",
                "37": "Ma igwe-mmadụ ahụ anụghị okwu nile nke o kwuru, ya mere ha agbaghị ama; mana ndị na-eso ụzọ ya gbara-ama na o nyere ha ike inye Mụọ Nsọ. Ma aga m egosị unu ma emesịa na ama nke a bụ ezi-okwu.",
                "38": "Ma o wee ruo na mgbe Jisus metụworo ha nile aka, igwe-ojii bịara ma kpuchie igwe-mmadụ ahụ nke mere na ha enweghị ike ịhụ Jisus.",
                "39": "Ma mgbe e kpuchịrị ha ọ pụrụ site n’ebe ha nọ, ma rịgoro n’elu-igwe. Ma ndị na-eso ụzọ ya hụrụ ma gbaa-ama na ọ rigokwara ọzọ n’elu-igwe."
            },
            "19": {
                "1": "Ma ugbua o wee ruo na mgbe Jisus rigoroworo n’elu-igwe, igwe-mmadụ ahụ gbasara, ma nwoke ọbụla kpọọrọ nwunye ya na ụmụ ya ma laghachị n’ụlọ nke ya.",
                "2": "Ma e wee mee mkpọtụ maka ya ebe nile n’etiti ndị ahụ otu mgbe ahụ, tutu ọchịchịrị agbaa, na igwe-mmadụ ahụ ahụwo Jisus, ma na o ekwusawo ozi-ọma nye ha, ma na o ga-egosị kwa onwe ya igwe-mmadụ ahụ echi ya.",
                "3": "E, ma ọbụna abalị ahụ nile e mere mkpọtụ ebe nile gbasara Jisus; ma nke mere na ha zipụgakwuru ndị ahụ na e nwere ọtụtụ, e, nnukwu ọnụ-ọgụgụ karịrị akarị, rụrụ ọrụ karịa abalị ahụ nile, ka ha wee nwe ike n’echi ya ịnọ n’ebe Jisus ga-egosị igwe-mmadụ ahụ onwe ya.",
                "4": "Ma o wee ruo na n’echi ya, mgbe igwe-mmadụ ahụ gbakọtara, lee, Nifaị na nwanne ya nwoke onye o kuliteworo site na ndị nwụrụ-anwụ, onye aha ya bụ Timoti, na kwa nwa ya nwoke, onye aha ya bụ Jonas, na kwa Matonaị, na Matonaịha, nwanne ya nwoke, na Kumen, na Kumenọnhaị, na Jeremaịa, na Shemnọn, na Jonas, na Zedekaịa, na Aịsaịa—ugbua ndị a bụ aha nile nke ndị na-eso ụzọ ahụ ndị Jisus họrọworo—ma o wee ruo na ha gara nʼiru ma guzoro n’etiti igwe-mmadụ ahụ.",
                "5": "Ma lee, igwe-mmadụ ahụ dịịrị nnukwu nke mere na ha mere ka e kewa ha n’otu iri na abụọ.",
                "6": "Ma iri na abụọ ahụ kuziiri igwe-mmadụ ahụ, ma lee, ha mere ka igwe-mmadụ ahụ sekpuru n’elu iru ala, ma ka ha kpee ekpere nye Nna n’aha nke Jisus.",
                "7": "Ma ndị na-eso ụzọ ahụ kpekwara ekpere nye Nna n’aha nke Jisus. Ma o wee ruo na ha bilitere ma kwusaara ndị ahụ ozi-ọma.",
                "8": "Ma mgbe ha kụziworo otu okwu ndị ahụ nke Jisus kwuworo—na-enweghị ihe dị iche site n’okwu nile nke Jisus kwuworo—lee, ha sekpukwara ala ọzọ ma kpeere Nna ekpere n’aha nke Jisus.",
                "9": "Ma ha kpere ekpere maka ihe ahụ nke ha chọkarịchara; ma ha chọrọ ka enye ha Mụọ Nsọ.",
                "10": "Ma mgbe ha kpeworo otu a, ha gbadara ruo na nkọ mmiri ahụ, ma igwe-mmadụ ahụ sooro ha.",
                "11": "Ma o wee ruo na Nifaị gbadara n’ime mmiri ahụ ma e mee ya baptism.",
                "12": "Ma ọ pụtara site na mmiri ahụ ma malite ime baptism. Ma o mere ndị nile ahụ Jisus họrọworo baptism.",
                "13": "Ma o wee ruo mgbe e meworo ha nile baptism ma ha apụtawo site na mmiri ahụ, Mụọ Nsọ dakwasịrị ha, ma ha jupụtara na Mụọ Nsọ na n’ọkụ.",
                "14": "Ma lee, a gbachibidoro ha gburu-gburu dịka ọbụ jiri ọkụ; ma o si n’elu-igwe gbadata, ma igwe-mmadụ ahụ hụrụ ya, ma gbaa-ama; ma ndị mụọ-ozi gbadatara site n’elu-igwe ma kuziere ha ozi-ọma.",
                "15": "Ma o wee ruo na mgbe ndị mụọ-ozi ahụ na-akụziri ndị na-eso ụzọ ya ahụ ozi ọma, lee, Jisus bịara ma guzoro n’etiti ma kụziere ha ozi-ọma.",
                "16": "Ma o wee ruo na ọ gwara igwe-mmadụ ahụ okwu, ma nye ha iwu ka ha sekpuru kwa ọzọ n’elu ala, na kwa na ndị na-eso ụzọ ya kwesịrị isekpuru nʼelu ala ahụ.",
                "17": "Ma o wee ruo na mgbe ha nile sekpuruworo n’ala, o nyere ndị na-eso ụzọ ya iwu ikpe ekpere.",
                "18": "Ma lee, ha malitere ikpe ekpere; ma ha kpere ekpere nye Jisus, na-akpọ ya Onye-nwe ha na Chineke ha.",
                "19": "Ma o wee ruo na Jisus pụrụ site n’etiti ha, ma gapụtụ ntakịrị site n’ebe ha nọ ma kpọọ isi n’ala, ma ọ sị:",
                "20": "Nna, ekele m gị na i nyewo ndị a nke m họrọworo Mụọ Nsọ; ma ọ bụ n’ihi okwukwe ha na mụ ka m họrọworo ha site n’ụwa.",
                "21": "Nna, arịọ m gị ka inye ndị nile ga e kwere n’okwu ha nile Mụọ Nsọ.",
                "22": "Nna, i nyewo ha Mụọ Nsọ n’ihi na ha kwere na mụ; ma i hụrụ na ha kwere na mụ n’ihi na ịnụrụ olu ha, ma ha na-ekpere m; ma ha na-ekpere m n’ihi na mụ na ha nọ.",
                "23": "Ma ugbua Nna, ana m arịọ gị maka ha, na kwa maka ndị ahụ nile nke ga e kwere n’okwu ha nile, ka ha wee kwere na m, ka m wee nọrọ n’ime ha dịka gị, Nna, nọ n’ime m, ka anyị wee bụrụ otu.",
                "24": "Ma o wee ruo na mgbe Jisus kpeworo otu a nye Nna, ọ bịakwutere ndị na-eso ụzọ ya, ma lee, ha gakwara n’iru, na-esepụghị aka, ikpere ya; ma ha amụbaghị ọtụtụ okwu, n’ihi na e nyere ha ihe ha ga-ekpe, ma ha jupụtara n’inwe mmasị.",
                "25": "Ma o wee ruo na Jisus gọziri ha dịka ha na-ekpe ekpere nye ya; ma mbara-iru ya kekwasịrị ha iru-ọchị, ma ìhè nke mbara-iru ya mụkwasịrị ha, ma lee ha dị ọcha ka mbara-iru na kwa uwe-nsọ nile nke Jisus; ma lee ọcha ya karịrị ọcha nile, e, ọbụna onweghị ihe dị n’ụwa dị ọcha ka ọcha ya.",
                "26": "Ma Jisus sịrị ha: Na-ekpe ekpere; otu o sila dị, ha akwụsịghị ikpe ekpere.",
                "27": "Ma otụgharịkwara ọzọ site n’ebe ha nọ, ma gapụtụ ntakịrị ma kpọọ isi n’ala; ma o kpekwara ekpere ọzọ nye Nna, na-asị:",
                "28": "Nna, ekele m gị na i sachawo ndị ahụ m họrọworo, n’ihi okwukwe ha, ma a na m ekpere ha ekpere, na kwa ndị ahụ ga-ekwere n’okwu ha nile, ka e wee sachaa ha na m, site n’okwukwe n’okwu ha nile, ọbụna dịka a na-asachaa ha na m.",
                "29": "Nna anaghị m ekpe ekpere maka ụwa, kama maka ndị nke i nyeworo m site n’ụwa, n’ihi okwukwe ha, ka e wee sachaa ha na m, ka m wee nọrọ n’ime ha dịka gị, Nna, nọ n’ime m, ka anyị wee bụrụ otu, ka e wee too m n’ime ha.",
                "30": "Ma mgbe Jisus kwuworo okwu ndị a ọ bịakwutekwara ndị na-eso ụzọ ya ọzọ; ma lee ha kpesiri ekpere ike, esepụghị-aka, nye ya; ma o kekwasịkwara ha iru-ọchị ọzọ; ma lee ha dị ọcha ọbụna dịka Jisus.",
                "31": "Ma o wee ruo na ọ gapụtụkwara ntakịrị ọzọ ma kpee ekpere nye Nna;",
                "32": "Ma ire enweghị ike ikwu okwu nile nke o kpere, ọbụghị ma mmadụ o nwere ike ide okwu nile nke o kpere.",
                "33": "Ma igwe-mmadụ ahụ nụrụ ma na-agba ama; ma obi ha ghere oghe ma ha ghọtara n’ime obi ha okwu nile nke o kpere.",
                "34": "Otu o sila dị, nnukwu na ịtụ-n’anya ka okwu nile nke o kpere dị nke mere na e nweghị ike ide ha ede, ọbụghị ma mmadụ o nwere ike ịkwupụta ha.",
                "35": "Ma o wee ruo na mgbe Jisus bịaworo na ngwụcha nke ikpe ekpere, ọ bịakwutekwara ndị na-eso ụzọ ya ọzọ, ma sị ha: Nnukwu okwukwe dị otu a ka m na-ahụtụbeghị n’etiti ndị Juu nile; ya mere enweghị m ike igosi ha ọrụ-ebube nile dị nnukwu otu a, n’ihi ekweghị-ekwe ha.",
                "36": "N’ezie asị m unu, onweghị ndị ọbụla n’ime ha nke hụworo nnukwu ihe ndị dịka ndị nke unu hụworo; ọbụghị ma ha nụrụ nnukwu ihe ndị dịka ndị nke unu nụworo."
            },
            "20": {
                "1": "Ma o wee ruo na o nyere igwe-mmadụ ahụ iwu ka ha kwụsị ikpe ekpere, na kwa ndị na-eso ụzọ ya. Ma o nyere ha iwu ka ha ghara ịkwụsị ikpe ekpere n’ime obi ha.",
                "2": "Ma o nyere ha iwu ka ha bilie ma guzoro ọtọ n’ụkwụ ha. Ma ha biliri ọtọ n’ụkwụ ha.",
                "3": "Ma o wee ruo na ọ nyawakwara achịcha ọzọ ma gọzie ya, ma nye ndị na-eso uzo ya ahụ ka ha rie.",
                "4": "Ma mgbe ha riworo o nyere ha iwu ka ha nyawa achịcha, ma nye igwe-mmadụ ahụ.",
                "5": "Ma mgbe ha nyeworo igwe-mmadụ ahụ, o nyekwara ha mmanya ka ha n̄ụọ, ma nye ha iwu ka ha nye igwe-mmadụ ahụ.",
                "6": "Ugbua, enwebeghị achịcha dị, ọbụghị ma e nwere mmanya ndị na-eso ụzọ ya ahụ wetara, ọbụghị ma igwe-mmadụ ahụ ha wetara.",
                "7": "Mana o nyere ha achịcha n’ezie ka ha rie, na mmanya ka ha n̄ụọ.",
                "8": "Ma ọ sịrị ha: Onye nke na-eri achịcha nke a na-eri site n’arụ m nye mkpụrụ-obi ya; ma onye nke na-an̄ụ site na mmanya nke a na-an̄ụ site n’ọbara m nye mkpụrụ-obi ya; ma agụụ-nri ma-ọbụ mmiri agaghị agụ mkpụrụ-obi ya mgbe ọbụla, kama a ga-emejupụta ya.",
                "9": "Ugbua, mgbe igwe-mmadụ ahụ riworo nri ma n̄ụọ ihe ọn̄ụn̄ụ, lee, ha jupụtara na Mụọ; ma ha jiri otu olu tipụta mkpu, ma nye Jisus otuto, onye ha hụrụ ma nụ kwa.",
                "10": "Ma o wee ruo na mgbe ha nile nyeworo Jisus otuto, ọ sịrị ha: Lee ugbua emesịwo m iwu-nsọ nke Nna nyere m iwu gbasara ndị a, bụ ndị fọdụrụ nke ụlọ nke Israel.",
                "11": "Unu chetara na m gwara unu okwu, ma sị na mgbe a ga-emejupụta okwu nile nke Aịsaịa—lee e dere ha ede, unu ji ha n’iru unu, ya mere chọọ nụ ha—",
                "12": "Ma n’ezie, n’ezie, asị m unu, na mgbe a ga-emejupụta ha mgbe ahụ bụ mmejupụta nke ọgbụgba-ndụ ahụ nke Nna meworo nye ndị ya, O ụlọ nke Israel.",
                "13": "Ma mgbe ahụ ka ndị fọdụrụ, ndị a ga ekposasị ebe nile n’elu iru nke ụwa, a ga-akpọkọta ha bata site n’ọwụwa-anyanwụ na site n’ọdịda-anyanwụ, na site na ndịda-ndịda na site na elu-elu; ma a ga-akpọta ha na mmata nke Onye-nwe Chineke ha, onye gbapụtaworo ha.",
                "14": "Ma Nna enyewo m iwu ka m nye unu ala nke a, maka ihe nketa unu.",
                "15": "Ma asị m unu, na ọbụrụ na ndị Jentaịlụ echegharịghị mgbe ngọzi nke ha ga-anata gasịworo, mgbe ha kposasịworo ndị m—",
                "16": "Mgbe ahụ ka unu, bụ ndị fọdụrụ nke ụlọ nke Jekọb, ga-aga nʼiru n’etiti ha; ma unu ga-anọ n’etiti ha ndị ga-adị ọtụtụ; ma unu ga-anọ n’etiti ha dịka ọdụm n’etiti anụmanụ nile nke oke ọhịa, na dịka nwa ọdụm n’etiti igwe atụrụ, nke, ọbụrụ na ọ banye ga azọda ma ga-adọka irighiri irighiri, ma ọdịghị onye ga-enwe ike ịnapụta.",
                "17": "A ga ewelite aka unu imegide ndị-iro unu, ma ndị-iro unu nile a ga-ebepụ ha.",
                "18": "Ma aga m akpọkọta ndị m ọnụ dịka mmadụ si na-ekpokọta ukwu-ọka ya nile n’ala-ụlọ.",
                "19": "N’ihi na aga m eme ndị m ndị nke ha na Nna gbaworo-ndụ, e, aga m eme mpi unu igwe, ma aga m eme akpụkpọ-mkpuchi-ukwu unu nile ka ha bụrụ bras. Ma unu ga-akụrịsi ọtụtụ mmadụ irighiri irighiri; ma aga m edo uru ha nsọ nye Onye-nwe, ma ihe onwunwe ha nye Onye-nwe nke ụwa nile. Ma lee, Abụ m onye ahụ na-eme ya.",
                "20": "Ma ọ ga-eru, ka Nna kwuru, na mma-agha nke ikpe-ziri-ezi m ga ekoro n’ofe isi ha n’ụbọchị ikpe-azụ; ma ma-ọbụghị na ha chegharịrị ọ ga-adakwasị ha, ka Nna kwuru, e, ọbụna dakwasị mba nile nke ndị Jentaịlụ.",
                "21": "Ma ọ ga-eru na aga m ehiwe ndị m, O ụlọ nke Israel.",
                "22": "Ma lee, ndị a ka m ga-ehiwe n’ala nke a, ruo na mmejupụta nke ọgbụgba-ndụ ahụ nke m gbara mụ na nna unu Jekọb; ma ọ ga-abụ Jerusalem Ọhụrụ. Ma ike nile nke elu-igwe ga-adị n’etiti ndị a; e, ọbụna aga m anọ n’etiti unu.",
                "23": "Lee, abụ m onye ahụ nke Moses kwuru maka ya, na-asị: Onye-amụma ka Onye-nwe bụ Chineke unu ga-akpọlite nye unu site n’ụmụnne unu, dịka o siri nye m; ya ka unu ga-anụrụ olu ya n’ihe nile ọbụla ọ ga-agwa unu. Ma ọ ga-eru na mkpụrụ-obi nile ndị na-agaghị anụrụ olu onye-amụma ahụ a ga-ebepụ ha site n’etiti ndị mmadụ.",
                "24": "N’ezie asị m unu, e, ma ndị-amụma nile site na Samuel na ndị nile so ya n’azụ, ka ha ra bụ ndị kwuworo okwu, agbawo-ama maka m.",
                "25": "Ma lee, unu bụ ụmụ nke ndị-amụma; ma unu bụ nke ụlọ nke Israel; ma unu bụ nke ọgbụgba-ndụ ahụ nke Nna mere ya na n di nna unu, na-asị Abraham: Ma nʼime mkpụrụ-afọ gị ka ebo nile nke ụwa ga-enwe ngọzi.",
                "26": "Nna ebe o buworo ụzọ kulite m nye unu, ma zite m ịgọzi unu n’ịtụgharịpụ onye ọbụla n’ime unu site n’ajọọ-omume ya nile; ma nke a n’ihi na unu bụ ụmụ nke ọgbụgba-ndụ ahụ—",
                "27": "Ma mgbe a gọziworo unu mgbe ahụ ka Nna mejupụtara ọgbụgba-ndụ nke o mere ya na Abraham, na-asị: Na mkpụrụ-afọ gị ka ebo nile nke ụwa ga-enwe ngọzi—ruo n’ịwụpụta Mụọ Nsọ site na m wụkwasị ndị Jentaịlụ, ngọzi ahụ nke awụkwasịrị ndị Jentaịlụ ga-eme ka ha dị ike karịa ndị nile, ruo na mkposasị nke ndị m, O ụlọ nke Israel.",
                "28": "Ma ha ga-abụ ihe-otiti nye ndị ala nke a. Otu o sila dị, mgbe ha ga-anatawọrịị uju nke ozi-ọma m, mgbe ahụ ọbụrụ na ha ga-emesi obi ha ike megide m aga m eweghachị ajọọ-omume ha nile n’isi nke ha, ka Nna kwuru.",
                "29": "Ma aga m echeta ọgbụgba-ndụ ahụ nke m meworo mụ na ndị m; mụ na ha agbawo-ndụ na aga m akpọkọta ha ọnụ n’oge nke dị mụ mma, na aga m enye kwa ha ala nke ndị nna ha ọzọ maka ihe nketa ha, nke bụ ala nke Jerusalem, nke bụ ala nke e kwere ha na nkwa ruo mgbe nile, ka Nna kwuru.",
                "30": "Ma ọ ga-eru na oge na-abịa, mgbe a ga-ekwusara ha uju nke ozi-ọma m;",
                "31": "Ma ha ga-ekwere na m, na abụ m Jisus Kraịst, Ọkpara nke Chineke, ma ga-ekpe ekpere nye Nna n’aha m.",
                "32": "Mgbe ahụ ka ndị-nche ha ga-ewelite olu ha elu, ma n’olu ka ha ga-abụkọta abụ ọnụ; n’ihi na ha ga-ahụ anya na anya.",
                "33": "Mgbe ahụ ka Nna ga-akpọkọta kwa ha ọzọ, ma nye ha Jerusalem maka ala nke nketa ha.",
                "34": "Mgbe ahụ ka ha ga-etiwapụ mkpu ọn̄ụ—Bụkọtanụ, unu mkpọmkpọ ebe nke Jerusalem; n’ihi na Nna akasịwo ndị ya obi, ọ gbapụtawo Jerusalem.",
                "35": "Nna agbawo ogwe-aka nsọ ya ọtọ n’anya nile nke mba nile; ma nsọtụ nile nke ụwa ga-ahụ nzọpụta nke Nna ahụ; ma Nna na Mụ bụ otu.",
                "36": "Ma mgbe ahụ ka a ga-eweta na mmezu ihe nke e dere ede: Teta, teta kwa ọzọ, ma yikwasị ume gị, O Zaịọn; yikwasị ọmarịcha uwe gị nile, O Jerusalem, obodo-ukwu dị nsọ, n’ihi na site ugbua ọdịghị ndị ana-ebịghị-ugwu na ndị na-adịghị-ọcha ga-abata n’ime gị ọzọ.",
                "37": "Hụchapụ onwe gị site n’uzuzu; bilie, nọdụ ala, O Jerusalem; tọpụ onwe gị site n’agbụ nile nke olu gị, O ada-a-dọkpụrụ-n’agha nke Zaịọn.",
                "38": "N’ihi na otu a ka Onye-nwe kwuru: Unu erewo onwe unu n’ihe efu, ma a ga-agbapụta unu na-ejighi ego.",
                "39": "N’ezie, n’ezie, asị m unu, na ndị m ga-amata aha m; e, n’ụbọchị ahụ ha ga-amata na ọ bụ m bụ onye na-ekwu.",
                "40": "Ma mgbe ahụ ka ha ga-asị: Olee otu ịma mma ya siri dị n’elu ugwu-ukwu nile bụ ụkwụ abụọ nke onye ahụ na-ewetara ha ozi nile nke ihe ọma, nke na-ekwupụta ụdọ; nke na-eweta ozi nile nye ha maka ihe ọma, nke na-ekwupụta nzọpụta; nke na-asị Zaịọn: Chineke Gị na-achị!",
                "41": "Ma mgbe ahụ ka iti-mkpu ga-aga nʼiru: Pụọ nụ, pụọ nụ, si nụ n’ebe ahụ pụọ, emetụ-kwala ihe nke na-adịghị ọcha aka; pụọ nụ site n’etiti ya; dị nụ ọcha unu ndị na-ebu ngwa-ọrụ nke Onye-nwe.",
                "42": "N’ihi na unu agaghị apụ ọsọ-ọsọ ma-ọbụ jiri mgbapụ laa; n’ihi na Onye-nwe ga-eburu unu ụzọ gaa, ma Chineke nke Israel ga-abụ onye-nche unu kpo azụ.",
                "43": "Lee, nwa-oru m ga-akpachapụ anya mee ihe; a ga-ebuli ya elu ma too ya oke otuto ma ọ ga-adị ezigbo elu.",
                "44": "Dịka ọ tụrụ ọtụtụ n’anya maka gị—ile iru ya mebiri nke ukwuu, karịa onye ọbụla, ma ụdịdị ya karịa nke ụmụ nwoke nile nke mmadụ—",
                "45": "Otu a ka ọ ga-esi fesa ọtụtụ mba; ndị eze nile ga-ekpuchibido ya ọnụ ha, n’ihi ihe ahụ nke a na-agwabeghị ha ka ha ga-ahụ; ma nke ahụ ha na-anụbeghị ka ha tụgharịa-uche maka ya.",
                "46": "N’ezie, n’ezie, asị m unu, ihe ndị a nile ga-abịarịrị, ọbụna dịka Nna nyeworo m iwu. Mgbe ahụ ka ọgbụgba-ndụ nke a nke Nna gbaworo ya na ndị ya a ga-emejupụta ya; ma mgbe ahụ ndị m ga-ebi kwa na Jerusalem ọzọ, ma ọ ga-abụ ala nke nketa ha."
            },
            "21": {
                "1": "Ma n’ezie asị m unu, ana m enye unu ihe iriba-ama, ka unu wee mata oge ahụ mgbe ọ ga-afọdụ nwantịntị ka ihe ndị a mee—na aga m akpọkọta bata, site n’ogologo mkposasị ha, ndị m, O ụlọ nke Israel, ma ga-ehiwe kwa ọzọ n’etiti ha Zaịọn m;",
                "2": "Ma lee, nke a bụ ihe ahụ nke m ga-enye unu maka ihe iriba-ama—n’ihi na n’ezie asị m unu na mgbe ihe ndị a nke m na-ekwupụtara unu, na nke m ga-ekwụpụtara unu ma emesịa maka onwe m, na site n’ike nke Mụọ Nsọ nke a ga-enye unu site na Nna, a ga-eme ka ndị Jentaịlụ mata ya ka ha wee mata gbasara ndị a bụ ndị fọdụrụ nke ụlọ nke Jekọb, na gbasara ndị m nke a ndị ha ga-ekposasị;",
                "3": "N’ezie, n’ezie, asị m unu, mgbe a ga-eme ka ha mata ihe ndị a site na Nna, ma ga-esi na Nna pụta, site na ha bịaruo unu;",
                "4": "N’ihi na ọ bụ amamihe n’ime Nna na a ga-ehiwe ha n’ala nke a, ma e dozie ha dịka ndị nwere onwe ha site n’ike nke Nna, ka ihe ndị a wee site n’aka ha pụta ruo mkpụrụ-afọ unu nke fọdụrụ, ka e wee mejupụta ọgbụgba-ndụ nke Nna nke ọ gbaworo ya na ndị ya, O ụlọ nke Israel;",
                "5": "Ya mere, mgbe ọrụ nile ndị a na ọrụ nile nke a ga-arụ n’etiti unu ma emesịa ga-esi n’aka ndị Jentaịlụ pụta, ruo mkpụrụ-afọ unu ndị ga-ala-azụ n’ekweghị ekwe n’ihi ajọọ-omume.",
                "6": "N’ihi na otu a ka ọ masịrị Nna na ọ ga-esị n’aka ndị Jentaịlụ pụta, ka o wee gosịpụta ike ya nye ndị Jentaịlụ, n’ihi nke a ka ndị Jentaịlụ, ma ọbụrụ na ha ghara imesi obi ha ike, ka ha wee chegharịa ma bịakwute m ma e mee ha baptism n’aha m ma mata maka ihe ndị bụ ezi-okwu nke ozizi m, ka e wee gụnye ha n’etiti ndị m, O ụlọ nke Israel;",
                "7": "Ma mgbe ihe ndị a ruru na mkpụrụ-afọ gị ga-amalite ịmata ihe ndị a—ọ ga-abụ ihe iriba-ama nye ha, ka ha wee mata na ọrụ nke Nna amalitewọrịị ruo na nmejupụta nke ọgbụgba-ndụ ahụ nke o meworo nye ndị bụ nke ụlọ nke Israel.",
                "8": "Ma mgbe ụbọchị ahụ ga-abịa, ọ ga-eru na ndị-eze ga-emechi ọnụ ha; maka ihe nke a na-agwabeghị ha ka ha ga-ahụ; ma ihe ahụ nke ha na-anụbeghị ka ha ga-atụgharị uche na ya.",
                "9": "N’ihi na n’ụbọchị ahụ, n’ihi m ka Nna ga-arụ ọrụ, nke ga-abụ nnukwu na ọrụ dị ịtụ n’anya n’etiti ha; ma a ga-enwe n’etiti ha ndị na-agaghị e kwere ya, ọbụnadị na otu nwoke ga-ekwupụtara ha ya.",
                "10": "Mana lee, ndụ nke nwa-oru m ga-adị n’aka m; ya mere ha agaghị emeru ya arụ, ọbụnadị na a ga-emebi ụdị ya n’ihi ha. Mana aga m agwọ ya, n’ihi na aga m egosị ha na amamihe m karịrị aghụghọ nke ekwensu.",
                "11": "Ya mere ọ ga-eru na onye ọbụla na-agaghị ekwe n’okwu m nile, onye abụ m Jisus Kraịst, nke Nna ga-eme ka o wepụtara ndị Jentaịlụ, ma ọ ga-enye ya ike ka o wee wepụtara ha ndị Jentaịlụ, (a ga-eme ya ọbụna dịka Moses kwuru) a ga-ebepụ ha site n’etiti ndị m ndị bụ nke ọgbụgba-ndụ ahụ.",
                "12": "Ma ndị m bụ ndị fọdụrụ nke Jekọb ga-anọ n’etiti ndị Jentaịlụ, e, n’etiti ha dịka ọdụm n’etiti ụmụ anụmanụ nke ime ọhịa, dịka nwa ọdụm n’etiti igwe-atụrụ ahụ, nke ọbụrụ na ọ banye ga-azọda ma ga-adọkasị irighiri-irighiri, ma ọdịghị onye ga-enwe ike anapụta.",
                "13": "A ga-ewelite aka ha elu megide ndị iro ha nile, ma ndị iro ha nile a ga-ebepụ ha.",
                "14": "E, ahụhụ na adịrị ndị Jentaịlụ ma ọbụghị na ha chegharịrị; n’ihi na ọ ga-eru n’ụbọchị ahụ, ka Nna kwuru, na aga m ebepụ ịnyịnya unu site n’etiti unu, ma aga m ebibi ụgbọ-ala unu nile;",
                "15": "Ma aga m ebepụ obodo-ukwu nile nke ala unu, ma tụda ebe unu nile ewusịrị ike;",
                "16": "Ma aga m ebepụ ndị amụsụ nile site n’ala unu, ma unu agaghị enwe ndị ọkọwa-akara aka;",
                "17": "Arụsị a pịrị-apị unu nile ka m ga-ebepụ kwa, na ihe a pịrị-apị unu nile guzoro eguzo site n’etiti unu, ma unu agaghị efe kwa ọrụ-aka nile unu ọzọ;",
                "18": "Ma aga m efopụ osisi unu nile site n’etiti unu; otu ahụ ka m ga-esi bibie obodo-ukwu unu nile.",
                "19": "Ma ọ ga-eru na okwu ụgha nile, na nghogbu nile, na ntaji-anya nile, na esem-okwu nile, nchụ-aja aghụghọ nile, na akwụnakwụna nile, a ga-akwụsị ha.",
                "20": "N’ihi na ọ ga-eru, ka Nna kwuru, na n’ụbọchị ahụ ndị ọbụla na-agaghị echegharị ma bịakwute Ọkpara m hụrụ n’anya, ha ka m ga-ebepụ site n’etiti ndị m, O ụlọ nke Israel;",
                "21": "Ma aga m abọkwasị ha ọbọ na iwe, ọbụna dịka n’arụ ndị na-ekweghị-ekwe, udị nke ha na-anụbeghị.",
                "22": "Mana ọbụrụ na ha ga-echegharị ma n̄aa ntị n’okwu m nile, ma ghara imesi obi ha ike, aga m ehiwe nzukọ-nsọ m n’etiti ha, ma ha ga-abata n’ime ọgbụgba-ndụ ahụ ma agụnye ha n’etiti ndị a fọdụrụ nke Jekọb, nye ndị m nyeworo ala nke a maka ihe nketa ha;",
                "23": "Ma ha ga-enyere ndị m aka, ndị fọdụrụ nke Jekọb, na kwa ka ha ra bụ nke ụlọ nke Israel ga-abịa, ka ha wee wuo obodo-ukwu, nke a-ga akpọ Jerusalem Ọhụrụ ahụ.",
                "24": "Ma mgbe ahụ ka ha ga-enyere ndị m aka ka e wee kpọkọta bata ha, ndị e kposasịrị nʼelu iru nile nke ala ahụ, bata n’ime Jerusalem Ọhụrụ ahụ.",
                "25": "Ma mgbe ahụ ka ike nke elu-igwe ga-agbadata n’etiti ha; ma a ga kwa m anọ n’etiti.",
                "26": "Ma mgbe ahụ ka ọrụ nke Nna ga-amalite n’ụbọchị ahụ, ọbụna mgbe a ga-ekwusa ozi-ọma nke a n’etiti ndị fọdụrụ na ndị a. N’ezie, asị m unu, n’ụbọchị ahụ ka ọrụ nke Nna ga-amalite n’etiti ndị m nile gbasasịrị, e, ọbụna agbụrụ nile nke fuworo efu, nke Nna dupụworo site na Jerusalem.",
                "27": "E, ọrụ ahụ ga-amalite n’etiti ndị m nile gbasasịrị, site na Nna ịkwado uzo ahụ site n’ebe ha ga-abịakwute m, ka ha wee kpọkụo Nna n’aha m.",
                "28": "E, ma mgbe ahụ ka ọrụ ahụ ga-amalite, site na Nna n’etiti mba nile n’idozi uzo nke a ga-esi kpọkọta ha n’ụlọ n’ala nke nketa ha.",
                "29": "Ma ha ga-apụ site na mba nile; ma ha agaghị apụ ọsọ-ọsọ, ma-ọbụ jiri mgbapụ laa n’ihi na aga m eburu ha uzo gaa, ka Nna kwuru, ma aga m abụ onye nche na azụ ha."
            },
            "22": {
                "1": "Ma mgbe ahụ ka ihe ahụ e dere ede ga-eme: Bụọ abụ, O ndị n’enweghị ike ịmụ nwa, unu ndị na-amụghị nwa; tipụta n’ịbụ abụ, ma tisie mkpu ike, unu ndị na-ataghị ahụhụ ịmụ nwa; n’ihi na ụmụ nke tọgbọrọ-n’efu ka ọtụtụ karịa ụmụ nke nwunye lụrụ di, ka Onye-nwe kwuru.",
                "2": "Mee ka ebe ụlọ ikwuu gị bụwanye ibu, ma mee ka ha setịpụ akwa-mkpuchi nile nke ebe obibi gị nile; e debekwala, gbatịa ụdọ gị nile ogologo ma mee ka stek unu nile sie ike.",
                "3": "N’ihi na ị ga-agbasasị n’aka nri ma n’aka ekpe, ma mkpụrụ-afọ gị ga-eketa ndị Jentaịlụ ma mee obodo-ukwu tọgbọrọ-n’efu nile ka mmadụ biri na ha.",
                "4": "Atụla egwu, n’ihi na ihere agaghị eme gị; ọbụghị ma ị ga-enwe mgbagwoju-anya, n’ihi na-agaghị etinye gị n’ihere; n’ihi na ị ga-echefu ihere nke mgbe okorọbịa gị, ma ị gaghị echeta ihere e mere gị na mgbe okorọbịa gị, ma ị gaghị echeta kwa ihere e mere gị maka na di gị nwụrụ-anwụ ọzọ.",
                "5": "N’ihi na onye kere gị, di gị, Onye-nwe nke usuu nile nke ndị-agha bụ aha ya; ma Onye-Mgbapụta gị, Onye-Nsọ nke Israel—Chineke nke ụwa nile ka a ga-akpọ ya.",
                "6": "N’ihi na Onye-nwe akpọwo gị dịka nwanyị a jụrụ-ajụ ma nwe mwute na mụọ, na nwunye nke okorọbịa, mgbe a jụrụ gị, ka Chineke kwuru.",
                "7": "Na nwa oge ka m jụworo gị, mana nnukwu ebere nile ka m ga-eji kpọkọta gị.",
                "8": "Na nwa ntakịrị iwe e zoro m iru m site n’ebe ị nọ na nwa oge, mana obi-ọma mgbe nile na-adigide ka m ga-eji mere gị ebere, ka Onye-nwe Onye-Mgbapụta gị kwuru.",
                "9": "N’ihi nke a, mmiri nile nke Noa nye m, n’ihi na dịka m n̄ụworo-iyi na mmiri nile nke Noa agaghị ekpuchi kwa ụwa ọzọ, otua ka m n̄ụworo iyi na m agaghị ewere gị oke iwe.",
                "10": "N’ihi na ugwu-ukwu nile ga-apụ ma a ga-ewepụ ugwu-nta nile, mana obi-ọma m agaghị esị n’ebe ị nọ pụọ, ọbụghị ma ọgbụgba-ndụ nke udo m a ga ewepụ ya, ka Onye-nwe nke nwere obi ebere n’arụ gị kwuru.",
                "11": "O gị onye a na-akpagbu akpagbu, oke-ikuku-mmiri na ebugharị, ma a naghị akasị gị obi! Lee, aga m eji okwute nile tụrụ ọmarịcha agwa wugharịa gị, ma jiri ọmarịcha ọla-safaịa nile tụọ ntọ-ala gị nile.",
                "12": "Ma aga m eji ọla-aget nile mee ọnụ-uzọ nta gị nile, ma jiri ọla-kabọnkụl mee ọnụ-uzo-ama gị nile, ma jiri okwute nile na amasị anya mee oke-ala gị nile.",
                "13": "Ma ụmụ gị nile a ga-akụziri ha ihe site n’aka Onye-nwe; ma nnukwu ka udo nke ụmụ gị ga-adị.",
                "14": "N’ezi-omume ka a ga-ehiwe gị; ị ga-anọ n’ebe dị anya site na mmegbu n’ihi na ị gaghị atụ egwu, ma site n’ihe iyi egwu n’ihi na ọ gaghị abịa gị nso.",
                "15": "Lee, ha ga-agbakọtarịrị ọnụ imegide gị, ọbụghị site na m; ndị ọbụla ga-agbakọta ọnụ imegide gị ga-ada n’ihi gị.",
                "16": "Lee, ekewo m onye-ọkpụ-ụzụ nke na-afụ unyi nile dị n’ọkụ, na nke na-ewepụta ngwa-ọrụ maka ọrụ ya; ma ekewo m onye-mbibi ka o bibie.",
                "17": "Ọ dịghị ngwa-agha ọbụla a kpụrụ imegide gị ga-eme nke ọma; ma ire ọbụla nke ga-ekwu ajọọ-okwu megide gị n’ikpe, ị ga-ama ya ikpe. Nke a bụ ihe nketa nke ụmụ-oru nke Onye-nwe, ma ezi-omume ha si na m, ka Onye-nwe kwuru."
            },
            "23": {
                "1": "Ma ugbua, lee, asị m unu, na unu kwesịrị ịchọ ihe ndị a. E, iwu-nsọ ka m na-enye unu ka unu jiri mgbalị chọsie ihe ndị a ike; n’ihi na nnukwu ka okwu nile nke Aịsaịa dị.",
                "2": "N’ihi na n’ezie o kwuru na-arụtụ-aka ihe nile gbasara ndị m ndị bụ nke ụlọ nke Israel; ya mere ọ dịrịrị mkpa na ọ ga-agwa kwa ndị Jentaịlụ okwu.",
                "3": "Ma ihe nile nke o kwuru adịwo ma ga-adị, ọbụna dịka okwu nile nke o kwuru siri dị.",
                "4": "Ya mere gee nu ntị n’okwu m nile; dee ihe ndị m gwaworo unu; ma dịka oge na uche nke Nna siri dị, ha ga-aga nʼiru rute ndị Jentaịlụ.",
                "5": "Ma onye ọbụla nke ga-an̄a ntị n’okwu m nile ma chegharịa ma e mee ya baptism, onye ahụ ka a ga-azọpụta. Chọọ ihe nile ndị-amụma dere, n’ihi na ọtụtụ ka ha dị nke na-agba-ama maka ihe ndị a.",
                "6": "Ma ugbua o wee ruo na mgbe Jisus kwuworo okwu ndị a ọ sị kwara ha ọzọ, mgbe ọ kọwadarusịrị akwụkwọ-nsọ ahụ ala nye ha nke ha nataworo, ọ sịrị ha: Lee, akwụkwọ-nsọ ndị ọzọ ọ ga-adị m mma ka unu dee, nke ahụ unu na-edebeghị.",
                "7": "Ma o wee ruo na ọ gwara Nifaị: Weta nu akụkọ-ndekọta nile nke unu debeworo.",
                "8": "Ma mgbe Nifaị wetaworo akụkọ-ndekọta nile ahụ, ma tọgbọwo ha n’iru ya, o lekwasịrị ha anya ma sị:",
                "9": "N’ezie asị m unu, enyere m nwa-oru m Samuel, onye Leman iwu, ka o wee gbaara ndị a ama, na n’ụbọchị ahụ Nna ga-enye aha ya otuto na m, na e nwere ọtụtụ ndị nsọ ndị ga-ebilite site na ndị nwụrụ-anwụ, ma ga-egosịpụta onwe ha nye ọtụtụ, ma ga-akụziri ha ozi-ọma. Ma ọ sịrị ha: Ọ dịghị otu ahụ?",
                "10": "Ma ndị na-eso uzo ya zara ya ma sị: E, Onye-nwe, Samuel buru amụma dịka okwu gị nile siri dị, ma e mezuru ha nile.",
                "11": "Ma Jisus sịrị ha: Olee otu o siri bụrụ na unu edebeghị ihe nke a, na ọtụtụ ndị nsọ bilitere ma gosị ọtụtụ mmadụ onwe ha ma kuziere ha ozi-ọma?",
                "12": "Ma o wee ruo na Nifaị chetara na ihe nke a, edebeghị ya.",
                "13": "Ma o wee ruo na Jisus nyere iwu ka e dee ya; ya mere e dere ya dịka o siri nye iwu.",
                "14": "Ma ugbua o wee ruo na mgbe Jisus kọwadaruworo akwụkwọ-nsọ nile ala n’otu, nke ha deworo, o nyere ha iwu ka ha kụzie ihe nile ahụ nke ọ kọwadaruworo ala nye ha."
            },
            "24": {
                "1": "Ma o wee ruo na o nyere ha iwu ka ha dee okwu nile nke Nna nyeworo Malakaị, nke ọ ga-agwa ha. Ma o wee ruo na mgbe e dechara ha ọ kọwadaruru ya ala nye ha. Ma ndị a bụ okwu nile nke ọ gwara ha, na-asị: Otu a ka Nna kwuru nye Malakaị—Lee, aga m eziga onye-ozi m, ma ọ ga-edozi uzo n’iru m, ma Onye-nwe onye nke unu na-achọ ga-abịa na mbarede na temple ya, ọbụna onye-ozi nke ọgbụgba-ndụ, onye nke unu nwere mmasị na ya; lee, o ga-abịa, ka Onye-nwe nke usuu nile nke ndị-agha kwuru.",
                "2": "Mana onye ga-anọru ụbọchị nke ọbịbịa ya, ma onye ga-eguzoro mgbe ọ ga-egosịpụta onwe ya? N’ihi na ọ dị ka ọkụ onye-mmezi-ọla, na dị ka ncha onye-mmezi-akwa.",
                "3": "Ma ọ ga-anọdụ dịka onye-mmezi na onye-nsacha nke ọla-ọcha; ma ọ ga-asacha ụmụ nwoke nile nke Livaị, ma sachaa ha dịka ọla-edo na ọla-ọcha, ka ha wee nye Onye-nwe onyinye n’ezi-omume.",
                "4": "Mgbe ahụ ka onyinye nke Juda na Jerusalem ga-enwe mmasị nye Onye-nwe, dịka n’ụbọchị nile nke mgbe ochie, ma dịka n’afọ ndị mbụ nile.",
                "5": "Ma aga m abịa unu nso ikpe ikpe; ma aga m abụ onye-aka-ebe egbụghị oge megide ndị ọkọwa-akara aka, na megide ndị ọkwa-iko, na megide ndị ọn̄ụ-iyi ụgha nile, na megide ndị na-achị ndị ọrụ-ngo ọchịchị aka ike n’ikwụ ụgwọ-ọrụ ya nile, nwanyị isimkpe na ndị na-enweghị nna, na ndị na-achụpụ ndị ọbịa, ma ha anaghị atụ-egwu m, ka Onye-nwe nke usuu nile nke ndị-agha kwuru.",
                "6": "N’ihi na abụ m Onye-nwe, anaghị m agbanwe-agbanwe; ya mere unu ụmụ-nwoke nke Jekọb a gaghị erechapụ unu.",
                "7": "Ọ bụna site n’ụbọchị nile nke ndị nna unu, unu apụwo site n’ime emume nsọ m nile, ma unu edebeghị ha. Laghachi-kwute m ma aga m alaghachikwute unu, ka Onye-nwe nke usuu nile nke ndị-agha kwuru. Mana unu na-asị: Ole n’ebe anyị ga-alaghachi?",
                "8": "Mmadụ o nwere ike izu Chineke ori? Mana unu ezuwo m ori. Ma unu na-asị: Olee n’ebe anyị zuworo gị ori? N’otu-uzo-n’uzo-iri nile na onyinye nile.",
                "9": "E jiri ọbụbụ-ọnụ bụọ unu ọnụ, n’ihi na unu ezuwo m ori ọbụna mba nke a nile.",
                "10": "Weta nu otu-uzo n’uzo-iri nile n’ime ụlọ-akụ ahụ, ka e wee nwe ihe oriri n’ụlọ m; ma nwaa m ugbua n’ihe nke a, ka Onye-nwe nke usuu nile nke ndị-agha kwuru, ma mụ agaghị emeghere unu windo nile nke elu-igwe, ma wụpụtara unu ngọzi nke a na-agaghị enwe ebe ga-ezu ịnabata ya.",
                "11": "Ma aga m abara onye-nrichapụ ahụ mba n’ihi unu, ma ọ gaghị ebibi mkpụrụ nile nke ala unu; ọbụghị ma osisi-vine unu ọ ga-atufusị mkpụrụ ya tutu oge eruo n’ubi nile, ka Onye-nwe nke usuu nile nke ndị-agha kwuru.",
                "12": "Ma mba nile ga-akpọ unu ndị a gọzirị agọzi, n’ihi na unu ga-abụ ala e nwere mmasị na ya, ka Onye-nwe nke usuu nile nke ndị-agha kwuru.",
                "13": "Okwu unu nile adịwo oke-ike megide m, ka Onye-nwe kwuru. Mana unu na-asị: Ginị ka anyị kwuworo megide gị?",
                "14": "Unu asịwo: Ọ bụ ihe efu ijere Chineke ozi, ma uru gịnị ka ọ na-enye na anyị edebewo emume nsọ nile ma na anyị agawo ije n’iru uju n’iru Onye-nwe nke usuu nile nke ndị-agha?",
                "15": "Ma ugbua anyị na-akpọ ndị mpako ndị an̄ụrị; e, ndị ahụ na arụ ọrụ ajọọ-omume ka a na-ebuli elu; e, ndị nke na anwa Chineke ka a na-anapụta.",
                "16": "Mgbe ahụ ndị nke tụrụ egwu Onye-nwe onye ọbụla gwara ibe ya okwu ugboro-ugboro, ma Onye-nwe n̄ara-ntị ma nụ; ma e dere akwụkwọ nke ncheta n’iru ya maka ndị nke tụrụ-egwu Onye-nwe, na ndị nyere aha ya nsọpụrụ.",
                "17": "Ma ha ga-abụ nke m, ka Onye-nwe nke usuu nile nke ndị-agha kwuru, n’ụbọchị ahụ mgbe m ga-ahọrọ ọla-ịchọ-mma m nile; ma aga m edebe ha dịka nwoke si edebe nwa nke ya nke na-ejere ya ozi.",
                "18": "Mgbe ahụ ka unu ga-alaghachị ma gosị ihe dị iche n’etiti ndị ezi-omume na ndị ajọọ-omume, n’etiti onye nke na ejere Chineke ozi na onye nke na-anaghị ejere ya ozi."
            },
            "25": {
                "1": "N’ihi-na lee, ụbọchị ahụ na-abịa nke ga-ere ọkụ dịka ite ọkụ; ma ndị mpako nile, e, na ndị nile na eme ajọọ-omume, ga-abụ ahihịa kpọrọnkụ; ma ụbọchị nke na-abịa ga-erechapụ ha, ka Onye-nwe nke usuu nile nke ndị-agha kwuru, ka o wee ghara ịhapụrụ ha mgbọrọgwụ ma-ọbụ ngalaba.",
                "2": "Mana nye unu ndị na atụ-egwu aha m, ka Ọkpara nke Ezi-omume ga-eji ọgwụgwọ na nku ya nile bilite; ma unu ga-aga nʼiru ma tolite dịka ụmụ-ehi nọ n’ụlọ-anụ.",
                "3": "Ma unu ga-azọda ndị ajọọ-omume; n’ihi na ha ga-abụ ntụ n’okpuru ụkwụ unu n’ụbọchị nke m ga-eme nke a, ka Onye-nwe nke usuu nile nke ndị-agha kwuru.",
                "4": "Cheta nu iwu nke Moses, nwa-oru m, nke m nyere ya n’iwu na Horeb maka Israel nile, jiri usoro iwu nile na ikpe nile.",
                "5": "Lee, a ga m ezitara unu Elaịja onye-amụma ahụ tutu ọbịbịa nke nnukwu ụbọchị ahụ dị egwu nke Onye-nwe;",
                "6": "Ma ọ ga-atụgharị obi nke ndị nna nye ndị bụ ụmụ, na obi nke ndị bụ ụmụ nye ndị nna ha, ka m wee ghara ịbịa ma jiri ọbụbụ-ọnụ tie ụwa otiti ihe."
            },
            "26": {
                "1": "Ma ugbua o wee ruo na mgbe Jisus kọsịworo ihe ndị a ọ kọwadaruru ha ala nye igwe-mmadụ ahụ; ma ọ kọwadaruru ihe nile ala nye ha, ma ndị ukwu ma ndị nta.",
                "2": "Ma ọ sịrị: akwụkwọ-nsọ ndị a, nke unu na-ejighi n’onwe unu, Nna nyere iwu ka m nye unu ya; n’ihi na ọbụụrụ amamihe n’ime ya ka e wee nye ha ọgbọ ndị na-abịa-abịa.",
                "3": "Ma ọ kọwadaruru ihe nile ala, ọbụna site na mmalite ruo oge nke ọ ga-abịa n’otuto ya—e, ọbụna ihe nile nke ga-abịa n’elu iru nke ụwa, ọbụna ruo mgbe ihe nile-e jiri mee ihe ga-agbaze site na ịdị oke ọkụ, ma a ga-afụkọta ụwa ọnụ dịka akwụkwọ e dere ede, ma elu-igwe nile na ụwa ga-agabiga;",
                "4": "Ma ọbụna ruo na nnukwu na ụbọchị ikpe-azụ ahụ, mgbe ndị nile, na ebo nile, na mba nile na asụsụ nile ga-eguzoro n’iru Chineke, ka e kpee ha ikpe maka ọrụ ha nile, ma ha dị mma ma-ọbụ ma ha dị njọ—",
                "5": "Ọ bụrụ na ha dị mma, gaa na mbilite n’ọnwụ nke ndụ mgbe nile na-adigide; ma ọbụrụ na ha dị njọ, gaa na mbilite nke ọmụma-ikpe; ebe ha dị n’ahịrị abụọ na-enweghị ike izute onwe ha, otu dị n’otu akụkụ na nke ọzọ n’akụkụ nke ọzọ, dịka ebere ahụ, na ikpe ahụ ziri-ezi, na ịdị-nsọ nke dị n’ime Kraịst siri dị, onye nọ tutu ụwa amalite.",
                "6": "Ma ugbua a gaghị enwe ike ide ha n’ime akwụkwọ a ọbụna otu uzo n’uzo otu narị akụkụ nke ihe nile nke Jisus kụziiri ndị ahụ n’ezie;",
                "7": "Mana lee epekele nile nke Nifaị banyere akụkụ nke karịrị n’ihe nile nke ọ kụziiri ndị ahụ.",
                "8": "Ma ihe ndị a ka m deworo, ndị bụ akụkụ nke ka ntakịrị n’ihe ndị ahụ ọ kụziiri ndị ahụ; ma e dewo m ha n’ihi ebum-n’obi na e nwere ike iweta kwa ha ọzọ nye ndị a, site na ndị Jentaịlụ, dịka okwu nile nke Jisus kwuworo siri dị.",
                "9": "Ma mgbe ha ga-anatawọrịị nke a, nke dị mkpa na ha ga-ebu-ụzọ nweta, inwale okwukwe ha, ma ọbụrụ na ha ga-ekwere ihe ndị a mgbe ahụ ka a ga-ekpughere ha ihe ndị nke karịrị nnukwu.",
                "10": "Ma ọbụrụ na ha agaghị e kwere ihe ndị a, mgbe ahụ ka a ga-ejichi ihe ndị nke karịrị nnukwu site n’ebe ha nọ, ruo n’amam-ikpe ha.",
                "11": "Lee, a chọrọ m ide ha, ihe nile ndị a kanyere n’elu epekele nke Nifaị, mana Onye-nwe jụrụ ya, na-asị: Aga m anwale okwukwe nke ndị m.",
                "12": "Ya mere mụ, Mọmọn, na-ede ihe ndị Onye-nwe nyeworo m n’iwu. Ma ugbua mụ, Mọmọn, na-abịa na ngwụcha nke ikwu okwu m nile, ma na-aga n’iru ide ihe ndị e nyeworo m n’iwu.",
                "13": "Ya mere ọ ga-adị m mma ka unu hụ na Onye-nwe kụziiri ndị ahụ ihe n’ezi-okwu, mkpụrụ ụbọchị atọ; ma mgbe nke ahụ mesịrị o gosịrị ha onwe ya ọtụtụ mgbe, ma nyawa achịcha ọtụtụ mgbe, ma gọzie ya, ma nye ha ya.",
                "14": "Ma o wee ruo na ọ kụziri ma kwusaa ozi-ọma nye ụmụ nke igwe-mmadụ ahụ ndị nke e kwuworo maka ha, ma ọ tọghepụrụ ire ha nile, ma ha kwusaara ndị nna ha nnukwu ihe ịtụ-n’anya nile, ọbụna karịa ka o kpugheworo nye ndị ahụ; ma ọ tọghepụrụ ire ha nile ka ha wee kwuo okwu.",
                "15": "Ma o wee ruo na mgbe ọ rigoworo n’elu-igwe—nke ugboro abụọ na o gosịrị ha onwe ya, ma ọ gakwuworo Nna, mgbe ọ gwọsịworo ndị ọrịa ha, na ndị ngwọro ha, ma meghee anya nile nke ndị isi ha ma kwụsị-imechị ntị nile nke ndị na-echi ntị, ma ọbụna o mewo ụdị ịgwọ-ọrịa nile dị iche iche n’etiti ha, ma kulite otu nwoke site na ndị nwụrụ-anwụ, ma o gosipụtawo ha ike ya, ma ọ rịgokwuruwo Nna.",
                "16": "Lee, o wee ruo n’echi ya na igwe-mmadụ ahụ kpọkọtara onwe ha ọnụ, ma ha hụrụ ma nụ kwa ihe ụmụ ndị a kwuru; e, ọbụna ụmụaka meghere ọnụ ha nile ma kwuo ihe dị ịtụ-n’anya; ma ihe ndị nke ha kwuru a jụrụ ka onye ọbụla ghara ide ha.",
                "17": "Ma o wee ruo na ndị na-eso uzo ahụ nke Jisus họrọworo malitere site n’oge ahụ gaa n’iru ime baptism na ịkụziri ka ha ra bịakwutere ha; ma ka ha ra bụ ndị e mere baptism n’aha nke Jisus emejupụtara ha na Mụọ Nsọ.",
                "18": "Ma ọtụtụ n’ime ha hụrụ ma nụ ihe ndị a na-enweghị-ike ikwu, ndị na-adịghị n’iwu ka e dee ha.",
                "19": "Ma ha kụziri, ma ha kwusara ozi-ọma otu onye nye ibe ya; ma ha nwekọrịtara ihe nile n’otu n’etiti ha, onye ọbụla na-eme ihe ziri-ezi, otu na ibe ya.",
                "20": "Ma o wee ruo na ha mere ihe nile ọbụna dịka Jisus nyeworo ha n’iwu.",
                "21": "Ma ndị ahụ e mere baptism n’aha nke Jisus a kpọrọ ha nzukọ-nsọ nke Kraịst."
            },
            "27": {
                "1": "Ma o wee ruo na dịka ndị na-eso ụzọ Jisus na-aga njem ma na-ekwusa ihe ndị ha nụworo ma hụ kwa, ma na-eme baptism n’aha nke Jisus, o wee ruo na ndị na-eso ụzọ ya gbakọtara ma jikọta onwe ha ọnụ na nnukwu ekpere na obubu-ọnụ.",
                "2": "Ma Jisus gosịrị ha onwe ya ọzọ, n’ihi na ha nọ na-ekpe ekpere nye Nna n’aha ya; ma Jisus bịara ma guzoro n’etiti ha, ma sị ha: Gịnị ka unu chọrọ ka m nye unu?",
                "3": "Ma ha sịrị ya: Onye-nwe, anyị chọrọ ka ị gwa anyị aha nke anyị ga-akpọ nzukọ-nsọ nke a; n’ihi na e nwere ịrụ-ụka nile nʼetiti ndị ahụ gbasara ihe nke a.",
                "4": "Ma Onye-nwe sịrị ha: N’ezie, n’ezie, asị m unu, gịnị mere ndị ahụ ga-eji na-atamu ma na arụ-ụka n’ihi ihe nke a?",
                "5": "Ha agụbeghị akwụkwọ-nsọ nile, nke sị na unu ga-ewekwasị onwe unu aha nke Kraịst, nke bụ aha m? N’ihi na n’aha nke a ka a ga-akpọ unu n’ụbọchị ikpe-azụ;",
                "6": "Ma onye ọbụla nke wekwasịrị onwe ya aha m, ma nọgide ruo ọgwụgwụ, onye ahụ a ga-azọpụta ya n’ụbọchị ikpe-azụ.",
                "7": "Ya mere, ihe ọbụla unu ga-eme, unu ga-eme ya n’aha m; ya mere unu ga-akpọ nzukọ-nsọ ahụ n’aha m; ma unu ga-akpọkụ Nna n’aha m ka o wee gọzie nzukọ-nsọ ahụ n’ihi m.",
                "8": "Ma olee otu o siri bụrụ nzukọ-nsọ m ma ọbụghị na a kpọrọ ya n’aha m? N’ihi na ọbụrụ na a kpọọ nzukọ-nsọ n’aha Moses mgbe ahụ ọ bụ nzukọ-nsọ Moses; ma-ọbụ ọbụrụ na a kpọọ ya aha mmadụ mgbe ahụ ọ bụ nzukọ-nsọ nke mmadụ; mana ọbụrụ na a kpọọ ya n’aha m mgbe ahụ ọ bụ nzukọ-nsọ m, ma ọbụrụ na e wukwasịrị ha n’ozi-ọma m.",
                "9": "N’ezie asị m unu, na e wukwasịrị unu n’ozi-ọma m; ya mere unu ga-akpọ ihe ọbụla unu na-akpọ, n’aha m, ya mere ọbụrụ na unu kpọkuo Nna, maka nzukọ-nsọ ahụ, ọbụrụ na ọ bụ n’aha m Nna ga-anụ olu unu;",
                "10": "Ma ọbụrụ na nzukọ-nsọ ahụ e wuru ya n’ozi-ọma m mgbe ahụ ka Nna ga-egosịpụta ọrụ nke ya nile na ya.",
                "11": "Mana ọbụrụ na e wukwasịghị ya n’ozi-ọma m, ma e wukwasịrị ya n’ọrụ nile nke mmadụ, ma-ọbụ n’ọrụ nile nke ekwensu, n’ezie asị m unu ha nwere an̄ụrị n’ọrụ ha nile n’ihi nwa oge, ma emesịa kwa ogwụgwụ ahụ ga-abịa, ma a ga-egbutu ha ma tụba ha n’ime ọkụ, site n’ebe nke na-enweghị nlaghachị.",
                "12": "N’ihi na ọrụ ha nile na-eso ha, n’ihi na ọ bụ n’ihi ọrụ ha nile ka e jiri gbutuo ha; ya mere cheta ihe nile nke m gwaworo unu.",
                "13": "Lee enyewo m unu ozi-ọma m, ma nke a bụ ozi-ọma ahụ nke m nyeworo unu—na m bịara n’ime ụwa ime uche nke Nna m, n’ihi na Nna m zitara m.",
                "14": "Ma Nna m zitara m ka e wee bulie m n’elu obe; ma mgbe e buliworo m n’elu obe, ka m wee dọtara mmadụ nile onwe m, ka dịka ndị mmadụ sịworo bulie m elu ọbụna otu ahụ ka Nna ga-esi bulie ndị mmadụ elu, iguzoro n’iru m, ka ekpe ha ikpe maka ọrụ ha nile, ma ha dị mma ma-ọbụ ma ha dị njọ.",
                "15": "Ma n’ihi nke a ka e buliteworo m elu; ya mere, dịka ike nke Nna siri dị aga m adọtara onwe m mmadụ nile, ka e wee kpee ha ikpe dịka ọrụ ha nile siri dị.",
                "16": "Ma ọ ga-eru, na onye ọbụla chegharịrị ma e mee ya baptism n’aha m a ga-emejupụta ya; ma ọbụrụ na ọ nagide ruo na ọgwụgwụ, lee, ya ka m ga-agụ onye ikpe-na-amaghị n’iru Nna m n’ụbọchị nke m ga-eguzoro ikpe ụwa ikpe.",
                "17": "Ma onye nke na-anagideghị ruo na ọgwụgwụ, onye ahụ bụ onye a ga-egbutu kwa ma tụba n’ime ọkụ, site n’ebe nke ha na-agaghị alaghachị ọzọ, n’ihi ikpe-ziri-ezi nke Nna.",
                "18": "Ma nke a bụ okwu ahụ nke o nyeworo ụmụ nke mmadụ. Ma n’ihi nke a ọ na-emejupụta okwu nile nke o nyeworo, ma ọ naghị ekwu okwu ụgha, ma ọ na-emejupụta okwu ya nile.",
                "19": "Ma ọdịghị ihe ọbụla na-adịghị ọcha nwere ike ịba n’ala-eze ya; ya mere ọdighị ihe ga-aba n’ime izu-ike ya ma ọbụghị ndị ahụ sachaworo uwe ha nile n’ọbara m, n’ihi okwukwe ha, na nchegharị nke mmehie ha nile, na ikwesị-ntụkwasị-obi ha ruo na n’ọgwụgwụ",
                "20": "Ugbua nke a bụ iwu-nsọ ahụ: Chegharịa, unu nsọtụ nile nke ụwa, ma bịakwute m ma ka e mee unu baptism n’aha m, ka e wee doo unu nsọ site na nnabata nke Mụọ Nsọ ahụ, ka unu wee guzoro n’enweghị ntụpọ n’iru m n’ụbọchị ikpe-azụ.",
                "21": "N’ezie, n’ezie, asị m unu, nke a bụ ozi-ọma m; ma unu matara ihe ndị nke unu ga-emerịrị n’ime nzukọ-nsọ m; n’ihi na ọrụ nile nke unu hụworo m na-arụ nke ahụ ka unu ga-arụ kwa; n’ihi na ihe ahụ nke unu hụworo m na arụ ọbụna nke ahụ ka unu ga-arụ.",
                "22": "Ya mere, ọbụrụ na unu mee ihe ndị a unu nwere ngọzi, n’ihi na a ga ebuli unu elu n’ụbọchị ikpe-azụ.",
                "23": "Dee ihe nile nke unu hụworo ma nụ kwa, ma ọbụghị ndị nke a sị edela.",
                "24": "Dee ọrụ nile nke ndị a, nke ga-adi, ọbụna dịka e deworo ya, maka ihe ndị ahụ dị na mbụ.",
                "25": "N’ihi na lee, site n’ime akwụkwọ nile ndị nke e deworo, na ndị nke a ga-ede, ka a ga-esi kpee ndị a ikpe, n’ihi na site na ha ka ndị mmadụ ga-esi mata ọrụ ha nile.",
                "26": "Ma lee, ihe nile Nna dere ha; ya mere site n’akwụkwọ nile nke a ga-ede ka a ga-esi kpee ụwa ikpe.",
                "27": "Ma mata nụ na unu ga-abụ ndị ikpe nke ndị a, dịka ikpe nke m ga-enye unu siri dị, nke ga-ezi-ezi. Ya mere, olee ụdị mmadụ unu kwesịrị ịbụ? N’ezie asị m unu, ọbụna dịka m dị.",
                "28": "Ma ugbua a na m agakwuru Nna. Ma n’ezie asị m unu, ihe ọbụla unu ga-arịọ Nna n’aha m a ga-enye unu ya.",
                "29": "Ya mere, rịọ, ma unu ga-anata; kụọ aka, ma a ga-emeghere unu; n’ihi na onye nke na-arịọ, na-anata; ma nye onye nke na-akụ aka, a ga-emeghere ya.",
                "30": "Ma ugbua, lee, ọn̄ụ m dị ukwuu, ọbụna ruo ojuju, n’ihi unu, na kwa ọgbọ nke a; e, ma ọbụna Nna na-an̄ụrị, na kwa ndị mụọ-ozi nile dị nsọ, n’ihi unu na ọgbọ nke a; n’ihi na ọdịghị onye ọbụla n’ime ha furu efu.",
                "31": "Lee ọ dị m ka asị na unu ga-aghọta, n’ihi na ana m ekwu maka ndị nke dị ndụ ugbua n’ọgbọ nke a; ma ọdịghị onye ọbụla n’ime ha furu efu; ma n’ime ha enwere m uju nke ọn̄ụ.",
                "32": "Mana lee, ọ na-ewute m maka ọgbọ nke anọ site n’ọgbọ nke a, n’ihi na a na-eduru ha ndị-a-dọkpụrụ n’agha site na ya ọbụna dịka e siri mee nwa-nwoke nke mbibi; n’ihi na ha ga-ere m maka ọla-ọcha na ọla-edo, na maka ihe nke ahụhụ na emebi na nke ndị-ori nwere ike ịkụka ma zuo ori. Ma n’ụbọchị ahụ ka m ga-eleta ha, ọbụna n’ịtụgharị ọrụ ha nile n’isi nile nke ha.",
                "33": "Ma o wee ruo na mgbe Jisus kwuchaworo ihe nkwupụta nile ndị a ọ sịrị ndị na-eso uzo ya: Baa nụ site n’ọnụ-ụzọ-ama ahụ dị kwa mkpafa; n’ihi mkpafa ka ọnụ-ụzọ-ama ahụ dị, ma wara-wara ka ụzọ ahụ dị nke na-eduba na ndụ, ma ole na ole ka ha dị bụ ndị chọtara ya; mana obosara ka ọnụ-ụzọ-ama ahụ dị, ma mbara ka ụzọ ahụ dị nke na-eduba n’onwu, ma ọtụtụ ka ha dị bụ ndị na-aga njem n’ime ya, ruo mgbe abalị bịara, n’ime nke na-enweghị onye nwere ike ịrụ ọrụ."
            },
            "28": {
                "1": "Ma o wee ruo mgbe Jisus kwuworo okwu ndị a, ọ gwara ndị na-eso uzo ya okwu, n’otu n’otu, na-asị ha: Gịnị ka unu chọrọ n’aka m, mgbe m gakwuworo Nna?",
                "2": "Ma ha nile wee kwuo okwu, ma ewezuga atọ, na-asị: Anyị chọrọ ka mgbe anyị bichaworo afọ nke mmadụ, ka ije-ozi anyị, n’ime nke i kpọworo anyị, ga-enwe ngwụcha, ka anyị wee bịakwute gị ọsọ-ọsọ n’ala-eze gị.",
                "3": "Ma ọ sịrị ha: Ngọzi na-adịrị unu n’ihi na unu chọrọ ihe nke a n’aka m; ya mere, mgbe unu gbasịworo iri afọ asaa na abụọ unu ga-abịakwute m n’ala-eze m; ma n’ebe m nọ unu ga-achọta ezumike.",
                "4": "Ma mgbe ọ gwaworo ha okwu, ọ tụgharịrị onwe ya nye atọ ndị ahụ, ma sị ha: Gịnị ka unu chọrọ ka m meere unu, mgbe m gakwuworo Nna?",
                "5": "Ma ha nwere mwute n’obi ha, n’ihi na ha anwaghị-anwa ịgwa ya ihe nke ha chọrọ.",
                "6": "Ma ọ sịrị ha: Lee, ama m echiche unu nile, ma unu achọwo ihe ahụ nke Jọn, onye m hụrụ n’anya, onye mụ na ya nọ na ije-ozi m, tutu mgbe ndị Juu buliri m elu, chọrọ n’aka m.",
                "7": "Ya mere, ngọzi karịrị na-adịrị unu, n’ihi na unu agaghị edetụ ọnwụ ire mgbe ọbụla, mana unu ga-ebi ịhụ ihe nile nke Nna mesoro ụmụ nke mmadụ, ọbụna ruo mgbe ihe nile ga-emezu dịka uche nke Nna siri dị, mgbe m ga-abịa n’otuto m jiri ike nile nke elu-igwe.",
                "8": "Ma unu agaghị anagide mgbu nile nke ọnwụ mgbe ọbụla; mana mgbe m ga-abịa n’otuto m a ga-agbanwe unu n’otu ntabi-anya site n’ịnwụ anwụ baa n’anwụghị anwụ; ma mgbe ahụ ka unu ga-enwe ngọzi n’ala-eze nke Nna m.",
                "9": "Ma ọzọ, unu agaghị enwe mgbu mgbe unu ga-ebi n’anụ-arụ, ọbụghị ma unu ga-enwe mwute ma ewezuga ma ọbụghị maka mmehie nile nke ụwa; ma ihe nile a ka m ga-eme n’ihi ihe ahụ nke unu chọworo n’aka m, n’ihi na unu achọwo ka unu wee wetara m mkpụrụ-obi nke ndị mmadụ, mgbe nile ụwa na-eguzo.",
                "10": "Ma n’ihi nke a unu ga-enwe uju nke ọn̄ụ; ma unu ga-anọdụ n’ala-eze nke Nna; e, ọn̄ụ unu ga-eju eju, ọbụna dịka Nna nyeworo m uju nke ọn̄ụ; ma unu ga-adị ọbụna otu m dị, ma adị m ọbụna dịka Nna; ma Nna na mụ bụ otu;",
                "11": "Ma Mụọ Nsọ na-agba ama maka Nna na mụ; ma Nna na-enye ụmụ nke mmadụ Mụọ Nsọ, n’ihi m.",
                "12": "Ma o wee ruo na mgbe Jisus kwuworo okwu ndị a, o jiri mkpịsị-aka ya metụ onye ọbụla n’ime ha ma ewezuga atọ ndị ahụ ga-echere, ma mgbe ahụ ọ pụrụ.",
                "13": "Ma lee, e meghere elu-igwe nile, ma e welitere ha n’ime elu-igwe, ma hụrụ ma nụrụ ihe ndị a na-anaghị ekwu ekwu.",
                "14": "Ma e gbochiri ha ikwupụta ha; ọbụghị ma e nyere ha ike ka ha kwupụta ihe nile nke ha hụrụ ma nụ;",
                "15": "Ma, ma ha nọ na arụ ma-ọbụ ha pụtara site na arụ, ha enweghị ike ịkọ; n’ihi na ọ dịịrị ha ka mnwogharị nke ha, na a gbanwere ha site na arụ a nke anụ arụ baa n’ime ọnọdụ anwụghị-anwụ, ka ha wee hụ ihe nile nke Chineke:",
                "16": "Mana o wee ruo na ha kuzịkwara ozi-ọma ọzọ n’elu iru nke ụwa; otu o sila dị ha akụzighị ozi-ọma maka ihe ndị ha nụworo ma hụ kwa, n’ihi iwu-nsọ ahụ nke e nyere ha n’elu-igwe.",
                "17": "Ma ugbua, ma ha nọ n’ịnwụ anwụ ma-ọbụ n’anwụghị anwụ, site n’ụbọchị nke mnwogharị ha, amaghị m;",
                "18": "Mana otu a ka m matara, dịka ihe-ndekọta nke e nyeworo siri dị—ha gara nʼiru n’elu iru nke ala ahụ, ma kụziere ndị ahụ ozi-ọma, na-ejikọta na nzukọ-nsọ ahụ ka ha ra ga-ekwere n’ikwusa-okwu ozi-ọma ha; na-eme ha baptism, ma ka ha ra e mere baptism natara Mụọ Nsọ.",
                "19": "Ma a tụbara ha n’ụlọ-mkpọrọ site na ndị na abụghị ndị nzukọ-nsọ ahụ. Ma ụlọ-mkpọrọ ahụ enweghị kwa ike ijide ha, n’ihi na ha gbawara abụọ.",
                "20": "Ma a tụdara ha n’ime ala ahụ; mana ha jiri okwu Chineke tie ala ahụ ihe-otiti, nke mere na site n’ike ya a napụtara ha site n’omimi nile nke ala ahụ; ma ya mere ha enweghị ike igwu ọlụlụ nile zuru ijide ha.",
                "21": "Ma ugboro atọ ka a tụbara ha n’ime oke ọkụ ma ha anataghị mmeru arụ.",
                "22": "Ma ugboro abụọ a tụbara ha n’ime ọgba nke anụ-ọhịa nile; ma lee ha na anụmanụ nile gwuru-egwu dịka nwata ya na nwa-atụrụ na-an̄ụ ara, ma ha anataghị mmeru-arụ.",
                "23": "Ma o wee ruo na otu a ha gara nʼiru n’etiti ndị nke Nifaị ahụ nile, ma kwusaa ozi-ọma nke Kraịst nye ndị nile nọ n’elu iru nke ala ahụ; ma agbanwere ha nye Onye-nwe, ma e jikọtara ha nye nzukọ-nsọ nke Kraịst ahụ, ma otu a ndị nke ọgbọ ahụ a gọziri ha, dịka okwu nke Jisus siri dị.",
                "24": "Ma ugbua mụ, Mọmọn, abịa na ngwụcha nke ikwu okwu gbasara ihe ndị a na nwa oge.",
                "25": "Lee, a chọrọ m ide aha nile nke ndị ahụ na-agaghị edetụ onwu ire mgbe ọbụla, ma na Onye-nwe gbochiri m; ya mere e deghị m ha, n’ihi na e zonarịrị ha ụwa.",
                "26": "Mana lee, ahụwo m ha, ma ha akụziworo m ozi-ọma.",
                "27": "Ma lee ha ga-anọ n’etiti ndị Jentaịlụ, ma ndị Jentaịlụ agaghị amata ha.",
                "28": "Ha ga-anọ kwa n’etiti ndị Juu, ma ndị Juu agaghị amata ha.",
                "29": "Ma ọ ga-eru, mgbe Onye-nwe hụrụ na ọ dị mma na amamihe ya na ha ga-akụziri agbụrụ nke Israel gbasasịrị agbasasị ozi-ọma, ma nye mba nile, ebo nile, asụsụ nile na ndị mmadụ, ma ha ga-ewepụta site na ha nye Jisus ọtụtụ mkpụrụ-obi, nke ga-eme ka emezuo ọchịchọ ha, na kwa n’ihi ike nke Chineke na-eme ka mmadụ kwenye nke dị n’ime ha.",
                "30": "Ma ha dịka ndị mụọ-ozi nke Chineke, ma ọbụrụ na ha ga-ekpe ekpere nye Nna n’aha nke Jisus ha nwere ike igosi onwe ha onye ọbụla dị ha mma.",
                "31": "Ya mere, nnukwu na ọrụ ịtụ-n’anya nile ka ha ga-arụ, tutu nnukwu na ụbọchị na-abịa abịa ahụ mgbe ndị nile ga-eguzoro n’ezie n’iru oche-ikpe nke Kraịst;",
                "32": "E ọbụna n’etiti ndị Jentaịlụ ka a ga-enwe nnukwu na ọrụ dị ịtụ-n’anya ha rụrụ, tutu ụbọchị ikpe ahụ.",
                "33": "Ma ọbụrụ na unu nwere akwụkwọ-nsọ nile nke na-enye nkọwasị maka ọrụ ịtụ-n’anya nile nke Kraịst, unu ga, dịka okwu nile nke Kraịst siri dị, amata na ihe ndị a ga-abịarịrị.",
                "34": "Ma ahụhụ dịrị onye nke na agaghị an̄a ntị n’okwu nile nke Jisus, na kwa nye ndị nke ọ họrọworo ma ziga n’etiti ha; n’ihi na onye ọbụla na anataghị okwu nile nke Jisus na okwu nile nke ndị ahụ o zigaworo anataghị ya; ma ya mere ọ gaghị anata ha n’ụbọchị ikpeazụ;",
                "35": "Ma ọ gaara akara ha mma ma ọbụrụ na amụbeghị ha. N’ihi na unu chere na unu nwere ike izere ikpe-ziri-ezi nke Chineke e mejọrọ emejọ, onye a zọgideworo n’ọkpuru ụkwụ nke ndị mmadụ, na site n’ebe ahụ nzọpụta nwere ike ịbịa?",
                "36": "Ma ugbua lee, dịka m kwuru gbasara ndị ahụ Onye-nwe họrọworo, e, ọbụna atọ ndị e welitere n’elu-igwe, ndị m na-amataghị ma a sachara ha site n’ịnwụ anwụ ruo n’anwụghị anwụ—",
                "37": "Mana lee, site n’oge m dere, ajụtawo m Onye-nwe, ma o mewo ka ọ pụta ìhè nye m na a ga-enwerirị mgbanwe e mere n’arụ ha nile, ma-ọbụ ọ dị mkpa na ha ga-ederịrị onwu ire;",
                "38": "Ya mere, ka ha wee ghara ide onwu ire e nwere mgbanwe e mere n’arụ ha nile, ka ha ghara ịta ahụhụ mgbu ma-ọbụ mwute ma ewezuga maka mmehie nile nke ụwa.",
                "39": "Ugbua mgbanwe nke a na nke ga-ewere ọnọdụ n’ụbọchị ikpeazụ ahaghị n’otu; mana e nwere mgbanwe e mere ha, nke mere na Setan agaghị enwe ike n’arụ ha, ka o wee ghara ịnwa ha; ma a sachara ha n’anụ arụ, nke mere na ha dị nsọ, ma na ike nile nke ụwa enweghị ike ijide ha.",
                "40": "Ma n’ọnọdụ nke a ha ga-anọgide ruo n’ụbọchị ikpe nke Kraịst; ma n’ụbọchị ahụ ha ga-anata mgbanwe nke ka ukwuu, na ka anabata ha n’ime ala-eze nke Nna ka ha ghara ịpụ kwa ọzọ, kama ibinyere Chineke ebighi-ebi n’elu-igwe nile."
            },
            "29": {
                "1": "Ma ugbua lee, asị m unu na mgbe Onye-nwe ga-ahụ n’okwesịrị, na amamihe ya, na ihe nkwupụta nile ndị a ga-abịakwute ndị Jentaịlụ dịka okwu ya siri dị, mgbe ahụ unu ga-amata na ọgbụgba-ndụ ahụ nke Nna meworo ya na ụmụ nke Israel, gbasara mkpọghachị ha n’ala nile nke nketa ha, na amalitewọrịị inwe mmezu.",
                "2": "Ma unu ga-amata na okwu nile nke Onye-nwe, nke e kwuworo site na ndị-amụma ahụ nile dị nsọ, a ga-emezu ha nile; ma unu enweghị ike ikwu na Onye-nwe na-egbu oge ya ịbịakwute ụmụ nke Israel.",
                "3": "Ma unu enweghị ike iche n’obi unu nile na okwu nile nke e kwuworo bụ n’efu, n’ihi na lee, Onye-nwe ga-echeta ọgbụgba-ndụ ya nke o meworo nye ndị ya nke ụlọ nke Israel.",
                "4": "Ma mgbe unu ga-ahụ ihe nkwupụta nile ndị a na-apụta n’etiti unu, mgbe ahụ unu enwekwaghị ike ịjụ n’ụzọ-ịkwa-emo ihe nile nke Onye-nwe mere, n’ihi na mma-agha nke ikpe-ziri-ezi ya dị n’aka nri ya; ma lee, n’ụbọchị ahụ, ọbụrụ na unu ga-ajụ n’uzo ịkwa-emo ihe nile o mere ọ ga-eme ka ọ gabiga unu ọsọ-ọsọ.",
                "5": "Ahụhụ na-adịrị onye nke na-ajụ ihe nile nke Onye-nwe na-eme nʼụzọ ịkwa-emo; e, ahụhụ na-adịrị onye nke na-agọnarị Kraịst ahụ na ọrụ ya nile.",
                "6": "E, ahụhụ na-adịrị onye nke ga-agọnarị mkpughe nile nke Onye-nwe, na nke ga-asị Onye-nwe anaghị kwa arụ ọrụ site na mkpughe, ma-ọbụ site n’ibu-amụma, ma-ọbụ site n’onyinye nile, ma-ọbụ site n’asụsụ nile, ma-ọbụ site n’ọgwụgwọ-ọrịa nile, ma-ọbụ site n’ike nke Mụọ Nsọ!",
                "7": "E, ma ahụhụ na adịrị onye nke ga-asị n’ụbọchị ahụ, inweta uru, na enweghị ike inwe ọrụ-ebube Jisus Kraịst mere; n’ihi na onye nke na-eme nke a ga-adị ka nwa-nwoke nke mbibi, onye nke a na enweghị ebere nye, dịka okwu nke Kraịst siri dị!",
                "8": "E, ma unu ekwesịkwaghị ịma-ọsụ ọzọ, ma-ọbụ ịjụ n’ụzo ịkwa-emo, ma-ọbụ jiri ndị Juu gwuo egwu, ma-ọbụ ndị ọbụla nke fọdụrụ nke ụlọ nke Israel; n’ihi na lee, Onye-nwe na echeta ọgbụgba-ndụ o mere nye ha, ma ọ ga-emere ha dịka ihe ahụ nke ọ n̄ụworo n’iyi.",
                "9": "Ya mere unu ekwesịghị iche na unu nwere ike ịtụgharị aka-nri nke Onye-nwe n’aka-ekpe, ka o wee ghara ime ihe e kpebiri n’ikpe ruo na mmejupụta nke ọgbụgba-ndụ ahụ nke o meworo nye ụlọ nke Israel."
            },
            "30": {
                "1": "N̄aa-ntị, O unu ndị Jentaịlụ, ma nụrụ okwu nile nke Jisus Kraịst, Ọkpara nke Chineke dị ndụ, nke o nyeworo m iwu ka m wee kwuo gbasara unu, n’ihi na, lee o nyere m iwu ka m wee dee, na-asị:",
                "2": "Tụgharịa, unu ndị Jentaịlụ nile, site n’uzo ajọọ-omume unu nile; ma chegharịa site n’ime ajọọ-ihe unu nile, n’ikwu-okwu ụgha nile na nghọgbu nile, na site n’ịgba akwụnakwụna nile unu, na site na ihe arụ nzuzo unu nile, na ife-arụsị unu nile, na igbu-mmadụ unu nile, na nchụ-aja aghụghọ unu nile, na ntaji-anya unu nile, na esem-okwu unu nile, na site n’ajọọ-omume na ihe arụ nile, ma bịakwute m, ma ka e mee unu baptism n’aha m, ka unu wee nweta nsachapụ nke mmehie unu nile, ma ka e mejupụta unu na Mụọ Nsọ, ka e wee gụnye unu n’ọnụ-ọgụgụ nke ndị m ndị bụ nke ụlọ nke Israel."
            }
        }
    },
    "4-ne": {
        "meta": {
            "slug": "4-ne",
            "name": "Nifaị nke Anọ",
            "chapterWord": "Isi"
        },
        "chapters": {
            "1": {
                "intro": "Nkọwasị nke ndị Nifaị, dịka akụkọ-ndekọta ya siri dị.",
                "1": "Ma o wee ruo na afọ nke iri atọ na anọ gafere, na kwa nke iri atọ na ise, ma lee ndị na-eso-ụzọ nke Jisus hiwere nzukọ-nsọ nke Kraịst nʼala ahụ nile gbaa gburu-gburu. Ma ka ha ra bụ ndị bịakwutere ha, ma chegharịa nʼezi-okwu site na mmehie ha nile, e mere ha baptism nʼaha nke Jisus; ma ha natakwara Mụọ Nsọ.",
                "2": "Ma o wee ruo nʼafọ nke iri atọ na isii, ma ndị ahụ nile a gbanweere ha nye Onye-nwe, nʼelu iru nile nke ala ahụ, ma ndị Nifaị ma ndị Leman, ma e nweghị ndọrọ-ndọrọ ọbụla na ịrụ-ụka nile nʼetiti ha, ma onye ọbụla na-emeso otu ziri-ezi otu onye na ibe ya.",
                "3": "Ma ha nwekọtara ihe nile ọnụ nʼetiti ha; ya mere e nweghị ndị ọgaranya na ndị ogbenye, ndị ohu na ndị nwere-onwe-ha, kama e mere ka ha nile nwere onwe ha, na ndị nketa-oke nke onyinye nke elu-igwe.",
                "4": "Ma o wee ruo na afọ nke iri atọ na asaa gafekwara, ma a gakwara nʼiru inwe udo nʼala ahụ.",
                "5": "Ma e nwere nnukwu na ọrụ ịtụ-nʼanya nile ndị na-eso-ụzọ nke Jisus rụrụ, nke mere na ha gwọrọ ndị ọrịa, ma kpọlite ndị nwụrụ-anwụ, ma mee ka ndị ngwọro gaa ije, na ndị isi ịnata ịhụ-ụzọ ha, na ndị ntị chịrị ịnụ ihe; na ụdị ọrụ-ebube nile dị iche iche ka ha rụrụ nʼetiti ụmụ nke mmadụ; ma ọdịghị ihe ọbụla nʼime nke ha rụrụ ọrụ-ebube nile ma ọbụghị nʼaha nke Jisus.",
                "6": "Ma otu a ka afọ nke iri-atọ na asatọ siri gafee, na kwa nke iri atọ na iteghete, na iri anọ na otu, na nke iri anọ na abụọ, e, ọbụna ruo mgbe iri afọ anọ na iteghete gafeworo, na kwa nke iri ise na otu, na nke iri ise na abụọ; e, ma ọbụna ruo mgbe afọ iri ise na iteghete gafeworo.",
                "7": "Ma Onye-nwe mere ka ha mee nke ọma karịa nʼala ahụ; e, nke mere na ha wugharịrị obodo-ukwu ọzọ nʼebe e nweworo obodo-ukwu ndị nke a gbara ọkụ.",
                "8": "E, ọbụna nnukwu obodo-ukwu Zarahemla ahụ ka ha mere ka e wugharịa ọzọ.",
                "9": "Mana e nwere ọtụtụ obodo-ukwu ndị nke e mikpuworo, ma mmiri pụtara nʼọnọdụ ha; ya mere obodo-ukwu ndị a e nweghị ike iwugharị ha.",
                "10": "Ma ugbua, lee, o wee ruo na ndị nke Nifaị gbasịrị ike, ma mụbaa ọsọ-ọsọ karịa, ma ghọọ ndị mara mma na ndị dị mma ile anya karịa.",
                "11": "Ma ha lụrụ nwunye, ma e nyepụkwara ha na ọlụlụ di, ma a gọziri ha dịka ikwe nkwa nile nke Onye-nwe kweworo ha siri dị.",
                "12": "Ma ha agaghị kwa ije nʼụdị omume nile na emume-nso nile nke iwu nke Moses; mana ha gara ije nʼụdị iwu-nsọ nile nke ha nataworo site nʼaka Onye-nwe Chineke ha, na-aga nʼiru nʼobubu-ọnụ na ekpere, na nʼizukọ ugboro-ugboro ma nʼikpe ekpere ma nʼịnụ okwu nke Onye-nwe.",
                "13": "Ma o wee ruo na e nweghị ndọrọ-ndọrọ nʼetiti ndị ahụ nile, nʼala ahụ nile; mana e nwere nnukwu ọrụ-ebube ndị e mere nʼetiti ndị na-eso-ụzọ Jisus.",
                "14": "Ma o wee ruo na afọ nke iri asaa na otu gafere, na kwa afọ nke iri asaa na abụọ, e, ma na nke-nke, ruo na afọ nke iri asaa na iteghete gafere; e, ọbụna otu narị afọ agafewo, ma ndị na-eso-ụzọ Jisus, ndị nke ọ họrọworo, agachawo na paradaịs nke Chineke, ma ọbụghị atọ ndị nke ga-echere; ma e nwere ndị na-eso-ụzọ ọzọ e chịrị echichi nʼọnọdụ ha; na kwa ọtụtụ ndị nke ọgbọ ahụ agafeworịị.",
                "15": "Ma o wee ruo na e nweghị ndọrọ-ndọrọ nʼala ahụ, n’ihi ịhụ-n’anya nke Chineke nke bi nʼime obi nile nke ndị ahụ.",
                "16": "Ma e nweghị ntaji-anya, ma-ọbụ esemokwu, ma-ọbụ nnukwu ọgba-aghara, ma-ọbụ ịgba akwụna ma-ọbụ okwu-ụgha, ma-ọbụ igbu-mmadụ, ma-ọbụ ụdị ọchịchọ nke anụ-arụ ọbụla; ma nʼezie e nweghị ike inweta ndị nwere an̄ụrị karịa ndị ahụ nʼetiti ndị nile e keworo site nʼaka nke Chineke.",
                "17": "E nweghị ndị-ori, ma-ọbụ ndị ogbu-mmadụ, ọbụghị ma e nwere ndị Leman, ma-ọbụ ụdị ndị-ọbụla; mana ha dị nʼotu, ụmụ nke Kraịst, na ndị-nketa nke ala-eze nke Chineke.",
                "18": "Ma lee ka ịdị-ngọzi ha dị! N’ihi na Onye-nwe gọziri ha nʼihe nile ha na-eme; e, ọbụna a gọziri ha ma mee ka ha mee nke-ọma ruo mgbe otu narị afọ na iri gafeworo; ma ọgbọ nke mbụ site na Kraịst agafeworịị, ma e nweghị ndọrọ-ndọrọ nʼala ahụ nile.",
                "19": "Ma o wee ruo na Nifaị, onye nke debere akụkọ-ndekọta nke ikpe-azụ a, (ma o debere ya nʼelu epekele nile nke Nifaị) nwụrụ, ma nwa ya nwoke Emọs debere ya nʼọnọdụ ya; ma o debekwara ya nʼelu epekele nile nke Nifaị.",
                "20": "Ma o debere ya afọ iri asatọ na anọ, ma a ka nwekwara udo nʼala ahụ, ma ọbụghị ntakịrị akụkụ nke ndị ahụ ndị nupụworo isi site na nzukọ-nsọ ahụ ma wekwasị onwe ha aha nke ndị Leman; ya mere a malitekwara inwe ndị Leman ọzọ nʼala ahụ.",
                "21": "Ma o wee ruo na Emọs nwụkwara, (ma ọ bụụrụ otu nari afọ na iri iteghete na anọ site na ọbịbịa nke Kraịst) ma nwa ya nwoke Emọs debere akụkọ-ndekọta ahụ nʼọnọdụ ya; ma o debekwara ya nʼelu epekele nke Nifaị; ma e dekwara ya nʼakwụkwọ nke Nifaị, nke bụ akwụkwọ nke a.",
                "22": "Ma o wee ruo na narị afọ abụọ agafewo; ma ọgbọ nke abụọ nile agafesịwọrịị ma ọbụghị ole na ole.",
                "23": "Ma ugbua mụ, Mọmọn, ọ dị m ka unu mata na ndị ahụ amụbawo, nke mere na ha gbasara nʼelu iru nke ala ahụ nile, ma na ha abawo ọgaranya karịa, n’ihi ime nke-ọma ha nʼime Kraịst.",
                "24": "Ma ugbua, nʼime narị afọ abụọ na otụ, a malitere inwe nʼetiti ha ndị buliri onwe ha elu na mpako, dịka iyi uwe oke-ọnụ ahịa, na ụdị ọla-pel nile mara mma, na nke ihe ọma nile nke ụwa.",
                "25": "Ma site nʼoge ahụ gaa nʼiru ha anaghịkwa enwekọta ihe ha na ihe mnweta ha ọnụ ọzọ nʼetiti ha.",
                "26": "Ma ha malitere ikewasị nʼọkwa nʼọkwa; ma ha malitere ihiwe nzukọ-nsọ nile nye onwe ha inweta uru, ma malite ịgọnarị ezigbo nzukọ-nsọ nke Kraịst ahụ.",
                "27": "Ma o wee ruo na mgbe narị afọ abụọ na iri gafeworo, e nwere ọtụtụ nzukọ-nsọ nʼala ahụ; e, e nwere ọtụtụ nzukọ-nsọ ndị kwupụtara na ha matara Kraịst ahụ, ma na ha gọnarịrị akụkụ nke karịrị nʼozi-ọma ya, nke mere na ha nabatara ụdị ajọọ-omume nile dị iche iche, ma na-enye ndị ahụ ajụrụ ka a ghara inye n’ihi etozughị-oke ihe ahụ nke dị nsọ.",
                "28": "Ma nzukọ-nsọ a mụbara karịa n’ihi ajọọ-omume, na n’ihi ike nke Ekwensu onye jidekwara obi ha nile.",
                "29": "Ma ọzọ, e nwere nzukọ-nsọ ọzọ nke gọnarịrị Kraịst ahụ; ma ha sogburu ezigbo nzukọ-nsọ nke Kraịst, n’ihi obi umeala ha na okwukwe ha na Kraịst; ma ha kpọrọ ha nnukwu asị n’ihi ọtụtụ ọrụ-ebube nke e mere nʼetiti ha.",
                "30": "Ya mere ha gosịrị ike na ikike nʼebe ndị na-eso-ụzọ nke Jisus nọ ndị ha na ha nọ, ma ha tụbara ha nʼụlọ-mkpọrọ; ma na site nʼike nke ọkwụ nke Chineke, nke dị nʼime ha, e tiwara ụlọ-mkpọrọ ahụ abụọ, ma ha gara nʼiru na-arụ nnukwu ọrụ-ebube nʼetiti ha.",
                "31": "Otu o sịla dị, ma na-agbanyeghị orụ-ebube nile ndị a, ndị ahụ mesịrị obi ha ike; ma chọọ igbu ha, ọbụna dịka ndị Juu nọ na Jerusalem siri chọọ igbu Jisus, dịka okwu ya siri dị.",
                "32": "Ma ha tụbara ha nʼime oke ọkụ nile, ma ha pụtara na-anataghị mmeru-arụ ọbụla.",
                "33": "Ma ha tụbakwara ha nʼime ọgba nile nke anụ-ọhịa nile, ma ha na anụ-ọhịa ndị ahụ gwuriri egwu ọbụna dịka nwatakirị na nwa-atụrụ; ma ha pụtara site nʼetiti ha, na-anataghị mmeru-arụ ọbụla.",
                "34": "Otu o sịla dị, ndị ahụ mesirị obi ha ike, n’ihi na ọtụtụ ndị nchụ-aja na ndị-amụma-ụgha na-edu ha iwulite ọtụtụ nzukọ-nsọ, na ime ụdị ajọọ-omume nile dị iche iche. Ma ha tiri ndị nke Jisus ihe; mana ndị nke Jisus etigwaraghị. Ma ha lara azụ n’ihi ekweghị ekwe na ajọọ-omume, site nʼafọ ruo nʼafọ, ọbụna ruo mgbe narị afọ abụọ na iri atọ gafeworo.",
                "35": "Ma ugbua, o wee ruo nʼafọ nke a, e, nʼafọ nke narị abụọ na iri atọ nʼotu, e nwere nnukwu nkewa nʼetiti ndị ahụ.",
                "36": "Ma o wee ruo na nʼafọ nke a, e nwere ndị bilitere a kpọrọ ndị Nifaị, ma ha bụụrụ ezigbo ndị kwere-ekwe na Kraịst, ma nʼetiti ha e nwere ndị a na-akpọ ndị Leman—ndị Jekọb, na ndị Josef, na ndị Zorọm;",
                "37": "Ya mere ezigbo ndị kwere ekwe na Kraịst, ma ezigbo ndị na-ekpere Kraịst, (nʼetiti ndị nọ ya bụ ndị na-eso-ụzọ Jisus atọ ahụ ndị ga-echere) a kpọrọ ha ndị Nifaị, na ndị Jekọb, na ndị Josef, na ndị Zorọm.",
                "38": "Ma o wee ruo na ha ndị jụrụ ozi-ọma ahụ a kpọrọ ha ndị Leman, ma ndị Lemuel, na ndị Ịshmel; ma ha alaghị azụ n’ihi ekweghị ekwe, mana ha kpachaara anya nupu-isi megide ozi-ọma nke Kraịst ahụ; ma ha kụziiri ụmụ ha ka ha ghara ikwere, ọbụna dịka ndị nna ha, site na mmalite, lara azụ.",
                "39": "Ma ọ bụụrụ n’ihi ajọọ-omume na ihe arụ nke ndị nna ha, ọbụna dịka ọ dị na mmalite. Ma a kụziri ha ịkpọ ụmụ nke Chineke asị, ọbụna dịka e siri kụziere ndị Leman ịkpọ ụmụ nke Nifaị asị site na mmalite.",
                "40": "Ma o wee ruo na narị afọ abụọ na iri anọ na anọ agafewo, ma otu a ka ihe omume nile nke ndị ahụ siri di. Ma akụkụ nke ndị karịrị nʼajọọ-omume gbasiri ike, ma karịzie nʼọnụ-ọgụgụ karịa ndị nke Chineke.",
                "41": "Ma ha ka gakwara nʼiru iwulite nzukọ nile nye onwe ha, ma jiri ụdị ihe okẹ-ọnụ ahịa nile dị iche iche chọọ ha mma. Ma otu a ka narị afọ abụọ na iri ise siri gafee, na kwa narị afọ abụọ na iri isii.",
                "42": "Ma o wee ruo na akụkụ nke ndị ajọọ-omume ahụ malitekwara ọzọ iwulite in̄ụ-iyi nzuzo na ntụgwa nile nke Gadiantọn.",
                "43": "Ma kwa ndị ahụ a kpọrọ ndị nke Nifaị malitere inwe mpakọ nʼobi ha nile, n’ihi ịba ọgaranya ha karịrị akarị, ma bụrụzie ndị ihe efu dịka ụmụnne ha, ndị Leman.",
                "44": "Ma site nʼoge a ndị na-eso-ụzọ ahụ malitere inwe mwute maka mmehie nile nke ụwa.",
                "45": "Ma o wee ruo na mgbe narị afọ atọ gafeworo, ma ndị nke Nifaị ma ndị nke Leman abụrụwo ndị ajọọ-omume karịa otu dịka ibe ya.",
                "46": "Ma o wee ruo na ndị-ori nile nke Gadiantọn gbasasịrị nʼelu iru nile nke ala ahụ; ma onweghị ndị bụ ndị ezi-omume ma ọbụghị ndị na-eso-ụzọ nke Jisus. Ma ọla-edo na ọla ọcha ka ha debere ebe ọ dị ukwuu, ma zụọ ahịa nʼụdị ịzụ-ahịa nile dị iche iche.",
                "47": "Ma o wee ruo na mgbe narị afọ atọ na iri ise gafeworo, (ma ndị ahụ nọgidekwara nʼajọọ-omume) Emọs nwụrụ; ma nwanne ya nwoke, Amarọn, debere akụkọ-ndekọta ahụ nʼọnọdụ ya.",
                "48": "Ma o wee ruo na mgbe narị afọ atọ na iri abụọ gafeworo, Amarọn, ebe Mụọ Nsọ kwalitere ya, zolitere akụkọ-ndekọta nile ahụ ndị dị nsọ—e, ọbụna akụkọ-ndekọta nsọ nile nke enyedataworo site nʼọgbọ ruo nʼọgbọ, nke dị nsọ—ọbụna wee ruo afọ nke narị atọ na iri abụọ site nʼọbịbịa nke Kraịst.",
                "49": "Ma o zolitere ha nye Onye-nwe, ka ha wee bịakwute kwa ndị fọdụrụ nke ụlọ nke Israel ọzọ, dịka amụma nile na nkwa nile nke Onye-nwe siri dị. Ma otu a ka ngwụcha nke akụkọ-ndekọta nke Amarọn siri dị."
            }
        }
    },
    "morm": {
        "meta": {
            "slug": "morm",
            "name": "Akwụkwọ nke Mọmọn",
            "chapterWord": "Isi"
        },
        "chapters": {
            "1": {
                "1": "Ma ugbua mụ, Mọmọn na-eme akụkọ-ndekọta nke ihe ndị nke m hụworo ma nụ, ma kpọọ ya Akwụkwọ nke Mọmọn.",
                "2": "Ma ihe dịka nʼoge ahụ nke Amarọn zolitere akụkọ-ndekọta nile ahụ nye Onye-nwe, ọ bịakwutere m, (mụ ebe m gbara ihe dịka afọ iri, ma a malitere m inwe mmụta nʼihe ụfọdụ nʼịgbaso ụdị ọmụmụ nke ndị m) ma Amarọn sịrị m: Ahụrụ m na ị bụ nwa anya-udo, ma na-achọpụta ihe ọsọ-ọsọ.",
                "3": "Ya mere, mgbe ị gbara ihe dịka iri afọ abụọ na anọ ọ ga-adị m mma ka ị cheta ihe nile nke ị chọpụtaworo gbasara ndị a; ma mgbe ị gbara afo ole ahụ gaa nʼala Antum, garuo otu ugwu-nta nke a ga-akpọ Shịm; ma nʼebe ahụ ka m debeere nye Onye-nwe nkanye nsọ nile gbasara ndị a.",
                "4": "Ma lee, ị ga-ewere epekele nile nke Nifaị nʼonwe gị; ma nke fọdụrụ ka ị ga-ahapụ nʼebe ahụ ha dị; ma ị ga-akanye nʼelu epekele nke Nifaị ihe nile nke ị chọpụtaworo gbasara ndị a.",
                "5": "Ma mụ, Mọmọn, ebe m bụ agbụrụ nke Nifaị, (ma aha nna m bụụrụ Mọmọn) echetara m ihe ndị nke Amarọn nyere m nʼiwu.",
                "6": "Ma o wee ruo na mụ, ebe m dị afọ iri na otu, nna m kpọrọ m baa nʼala dị na ndịda-ndịda, ọbụna ruo nʼala nke Zarahemla.",
                "7": "Iru nke ala ahụ nile e jiriwo ụlọ-ụlọ kpuchie ya, ma ndị ahụ dị imerime ọfọdụrụ ntakịrị, ka ha dị ka aja nke oke osimiri ahụ.",
                "8": "Ma o wee ruo nʼafọ nke a, a malitere inwe agha nʼetiti ndị Nifaị, ndị nke ihe mejupụtara ha bụ ndị Nifaị na ndị Jekọb na ndị Josef na ndị Zorọm; ma agha nke a dịịrị nʼetiti ndị Nifaị, na ndị Leman na ndị Lemuel na ndị Ịshmel.",
                "9": "Ugbua ndị Leman na ndị Lemuel na ndị Ịshmel a kpọrọ ha ndị Leman, ma otu abụọ ahụ bụụrụ ndị Nifaị na ndị Leman.",
                "10": "Ma o wee ruo na agha malitere ịdị nʼetiti ha nʼoke-ala nile nke Zarahemla, nʼakụkụ mmiri nile nke Saịdọn.",
                "11": "Ma o wee ruo na ndị Nifaị akpọkọtawo nnukwu ọnụ-ọgụgụ nke ndị mmadụ ọnụ, ọbụna ịkarị ọnụ-ọgụgụ nke iri puku atọ. Ma o wee ruo na ha nwere nʼime otu afọ nke a ọtụtụ agha, nʼime nke ndị Nifaị meriri ndị Leman ma gbuo ọtụtụ ha.",
                "12": "Ma o wee ruo na ndị Leman weghachịrị atụmatụ ha azụ, ma e nwere udo e kwekọrịtara nʼala ahụ; ma udo dịịrị nʼoghere nke ihe dịka afọ anọ, nke mere na-enweghị ịkwafu ọbara.",
                "13": "Mana ajọọ-omume weere ọnọdụ nʼelu iru nke ala ahụ nile, nke mere na Onye-nwe kpọpụrụ ndị na-eso-ụzọ ya ọ hụrụ nʼanya, ma ọrụ nke ọrụ-ebube nile na nke ọgwụgwọ-ọrịa kwụsịrị n’ihi ajọọ-omume nke ndị ahụ.",
                "14": "Ma enweghị onyinye ndị sitere nʼaka Onye-nwe, ma Mụọ Nsọ abịakwasịghị onye ọbụla n’ihi ajọọ-omume ha na ekweghị-ekwe ha.",
                "15": "Ma mụ, ebe m gbara afọ iri na ise na ebe m nwetụrụ anya-udo, ya mere Onye-nwe letara m, ma e detụrụ m ọnụ ma mata maka ịdị mma nke Jisus.",
                "16": "Ma a gbara m mbọ ikwusara ndị a ozi-ọma, mana e kpuchịrị ọnụ m, ma a jụrụ na m ga-ekwusara ha ozi-ọma; n’ihi na lee ha kpachaara-anya nupu-isi megide Chineke ha; ma ndị na-eso-ụzọ ahụ a hụrụ nʼanya a kpọpụrụ ha site nʼala ahụ, n’ihi ajọọ-omume ha.",
                "17": "Ma a nọgidere m nʼetiti ha, mana e gbochiri na m ga-ekwusara ha ozi-ọma, n’ihi obi ike ha nile; ma n’ihi obi ike ha nile a bụrụ ala ahụ ọnụ nʼihi ha.",
                "18": "Ma ndị-ori Gadiantọn a, ndị nọ nʼetiti ndị Leman, jupụtara ala ahụ, nke mere na ndị nile bi nʼime ya malitere izolite akụ ha nile nʼime ala; ma ha malitere ịmị amị, n’ihi na Onye-nwe abụwo ala ahụ ọnụ, nke mere na ha enweghị kwa ike ijide ha, ma-ọbụ dota kwa ha ọzọ.",
                "19": "Ma o wee ruo na e nwere mgba-asị nile, na amụsu nile, na mmegharị-anya nke ike ekwensu nile; na ike nke ajọọ-onye ahụ ka e webatara nʼelu ala ahụ nile, ọbụna ruo na mmejupụta nke okwu nile nke Abịnadaị, na kwa Samuel onye nke Leman."
            },
            "2": {
                "1": "Ma o wee ruo nʼime otu afọ ahụ a malitere inwe kwa agha ọzọ nʼetiti ndị Nifaị na ndị Leman. Ma na-agbanyeghị na m bụ nwata, a dị m ukwuu nʼogologo; ya mere ndị nke Nifaị họpụtara m ka m bụrụ onye-ndu ha, ma-ọbụ onye-ndu nke ndị-agha ha.",
                "2": "Ya mere o wee ruo na nʼafọ nke iri na isii agara m nʼiru i nọ nʼisi nke otu ndị-agha nke ndị Nifaị, imegide ndị Leman; ya mere narị afọ atọ na iri abụọ na isii agafewọrịị.",
                "3": "Ma o wee ruo na nʼafọ nke narị atọ na iri abụọ na asaa ndị Leman jiri nnukwu ike karịrị akarị bịakwasị anyị, nke mere na ha yiri ndị-agha m egwu; ya mere ha achọghị ịlụ ọgụ, ma ha malitere ịlaghachi-azụ chee iru na mba ndị dị nʼelu-elu.",
                "4": "Ma o wee ruo na anyị bịara nʼobodo-ukwu nke Angola, ma anyị weere onwunwe nke obodo-ukwu ahụ, ma mee nkwadobe nile ichekwa onwe-anyị megide ndị Leman. Ma o wee ruo na anyị jiri ike anyị wusie obodo-ukwu ahụ ike; mana na-agbanyeghị mwusike anyị nile ndị Leman ahụ bịakwasịrị anyị ma chụpụ anyị site nʼobodo-ukwu ahụ.",
                "5": "Ma ha chụpụkwara anyị site nʼala nke Devid ahụ.",
                "6": "Ma anyị zọghachiri ije ma bịa nʼala nke Joshua, nke dịịrị nʼoke-ala nile ọdịda-anyanwụ nʼakụkụ ikpere-mmiri ahụ.",
                "7": "Ma o wee ruo na anyị kpọbakọtara ndị nke anyị ọsọ-ọsọ dịka o kwere omume, ka anyị wee kpọkọta ha ọnụ nʼotu ìgwè.",
                "8": "Mana lee, ala ahụ jupụtara na ndị-ori na ndị Leman; ma na-agbanyeghị nnukwu mbibi ahụ nke koro nʼofe isi ndị m, ha echegharịghị site nʼajọọ-omume ha nile; ya mere e nwere ọbara na nnukwu igbu-mmadụ a gbasara gazuo iru nke ala ahụ nile, ma nʼakụkụ nke ndị Nifaị ma kwa nʼakụkụ nke ndị Leman; ma ọ bụụrụ otu ọgba aghara gazuo akụkụ iru nile nke ala ahụ.",
                "9": "Ma ugbua, ndị Leman nwere eze, ma aha ya bụụrụ Erọn; ma ọ kpọọrọ ndị-agha nke puku iri anọ na anọ bịa imegide anyị. Ma lee, ma akpọọrọ m puku iri anọ na abụọ guzogide ya. Ma o wee ruo na emeriri m ya mụ na ndị-agha m nke mere na ọ gbapụrụ site nʼiru m. Ma lee, ihe nile a e mere ya, ma narị afọ atọ na iri atọ agafewo.",
                "10": "Ma o wee ruo na ndị Nifaị malitere ichegharị site nʼajọọ-omume ha, ma malite iti mkpu ọbụna dịka Samuel onye-amụma sịworo buo ya nʼamụma; n’ihi na lee ọdịghị onye nwere ike idebe ihe ahụ bụ nke ya, maka ndị-ori, na ndị mpụnarị ihe, na ndị ogbu-mmadụ, na nka mmegharị-anya, na amusu ahụ nke dị nʼala ahụ.",
                "11": "Otu a a malitere inwe iru uju na ịkwa akwa-arịrị nʼala ahụ nile n’ihi ihe nile ndị a, ma nke ka nke nʼetiti ndị nke Nifaị.",
                "12": "Ma o wee ruo na mgbe mụ, Mọmọn, hụrụ ịkwa akwa-arịrị ha na iru uju ha na mwute ha nʼiru Onye-nwe, mkpụrụ-obi m malitere in̄ụrị-ọn̄ụ nʼime m, ebe m matara obi ebere nile na ogologo-ntachi-obi nile nke Onye-nwe, ya mere a na-eche na ọ ga-emere ha ebere ka ha wee bụrụ kwa ndị ezi-omume ọzọ.",
                "13": "Mana lee an̄ụrị m nke a bụ nʼefu, n’ihi na mwute ha abụghị ruo na nchegharị, n’ihi ịdị-mma nke Chineke; kama ọ bụụrụ inwe mwute nke ndị a mara ikpe, n’ihi na Onye-nwe anaghị ekwe ha oge nile inweta an̄ụrị nʼime mmehie.",
                "14": "Ma ha ejighi obi etiwara etiwa na mụọ nke nchegharị bịakwute Jisus, mana ha kọchara Chineke, ma chọọ ịnwụ. Otu o sila dị ha ga-eji mma-agha gbaa lịka lịka maka ndụ ha nile.",
                "15": "Ma o wee ruo na mwute m laghachịkwutara m ọzọ, ma ahụrụ m na ụbọchị nke amara ha sooro ha gafee, ma na arụ ma na mụọ; n’ihi na ahụrụ m ọtụtụ-puku nʼime ha e gbudara na nnupụ-isi pụtara ìhè megide Chineke ha, ma kpokọlite ha dịka nsị-anụ nʼelu iru nke ala ahụ. Ma otu a narị afọ atọ na iri anọ na anọ agafeworịị.",
                "16": "Ma o wee ruo na nʼafọ nke narị atọ na iri anọ na ise ndị Nifaị malitere ịgbapụ site nʼiru ndị Leman; ma a chụrụ ha ọsọ ruo mgbe ha bịaruru ọbụna nʼala nke Jashọn, tutu o wee kwe omume ịkwusị ha na nlaghachị-azụ ha.",
                "17": "Ma ugbua, obodo-ukwu nke Jashọn dịịrị nso nʼala ebe Amarọn debeworo akụkọ-ndekọta nile nye Onye-nwe, ka e wee ghara ibibi ha. Ma lee agawo m dịka okwu nile nke Amarọn siri dị, ma e werewo m epekele nile nke Nifaị, ma dee akụkọ-ndekọta dịka okwu nile nke Amarọn siri dị.",
                "18": "Ma nʼelu epekele nile nke Nifaị e dere m nkọwasị juru-eju maka ajọọ-omume na ihe arụ nile; mana nʼelu epekele ndị a, enwere m ndidi ide nkọwasị juru-eju maka ajọọ-omume ha na ihe arụ nile, n’ihi na lee, ọnọdụ esepụghị-aka nke ajọọ-omume na ihe arụ nile na adị nʼiru nke anya m abụọ site nʼoge m tozuworo ihu ụzọ nile nke mmadụ.",
                "19": "Ma ahụhụ dịrị m n’ihi ajọọ-omume ha; n’ihi na mkpụrụ-obi m ejupụtawọrịị na mwute n’ihi ajọọ-omume ha, ụbọchị m nile; otu o sila dị, a matara m na a ga-ebulite m elu nʼụbọchị ikpe-azụ.",
                "20": "Ma o wee ruo na nʼafọ nke a, ndị nke Nifaị ka a chụkwara-nta ha ọzọ ma chụpụ ha. Ma o wee ruo na a chụgharịrị anyị ruo mgbe anyị bịaworo nʼelu-elu ruo nʼala nke a kpọrọ Shem.",
                "21": "Ma o wee ruo na anyị wusiri obodo-ukwu nke Shem ike, ma anyị kpọbatara ndị anyị dịka o kwere omume, na eleghị-anya anyị nwere ike ịzọpụta ha site na mbibi.",
                "22": "Ma o wee ruo na nʼafọ nke narị atọ na iri anọ na isii ha malitere ịbịakwasị kwa anyị ọzọ.",
                "23": "Ma o wee ruo na a gwara m ndị m okwu, ma jiri nnukwu idi ike gbaa ha ume, nke ga-eme na ha ga eguzo nʼatụghị egwu nʼiru ndị Leman ma lụọ ọgụ maka ndị nwunye ha, na ụmụ ha, na ụlọ ha nile, na ebe obibi ha nile.",
                "24": "Ma okwu m nile kpọtere ha nʼụdị igosị atụghị-egwu, nke mere na ha agbapụghị site nʼiru ndị Leman, ma jiri atụghị-egwu guzogide ha.",
                "25": "Ma o wee ruo na anyị lụrụ ọgụ jiri ndị-agha dị puku iri atọ i megide ndị-agha nke puku iri ise. Ma o wee ruo na anyị guzoro nʼiru ha jiri ụdị ịkwụsị ike nke mere na ha gbafuru site nʼiru anyị.",
                "26": "Ma o wee ruo na mgbe ha gbapụworo, anyị kpọọrọ ndị-agha anyị chụọ ha ọsọ, ma zute kwa ha ọzọ, ma merie ha; otu o sila dị ume nke Onye-nwe adịnyereghị anyị; e, a hapụrụ anyị nʼonwe anyị, nke mere na Mụọ nke Onye-nwe adịnyereghị anyị; ya mere anyị abụrụwo ndị na-adịghị ike dịka ụmụnne anyị.",
                "27": "Ma obi m nwere mwute n’ihi nnukwu oke ọdachị nke ndị m, n’ihi ajọọ-omume ha na ihe arụ ha nile. Mana lee, anyị gara nʼiru megide ndị Leman na ndị-ori nke Gadiantọn, ruo mgbe anyị nwetaghachikwara ala nile ndị nke nketa anyị ọzọ.",
                "28": "Ma afọ nke narị atọ na iri anọ na iteghete agafewọrịị. Nʼafọ nke narị atọ na iri ise anyị mere nkwekọrịta anyị na ndị Leman ma ndị-ori nile nke Gadiantọn, nʼime nke anyị kewasịrị ala nile nke nketa anyị.",
                "29": "Ma ndị Leman nyere anyị ala nke dị nʼelu-elu e, ọbụna ruo nʼọnụ-ụzọ dị mkpafa nke dubara nʼala dị nʼala-ala. Ma anyị nyere ndị Leman ala nile ahụ dị na ndịda-ndịda."
            },
            "3": {
                "1": "Ma o wee ruo na ndị Leman abịaghị kwa ịlụ agha ọzọ ruo mgbe afọ iri ọzọ gafeworo. Ma lee, enyewo m rịị ndị m ndị Nifaị ọrụ ha ga-arụ nʼịkwado ala ha nile na ngwa-agha ha nile maka oge nke ịlụ agha.",
                "2": "Ma o wee ruo na Onye-nwe sịrị m: Tikuo ndị a—Chegharịa nụ, ma bịakwute m, ma ka e mee unu baptism, ma wulite kwa nụ nzukọ-nsọ m ọzọ, ma a ga-edebe unu.",
                "3": "Ma etikuru m ndị a, ma ọ bụụrụ nʼefu; ma ha amataghị na ọ bụ Onye-nwe bụ Onye debere ha, ma nye ha ohere maka nchegharị. Ma lee ha mesịrị obi ha ike megide Onye-nwe Chineke ha.",
                "4": "Ma o wee ruo na mgbe afọ nke iri a gafeworo, mee ha nile, narị afọ atọ na iri isii site nʼọbịbịa nke Kraịst, eze nke ndị Leman zitaara m akwụkwọ-ozi, nke mere ka m mata na ha na akwado ịbịa kwa ịlụ agha ọzọ megide anyị.",
                "5": "Ma o wee ruo na emere m ndị m ka ha kpọkọta onwe ha ọnụ nʼala Ọtọgbọrọ-nʼefu ahụ, nʼobodo-ukwu nke dị nʼoke-ala nile, nʼakụkụ ụzọ-mkpafa nke gabara nʼala dị na ndịdị-ndịda.",
                "6": "Ma nʼebe ahụ anyị debere ndị-agha anyị nile, ka anyị wee kwụsị ndị-agha nile nke ndị Leman, ka ha wee ghara inweta onwunwe nke ala anyị ọbụla; ya mere anyị jiri ndị-agha anyị kwadosie ike i megide ha.",
                "7": "Ma o wee ruo na nʼafọ nke narị atọ na iri isii na otu ndị nke Leman gbadatara nʼobodo-ukwu nke Ọtọgbọrọ-nʼefu ịlụ agha megide anyị, ma o wee ruo na nʼafọ ahụ anyị meriri ha, nke mere na ha laghachịkwara nʼala nile nke ha ọzọ.",
                "8": "Ma nʼafọ nke narị isii na abụọ, ha gbadatakwara ọzọ ịlụ agha. Ma anyị merịkwara ha ọzọ, ma gbuo nnukwu ọnụ-ọgụgụ nʼime ha, ma ozu ndị nke ha a tụbara ha nʼime oke osimiri.",
                "9": "Ma ugbua, n’ihi nnukwu ihe nke a nke ndị m, ndị Nifaị, meworo, ha malitere itu-ọnụ nʼike nke onwe ha, ma malite ịn̄ụ-iyi nʼiru elu-igwe nile na ha ga-abọrọ onwe ha ọbọ ọbara nke ụmụnne ha ndị e gbuworo site nʼaka ndị-iro ha.",
                "10": "Ma ha jiri elu-igwe nile n̄ụọ-iyi, na kwa oche-eze nke Chineke, na ha ga-agalite nʼịlụ-agha megide ndị-iro ha, ma ha ga-ebepụ ha site nʼiru nke ala ahụ.",
                "11": "Ma o wee ruo na mụ, Mọmọn, jụrụ kpam kpam site nʼoge a gaa nʼiru ịbụ onye-isi-agha na onye-ndu nke ndị a, n’ihi ajọọ-omume na ihe arụ ha.",
                "12": "Lee eduwo m ha, na-agbanyeghị ajọọ-omume ha, eduwo m ha ọtụtụ oge nʼịlụ-agha, ma ahụwo m ha nʼanya, dịka ịhụnanya nke Chineke nke dịịrị nʼime m siri dị, jiri obi m nile; ma mkpụrụ-obi m a wụpụtawo ya nʼekpere nye Chineke m ogologo ụbọchị nile maka ha; otu ọ sịla dị, ọ bụ nʼenweghị okwukwe, n’ihi isi ike nke obi ha nile.",
                "13": "Ma ugboro atọ ka m napụtaworo ha site nʼaka nile nke ndị-iro ha, ma ha echegharịbeghị na mmehie nile ha.",
                "14": "Ma mgbe ha n̄ụworo-iyi site nʼihe nile nke a sị ha emela site nʼOnye-nwe anyị na Onye-nzọpụta anyị Jisus Kraịst, na ha ga agbagokwuru ndị-iro ha nile nʼịlụ agha, ma bọọrọ onwe ha ọbọ maka ọbara nke ụmụnne ha, lee olu nke Onye-nwe bịakwutere m, na-asị:",
                "15": "Ọbọ bụ nke m, ma aga m akwụghachị; ma n’ihi na ndị a echegharịghị mgbe m napụtaworo ha, lee, a ga-ebepụ ha site nʼiru nke ụwa.",
                "16": "Ma o wee ruo na ajụrụ m kpam-kpam ịgbago megide ndị-iro m; ma emere m ọbụna dịka Onye-nwe nyeworo m nʼiwu; ma eguzoro m dịka onye-aka-ebe nọ nkịtị igosịpụta nye ndị ụwa ihe nile nke m hụrụ ma nụ, dịka ngosipụta nile nke Mụọ ahụ nke gbaworo-ama maka ihe ndị ga-abịa siri dị.",
                "17": "Ya mere ana m ede nye unu, ndị Jentaịlụ, na kwa nye unu, ụlọ nke Israel, mgbe ọrụ ahụ ga amalite, na unu ga-anọ na nkwadobe ịlaghachi nʼala nke nketa unu;",
                "18": "E, lee, ana m ede nye nsọtụ nile nke ụwa, e, nye unu, agbụrụ iri na abụọ nke Israel, ndị a ga ekpe ikpe dịka ọrụ ha nile siri dị site nʼaka iri na abụọ ndị ahụ Jisus họrọ ịbụ ndị na-eso-ụzọ ya nʼala nke Jerusalem.",
                "19": "Ma ana m ede kwa nye ndị fọdụrụ na ndị a, ndị a ga-ekpe kwa ikpe site nʼaka iri na abụọ ahụ ndị Jisus họọrọ nʼala nkea; ma a ga-ekpe ha ikpe site nʼaka iri na abụọ ndị ọzọ ahụ ndị nke Jisus họọrọ nʼala nke Jerusalem.",
                "20": "Ma ihe ndị a ka Mụọ ahụ gosipụtara nye m; ya mere ana m ede nye unu nile. Ma n’ihi ihe nke a a na m ede nye unu, ka unu wee mata na unu nile ga eguzorịrị nʼiru oche-ikpe nke Kraịst ahụ, e, mkpụrụ-obi ọbụla nke bụ nke ezi na ụlọ nile nke Adam; na unu ga-eguzorịrị ka ekpe unu ikpe maka ọrụ unu nile, ma ha dị mma ma ha dị njọ;",
                "21": "Na kwa ka unu wee kwere ozi-ọma nke Jisus Kraịst, nke unu ga-enwe nʼetiti unu; na kwa ka ndị Juu, ndị ọgbụgba-ndụ nke Onye-nwe, ga-enwe ndị aka-ebe ọzọ na abụghị onye ahụ nke ha hụrụ ma nụ, Jisus ahụ, onye nke ha gburu, bụụrụ otu Kraịst ahụ na otu Chineke ahụ.",
                "22": "Ma ọ dị m ka asị na m nwere ike ime ka unu nsọtụ nile nke ụwa chegharịa ma jikere iguzo nʼiru oche-ikpe nke Kraịst."
            },
            "4": {
                "1": "Ma ugbua o wee ruo na nʼafọ nke narị atọ na iri isii na atọ ndị Nifaị gbagoro kpọrọ ndị-agha ha nile gaa ịlụ-agha megide ndị Leman, site nʼala nke Ọtọgbọrọ nʼefu.",
                "2": "Ma o wee ruo na ndị-agha nke ndị Nifaị a chụghachịrị ha azụ ruo nʼala nke Ọtọgbọrọ nʼefu. Ma mgbe ike ka gwụrụ ha, ndị-agha ọhụrụ nke ndị Leman bịakwasịrị ha; ma ha nwere ịlụ agha dị egwu, nke mere na ndị Leman weere onwunwe nke obodo-ukwu Ọtọgbọrọ nʼefu ahụ, ma gbuo ọtụtụ ndị Nifaị, ma kpọrọ ọtụtụ ndị-mkpọrọ.",
                "3": "Ma ndị fọdụrụ gbapụrụ ma sonye ndị nile bi nʼobodo-ukwu Tiankọm. Ugbua obodo-ukwu Tiankọm dị nʼoke-ala nile nʼakụkụ oke osimiri ahụ; ma ọ dị kwa nso nʼobodo-ukwu Ọtọgbọrọ nʼefu.",
                "4": "Ma ọ bụụrụ n’ihi na ndị-agha nile nke ndị Nifaị gbagokwuru ndị Leman nke mere na a malitere itigbu ha; n’ihi na ọbụrụ na ọbụghị maka nke ahụ ndị Leman agaraghị enwe ike imeri ha.",
                "5": "Mana, lee, ikpe nile nke Chineke ga-emegide ndị ajọọ-omume; ma ọ bụ site nʼaka ndị ajọọ-omume ka a ga-ata ndị ajọọ-omume ahụhụ; n’ihi na ọ bụ ndị ajọọ-omume ahụ na akpasulite obi nile nke ụmụ nke mmadụ ruo nʼịkwafu-ọbara.",
                "6": "Ma o wee ruo na ndị Leman mere nkwadobe nile ịbịa megide obodo-ukwu Tiankọm.",
                "7": "Ma o wee ruo nʼafọ nke narị atọ na iri isii na anọ ndị Leman bịara megide obodo-ukwu Tiankọm, ka ha wee were kwa onwunwe nke obodo-ukwu Tiankọm.",
                "8": "Ma o wee ruo na ndị Nifaị kwaghachiri ha ma chụghachi ha azụ. Ma mgbe ndị Nifaị hụrụ na ha achụghachịwo ndị Leman ahụ azụ ha tukwara ọnụ ọzọ nʼike nke onwe ha, ma ha gara nʼiru nʼike nke onwe ha, ma were onwunwe nke obodo-ukwu Ọtọgbọrọ nʼefu ọzọ.",
                "9": "Ma ugbua ihe ndị a nile e mewo ha, ma e nwewo ọtụtụ puku e gburu nʼakụkụ abụọ abụọ, ma ndị Nifaị ma ndị Leman.",
                "10": "Ma o wee ruo na afọ nke narị atọ na iri isii na isii agafeworịị, ma ndị Leman bịakwasịkwara ndị Nifaị ọzọ nʼịlụ-agha; ma ndị Nifaị echegharịghị site nʼihe ọjọọ ahụ ha meworo, ma ha nọgidere nʼajọọ-omume ha esepụghị-aka.",
                "11": "Ma o kweghị omume ka ire kọwaa, ma-ọbụ ka mmadụ dee nkọwa zuru-oke maka ọnọdụ dị egwu nke ọbara na nnukwu igbu-mmadụ nke dị nʼetiti ndị ahụ, ma na nke ndị Nifaị ma na nke ndị Leman; ma e mesịrị obi ọbụla ike, nke mere na ha nwere mmasị nʼịkwafu ọbara esepụghị aka.",
                "12": "Ma e nweghị mgbe ọbụla e nwetụrụla nnukwu ajọọ-omume dị otu a nʼetiti ụmụ nile nke Lihaị, ma-ọbụ ọbụna na etiti ụlọ nile nke Israel, dịka okwu nile nke Onye-nwe siri dị, dịka o siri dị nʼetiti ndị a.",
                "13": "Ma o wee ruo na ndị Leman weere onwunwe nke obodo-ukwu Ọtọgbọrọ nʼefu ahụ, ma nke a n’ihi na ọnụ-ọgụgụ ha karịrị ọnụ-ọgụgụ nke ndị Nifaị.",
                "14": "Ma ha zọgakwara-ije nʼiru megide obodo-ukwu Tiankọm, ma chụpụ ndị nile bi nʼime ya site na ya, ma kpọrọ ọtụtụ ndị-mkpọrọ ma ndịnyom ma ụmụ ha ma jiri ha chụlitere chi arụsị ha nile aja.",
                "15": "Ma o wee ruo na nʼafọ nke narị atọ na iri isii na asaa, ebe iwe na ewe ndị Nifaị n’ihi na ndị Leman ejiriwo ndịnyom ha na ụmụ ha chụọ-aja, na ha gara imegide ndị Leman jiri nnukwu iwe karịrị akarị, nke mere na ha merịkwara ndị Leman ọzọ, ma chụpụ ha site nʼala ha nile.",
                "16": "Ma ndị Leman abịaghịkwa ọzọ imegide ndị Nifaị ruo nʼafọ nke narị atọ na iri asaa na ise.",
                "17": "Ma nʼime afọ nke a ha gbadatara imegide ndị Nifaị jiri ike ha nile; ma a gụghị ha ọnụ n’ihi nnukwu nke ọnụ-ọgụgụ ha dị.",
                "18": "Ma site nʼoge a gaa nʼiru ka ndị Nifaị na-enwetaghị kwa ike imeri ndị Leman, mana ha malitere ịzapụ ha ọbụna dịka igirigi nʼebe anyanwụ dị.",
                "19": "Ma o wee ruo na ndị Leman gbadatara imegide obodo-ukwu Ọtọgbọrọ nʼefu; ma e nwere agha dị egwu karịrị akarị a lụrụ nʼala Ọtọgbọrọ nʼefu, nʼime nke ha meriri ndị Nifaị.",
                "20": "Ma ha gbapụkwara ọzọ site nʼiru ha, ma ha bịara nʼobodo-ukwu Boaz; ma nʼebe ahụ ha guzoro megide ndị Leman jiri atụghị-egwu karịrị akarị, nke mere na ndị Leman emerighị ha ruo mgbe ha bịaworo ọzọ nke ugboro abụọ.",
                "21": "Ma mgbe ha bịaworo nke ugboro abụọ, a chụpụrụ ndị Nifaị ma gbuo ha jiri nnukwu ogbugbu karịrị akarị; ndịnyom ha na ụmụ ha e jịkwara ha ọzọ chụọrọ arụsị aja.",
                "22": "Ma o wee ruo na ndị Nifaị gbapụkwara ọzọ site nʼiru ha, kpọrọ ndị nile bi nʼebe ahụ tinyere onwe ha, ma na obodo nile ma ọnụmara nile.",
                "23": "Ma ugbua mụ, Mọmọn, ebe m hụrụ na ndị Leman chọrọ iwerecha ala ahụ, ya mere agara m nʼugwu Shịm, ma welite akụkọ-ndekọta nile ahụ nke Amarọn zoliteworo nye Onye-nwe."
            },
            "5": {
                "1": "Ma o wee ruo na agagharịrị m nʼetiti ndị Nifaị, ma chegharịa nʼịn̄ụ-iyi ahụ nke m n̄ụworo na-agaghị-kwa m enyere ha aka ọzọ; ma ha nyekwara m ịchị-agha nke ndị-agha ha ọzọ, n’ihi na ha lekwasịrị m anya dịka aga-asị na m nwere ike ịnapụta ha site na mkpagbu ha nile.",
                "2": "Mana lee, anọ m na-enweghị olile-anya, n’ihi na a matara m ikpe nile nke Onye-nwe nke ga-abịakwasị ha; n’ihi na ha echegharịghị site na ajọọ-omume ha nile, kama ha gbara lịka lịka maka ndụ ha na-akpọkụghị Onye ahụ nke kere ha.",
                "3": "Ma o wee ruo na ndị Leman bịara megide anyị dịka anyị gbagaworo nʼobodo-ukwu nke Jọdan; mana lee, achụghachịrị ha azụ nke mere na ha ewereghị obodo-ukwu ahụ nʼoge ahụ.",
                "4": "Ma o wee ruo na ha bịakwara megide anyị ọzọ, ma anyị jidekwara obodo-ukwu ahụ ọzọ. Ma e nwekwara obodo-ukwu ndị ọzọ nke ndị Nifaị jidekwara, ebe e wusịrị-ike nile ndị nke bepụrụ ha na ha enweghị ike ịba nʼime mba ahụ nke tọgbọrọ nʼiru anyị, ibibi ndị bi nʼala anyị.",
                "5": "Mana o wee ruo na ala nile ọbụla anyị gabigaworo, ma ndị bi nʼime ya akpọbataghị ha, ndị Leman bibiri ha, ma obodo ha nile, na ọnụmara ha nile, na obodo-ukwu ha nile a kpọrọ ha ọkụ; ma otu a narị afọ atọ na iri asaa na iteghete gafere.",
                "6": "Ma o wee ruo na nʼafọ nke narị atọ na iri asatọ ndị Leman bịakwara ọzọ megide anyị nʼịlụ agha, ma anyị guzogidere ha nʼatụghị-egwu; mana ha nile bụ nʼefu, n’ihi na oke nnukwu ka ọnụ-ọgụgụ ha nile dị nke mere na ha zọgidere ndị nke ndị Nifaị nʼokpụrụ ụkwụ ha.",
                "7": "Ma o wee ruo na anyị gbapụkwara ọzọ, ma ndị nke mgbapụ ha dị ọsọ-ọsọ karịa nke ndị Leman gbanarịrị, ma ndị nke mgbapụ ha na-akarịghị nke ndị Leman, a zadara ha ma bibie ha.",
                "8": "Ma ugbua lee, mụ, Mọmọn, achọghị inye mkpụrụ-obi nile nke ndị mmadụ ntara m ahụhụ site nʼịtụpụ nʼiru ha ụdị ọnọdụ dị egwu nke ọbara na nnukwu igbu-mmadụ dịka e siri tọgbọ ya nʼiru anya m abuọ; mana mụ, ebe m matara na ihe ndị a a ga-emerịri ka a mata ha, ma na ihe nile nke e zoro ezo a ga ekpugherịrị ha nʼelu ụlọ nile—",
                "9": "Na kwa ọmụma nke ihe ndị a ga-abịarurịrị ndị fọdụrụ nke ndị a, na kwa ruo ndị Jentaịlụ, ndị Onye-nwe sịworo ga-ekposasị ndị a, ma ndị a ka a ga-agụ dịka ihe efu nʼetiti ha—ya mere a na m ede ntakịrị ihe nke-nke, na anwaghị a nwa inye nkọwasị juru-eju maka ihe ndị nke m hụworo, n’ihi iwu-nsọ nke m nataworo, na kwa ka unu ghara inwe nnukwu mwute karịrị akarị n’ihi ajọọ-omume nke ndị a.",
                "10": "Ma ugbua lee, nke a ka m na-ekwu nye mkpụrụ-afọ ha, na kwa nye ndị Jentaịlụ ndị nke na eche maka ụlọ nke Israel, ndị matara ebe ngọzi ha nile siri bịa.",
                "11": "N’ihi na a matara m na ụdị ahụ ga-enwe mwute maka oke-ọdachị nke ụlọ nke Israel; e, ha ga-enwe mwute maka mbibi nke ndị a; ha ga-enwe mwute na ndị a echegharịbeghị na a gaararịị ejikọta ha nʼogwe aka abụọ nke Jisus.",
                "12": "Ugbua ihe ndị a e dere ha nye ndị fọdụrụ nke ụlọ nke Jekọb; ma e dere ha nʼụdị dị otu a, n’ihi na Chineke matara maka ya na ajọọ-omume agaghị akpọpụta ha nye ha; ma a ga-ezolite ha nye Onye-nwe ka ha wee pụta mgbe oge nke ya zuru.",
                "13": "Ma nke a bụ iwu-nsọ ahụ nke m nataworo; ma lee, ha ga-apụta dịka iwu-nsọ nke Onye-nwe siri dị, mgbe ọ ga-ahụ na o kwesịrị, nʼamamihe ya.",
                "14": "Ma lee, ha ga-agakwuru ndị na-ekweghị-ekwe nke ndị Juu; ma maka ebum-nʼobi a ka ha ga-aga—ka e wee mee ka ha kwenye na Jisus bụ Kraịst ahụ, Ọkpara nke Chineke ahụ dị ndụ; ka Nna wee weruta, site na onye nke Ọkachasịrị Hụ-nʼanya, nnukwu na ebum-nʼuche ebighi-ebi ya, nʼiwetaghachi ndị Juu, ma-ọbụ ụlọ nile nke Israel, ruo nʼala nke nketa ha, nke Chineke ha nyeworo ha ruo na mmejupụta nke ọgbụgba-ndụ ya.",
                "15": "Na kwa na mkpụrụ-afọ nke ndị a ga e kwere ozi-ọma ya nʼuju karịa, nke ga-agakwuru ha site nʼaka ndị Jentaịlụ; n’ihi na ndị a a ga-ekposasị ha, ma ha ga-abụzi ndị ojii, ndị na eru-inyi, na ndị a na asọ asọ, karịa nkọwa nke ihe nke dịworo mbụ nʼetiti anyị, e, ọbụna ihe ahụ nke dịworo nʼetiti ndị Leman, ma nke a n’ihi ekweghị ekwe na ikpere arụsị ha.",
                "16": "N’ihi na lee, Mụọ nke Onye-nwe akwusịwọrịị idinyere ndị nna ha; ma ha nọ na-enweghị Kraịst na Chineke nʼụwa; ma a na-achụgharị ha dịka afụrụ nʼiru ikuku.",
                "17": "O nwere mgbe ha bụụrụ ndị e nwere mmasị na ha, ma ha nwere Kraịst nʼonye-ọzụzụ-atụrụ ha; e, eduru ha ọbụna site nʼaka Chineke Nna.",
                "18": "Mana ugbua, lee, Ekwensu na-edugharị ha, ọbụna dịka a na-ebụgharị afụrụ nʼiru ikụkụ, ma-ọbụ dịka a na-esi atụgharị ụgbọ nʼelu ebili mmiri nile, na-enweghị ihe-onyịnya-ụgbọ ma-ọbụ ihe-nkwụsi-ụgbọ, ma-ọbụ nʼenweghị ihe ọbụla nke a ga-eji nyaa ya; ma ọbụna dịka ọ dị, otu ahụ ka ha dị.",
                "19": "Ma lee, Onye-nwe edokwawo ngọzi nile ha, nke ha gaararịị anata nʼala ahụ, maka ndị Jentaịlụ ndị ga-enwere ala ahụ.",
                "20": "Mana lee, ọ ga-eru na ndị Jentaịlụ ga achụghari ma kposasịa ha; ma mgbe ndị Jentaịlụ chụgharịsịrị ha ma kposasịa ha, lee, mgbe ahụ ka Onye-nwe ga-echeta ọgbụgba-ndụ nke o mere nye Abraham na nye ụlọ nke Israel nile.",
                "21": "Na kwa Onye-nwe ga-echeta ekpere nile nke ndị ezi-omume, nke e kpelitaworo nye ya maka ha.",
                "22": "Ma mgbe ahụ O unu ndị Jentaịlụ, olee otu unu ga-esi guzoro nʼiru ike nke Chineke, ma ọbụghị na unu ga-echegharị ma tụgharịa site nʼajọọ ụzọ unu nile?",
                "23": "Unu amataghị na unu nọ nʼaka abụọ nke Chineke? Unu amataghị na o nwere ike nile, ma na nnukwu inye iwu ya a ga-afụkọta ụwa ọnụ dịka akwụkwọ afụkọtara afụkọta?",
                "24": "Ya mere, chegharịa nụ, na mee onwe unu umeala nʼiru ya, eleghị anya ọ ga-apụta nʼikpe zịrị-ezi megide unu—eleghị anya ndị fọdụrụ nke mkpụrụ-afọ nke Jekọb ga-agagharị nʼetiti unu dịka ọdụm, ma dọkasịa unu irighiri irighiri, ma ọdịghị onye ga-anapụta."
            },
            "6": {
                "1": "Ma ugbua edechaala m akụkọ-ndekọta m gbasara mbibi nke ndị m, ndị Nifaị. Ma o wee ruo na anyị zọrọ-ije gaa nʼiru ndị Leman.",
                "2": "Ma mụ, Mọmọn, degaara eze nke ndị Leman akwụkwọ-ozi, ma chọọ nʼaka ya ka o kwenye ka anyị kpọkọta ndị anyị ọnụ nʼala nke Kumora, nʼakụkụ ugwu nke a kpọrọ Kumora, ma nʼebe ahụ ka anyị ga-enwe ike nye ha agha.",
                "3": "Ma o wee ruo na eze ndị Leman kwere meere m ihe ahụ nke m chọrọ.",
                "4": "Ma o wee ruo na anyị zọgara-ije nʼala nke Kumora, ma anyị rụnyere ụlọ-ịkwuu anyị nile gburu-gburu ugwu Kumora ahụ; ma ọ bụụrụ nʼala nke ọtụtụ mmiri, osimiri nile, na isi-iyi nile; ma nʼebe a anyị nwererịị olile-anya ịnọ nʼọnọdụ-ọma karịa ndị Leman.",
                "5": "Ma mgbe narị afọ atọ na iri asatọ na anọ gafeworo, a kpọbatawọrịị ndị nke anyị nile fọdụrụ nʼala nke Kumora.",
                "6": "Ma o wee ruo na mgbe anyị kpọkọtaworo ndị anyị nile nʼotu nʼala nke Kumora, lee mụ, Mọmọn, malitere ika nka; ma ebe m matara na ọ bụ ịgba mbọ ikpe-azụ nke ndị m, ma ebe Onye-nwe nyeworo m ịwu ka m ghara ikwe ka akụkọ-ndekọta nile nke e nyedataworo site nʼaka ndị nna anyị, ndị nke dị nsọ, ịdaba nʼaka nile nke ndị Leman, (n’ihi na ndị Leman ga-ebibi ha) ya mere e mepụtara m akụkọ-ndekọta a site nʼepekele nile nke Nifaị, ma zoo nʼugwu Kumora akụkọ-ndekọta nile nke e tinyere m nʼaka site nʼaka nke Onye-nwe, ma ọbụghị epekele ole na ole ndị a nke m nyere nwa m nwoke Moronaị.",
                "7": "Ma o wee ruo na ndị m, ha na ndị nwunye ha na ụmụ ha, hụrụ ndị-agha nile nke ndị Leman ugbua ka ha na azọ-ije chee ha iru, ma nʼịtụ-egwu ahụ nke dị egwu nke ọnwụ nke jupụtara obi nile nke ndị ajọọ-omume, ka ha chere ịnabata ha.",
                "8": "Ma o wee ruo na ha bịara ịlụ-agha megide anyị, ma mkpụrụ-obi onye ọbụla jupụtara nʼoke egwu n’ihi nnukwu nke ọnụ-ọgụgụ ha nile.",
                "9": "Ma o wee ruo na ha jiri mma-agha dakwasị ndị m, ma jiri ụta, ma jiri akụ, ma jiri onyike, ma jiri ụdị ngwa-ọgụ nile dị iche iche nke agha.",
                "10": "Ma o wee ruo na ndị nwoke m e gbudara ha, e, ọbụna puku iri m ndị mụ na ha nọ, ma adara m na mmeru-arụ nʼetiti ha; ma ha gafere nʼakụkụ m nke mere na ha ewetaghị ndụ m na ngwụcha.",
                "11": "Ma mgbe ha gazuworo ma gbuda ndị m nile ma ewezuga anyị iri abụọ na anọ, (nʼetiti ndị nke nwa m nwoke nọ nʼime ha) ma anyị ebe anyị gbanarịworo ọnwụ nke ndị anyị nwụrụ-anwụ, hụrụ nʼechi ya, mgbe ndị Leman laghachịworo nʼebe izu-ike ha nile, site nʼelu nke ugwu Kumora ahụ, puku iri nke ndị m ahụ ndị e gbudara, ebe m nọ nʼiru nʼedu ha.",
                "12": "Ma anyị hụkwara puku iri nke ndị m ahụ ndị nwa m nwoke Moronaị duru.",
                "13": "Ma lee, puku iri nke Gịdgịdona ahụ adawọrịị, na kwa ya nʼetiti ha.",
                "14": "Ma Lama adawọrịị ya na puku iri ya; ma Gịlgal adawọrịị ya na puku iri ya; ma Lịmha adawọrịị ya na puku iri ya; ma Jeneum adawọrịị ya na puku iri ya; ma Kumenaịha, ma Moronaịha, ma Antionụm, ma Shịblọm, ma Shem, ma Jọsh, adawọrịị ha na puku iri ha onye ọbụla.",
                "15": "Ma o wee ruo na e nwere iri ndị ọzọ ndị nke dara na mma-agha, ha na puku iri ha onye ọbụla; e, ọbụna ndị m nile, ma ọbụghị iri abụọ na anọ ndị ahụ mụ na ha nọ, na kwa ole na ole ndị nke gbabara na mba ndị nke dị na ndịda-ndịda, na ole na ole ndị nke gbafekwugara ndị Leman, ma ha adawo, ma anụ-arụ ha, na ọkpụkpụ nile, na ọbara tọgbọrọ nʼelu iru nke ụwa, ebe aka nke ndị ahụ gburu ha hapụrụ ha ka ha rekasịa nʼelu ala ahụ, na ka ha tụrisịa ma laghachịkwuru nne ha ala.",
                "16": "Ma mkpụrụ-obi m gbawara na mgbu, n’ihi ndị nke e gburu-egbu na ndị m, ma etiri m mkpu:",
                "17": "O unu ndị mara mma, olee otu unu gaara-esi fuo site nʼụzọ nile nke Onye-nwe! O unu ndị mara mma, olee otu unu gaara-esi jụ Jisus ahụ, onye guzoro nʼaka abụọ ghere-oghe ịnabata unu!",
                "18": "Lee, ọbụrụ na unu emebeghi ihe a, unu agaraghị ada. Mana lee, unu adawo, ma a na m eru-ụjụ ofufu unu.",
                "19": "O unu ụmụ-nwoke na ụmụ-ada, unu ndị nna na ndị nne, unu ndị di na ndị nwunye, unu ndị mara mma, olee otu o siri bụrụ na unu gaara adawo!",
                "20": "Mana lee, unu agawo, ma mwute m nile enweghị ike iweta nlaghachị azụ unu.",
                "21": "Ma ụbọchị ahụ na-abịa ọsọ-ọsọ mgbe arụ unu na-anwụ anwụ ga-eyịkwasịrịrị anwụghị-anwụ, ma arụ nile ndị a ndị nke na-erekasị ugbua nʼire ure ga-aghọrịrị arụ ndị na-agaghị ere ure; ma mgbe ahụ unu ga-eguzorịrị nʼiru oche-ikpe nke Kraịst ahụ, ka e kpee unu ikpe dịka ọrụ unu nile siri dị; ma ọbụrụ na unu bụ ndị ezi-omume, mgbe ahụ ka unu ga-enwe ngọzi, unu na ndị nna unu ndị gafeworo tutu unu.",
                "22": "O ọbụrụ na unu chegharịworọrị tutu nnukwu mbibi nke a abịakwasị unu, Mana lee, unu agawo, ma Nna ahụ, e, Nna Mgbe-ebighi-ebi nke elu-igwe, matara ọnọdụ unu; ma ọ na-emeso unu dịka ikpe ya ziri-ezi na ebere ya siri dị."
            },
            "7": {
                "1": "Ma ugbua, lee, a ga m ekwu ihe ole na ole nye ndị fọdụrụ na ndị a ahapụrụ, ọbụrụ na Chineke ga-enye ha okwu m nile, ka ha wee mata maka ihe nile nke ndị nna ha; e, a na m agwa unu, unu ndị fọdụrụ nke ụlọ nke Israel, ma ndị a bụ okwu ndị ahụ nke m na ekwu:",
                "2": "Mata nụ na unu bụ nke ụlọ nke Israel.",
                "3": "Mata nụ na unu ga-abịarịrị na nchegharị, ma ọdịghị otu a agaghị azọpụta unu.",
                "4": "Mata nụ na unu ga-atọgbọrịrị ngwa-ọgụ unu nile nke agha, ma kwusị inwe mmasị nʼịkwafu ọbara, ma ghara iwerekwa ha ọzọ, ma ọbụghị na Chineke ga-enye unu iwu.",
                "5": "Mata nụ na unu ga-abịarịrị na mmata nke ndị nna unu, ma chegharia site na mmehie unu nile na ajọọ-omume nile, ma kwere na Jisus Kraịst, na ọ bụ Ọkpara nke Chineke, ma na ndị Juu gburu ya, ma site nʼike nke Nna ahụ o biliwo ọzọ, nʼebe nke o ritaworo mmeri ahụ nʼebe ili dị; na kwa n’ime ya ka e lomiri ihe ọgbụgba nke ọnwụ.",
                "6": "Ma ọ na-eweta na mmezu mbilite nʼọnwụ nke ndị nwụrụ anwụ, site nʼebe a ga-esirịrị kulite mmadụ ka o guzoro nʼiru oche-ikpe ya.",
                "7": "Ma o wetawo na mmezu mgbapụta nke ụwa, ya mere onye nke a chọpụtara nʼikpe amaghị ya nʼiru ya nʼụbọchị ikpe ahụ a ga-enye ya ibi nʼebe Chineke nọ nʼala-eze ya, ịbụ abụ otuto akwụsịghị-akwụsị ya na otu-ndị-abụ nile nọ nʼelu, nye Nna ahụ, na nye Ọkpara ahụ, na nye mụọ Nsọ ahụ, ndị bụ otu Chineke, nʼọnọdụ an̄ụrị nke na-enweghị ngwụcha.",
                "8": "Ya mere chegharịa, ma ka e mee unu baptism nʼaha nke Jisus, ma jidesie ozi-ọma nke Kraịst ahụ ike, nke a ga-edozi nʼiru unu, ọbụghị nanị nʼakụkọ-ndekọta nke a mana kwa nʼakụkọ-ndekọta nke ga-abịaru ndị Jentaịlụ site nʼaka ndị Juu, bụ akụkọ-ndekọta nke ga-esite nʼaka ndị Jentaịlụ bịaruo unu.",
                "9": "N’ihi na lee, nke a ka e dere maka ebum-nʼobi na unu ga-ekwere nke ahụ; ma ọbụrụ na unu kwere nke ahụ unu ga-ekwere kwa nke a; ma ọ bụrụ na unu kwere nke a unu ga-amata gbasara ndị nna unu, na kwa ọrụ ịtụ-nʼanya nile nke e mere site nʼike nke Chineke nʼetiti ha.",
                "10": "Ma unu ga-amata kwa na unu bụ ndị fọdụrụ nke mkpụrụ-afọ nke Jekọb; ya mere a gụnyere unu nʼetiti ndị nke ọgbụgba-ndụ mbụ; ma ọ bụrụ na ọ dị otu a na unu kwere na Kraịst, ma e mee unu baptism, mbụ jiri mmiri, ọzọ jiri ọkụ na jiri Mụọ Nsọ, na-eso ụkpụrụ nke Onye-nzọpụta anyị, dịka ihe ahụ nke o nyeworo anyị nʼiwu, ọ ga-adịrị unu mma nʼụbọchị nke ikpe. Amen."
            },
            "8": {
                "1": "Lee mụ, Moronaị, edechaala akụkọ-ndekọta nke nna m, Mọmọn. Lee, enwere m nanị ihe ole na ole m ga-ede, bụ ihe ndị nke nna m nyeworo m nʼiwu.",
                "2": "Ma ugbua o wee ruo na mgbe nnukwu agha ahụ dị egwu gasịrị na Kumora, lee, ndị Nifaị ndị gbapụworo nʼime mba dị na ndịda-ndịda ndị Leman chụrụ-nta ha, ruo mgbe ebibiri ha nile.",
                "3": "Ma ha gbukwara nna m, ma ọbụna anọ m nanị m ide akụkọ mwute nke mbibi nke ndị m ahụ. Mana lee, ha agawo, ana m emezu iwu nke nna m. Ma ọbụrụ na ha ga-egbu m, amaghị m.",
                "4": "Ya mere aga m ede ma zolite akụkọ-ndekọta nile nʼime ala; ma ebe ọbụla m na-aga ọdịghị ihe o mere.",
                "5": "Lee, nna m edewo akụkọ-ndekọta nke a, ma o dewo ebum-nʼobi dị nʼime ya. Ma lee, agaara m ede kwa ya ma ọbụrụ na m nwere ohere nʼelu epekele nile ahụ, mana ọdịghị nke m nwere; ma ntụ-igwe onweghị nke m nwere, n’ihi na nanị m nọ. Egbuwo nna m nʼagha, na ndị ikwu na ibe m nile, ma enweghị m ndị enyị ma-ọbụ ebe m ga-aga; ma oge Onye-nwe ga-achọ ka m nọruo amaghị m.",
                "6": "Lee, narị afọ anọ agafewo site nʼoge ọbịbịa nke Onye-nwe anyị na Onye-nzọpụta anyị.",
                "7": "Ma lee, ndị Leman achụwo-nta ndị m, ndị Nifaị, gbada site nʼobodo-ukwu ruo nʼobodo-ukwu na site nʼebe ruo nʼebe, ọbụna ruo mgbe ha na-anọghị kwa ọzọ; ma nnukwu ka ọdịda ha diworo; e, nnukwu na ịtụ-nʼanya ka mbibi nke ndị m bụ ndị Nifaị dị.",
                "8": "Ma lee, ọ bụ aka nke Onye-nwe bụ ihe meworo ya. Ma lee kwa ndị Leman nọ nʼagha otu onye na ibe ya; ma iru ala nke a nile bụ otu gburu-gburu esepụghị aka nke igbu-mmadụ na ịkwafu-ọbara; ma ọdịghị onye matara mgbe agha ahụ ga-agwụ.",
                "9": "Ma ugbua, lee, anaghị m ekwu kwa ọzọ gbasara ha, n’ihi na enweghị ndị ọzọ fọdụrụ ma ọbụghị ndị Leman na ndị-ori ndị nọ n’elu iru nke nʼala ahụ.",
                "10": "Ma enweghị ndị nke matara ezi Chineke ahụ ma ọbụghị ndị na-eso-ụzọ nke Jisus, ndị nọgidere nʼala ahụ ruo mgbe ajọọ-omume nke ndị ahụ karịrị nnukwu nke mere na Onye-nwe achọghị kwa ka ha nọdụ ha na ndị ahụ; ma ọbụrụ na ha nọ nʼelu iru nke ala ahụ ọdịghị onye matara.",
                "11": "Mana lee, nna m na mụ ahụwo ha, ma ha ekwusaworo anyị ozi-ọma.",
                "12": "Ma onye ọbụla nke ga-anata akụkọ-ndekọta nke a, ma ọ gaghị ekwutọ ya n’ihi ezughị-oke nile nke dị nʼime ya, onye ahụ ga-amata maka nnukwu ihe ndị karịrị ndị a. Lee, abụ m Moronaị; ma ọbụrụ na o kwere mee, aga m eme ka unu mata ihe nile.",
                "13": "Lee, abịa m na ngwụcha nke ikwu okwu gbasara ndị a. Abụ m nwa nwoke nke Mọmọn, ma nna m bụụrụ onye agbụrụ nke Nifaị.",
                "14": "Ma abụ m otu onye ahụ nke na-ezolite akụkọ-ndekọta nke a nye Onye-nwe; epekele nile dị na ya adịghị uru ha bara, n’ihi iwu-nsọ nke Onye-nwe. N’ihi na o kwuru nʼezi-okwu na ọdịghị onye ga-eji ha maka inweta uru; mana akụkọ-ndekọta ahụ dị na ya bara nnukwu uru; ma onye ọbụla ga-ewepụta ya ìhè, ya ka Onye-nwe ga agọzi.",
                "15": "N’ihi na ọdịghị onye ga-enwe ike iwepụta ya ìhè ma ọbụghị na Chineke nyere ya; n’ihi na Chineke chọrọ na a ga-eme ya lekwasị anya nanị n’otuto ya, ma-ọbụ ọdịmma nke ndị mgbe ochie na ndị ọgbụgba-ndụ nke Onye-nwe gbasasịrị oge dị anya.",
                "16": "Ma ngọzi na-adịrị onye nke ga-ewepụta ihe nke a nʼìhè; n’ihi na a ga-ewepụta ya site nʼọchịchịrị baa nʼìhè, dịka okwu Chineke siri dị; e, a ga-ewepụta site nʼala ahụ, ma ọ ga-enwupụta site nʼọchịchịrị, ma bịaruo na mmata nke ndị ahụ; ma a ga-eme ya site nʼike nke Chineke.",
                "17": "Ma ọbụrụ na e nwere iri-mpe nile ha bụ iri-mpe nile nke mmadụ. Mana lee, anyị amaghị iri mpe ọbụla; otu ọ sịla dị Chineke matara ihe nile; ya mere, onye nke na ekwutọ, ya kpachara anya adịghị ama ama na ọ ga anọ nʼihe egwu nke ọkụ ala-mụọ.",
                "18": "Ma onye nke na asị: Gosị m, ma-ọbụ a ga eti gị ihe—ya kpachara anya adịghị ama ama ọ ga-enye iwu nke ihe ahụ nke Onye-nwe sị emela.",
                "19": "N’ihi na lee, onye ahụ nke na-ekpe ikpe aghara-aghara a ga-ekpe kwa ya ikpe aghara-aghara; n’ihi na dịka ọrụ ya nile siri dị ka ụgwọ ọrụ ya nile ga-adị; ya mere, onye nke na-eti mmadụ ihe a ga-eti kwa ya ihe, site nʼaka Onye-nwe.",
                "20": "Lee ihe akwụkwọ-nsọ kwuru—mmadụ agaghị eti onye-ọzọ ihe, ọbụghị ma ọ ga-ekpe onye ọzọ ikpe; n’ihi na ikpe ikpe bụ nke m, ka Onye-nwe kwuru, ma ịbọ ọbọ bụ kwa nke m, ma aga m akwụghachị.",
                "21": "Ma onye ọbụla nke ga-ekupụta ume iwe na esem-okwu nile megide ọrụ nke Onye-nwe, ma megide ndị ọgbụgba-ndụ nke Onye-nwe ndị bụ nke ụlọ nke Israel, ma ga-asị: Anyị ga-ebibi ọrụ nke Onye-nwe, ma Onye-nwe agaghị echeta ọgbụgba-ndụ ya nke o meworo nye ụlọ nke Israel—onye ahụ nọ nʼihe egwu igbutu-egbutu ma tụba nʼime ọkụ.",
                "22": "N’ihi na ebum-nʼobi ebighi-ebi nile nke Onye-nwe ga-aga nʼiru, ruo mgbe a ga-emezu nkwa ya nile.",
                "23": "Chọọ amụma nile nke Aịsaịa. Lee, enweghị m ike ide ha. E, lee asị m unu, na ndị nsọ ahụ nke gaworo nʼiru m, ndị nwereworo ala nke a, ga-eti mkpu, e, ọbụna site nʼuzuzu ka ha ga-etiku Onye-nwe; ma dịka Onye-nwe na-adị ndụ ọ ga-echeta ọgbụgba-ndụ ahụ nke o meworo ya na ha.",
                "24": "Ma ọ matara ekpere ha nile, na ha bụ maka ụmụnne ha ndị nwoke. Ma ọ matara okwukwe ha, n’ihi na nʼaha ya ka ha nwere ike iwepụ ugwu-ukwu nile; ma nʼaha ya ka ha nwere ike ime ụwa ka ọ maa jijiji; ma site nʼike nke okwu ya ka ha mere ụlọ-mkpọrọ nile ka ha tụgharịa daa nʼala; e, ọbụna oke ọkụ ahụ dị egwu enweghị ike imerụ ha arụ, ọbụghị anụ-ọhịa ma-ọbụ agwọ nile bu nsi, n’ihi ike nke okwu ya.",
                "25": "Ma lee, ekpere ha nile bụ kwa maka onye ahụ nke Onye-nwe ga-ekwe ka o wepụta ihe ndị a.",
                "26": "Ma ọdịghị onye kwesịrị ikwu na ha agaghị abịa, n’ihi na nʼezi-okwu ha aghaghị abia, n’ihi na Onye-nwe ekwuwo ya; n’ihi na site nʼala ka ha ga-abịa, site nʼaka nke Onye-nwe, ma ọdịghị onye nwere ike ịkwusị ya; ma ọ ga-abịa nʼụbọchị nke a ga-asị na ọrụ-ebube nile adịghị kwa ọzọ; ma ọ ga-abịa ọbụna dịka mmadụ ọ ga-esi na ndị nwụrụ-anwụ kwuo okwu.",
                "27": "Ma ọ ga-abịa nʼụbọchị mgbe ọbara nke ndị-nsọ ga-akpọkụ Onye-nwe, n’ihi ntụgwa nzuzo nile na ọrụ nile nke ọchịchịrị.",
                "28": "E, ọ ga-abịa nʼụbọchị mgbe a ga-agọnarị ike nke Chineke, ma nzukọ-nsọ nile ga-abụ ihe e merụrụ emerụ ma ga-ebuli onwe ha elu na mpako nke obi ha nile; e, ọbụna nʼụbọchị mgbe ndị ndu nile nke nzukọ-nsọ nile na ndị nkuzi nile ga-ebili na mpako nke obi ha nile, ọbụna ruo na ntaji-anya nke ndị bụ ndị nke nzukọ-nsọ ha nile.",
                "29": "E, ọ ga-abịa nʼụbọchị mgbe a ga-anụ maka ọkụ nile, na oke-ikuku-mmiri nile, na uzu nile nke anwụrụ-ọkụ nʼala ndị mba ọzọ nile;",
                "30": "Ma a ga-anụ kwa maka agha nile, asịrị nile nke agha nile, na ala-ọma-jijiji nile nʼọtụtụ ebe nile dị iche iche.",
                "31": "E, ọ ga-abịa nʼụbọchị mgbe a ga-enwe nnukwu mmerụ nile nʼelu iru nke ụwa; a ga-enwe igbu-mmadụ nile, na izu-ori, na ikwu okwu-ụgha, na aghụghọ nile, na akwụnakwụna nile, na ụdị ihe arụ nile dị iche iche; mgbe a ga-enwe ọtụtụ ndị ga-asị, Mee nke a ma-ọbụ mee nke ahụ, ma ọdịghị ihe o mere, n’ihi na Onye-nwe ga-akwado ụdị ahụ nʼụbọchị ikpe-azụ. Mana ahụhụ ga-adịrị ụdị ndị ahụ, n’ihi na ha nọ nʼime olulu ilu na agbụ nile nke ajọọ-omume.",
                "32": "E, ọ ga-abịa nʼụbọchị mgbe a ga-enwe nzukọ-nsọ nile e wulitere ndị ga-asị: Bịakwute m, ma n’ihi ego unu a ga-agbaghara unu mmehie unu nile.",
                "33": "O unu ndị ọjọọ na ndị nduhie na ndị na-akpọ-ekwe-nkụ, gịnị mere unu ji wulitere onwe unu nzukọ-nsọ nile inweta uru? Gịnị mere unu gbanweworo okwu nsọ nke Chineke, ka unu wee wetara mkpụrụ-obi unu ọmụma-ikpe? Lee lekwasị nụ anya na mkpughe nile nke Chineke; n’ihi na lee, oge ahụ na-abịa nʼụbọchị ahụ mgbe a ga-emezu ihe ndị a nile.",
                "34": "Lee, Onye-nwe egosịwo m nnukwu na ihe ịtụ-nʼanya nile gbasara ihe nke ga-abịarịrị na nso-nso, nʼụbọchị ahụ mgbe ihe ndị a nile ga-abịaru nʼetiti unu.",
                "35": "Lee, ana m agwa unu dịka a ga-asị na unu nọ nʼebe a, ma unu anọghị ya. Mana lee, Jisus Kraịst egosịwo m unu, ma a matara m ihe unu na-eme.",
                "36": "Ma a matara m na unu na-aga na mpako nke obi unu nile; ma enweghị ndị ma ọbụghị ole na ole nanị ndị na anaghị ebuli onwe ha elu na mpako nke obi ha nile, ruo na oyiyi nke ọmarịcha akwa-oyiyi, ruo na ntaji-anya, na esem-okwu nile, na echiche ọjọọ, na inye-nsogbu nile, na ụdị ajọọ-omume nile di iche iche; ma nzukọ-nsọ unu nile, e, ọbụna nke ọbụla, emeruwo ha n’ihi mpako nke obi unu nile.",
                "37": "N’ihi na lee, unu hụrụ ego nʼanya, na ihe onwunwe unu, na ọmarịcha ihe oyiyi unu, na ịchọ nzukọ-nsọ unu nile mma, karịa ka unu siri hụ ndị ogbenye na ndị mkpa-na-akpa, ndị ọrịa na ndị a na-akpagbu-akpagbu nʼanya.",
                "38": "O unu ndị merụrụ-emerụ, unu ndị iru-abụọ, unu ndị nkuzi, ndị na ere onwe unu maka ihe ahụ nke ga-an̄acha an̄acha, gịnị mere unu jiworo merụọ nzukọ-nsọ nke Chineke? Gịnị mere ihere ji na-eme unu iwekwasị onwe unu aha nke Kraịst? Gịnị mere unu anaghị eche na uru nke an̄ụrị agwụgh-agwụ dị ukwu karịa ọnọdụ ihuju-anya nke na anaghị anwụ-anwụ—n’ihi otuto nke ụwa?",
                "39": "Gịnị mere unu na-eji ihe nke na-enweghị ndụ na-achọ onwe unu mma, ma unu na ekwe ka ndị agụụ na-agụ, na ndị mkpa-na-akpa, na ndị gba-ọtọ, na ndị ọrịa na ndị a na-akpagbụ-akpagbụ gafee nʼakụkụ unu, ma unu anaghị ahụ ha?",
                "40": "E, gịnị mere unu jiri nʼewulite ihe arụ nzuzo nile unu inweta uru, ma mee ka ndịnyom isikpe na-eru uju nʼiru Onye-nwe, na kwa ndị na-enweghị nne na nna na eru-uju nʼiru Onye-nwe, na kwa ọbara nke ndị nna ha na ndị di ha ịkpọku Onye-nwe site nʼala, maka ịbọ-ọbọ nʼisi unu?",
                "41": "Lee, mma-agha nke ịbọ-ọbọ kọrọ nʼofe isi unu; ma oge ahụ na-abịa ọsọ-ọsọ mgbe ọ ga-abọso unu ọbọ nke ọbara nke ndị nsọ ahụ. N’ihi na ọ gaghị anagide kwa mkpọku ha ọzọ."
            },
            "9": {
                "1": "Ma ugbua, ana m ekwu kwa gbasara ndị ahụ na-ekweghị na Kraịst.",
                "2": "Lee, unu ga-ekwere nʼụbọchị nke nleta unu—lee, mgbe Onye-nwe ga-abịa, e, ọbụna nnukwu ụbọchị ahụ mgbe a ga-afụkọta ụwa ọnụ dịka akwụkwọ afụkọtara afụkọta, ma ihe nile dị nʼime ya ga-agbaze site nʼoke ọkụ na-eresike, e, na nnukwu ụbọchị ahụ mgbe a ga-akpọta unu iguzo nʼiru Nwa-atụrụ nke Chineke—mgbe ahụ unu ga-asị na ọdịghị Chineke dị?",
                "3": "Mgbe ahụ unu ga-aga nʼiru na-agọnarị Kraịst ahụ, ma-ọbụ unu nwere ike ile Nwa-atụrụ nke Chineke ahụ? Unu nwere ike ibinyere ya na mmata nke ikpe-ọmụma nke mụọ unu nke ọma? Unu chere na unu ga-enwe an̄ụrị ibinyere Onye nsọ ahụ, mgbe a tara mkpụrụ-obi unu ahụhụ na mmata nke ikpe-ọmụma nke mụọ na unu nọgidere nʼijehie iwu ya nile?",
                "4": "Lee, asị m unu na unu ga-anọ nʼọnọdụ nhuju-anya karịa nʼibinyere Chineke ahụ dị nsọ na onye ziri-ezi, nʼọmụma nke iru-inyi unu nʼiru ya, karịa ka unu ga anọ ibinyere mkpụrụ-obi nile ndị a mara ikpe nʼala-mụọ.",
                "5": "N’ihi na lee, mgbe a ga-akpọta unu ịhụ ịgba-ọtọ unu nʼiru Chineke, na kwa ebube nke Chineke, na ịdị nsọ nke Jisus Kraịst, ọ ga amụnye-kwasị unu ire ọkụ na anaghị-ekwe-mmenyụ.",
                "6": "O mgbe ahụ unu ndị na-anaghị ekwe ekwe, tụgharịkwute nụ Onye-nwe; kpọkuo Nna nnukwu mkpọku nʼaha nke Jisus, na mgbe ụfọdụ a ga-enweta unu nʼenweghị ntụpọ, ịdị-ọcha, ịma mma, na ọcha, ebe a sachaworo unu site nʼọbara nke Nwa-atụrụ ahụ, na nnukwu na ụbọchị ikpe-azụ ahụ.",
                "7": "Ma ọzọ ana m agwa unu ndị na-agọnarị mkpughe nile nke Chineke, ma sị na-ewezugawo ha, na enweghị mkpughe ọbụla dị, ma-ọbụ amụma nile, ma-ọbụ onyinye nile, ma-ọbụ ọgwụgwọ, ma-ọbụ ịkwu nʼasụsụ nile, na ịsụgharị asụsụ nile;",
                "8": "Lee asị m unu, onye nke na-agọnarị ihe ndị a amaghị ozi-ọma nke Kraịst; e, ọ gụbeghị akwụkwọ-nsọ nile; ọbụrụ otu ahụ, ọ ghọtaghị ha.",
                "9": "Ma ọ bụ na anyị anaghị agụ na Chineke bụ otu ihe ahụ ụnyahụ, taa, na ruo mgbe nile, ma nʼime ya ọ dịghị mgbanwe dị ọbụghị ma enwere onyinyo nke ịgbanwe agbanwe?",
                "10": "Ma ugbua, ọbụrụ na unu echeliteworo onwe unu otu chi onye na-agbanwe agbanwe, na nʼime onye nke e nwere onyinyo nke ịgbanwe agbanwe, mgbe ahụ ka unu cheliteworo onwe unu otu chi onye na abụghị Chineke nke ọrụ-ebube nile.",
                "11": "Mana lee, aga m egosị unu otu Chineke nke ọrụ-ebube nile, ọbụna Chineke nke Abraham, na Chineke nke Aịsak, na Chineke nke Jekọb; ma ọ bụ otu Chineke ahụ onye kere elu-igwe nile na ụwa, na ihe nile nke dị nʼime ha.",
                "12": "Lee, o kere Adam, ma site na Adam ka ọdịda nke mmadụ siri bịa. Ma n’ihi ọ dịda nke mmadụ ahụ ka Jisus Kraịst jiri bịa, ọbụna Nna na Ọkpara; ma n’ihi Jisus Kraịst ka mgbapụta nke mmadụ siri bịa.",
                "13": "Ma n’ihi mgbapụta nke mmadụ, nke sitere na Jisus Kraịst bịa, a na akpọghachị ha nʼebe Onye-nwe nọ; e, nke a bụ ụzọ nke esị nʼagbapụta mmadụ nile, n’ihi na ọnwụ nke Kraịst na-eme ka mbilite-nʼọnwụ mezuo, nke na-eweta na mmezu mgbapụta site nʼụra agwụgh-agwụ, site nʼụra nke a ga-akpọte mmadụ nile site nʼike nke Chineke mgbe opi ga ada; ma ha ga-apụta, ma ndị nta ma ndị ukwu, ma ha nile ga eguzoro nʼiru oche-ikpe ya, ebe a gbapụtara ha ma tọpụ ha site nʼagbụ ebighi-ebi nke ọnwụ a, ọnwụ nke bụ ọnwụ nke arụ.",
                "14": "Ma mgbe ahụ ka ikpe nke Onye Nsọ ahụ ga-abịakwasị ha; ma mgbe ahụ ka oge ahụ ga-abịa mgbe onye nke ruru inyị ga-anọgide nʼiru inyi; ma onye nke bụ onye ezi-omume ga-anọgide kwa nʼezi-omume; onye nke nwere an̄ụrị ga-anọgide kwa nʼan̄ụrị; ma onye nke na-enweghị an̄ụrị ga-anọgide kwa na-enweghị an̄ụrị.",
                "15": "Ma ugbua, O unu nile ndị cheliteworo nye onwe unu otu chi onye na enweghị ike ime ọrụ-ebube nile, aga m ajụ unu, ihe nile ndị a ha a gafewo, nke m kwuworo maka ha? Nsọtụ ahụ ọ bịawo? Lee asị m unu, E-e; ma Chineke akwusịbeghị ịbụ Chineke nke ọrụ-ebube nile.",
                "16": "Lee, ihe nile nke Chineke meworo ha atụghị unu nʼanya? E, onye nwere ike ịghọta ọrụ ịtụ nʼanya nile nke Chineke?",
                "17": "Onye ga-asị na ọ bụghị ọrụ-ebube na site nʼokwu ya elu-igwe na ụwa ga-adị; na site nʼike nke okwu ya e kere mmadụ site nʼuzuzu nke aja; na site nʼike nke okwu ya ka e meworo ọrụ-ebube nile?",
                "18": "Ma onye ga-asị na Jisus Kraịst emeghị ọtụtụ nnukwu ọrụ-ebube nile? Ma e nwere ọtụtụ nnukwu ọrụ-ebube nile e jiri aka nile nke ndị-ozi mee.",
                "19": "Ma ọbụrụ na e nwere ọrụ-ebube nile e mere mgbe ahụ, gịnị mere Chineke jiri kwusị ịbụ Chineke nke ọrụ-ebube nile ma na-abụ kwa Onye na anaghị agbanwe agbanwe? Ma lee, asị m unu ọ naghị agbanwe agbanwe; ọbụrụ otu ahụ ọ ga-akwụsị ịbụ Chineke; mana ọ kwusịghị ịbụ Chineke, ma-ọbụ Chineke nke ọrụ-ebube nile.",
                "20": "Ma ihe mere o jiri kwusị ime ọrụ-ebube nile nʼetiti ụmụ nke mmadụ bụ n’ihi na ha na-ala-azụ n’ihi ekweghị-ekwe, ma pụọ site nʼezigbo ụzọ, ma ha amaghị Chineke nʼime onye nke ha ga-atụkwasị obi.",
                "21": "Lee, asị m unu na onye ọbụla nke kwere na Kraịst, na-enweghị obi abụọ nʼihe ọbụla, ihe ọbụla ọ ga-arịọ Nna nʼaha nke Kraịst a ga-enye ya ihe ahụ; ma nkwa nke a dịrị mmadụ nile, ọbụna ruo na nsọtụ nile nke ụwa.",
                "22": "N’ihi na lee, otu a ka Jisus Kraịst, Ọkpara nke Chineke gwara ndị na-eso-ụzọ ya ndị ga-anọdụ, e, na kwa gwa ndị na-eso-ụzọ ya nile, na ọnụnụ nke igwe-mmadụ ahụ: Gaa nụ nʼime ụwa nile, ma kwusaa ozi-ọma ahụ nye ihe ọbụla e kere eke;",
                "23": "Ma onye nke kwere ma e mee ya baptism a ga-azọpụta ya, mana onye nke na-ekweghị a ga-ama ya ikpe.",
                "24": "Ma ihe iriba-ama ndị a ga-eso ndị nke kwere ekwe—nʼaha m ka ha ga-achụpụ mụọ-ọjọọ nile; ha ga-eji ire ọhụrụ kwuo okwu; ha ga-ewelite agwọ nile; ma ọbụrụ na ha n̄ụọ ihe ọbụla na egbu-mmadụ ọ gaghị emerụ ha arụ; ha ga-ebịkwasị ndị ọrịa aka ma ha ga-enweta arụ-ike ọzọ;",
                "25": "Ma onye ọbụla nke ga-ekwere nʼaha m, na enweghị obi abụọ nʼihe ọbụla, ya ka m ga-akwadoro okwu m nile, ọbụna nye nsọtụ nile nke ụwa.",
                "26": "Ma ugbua, lee, onye nwere ike iguzo imegide ọrụ nile nke Onye-nwe? Onye nwere ike ịgọnarị ihe nile o kwuru? Onye ga-ebilite imegide ike kacha ike nile nke Onye-nwe? Onye ga-elelị ọrụ nile nke Onye-nwe? Onye ga-elelị ụmụ nke Kraịst? Lee, unu nile ndị na-elelị ọrụ nile nke Onye-nwe, n’ihi na unu ga-echegide echiche ma laa nʼiyi.",
                "27": "O mgbe ahụ elelịkwala, ma echekwala echiche kama n̄aa-ntị nʼokwu nile nke Onye-nwe, ma rịọ Nna nʼaha nke Jisus maka ihe ọbụla nke unu ga-achọ. Enwela obi-abụọ, kama na-ekwere, ma malite dịka nʼoge mgbe ochie nile, ma bịakwute Onye-nwe jiri obi unu nile, ma rụpụta nzọpụta nke unu jiri egwu na ịma jijiji nʼiru ya.",
                "28": "Mara ihe nʼụbọchị nile nke mnwale unu, wezuga onwe unu na adịghị ọcha nile; arịọla, ka unu wee mefuo ya nʼọchịchọ-nke-anụ-arụ unu nile, kama jiri nụ ịgbasi ike nke akwaa-akwụrụ rịọ, ka unu ghara ịdanye nʼọnwụnwa, kama na unu ga-efe Chineke nke ezi-okwu dị ndụ.",
                "29": "Hụ na emeghị unu baptism nʼezughị-oke; hụ na unu eketaghị-oke nʼoriri-nsọ nke Kraịst nʼezughị-oke; kama hụ na unu mere ihe nile nʼitozu-oke, ma mee ya nʼaha nke Jisus Kraịst, Ọkpara nke Chineke dị ndụ; ma ọbụrụ na unu mee nke a, ma anọgide ruo ọgwụgwụ, agaghị achụpụ unu ma ọlị.",
                "30": "Lee, ana m agwa unu okwu dịka m na ekwu site na ndị nwụrụ-anwụ; n’ihi na a matara m na unu ga-anata okwu m nile.",
                "31": "Amala m ikpe n’ihi ezughị-oke m, ma-ọbụ nna m, n’ihi ezughị-oke ya, ma-ọbụ ndị nke deworo tutu ya edee; kama nye Chineke ekele na o mewo ka ezughị-oke anyị nile pụta ìhè nye unu, ka unu wee mụta ịma ihe karịa ka anyị maworo.",
                "32": "Ma ugbua, lee, anyị edewo akụkọ-ndekọta nke a dịka anyị siri mụta, na mkpụrụ-akwụkwọ nile nke a na-akpọ nʼetiti anyị, aka-akwụkwọ-ndị-Ijipt e dezigharịrị edezịgharị, ebe e nyedatara ya ma gbanwe ya site nʼaka anyị, dịka ụdị ikwu okwu anyị siri dị.",
                "33": "Ma ọbụrụ na epekele anyị nile buwororịị ibu dịka o siri kwesi anyị gaara ede nʼasụsụ ndị Hibru, mana nke ndị Hibru ahụ anyị agbanwewo kwa ha; ma ọbụrụ na anyị nwererịị ike dee nʼasụsụ ndị Hibru, lee, unu agaraghị enwe ezughị-oke nʼakụkọ-ndekọta anyị.",
                "34": "Mana Onye-nwe matara ihe ndị nke anyị deworo, ma kwa na ọdịghị ndị ọzọ matara asụsụ anyị; ma n’ihi na ọdịghị ndị ọzọ matara asụsụ anyị, ya mere ọ kwadowo ụzọ maka nsụgharị ya.",
                "35": "Ma ihe ndị a e dere ha ka anyị wee wezuga uwe-mwụda anyị nile nʼọbara nke ụmụnne anyị ndị laworo-azụ n’ihi ekweghị ekwe.",
                "36": "Ma lee, ihe ndị a nke anyị chọworo gbasara ụmụnne anyị, e, ọbụna ịkpọghachị ha na mmata nke Kraịst, bụ dịka ekpere nile nke ndị nsọ nile ndị biworo nʼala ahụ siri dị.",
                "37": "Ma ka Onye-nwe Jisus Kraịst mee ka e wee zaa ekpere ha nile dịka okwukwe ha siri dị; ma ka Chineke Nna cheta ọgbụgba-ndụ ahụ nke o meworo ya na ụlọ nke Israel; ma ka o wee gọzie ha ruo mgbe nile, site nʼokwukwe nʼaha nke Jisus Kraịst. Amen."
            }
        }
    },
    "ether": {
        "meta": {
            "slug": "ether",
            "name": "Akwụkwọ nke Ita",
            "chapterWord": "Isi"
        },
        "chapters": {
            "1": {
                "1": "Ma ugbua mụ, Moronaị, na a ga nʼiru inye nkọwasị maka ndị ahụ biiri mgbe ochie ndị aka nke Onye-nwe bibiri nʼelu iru nke mba ebe elu-elu a.",
                "2": "Ma ana m ewere nkọwasị m site nʼepekele iri abụọ na anọ ahụ nke ndị nke Lịmhaị chọtara, nke a na-akpọ Akwụkwọ nke Ita.",
                "3": "Ma ebe m chere na akụkụ mbụ nke akụkọ-ndekọta nke a, nke na-ekwu gbasara okike nke ụwa, na kwa maka Adam, na nkọwasị nke sitere nʼoge ahụ ọbụna ruo na nnukwu ụlọ-elu tọwa ahụ, na ihe ọbụla nile mere nʼetiti ụmụ nke mmadụ ruo oge ahụ, e ji ya nʼetiti ndị Juu—",
                "4": "Ya mere anaghị m ede ihe ndị ahụ nke mere site nʼụbọchị nile nke Adam ruo oge ahụ; mana e nwere ha nʼelu epekele ahụ nile; ma onye ọbụla chọtara ha, otu onye ahụ ga-enwe ike ka o wee nweta nkọwasị ahụ nʼuju.",
                "5": "Mana lee, anaghị m enye nkọwasị ahụ nʼuju; kama otu akụkụ nkọwasị ahụ ka m na-enye, site nʼụlọ-elu tọwa gbada ruo mgbe e bibiri ha.",
                "6": "Ma nʼụdị a ka m na-enye nkọwasị ahụ. Onye nke dere akụkọ-ndekọta a bụ Ita, ma ọ bụụrụ onye agbụrụ nke Korianto.",
                "7": "Korianto bụụrụ nwa-nwoke nke Morọn.",
                "8": "Ma Morọn bụụrụ nwa-nwoke nke Item.",
                "9": "Ma Item bụụrụ nwa-nwoke nke Aha.",
                "10": "Ma Aha bụụrụ nwa-nwoke nke Set.",
                "11": "Ma Set bụụrụ nwa-nwoke nke Shịblọn.",
                "12": "Ma Shịblọn bụụrụ nwa-nwoke nke Kom.",
                "13": "Ma Kom bụụrụ nwa-nwoke nke Koriantọm.",
                "14": "Ma Koriantọm bụụrụ nwa-nwoke nke Amnịgada.",
                "15": "Ma Amnịgada bụụrụ nwa-nwoke nke Erọn.",
                "16": "Ma Erọn bụụrụ onye si nʼagbụrụ nke Het, onye bụụrụ nwa-nwoke nke Hịatọm.",
                "17": "Ma Hịatọm bụụrụ nwa-nwoke nke Lịb.",
                "18": "Ma Lịb bụụrụ nwa-nwoke nke Kịsh.",
                "19": "Ma Kịsh bụụrụ nwa-nwoke nke Korọm.",
                "20": "Ma Korọm bụụrụ nwa-nwoke nke Livaị.",
                "21": "Ma Livaị bụụrụ nwa-nwoke nke Kịm.",
                "22": "Ma Kịm bụụrụ nwa-nwoke nke Moriantọn.",
                "23": "Ma Moriantọn bụụrụ onye si nʼagbụrụ nke Rịplekịsh.",
                "24": "Ma Rịplekịsh bụụrụ nwa-nwoke nke Shez.",
                "25": "Ma Shez bụụrụ nwa-nwoke nke Het.",
                "26": "Ma Het bụụrụ nwa-nwoke nke Kom.",
                "27": "Ma Kom bụụrụ nwa-nwoke nke Koriantọm.",
                "28": "Ma Koriantọm bụụrụ nwa-nwoke nke Ima.",
                "29": "Ma Ima bụụrụ nwa-nwoke nke Oma.",
                "30": "Ma Oma bụụrụ nwa-nwoke nke Shul.",
                "31": "Ma Shul bụụrụ nwa-nwoke nke Kịb.",
                "32": "Ma Kịb bụụrụ nwa-nwoke nke Oraịha, onye bụụrụ nwa-nwoke nke Jared;",
                "33": "Jared onye nke ya na nwanne ya nwoke na ezi na ụlọ ha soro bịa, ha na ụfọdụ ndị ọzọ na ezi na ụlọ ha nile, site na nnukwu ụlọ-elu tọwa ahụ, nʼoge ahụ Onye-nwe gwakọtara asụsụ nke ndị ahụ, ma n̄ụọ iyi nʼoke iwe ya na a ga-ekposasị ha nʼelu iru nile nke ụwa; ma dịka okwu nke Onye-nwe siri dị, ndị ahụ ekposasịrị ha.",
                "34": "Ma nwanne-nwoke nke Jared ebe ọ bụ onye gbara dimkpa na nwoke dị ike, na nwoke Onye-nwe gosịrị iru-ọma dị elu nke ukwuu, Jared, nwanne ya nwoke, gwara ya: Kpọkuo Onye-nwe, ka ọ ghara ịgbagwojụ anyị anya ka anyị wee ghara ịghọta okwu anyị nile.",
                "35": "Ma o wee ruo na nwanne-nwoke nke Jared kpọkuru Onye-nwe, ma Onye-nwe nwere ọmiko nʼarụ Jared; ya mere ọ gwakọtaghị asụsụ nke Jared; ma Jared na nwanne ya nwoke enweghị mgbagwọju-anya.",
                "36": "Mgbe ahụ Jared sịrị nwanne ya nwoke: Kpọkuo Onye-nwe ọzọ, ma o nwere ike ịbụ na ọ ga-atụgharị iwe ya site nʼebe ndị bụ ndị enyi anyị nọ, ka ọ ghara ịgwakọta asụsụ ha.",
                "37": "Ma o wee ruo na nwanne nwoke nke Jared kpọkuru Onye-nwe, ma Onye-nwe nwere ọmiko nʼarụ ndị enyi ha nile na kwa ezi na ụlọ ha, nke mere na ha enweghị mgbagwọju-anya.",
                "38": "Ma o wee ruo na Jared gwara nwanne ya nwoke okwu ọzọ, na-asị: Gaa ma jụta Onye-nwe ma ọ ga-achụpụ anyị site nʼala ahụ, ma ọbụrụ na ọ ga-achụpụ anyị site nʼala ahụ, kpọkuo ya ebe anyị ga-aga. Ma onye matara ma ọbụghị Onye-nwe ga-akpọga anyị nʼala nke bụ nke a họọrọ karịa nke ụwa nile? Ma ọbụrụ otu ahụ, ka anyị kwesị-ntụkwasị-obi nye Onye-nwe, ka anyị wee nata ya maka ihe nketa anyị.",
                "39": "Ma o wee ruo na nwanne-nwoke nke Jared kpọkuru Onye-nwe dịka ihe ahụ nke e kwuworo site nʼọnụ nke Jared siri dị.",
                "40": "Ma o wee ruo na Onye-nwe nụrụ olu nke nwanne-nwoke nke Jared, ma nwee ọmiko nʼarụ ya, ma sị ya:",
                "41": "Gaa ma kpọkọta igwe-anụ unu, ma oke ma nwunye, nʼụdị ọbụla, na kwa nke mkpụrụ-akụkụ nke ala ụdị ọbụla; na ezi na ụlọ unu nile; na kwa Jared nwanne gị nwoke na ezi na ụlọ ya; na kwa ndị enyi gị na ezi na ụlọ ha nile, ma ndị enyi nke Jared na ezi na ụlọ ha nile.",
                "42": "Ma mgbe unu meworo nke a ị ga eburu ha ụzọ gbada nʼime ndagwurugwu ahụ nke di nʼelu-elu. Ma nʼebe ahụ ka m ga-ezute gị, ma aga m eburu gị ụzọ gaba nʼala nke bụ nke a họọrọ karịa ala nile nke ụwa.",
                "43": "Ma nʼebe ahụ ka m ga-agọzi gị na mkpụrụ-afọ gị, ma zulitere onwe m site na mkpụrụ-afọ gị, na site na mkpụrụ-afọ nke nwanne gị nwoke, na ndị nke ga-eso gị gaa, nnukwu mba. Ma agaghị enwe nke dị nnukwu karịa mba ahụ nke m ga-ewulitere onwe m site na mkpụrụ-afọ gị, nʼelu iru nile nke ụwa. Ma otu a ka m ga-emere gị n’ihi na ogologo oge a unu akpọkuwo m."
            },
            "2": {
                "1": "Ma o wee ruo na Jared na nwanne ya nwoke na ezi na ụlọ ha nile, na kwa ndị enyi nile nke Jared na nwanne ya nwoke na ndị enyi ha nile, gbadara na ndagwurugwu ahụ nke dị nʼelu-elu, (ma aha ndagwurugwu ahụ bụụrụ Nịmrọd, ebe akpọsoro ya aha nke dike ọchụ-nta ahụ) ha na igwe-anụ ha ndị nke ha kpọkọtaworo ọnụ, oke na nne, nʼụdị ọbụla.",
                "2": "Ma ha si kwara ọnya na ijide anụ-ufe nile nke ikuku; ma ha kwadokwara ụgbọ mmiri, nʼime nke ha buuru azụ nke mmiri nile ahụ tinyere onwe ha.",
                "3": "Ma ha buuru kwara tinyere onwe ha deseret, nke, site na nsụgharị-okwu, bụ an̄ụ mmanụ-an̄ụ; ma otu a ha buuru tinyere onwe ha ibi-an̄ụ nile, na ụdị ihe ahụ nile dị iche iche nke dị nʼelu iru nke ala ahụ, mkpụrụ-akụkụ nʼụdị ọbụla.",
                "4": "Ma o wee ruo na mgbe ha gbadataworo nʼime ndagwurugwu nke Nịmrọd, Onye-nwe gbadatara ma kwuo okwu ya na nwanne-nwoke nke Jared; ma ọ nọrọ nʼime igwe-ojii, ma nwanne-nwoke nke Jared ahụghị ya.",
                "5": "Ma o wee ruo na Onye-nwe nyere ha iwu-nsọ ka ha gaba nʼime ọzara ahụ, e, nʼime akụkụ ahụ ebe mmadụ na-agatụbeghị mbụ. Ma o wee ruo na Onye-nwe duru ha gaa, ma ya na ha kparịtara ụka dịka ọ na-eguzoro nʼigwe ojii, ma nye ntụzi-aka nile ebe ha ga-aga njem.",
                "6": "Ma o wee ruo na ha gara njem nʼọzara ahụ, ma wuo ụgbọ mmiri nile nʼime nke ha gafere ọtụtụ mmiri, ebe aka Onye-nwe na-eduzi ha ụzọ esepụghị-aka.",
                "7": "Ma Onye-nwe ekweghị na ha ga-akwụsị ma agafee oke osimiri ahụ di n’ọzara ahụ, kama ọ ga-achọ ka ha bịaruo ọbụna nʼala nke e kwere na nkwa, nke bụ nke a họọrọ karịa ala ndị ọzọ, nke Onye-nwe Chineke chekwaworo maka ndị ezi-omume.",
                "8": "Ma ọ n̄ụworo nwanne-nwoke nke Jared iyi nʼiwe ya, na onye ọbụla ga-enwere ala nke a e kwere na nkwa, site nʼoge ahụ gaa nʼiru ma ruo mgbe nile, ga ejere ya ozi, nanị otu Chineke nke ezi-okwu, ma-ọbụ ma a ga-azachapụ ha mgbe uju nke iwe ya ga-abịakwasị ha.",
                "9": "Ma ugbua, anyị nwere ike ịhụ iwu ọkụ nile nke Chineke gbasara ala nke a, na ọ bụ ala nke e kwere-na-nkwa; ma mba ọbụla ga-enwere ya ga-ejere Chineke ozi, ma-ọbụ a ga azachapụ ha mgbe uju nke iwe ya ga-abịakwasị ha. Ma uju nke iwe ya na-abịakwasị ha mgbe ha chara nʼajọọ-omume.",
                "10": "N’ihi na lee, nke a bụ ala nke a họọrọ karịa ala ndị ọzọ; ya mere onye nke na enwere ya ga-ejere Chineke ozi ma-ọbụ a ga azachapụ ya; n’ihi na ọ bụ iwu ọkụ mgbe nile na-adigide ahụ nke Chineke. Ma ọ gaghị adị ruo mgbe uju nke ajọọ-omume nʼetiti ụmụ nke ala ahụ, ka a ga-azachapụ ha.",
                "11": "Ma nke a na-abịakwute unu, O unu ndị Jentaịlụ, ka unu wee mata iwu-ọkụ nile nke Chineke—ka unu wee chegharịa, ma ghara iganʼiru nʼajọọ-omume nile unu ruo mgbe uju ahụ ga-abịa, ka unu wee ghara iwedata uju nke iwe nke Chineke ahụ nʼaru unu dịka ndị biri nʼala ahụ meworo oge mbụ.",
                "12": "Lee, nke a bụ ala a họọrọ ahọrọ, ma mba ọbụla ga-enwere ya ga-enwere onwe ha site nʼịbụ-oru, na site na ndọkpụ nʼagha, na site na mba nile ọzọ dị nʼokpuru elu-igwe, ma ọbụrụ nanị na ha ga-ejere Chineke nke ala ahụ ozi, onye bụ Jisus Kraịst, onye e meworo ka ọ pụta ìhè site nʼihe nile nke anyị deworo.",
                "13": "Ma ugbua a na m a ga nʼiru nʼakụkọ-ndekọta m; n’ihi na lee, o wee ruo na Onye-nwe kpọtara Jared na ụmụnne ya ndị nwoke rute ọbụna na nnukwu oke osimiri ahụ nke kewara ala nile ahụ. Ma ka ha bịaruru oke osimiri ahụ ha rụnyere ụlọ-ikwụụ ha nile; ma ha kpọrọ aha ebe ahụ Moriankumọ, ma ha biri nʼime ụlọ ikwuu nile, ma biri nʼime ụlọ ikwuu nile nʼelu ikpere-mmiri nʼohere nke afọ anọ.",
                "14": "Ma o wee ruo mgbe afọ anọ gwụsịrị na Onye-nwe bịakwutekwara nwanne-nwoke nke Jared ọzọ, ma guzoro nʼigwe-ojii ma kwurịta ụka ya na ya. Ma nʼohere nke oge awa atọ ka Onye-nwe na nwanne-nwoke nke Jared kwurịtara ụka, ma taa ya ahụhụ n’ihi na o chetaghị ịkpọku aha nke Onye-nwe.",
                "15": "Ma nwanne-nwoke nke Jared chegharịrị site nʼihe ọjọọ nke o meworo, ma kpọkuo aha nke Onye-nwe maka ụmụnne ya ndị nwoke ndị ya na ha nọ. Ma Onye-nwe sịrị ya: Aga m agbaghara gị na ụmụnne gị ndị nwoke mmehie ha nile; mana ị gaghị emekwa mmehie ọzọ, n’ihi na ị ga-echeta na Mụọ m agaghị anọnyere mmadụ oge nile; ya mere, ọbụrụ na ị ga-eme mmehie ruo mgbe unu chazuru, a ga-ebepụ unu site nʼebe Onye-nwe nọ. Ma ndị a bụ echiche m nile banyere ala ahụ nke m ga-enye unu maka ihe nketa unu; n’ihi na ọ ga-abụ ala a họọrọ karịa ala ndị ọzọ.",
                "16": "Ma Onye-nwe sịrị: Gaa ọrụ ma wuo, nʼụdị nke ụgbọ-mmiri nke unu wuworo mbụ. Ma o wee ruo na nwanne-nwoke nke Jared gara ịrụ ọrụ, na kwa ụmụnne ya ndị nwoke, ma wuo ụgbọ-mmiri nile nʼụdị nke ha wuworo rịị dịka nkuzi nile nke Onye-nwe siri dị. Ma ha dị ntakịrị, ma ha dị mfe nʼelu mmiri ahụ, ọbụna dịka ịdị-mfe nke anụ-ufe nʼelu mmiri.",
                "17": "Ma e wuru ha nʼụdị nke ha siri ike karịa, ọbụna na ha ga-ejide mmiri dịka efere na-ejide; íkè ya siri ike dịka efere; ma akụkụ ya nile siri ike dịka efere si na-esi ike; ma isi ha nile pịrị-ọnụ; ma elu ya siri ike dịka efere; ma ogologo ya bụ ogologo nke osisi; ma ụzọ ya, mgbe e mechịrị ya, siri ike dịka efere.",
                "18": "Ma o wee ruo na nwanne-nwoke nke Jared kpọkuru Onye-nwe, na-asị: O Onye-nwe, arụwo m ọrụ nke i nyeworo m nʼiwu, ma emewo m ụgbọ-mmiri ndị ahụ dịka i siri tụziere m aka.",
                "19": "Ma lee, O Onye-nwe, nʼime ha ọdịghị ìhè dị; olee ebe anyị ga-anyala? Na kwa anyị ga-ala nʼiyi, nʼihi na nʼime ha anyị enweghị ike iku-ume, ma ọbụghị ikuku nke dị nʼime ha; ya mere anyị ga-ala-nʼiyi.",
                "20": "Ma Onye-nwe gwara nwanne-nwoke nke Jared: Lee, ị ga-emeghe oghere nʼelu ya, na kwa nʼíkè ya; ma mgbe unu ga-ata ahụhụ maka ikuku ị ga-emeghe oghere ahụ ma nata ikuku. Ma ọbụrụ na mmiri ahụ ga-abata kwute unu, lee, unu ga-akwụchi oghere ahụ, ka unu wee ghara ịla nʼiyi nʼime ide-mmiri.",
                "21": "Ma o wee ruo na nwanne-nwoke nke Jared mere otu ahụ, dịka Onye-nwe nyeworo nʼiwu.",
                "22": "Ma o kpọkukwara Onye-nwe ọzọ na-asị: O Onye-nwe, lee emewo m ọbụna dịka ị nyeworo m iwu; ma akwadowo m ụgbọ nile ahụ maka ndị m, ma lee enweghị ìhè dị nʼime ha. Lee, O Onye-nwe, ị ga-ekwe ka anyị gafee nnukwu mmiri nke a nʼọchịchịrị?",
                "23": "Ma Onye-nwe siri nwanne-nwoke nke Jared: Gịnị ka ị chọrọ ka m mee ka i wee nwee ìhè nʼụgbọ unu nile? N’ihi na lee, unu enweghị ike inwe ọnụ-ụzọ nta nile, n’ihi na ha ga-akụpịa mpekere-mpekere: ọbụghị ma unu ga-ewere ọkụ, n’ihi na unu agaghị eji ìhè nke ọkụ wee gaa.",
                "24": "N’ihi na lee, unu ga-adị ka nnukwu anụ-mmiri dịka azụ nʼetiti oke osimiri ahụ; n’ihi na ugwu-ukwu nke mfegharị mmiri ahụ ga-akụgide unu. Otu o sila dị aga m ekulite kwa unu ọzọ site nʼomimi nile nke oke ọsimiri ahụ; n’ihi na ikuku nile ahụ apụwo site nʼọnụ m, ma mmiri ozuzo nile ahụ na ide-mmiri nile ahụ kwa ka m zitaworo.",
                "25": "Ma lee, ana m akwado unu megide ihe ndị a; n’ihi na unu enweghị ike ịgafe nnukwu omimi a ma ọbụghị na m kwadoro unu megide mfegharị-mmiri nile nke oke osimiri, na ikuku nile nke gapụworo, na ide-mmiri nile nke ga-abịa. Ya mere gịnị ka unu chọrọ ka m kwadoro unu ka unu wee nwe ìhè mgbe e lomiri unu nʼomimi nile nke oke osimiri ahụ?"
            },
            "3": {
                "1": "Ma o wee ruo na nwanne-nwoke nke Jared, (ugbua ọnụ-ọgụgụ nke ụgbọ nile ahụ a kwadoworo di asatọ) garuru nʼugwu ahụ, nke ha kpọrọ ugwu Shilem, n’ihi ogologo ya nke karịrị akarị, ma gbazepụta site na nkume ntakịrị okwute iri na isii; ma ha dịịrị ọcha ma pụta ìhè, ọbụna dịka enyo na-ahụ-ụzọ; ma o buuru ha nʼaka ya abụọ nʼelu ugwu ahụ, ma kpọkuo Onye-nwe ọzọ, na-asị:",
                "2": "O Onye-nwe, i sịwo na ide-mmiri ga agba anyị gburu-gburu. Ugbua lee, O Onye-nwe, ma ewesola nwa-oru gị iwe n’ihi adịghị ike ya nʼiru gị; n’ihi na anyị matara na ị dị nsọ ma biri nʼelu-igwe nile, ma na anyị ezughị-oke nʼiru gị; n’ihi ọdịda, ụdị-okike anyị nile abụrụwo ihe ọjọọ esepụghị-aka; otu o sila dị, O Onye-nwe, inyewo anyị iwu-nsọ na anyị ga-akpọkurịrị gị, na site nʼaka gị anyị ga-anata dịka ọchịchọ anyị nile siri dị.",
                "3": "Lee, O Onye-nwe, i tiwo anyị ihe otiti n’ihi ajọọ-omume anyị, ma i dugharịwo anyị, na nʼime ọtụtụ afọ nile ndị a anyị anọwo nʼime ọzara; otu o sila dị, ị nọ na-emere anyị ebere. O Onye-nwe, lekwasị m anya nʼobi ebere, ma wepụ iwe gị site nʼebe ndị nke gị a nọ, ma ekwelaa na ha ga-aga nʼiru gafee omimi oke-iwe nke a nʼọchịchịrị; kama lee ihe ndị a nke m gbazepụtaworo site na nkume ahụ.",
                "4": "Ma amatara m, O Onye-nwe, na ị nwere ịke nile, ma ị ga-eme ihe ọbụla ịchọrọ maka ọ dị-mma nke mmadụ; ya mere metụ okwute ndị a aka, O Onye-nwe, jiri mkpịsị-aka gị, ma kwado ha ka ha wee nye ìhè nʼọchịchịrị; ma ha ga na-enye anyị ìhè nʼụgbọ nile ahụ nke anyị kwadoworo, ka anyị wee nwe ìhè mgbe anyị ga na-agafe oke osimiri ahụ.",
                "5": "Lee, O Onye-nwe, ị nwere ike ime nke a. Anyị matara na i nwere ike igosịpụta nnukwu ike, nke dị ntakịrị nʼile-anya nye nghọta nke mmadụ.",
                "6": "Ma o wee ruo na mgbe nwanne-nwoke nke Jared kwuworo okwu nile ndị a, lee, Onye-nwe setịpụrụ aka ya ma jiri mkpịsị-aka ya metụ okwute nile ahụ aka nʼotu nʼotu. Ma e wepụrụ akwa-mgbochi ahụ site nʼanya abụọ nke nwanne-nwoke nke Jared, ma ọ hụrụ mkpịsị-aka nke Onye-nwe; ma ọ dị ka mkpịsị-aka nke mmadụ, dịka nʼanụ-arụ na ọbara; ma nwanne-nwoke nke Jared dara nʼala nʼiru Onye-nwe, n’ihi na egwu jidere ya.",
                "7": "Ma Onye-nwe hụrụ na nwanne-nwoke nke Jared adawo nʼala; ma Onye-nwe sịrị ya: Bilie, gịnị mere I jiri daa?",
                "8": "Ma o gwara Onye-nwe: Ahụrụ m mkpịsị-aka nke Onye-nwe, ma egwu tụrụ m eleghị-anya ọ ga eti m, n’ihi na amataghị m na Onye-nwe nwere anụ-arụ na ọbara.",
                "9": "Ma Onye-nwe sịrị ya: N’ihi okwukwe gị ịhụwo na m ga-ewekwasị onwe m anụ-arụ na ọbara; ma ọdịbeghị mgbe ọbụla mmadụ jiri ụdị okwukwe karịrị akarị dị otu a bịa nʼiru m dịka ị meworo; n’ihi na ọbụrụ na ọdịghị otu a ị garaghị enwe ike ịhụ mkpịsị-aka m. I hụrụ nke karịrị nke a?",
                "10": "Ma o zara: E-e; Onye-nwe, gosị m onwe gị.",
                "11": "Ma Onye-nwe sịrị ya: Ị ga-ekwe nʼokwu nile nke m ga-ekwu?",
                "12": "Ma ọ zara: E, Onye-nwe, a matara m na i na-ekwu ezi-okwu, n’ihi na ị bụ Chineke nke ezi-okwu, ma ị nweghị ike ikwu okwu ụgha.",
                "13": "Ma mgbe o kwuworo okwu nile ndị a, lee, Onye-nwe gosịrị ya onwe ya, ma sị: N’ihi na ị matara ihe ndị a agbapụtara gị site nʼọdịda ahụ; ya mere a na-akpọghachị gị nʼime ebe m nọ; ya mere egosị m gị onwe m.",
                "14": "Lee, abụ m onye ahụ a kwadoro site na ntọ-ala nke ụwa ịgbapụta ndị m. Lee, abụ m Jisus Kraịst. Abụ m Nna na Ọkpara ahụ. Nʼime m ka mmadụ nile ga-enwe ndụ, ma nke ahụ ebighi-ebi ọbụna ndị ga-ekwe nʼaha m; ma ha ga-abụ ụmụ m ndị nwoke na ndị nwanyị.",
                "15": "Ma ọdịbeghị mgbe ọbụla m gosịrị onwe m nye mmadụ m keworo, n’ihi na ọdịbeghị mgbe mmadụ kwere na m dịka i meworo. I hụwo na e kere gị nʼoyiyi nke m? E, ọbụna mmadụ nile e kere ha na mmalite nʼoyiyi nke m.",
                "16": "Lee, arụ nke a, nke ị na ahụ ugbua, bụ arụ nke mụọ m; ma mmadụ ka m keworo nʼoyiyi nke arụ nke mụọ m; ma ọbụna dịka m gosipụtara gị ịnọ na mụọ ka m ga-egosịpụtara ndị m nʼanụ arụ.",
                "17": "Ma ugbua, dịka mụ, Moronaị, kwuru na-agaghị m eme nkọwasị zuru-ezu maka ihe ndị a nke e dere, ya mere o zuworo m ikwu na Jisus gosịrị nwoke nke a onwe ya nʼime mụọ, ọbụna nʼụdị na oyiyi nke otu arụ ahụ ọbụna dịka o gosịrị ndị Nifaị onwe ya.",
                "18": "Ma ọ kụziiri ya ọbụna dịka o siri kụziere ndị Nifaị; ma ihe nile a, ka nwoke a wee mata na ọ bụ Chineke, n’ihi ọtụtụ nnukwu ọrụ nile nke Onye-nwe gosịworo ya.",
                "19": "Ma n’ihi mmata nke nwoke a enweghị ike idebe ya site nʼịhụ nʼime akwa-mgbọchị ahụ; ma ọ hụrụ mkpịsị-aka nke Jisus, nke, mgbe ọ hụrụ ya, ọ dara nʼịtụ-egwu; n’ihi na ọ matara na ọ bụ mkpịsị-aka nke Onye-nwe; ma o nweghị kwa okwukwe ọzọ, n’ihi na ọ matara, ọdịghị ihe o nwere obi abụọ.",
                "20": "Ya mere, ebe o nwere mmata nke Chineke a zuru-oke, enweghị ike ịwepụ ya site nʼime akwa-mgbọchị ahụ; ya mere ọ hụrụ Jisus; ma ọ kuziiri ya ihe.",
                "21": "Ma o wee ruo na Onye-nwe gwara nwanne-nwoke nke Jared: Lee, ị gaghị ekwe ka ihe ndị a nke ị hụworo ma nụ ka ha gaba nʼime ụwa, ruo mgbe oge ruru na m ga-enye aha m otuto nʼanụ-arụ; ya mere, ị ga-edokwalite ihe ndị nke ị hụworo ma nụ, ma egosịkwala ya onye ọbụla.",
                "22": "Ma lee, mgbe unu ga-abịakwute m, ị ga-ede ha ma ị ga-arachilite ha, nke ga-eme na ọdịghị onye ga-enwe ike ịsụgharị asụsụ ha, n’ihi na ị ga-ede ha nʼasụsụ nke a na enweghị ike ịgụ ha.",
                "23": "Ma lee, okwute abụọ ndị a ka m ga-enye gị, ma ị ga arachị kwa ha ha na ihe nile nke ị ga-ede.",
                "24": "N’ihi na lee, asụsụ nke i ga-ede agwakọtawo m ya; ya mere aga m eme mgbe oge nke m ruru na okwute ndị a ga-eme ka ihe nile ndị ị ga-ede buo-ibu nʼanya nke ndị mmadụ.",
                "25": "Ma mgbe Onye-nwe kwuworo okwu nile ndị a, o gosịrị nwanne-nwoke nke Jared ndị nile biworo nʼụwa, na kwa ndị nile ga-ebi; ma o gbochibidoghị ha site nʼanya ya, ọbụna nye nsọtụ nile nke ụwa.",
                "26": "N’ihi na ọ gwawo ya nʼoge gara aga, na ọbụrụ na ọ ga e kwere na ya na ya ga-egosị ya ihe nile—ya ka a ga-egosị ya, ya mere Onye-nwe enweghị ike ijichi ihe ọbụla site n’ebe ọ nọ, n’ihi na ọ matara na Onye-nwe nwere ike igosị ya ihe nile.",
                "27": "Ma Onye-nwe sịrị ya: Dee ihe ndị a ma rachilite ha: ma aga m egosị ha ụmụ nke mmadụ mgbe oge nke m ruru.",
                "28": "Ma o wee ruo na Onye-nwe nyere ya iwu ka ọ rachilite okwute abụọ ndị ahụ nke ọ nataworo, ma egosịla ha, ruo mgbe Onye-nwe ga-egosị ha nye ụmụ nke mmadụ."
            },
            "4": {
                "1": "Ma Onye-nwe nyere nwanne-nwoke nke Jared iwu ịgbada pụọ site nʼugwu ahụ puo nʼiru nke Onye-nwe ma dee ihe nile ndị nke ọ hụworo; Ma a jụrụ na ọ ga-apụta ruo nʼaka ụmụ nke mmadụ ruo mgbe e bulisịworo ya nʼelu obe, ma n’ihi ihe nke a ka eze Mosaịa jiri debe ha, ka ha wee ghara ịbịakwute ụwa ruo mgbe Kraịst ga-egosị ndị ya onwe ya.",
                "2": "Ma mgbe Kraịst gosịworo ndị ya onwe ya nʼezie o nyere iwu na a ga-eme ka ha pụta ìhè.",
                "3": "Ma ugbua, mgbe ha lasịworo azụ n’ihi ekweghị-ekwe; ma ọdịghị onye ọbụla ma ọbụghị ndị nke Leman, ma ha ajụwo ozi-ọma nke Kraịst ahụ; ya mere e nyere m iwu na m ga-ezolite kwa ha ọzọ nʼime ala.",
                "4": "Lee, edewo m nʼelu epekele ndị a otu ihe ndị ahụ nke nwanne-nwoke nke Jared hụrụ; ma ọdịghị mgbe e nwere ihe ndị dị uukwu karịa e mere ka ha pụta ihe karịa ndị nke ahụ e mere ka ha pụta ìhè nye nwanne-nwoke nke Jared.",
                "5": "Ya mere Onye-nwe enyewo m iwu ide ha; ma edewo m ha. Ma o nyere m iwu na m ga-arachilite ha; Ma o nyewo kwa m iwu na m ga-arachilite nsụgharị-asụsụ dị na ya; ya mere arachilitewo m ọsụgharị-asụsụ nile, dịka iwu-nsọ nke Onye-nwe siri dị.",
                "6": "N’ihi na Onye-nwe sịrị m: Ha agaghị agakwuru ndị Jentaịlụ ruo ụbọchị nke ha ga-echegharị site nʼajọọ-omume ha, ma dịzie ọcha nʼiru Onye-nwe.",
                "7": "Ma nʼụbọchị ahụ nke ha ga-egosị okwukwe na m, ka Onye-nwe kwuru, ọbụna dịka nwanne-nwoke nke Jared mere, ka e wee sachaa ha nʼime m, mgbe ahụ ka m ga-eme ka ihe nile nke nwanne-nwoke nke Jared hụrụ pụta ìhè, ọbụna ruo na nʼịsaghere ha mkpughe m nile, ka Jisus Kraịst Ọkpara nke Chineke kwuru, Nna nke elu-igwe nile na nke ụwa, na ihe nile nke dị nʼime ha.",
                "8": "Ma onye nke ga-adọ ndọrọ-ndọrọ megide okwu nke Onye-nwe, ka a bụọ ya ọnụ, ma onye nke ga-agọnarị ihe ndị a, ka a bụọ ya ọnụ; n’ihi na-agaghị m egosị ha ihe ndị dịkarịrị ukwuu, ka Jisus Kraịst kwuru, n’ihi na abụ m onye na-ekwu.",
                "9": "Ma nʼiwu m, elu-igwe nile na emeghe ma na emechi; ma nʼokwu m ụwa ga-ama jijiji; ma nʼiwu m ndị nile bi nʼime ya ga-agafe, ọbụna otu ahụ dịka e jiri ọkụ.",
                "10": "Ma onye nke na-ekweghị okwu m nile ekweghị na ndị-na-eso-ụzọ m; ma ọbụrụ na m ekwughị-okwu, kpee nu ikpe, n’ihi na unu ga-amata na ọ bụ m na-ekwu, nʼụbọchị ikpe-azụ.",
                "11": "Mana onye nke kwere ihe nile nke m kwụworo, ya ka m ga-eleta jiri mpụta-ìhè nile nke Mụọ m, ma ọ ga-amata ma gbaa ama. Maka na n’ihi Mụọ m ọ ga-amata na ihe ndị a bụ ezi-okwu; n’ihi na ọ na-agba ndị mmadụ ume ime ihe ọma.",
                "12": "Ma ihe ọbụla gbara ndị mmadụ ume ime ihe ọma bụ nke si na m; n’ihi na ihe ọma anaghị esị nʼonye ọbụla bịa ma ọ bụghị na ọ bụ site na m, Abụ m otu onye ahụ nke na-edu ndị mmadụ ime ihe ọma nile, onye nke na agaghị e kwere okwu m nile agaghị e kwere ihe m kwuru—na abụ m; ma onye ọbụla nke na-agaghị e kwere nʼihe m kwuru agaghị e kwere ihe Nna onye zitara m kwuru. N’ihi na lee, abụ m Nna ahụ, abụ m ìhè ahụ, na ndụ ahụ, na ezi-okwu nke ụwa ahụ.",
                "13": "Bịakwute m, O unu ndị Jentaịlụ, ma aga m egosị unu ihe ndị ka ukwuu, mmata ihe nke ezolitere n’ihi ekweghị-ekwe.",
                "14": "Bịakwute m, O unu ụlọ nke Israel, ma aga-eme ka ọ pụta ịhe nye unu otu ihe nile Nna ahụ doziworo nye unu siri dị ukwuu, site na ntọ-ala nke ụwa; ma ọ bịarutebeghị unu, n’ihi ekweghị ekwe.",
                "15": "Lee, mgbe unu ga-adọka uwe-mgbọchị nke ekweghị-ekwe ahụ nke na eme ka unu nọgide nʼọnọdụ dị egwu nke ajọọ-omume unu, na obi ike, na ikpu-isi nke echiche, mgbe ahụ ka nnukwu na ihe ịtụ-nʼanya nile nke e zonarịworo unu site na ntọ-ala nke ụwa—e, mgbe unu ga-akpọkụ Nna ahụ nʼaha m, jiri obi tiwara etiwa na mụọ nke obi-nchegharị, mgbe ahụ ka unu ga-amata na Nna ahụ echetawo ọgbụgba-ndụ nke o mere nye ndị nna unu, O ụlọ nke Israel.",
                "16": "Ma mgbe ahụ ka mkpughe nile nke m meworo ka nwa-oru m Jọn dee ka a ga-asaghe ya nʼanya nile nke ndị ahụ nile. Cheta, mgbe unu hụrụ ihe ndị a, unu ga-amata na oge ahụ adịwo nso mgbe a ga-eme ka ha pụta ìhè nʼezie, nʼezie.",
                "17": "Ya mere, mgbe unu ga-anata akụkọ-ndekọta nke a unu ga-amata na ọrụ nke Nna ahụ amalitewo nʼelu iru nile nke ala ahụ.",
                "18": "Ya mere, chegharịa unu nsọtụ nile nke ụwa, ma bịakwute m, ma kwere nʼozi-ọma m, ma ka e mee unu baptism nʼaha m; n’ihi na onye nke kwere ma e mee ya baptism a ga-azọpụta ya; mana onye nke na-ekwereghị a ga-ama ya ikpe; ma ihe iriba-ama nile ga-eso ndị nke kwere nʼaha m.",
                "19": "Ma ngọzi na adịrị onye nke e nwetara nʼinwe okwukwe nʼaha m nʼụbọchị ikpe-azụ, n’ihi na a ga-ebuli ya elu ibi nʼala-eze ahụ a kwadoro nye ya site na ntọ-ala nke ụwa. Ma lee ọ bụ m bụ onye kwuworo ya. Amen."
            },
            "5": {
                "1": "Ma ugbua mụ, Moronaị, edewo okwu nile nke enyere m nʼiwu, dịka m siri cheta; ma agwawo m unu ihe ndị nke m rachiworo; ya mere emetula ha aka ka unu wee sụgharịa-asụsụ; n’ihi na ihe ahụ egbochiri unu ime ya, ma ọbụghị mgbe oge ahụ ruru ọ ga-abụ amamihe nʼime Chineke.",
                "2": "Ma lee, unu ga-enwe ohere ka unu wee gosị epekele nile ahụ nye ndị nke ga-enye aka iwepụta ọrụ nke a;",
                "3": "Ma mmadụ atọ ka a ga-egosị ya site nʼike nke Chineke; ya mere ha ga amata nʼezi-okwu na ihe ndị a bụ ezi-okwu.",
                "4": "Ma nʼọnụ nke ndị aka-ebe atọ ka a ga ehiwe ihe ndị a; ma ịgba-ama nke mmadụ atọ, na ọrụ nke a, nʼime nke a ga-egosịpụta ike nke Chineke na kwa okwu ya, ndị nke Nna ahụ, na Ọkpara ahụ, na Mụọ Nsọ gbara ama maka ha—ma ihe ndị a nile ga eguzo dịka ịgba-ama megide ụwa nʼụbọchị ikpe-azụ.",
                "5": "Ma ọbụrụ na ha chegharịa ma bịakwute Nna ahụ nʼaha nke Jisus, a ga-anabata ha nʼime ala-eze nke Chineke.",
                "6": "Ma ugbua, ọbụrụ na enweghị m ikike maka ihe ndị a, kpee nụ, n’ihi na unu ga-amata na enwere m ikike mgbe unu ga-ahụ m, ma anyị ga-eguzo nʼiru Chineke nʼụbọchị ikpe-azụ. Amen."
            },
            "6": {
                "1": "Ma ugbua mụ, Moronaị, na-aga nʼiru inye akụkọ-ndekọta nke Jared na nwanne ya nwoke.",
                "2": "N’ihi na o wee ruo mgbe Onye-nwe kwadosịworo okwute nile ahụ nke nwanne-nwoke nke Jared buliteworo nʼime ugwu ahụ, nwanne-nwoke nke Jared gbadatara site nʼugwu ahụ, ma o webara okwute nile ahụ nʼime ụgbọ-mmiri ndị ahụ a kwadoro, otu nʼime nsọtụ nke ọbụla; ma lee, ha nyere ìhè nʼụgbọ-mmiri nile ahụ.",
                "3": "Ma otu a Onye-nwe mere okwute nile ka ha nye ìhè nʼọchịchịrị, inye ndị nwoke, ndịnyom, na ụmụ, ìhè, ka ha wee ghara ịgafe nnukwu mmiri nile ahụ nʼọchịchịrị.",
                "4": "Ma o wee ruo na mgbe ha kwadoworo ụdị nri nile, nke ga-eme ka ha nwee ike dị ndụ nʼelu mmiri ahụ, na kwa nri maka igwe-anụ na igwe-anụmanụ ha, na maka ụdị anụ-ọhịa na anụmanụ ma-ọbụ anụ-ufe ọbụla nke ha ga-ebu gaa—ma o wee ruo na mgbe ha meworo ihe ndị a nile ha banyere nʼime ụgbọ-mmiri nile ma-ọbụ ụgbọ-njem ha nile, ma gawa nʼime oke osimiri ahụ na-etinye onwe ha nʼaka Onye-nwe Chineke ha.",
                "5": "Ma o wee ruo na Onye-nwe Chineke mere ka enwe oke ikuku ga-efekwasị nʼelu mmiri ahụ nile, chee iru nʼala nke e-kwere-na-nkwa; ma otu a ka a tụgharịrị ha nʼelu mfegharị mmiri nile nke osimiri ahụ nʼiru ikuku ahụ.",
                "6": "Ma o wee ruo na ha e liri ha ọtụtụ oge nʼime omimi nile nke oke osimiri ahụ, n’ihi ugwu-ukwu nke mfegharị mmiri nile nke bịakwasịrị ha, na kwa nnukwu na oke ikuku mmiri nile dị egwu nke ịdị-egwu nke ikuku ahụ kpatara.",
                "7": "Ma o wee ruo na mgbe e liri ha nʼime omimi ahụ, onweghị mmiri ọbụla nke nwere ike imerụ ha arụ, ebe ụgbọ-mmiri ha nile siri ike dịka efere, na kwa ha siri ike dịka ụgbọ nke Noa; ya mere mgbe ọtụtụ mmiri gbara ha gburu-gburu ha kpọkuru Onye-nwe, ma o welite kwara ha ọzọ nʼelu mmiri nile ahụ.",
                "8": "Ma o wee ruo na ikuku ahụ adịghị mgbe ọbụla ọ kwụsịrị ife chee iru nʼala ahụ e kwere-na-nkwa mgbe ha nọ nʼelu mmiri nile ahụ; ma otu a ka a nyagara ha nʼiru ikụkụ ahụ.",
                "9": "Ma ha bụrụ abụ otuto nye Onye-nwe, e, nwanne-nwoke nke Jared bụrụ abụ otuto nye Onye-nwe, ma o kelere ma too Onye-nwe ogologo ụbọchị ahụ nile; ma mgbe abalị bịara, ha akwụsịghị ito Onye-nwe.",
                "10": "Ma otu a ka anyagharịrị ha; ma ọdịghị ajọọ-anụmanụ nke osimiri nwere ike ịkụwa ha, ma-ọbụ nnukwu-anụ mmiri dị ka azụ nke nwere ike imebi ha; ma ha nwere ìhè esepụghị-aka, ma ọ bụ nʼelu mmiri ahụ ma-ọbụ nʼokpuru mmiri ahụ.",
                "11": "Ma otu a ka a nyagharịrị ha, narị ụbọchị atọ na iri anọ na anọ nʼelu mmiri ahụ.",
                "12": "Ma ha kwụsịrị nʼelu ikpere-mmiri nke ala ahụ e kwere na nkwa. Ma mgbe ha zọgideworo ụkwụ ha nʼelu ikpere-mmiri nile nke ala ahụ e kwere na nkwa ha kpọrọ isi ala nʼelu iru nke ala ahụ, na mere onwe ha umeala nʼiru Onye-nwe, ma bepụta anya-mmiri nke ọn̄ụ nʼiru Onye-nwe, n’ihi igwe nke ebere ya nile dị nro nʼarụ ha.",
                "13": "Ma o wee ruo na ha gagharịrị nʼelu iru nke ala ahụ, ma malite ịkọ ala ahụ.",
                "14": "Ma Jared nwere ụmụ-nwoke anọ; ma a kpọrọ ha Jekọm, na Gịlga, na Maha, na Oraịha.",
                "15": "Ma nwanne-nwoke nke Jared mụtakwara ụmụ-nwoke na ụmụ-nwanyị.",
                "16": "Ma ndị enyi nile nke Jared na nwanne ya nwoke nke ọnụ-ọgụgụ ha bụ ihe dịka mkpụrụ-obi iri abụọ na abụọ; ma ha mụkwara ụmụ-nwoke na ụmụ-nwanyị tutu ha eruo nʼala ahụ e kwere na nkwa; ma ya mere ha malitere ịdị ọtụtụ.",
                "17": "Ma a kụziiri ha ịga ije nʼobi umeala nʼiru Onye-nwe; ma a kụzịkwaara ha ihe site nʼelu.",
                "18": "Ma o wee ruo na ha malitere ịgbasasị nʼelu iru nke ala ahụ, na ịmụba na ịkọ ala ahụ; ma ha gbasiri ike nʼala ahụ.",
                "19": "Ma nwanne-nwoke Jared malitere ịka nka, ma hụ na ya ga-agbada rịrị nʼala ili na nso-nso; ya mere ọ gwara Jared: Ka anyị kpọkọta ndị nke anyị ka anyị wee gụọ ha ọnụ, ka anyị mata site nʼaka ha ihe ha ga-achọ nʼaka anyị tutu anyị agbada nʼala ili anyị.",
                "20": "Ma otu ọ kwesịrị a kpọkọtara ndị ahụ ọnụ. Ugbua ọnụ-ọgụgụ ụmụ-nwoke nile na ụmụ-nwanyị nile nke nwanne-nwoke nke Jared dị mkpụrụ-obi iri abụọ na abụọ; ma ọnụ-ọgụgụ nke ụmụ-nwoke nile na ụmụ-nwanyị nile nke Jared dị iri na abụọ, ebe o nwere ụmụ-nwoke anọ.",
                "21": "Ma o wee ruo na ha gụrụ ndị ha ọnụ; ma mgbe ha gụchaworo ha ọnụ, ha chọrọ nʼaka ha ihe ndị nke ha chọrọ ka ha mee tutu ha agbada n’ili ha nile.",
                "22": "Ma o wee ruo na ndị ahụ chọrọ nʼaka ha ka ha tee otu nwa ha nwoke mmanụ ka ọ bụrụ eze na-achị ha.",
                "23": "Ma ugbua lee, nke a na ewute ha. Ma nwanne-nwoke nke Jared sịrị ya: Nʼezie ihe nke a na-eduba nʼibu-oru.",
                "24": "Mana Jared gwara nwanne ya nwoke: Kwere ka ha nwee eze. Ma ya mere ọ sịrị ha: Họpụta nụ site nʼetiti ụmụ anyị ndị nwoke otu eze, ọbụna onye unu chọrọ.",
                "25": "Ma o wee ruo na ha họtara ọbụna nwa-mbụ nke nwanne-nwoke nke Jared; ma aha ya bụụrụ Pegag. Ma o wee ruo na ọ jụrụ ma ọ chọghị ịbụ eze ha. Ma ndị ahụ chọrọ ka nna ya manye ya, mana nna ya achọghị; ma o nyere ha iwu na ha ekwesịghị ịmanye onye ọbụla ịbụ eze ha.",
                "26": "Ma o wee ruo na ha họọrọ ụmụnne-nwoke nile nke Pegag, ma ha achọghị.",
                "27": "Ma o wee ruo na ọbụghị ma ụmụ-nwoke nile nke Jared ha chọrọ, ọbụna ha nile ma ọbụghị nanị otu; ma Oraịha e tere ya mmanụ ịbụ eze na-achị ndị ahụ.",
                "28": "Ma ọ malitere ịchị, ma ndị ahụ malitere ime nke-ọma; ma ha bara ọgaranya karịa.",
                "29": "Ma o wee ruo na Jared nwụrụ, na kwa nwanne ya nwoke.",
                "30": "Ma o wee ruo na Oraịha gara ije nʼumeala nʼiru Onye-nwe, ma chetara ụdị nnukwu ihe nile nke Onye-nwe meworo nna ya, ma kwa kụziere ndị ya ụdị nnukwu ihe nile Onye-nwe meworo ndị nna ha."
            },
            "7": {
                "1": "Ma o wee ruo na Oraịha jiri ezi-omume kpee-ikpe nʼala ahụ ụbọchị ya nile, onye nke ụbọchị ya dị ọtụtụ.",
                "2": "Ma ọ mụtara ụmụ-nwoke na ụmụ-nwanyị; e, ọ mụtara iri atọ na otu, nʼetiti ndị e nwere ụmụ-nwoke iri abụọ na atọ.",
                "3": "Ma o wee ruo na ọ mụtakwara Kịb na nka ya. Ma o wee ruo na Kịb chịrị nʼọnọdụ ya; ma Kịb mụtara Korịho.",
                "4": "Ma mgbe Korịho gbara iri afọ atọ na abụọ o nupụrụ-isi megide nna ya, ma gafee ma biri nʼala nke Niho; ma ọ mụtara ụmụ-nwoke na ụmụ-nwanyị, ma ha mara mma karịa; ya mere Korịho dọkpụpụrụ ọtụtụ ndị sooro ya.",
                "5": "Ma mgbe ọ kpọkọtaworo ndị-agha ọ gbagolitere nʼala nke Morọn ebe eze ahụ biiri, ma dọkpụrụ ya nʼagha, nke wetara na mmezu okwu nke nwanne-nwoke nke Jared kwuru na a ga-akpọbata ha nʼịbụ-oru.",
                "6": "Ugbua ala nke Morọn ahụ, ebe eze ahụ biiri, dịịri nso nʼala nke ndị Nifaị na-akpọ Ọtọgbọrọ-nʼefu.",
                "7": "Ma o wee ruo na Kịb biiri na ndọkpụ nʼagha, na ndị ya nʼokpuru Korịho nwa ya nwoke, ruo mgbe ọ kara nka karịa; otu o sila dị Kịb mụtara Shul na nka ya, mgbe ọ ka nọ kwa na ndọkpụ nʼagha.",
                "8": "Ma o wee ruo na Shul wesara nwanne ya nwoke iwe; ma Shul gbasiri ike, ma dị ike dịka ume nke dimkpa-nwoke; ma o sikwara ike nʼikpe ikpe.",
                "9": "Ya mere, o bịaruru ugwu nke Ifrem, ma ọ gbazepụtara site nʼugwu ahụ, ma mepụta mma-agha nile site nʼigwe maka ndị ahụ ọ dọkpụpụtaworo soro ya; ma mgbe o nyesịworo ha mma-agha nile ọ laghachịrị nʼobodo-ukwu nke Niho, ma nye nwanne ya nwoke Korịho ịlụ-agha, site na nke o nwetara ala-eze ahụ ma nwetaghachị ya nye nna ya Kịb.",
                "10": "Ma ugbua n’ihi ihe nke Shul meworo, nna ya nye-kwasịrị ya ala-eze ahụ; ya mere ọ malitere ịchị nʼọnọdụ nke nna ya.",
                "11": "Ma o wee ruo na o kpere ikpe nʼezi-omume; ma o gbasara ala-eze ya nʼelu iru nile nke ala ahụ, n’ihi na ndị ahụ ọnụ-ọgụgụ ha adịwo imerime karịa.",
                "12": "Ma o wee ruo na Shul kwa mụtara ọtụtụ ụmụ-nwoke na ụmụ-nwanyị.",
                "13": "Ma Korịho chegharịrị site nʼọtụtụ ihe-ọjọọ nile nke o meworo; ya mere Shul nyere ya ike nʼala-eze ya.",
                "14": "Ma o wee ruo na Korịho nwere ọtụtụ ụmụ-nwoke na ụmụ-nwanyị. Ma nʼetiti ụmụ-nwoke nke Korịho e nwere otu nke aha ya bụ Noa.",
                "15": "Ma o wee ruo na Noa nupụrụ-isi megide Shul, bụ eze, na kwa nna ya Korịho, ma dọkpụpụ Koho nwanne ya nwoke, na kwa ụmụnne ya ndị nwoke na ọtụtụ nʼime ndị ahụ.",
                "16": "Ma o nyere Shul, bụ eze, ịlụ-agha, nʼime nke o nwetara ala nke ihe nketa mbụ ha ahụ; ma ọ ghọrọ eze na-achị akụkụ ala nke ahụ.",
                "17": "Ma o wee ruo na o nyekwara Shul, bụ eze ịlụ-agha ọzọ; ma ọ kpọọrọ Shul, bụ eze; ma buru ya pụọ na ndọkpụ nke agha baa nʼime Morọn.",
                "18": "Ma o wee ruo dịka ọ na achọ igbu ya, ụmụ-nwoke nke Shul rịbara nʼime ụlọ nke Noa nʼabalị ma gbuo ya, ma kụda ụzọ nke ụlọ-mkpọrọ ahụ ma kpọpụta nna ha, ma debe ya nʼelu oche-eze ya nʼala-eze nke ya.",
                "19": "Ya mere, nwa-nwoke nke Noa wulitere ala-eze ya nʼọnọdụ ya; otu o sila dị ha enwetaghị ike ọzọ imeri Shul bụ eze, ma ndị ahụ nọ nʼokpuru ọchịchị nke Shul bụ eze mere nke-ọma karịa ma gbasie ike.",
                "20": "Ma e kere mba ahụ; ma e nwere ala-eze abụọ, ala-eze nke Shul, na ala-eze nke Koho, nwa-nwoke nke Noa.",
                "21": "Ma Koho, nwa-nwoke nke Noa, mere ka ndị ya nye Shul ịlụ-agha, nʼime nke Shul meriri ha ma gbuo Koho.",
                "22": "Ma ugbua Koho nwere nwa-nwoke nke a kpọrọ Nịmrọd; ma Nịmrọd raara ala-eze nke Koho ahụ nye nʼaka Shul, ma o nwetara mmasị nʼanya nke Shul; ya mere Shul nyekwasịrị ya nnukwu mmasị nile, ma o mere nʼala-eze nke Shul dịka ọchịchọ ya nile siri dị.",
                "23": "Ma kwa nʼọchịchị nke Shul ndị-amụma bịara nʼetiti ndị ahụ, ndị e zitara site nʼebe Onye-nwe nọ, na-ebu-amụma na ajọọ-omume na ikpere-arụsị nke ndị ahụ na-eweta ọbụbụ-ọnụ nʼala ahụ, ma a ga-ebibi ha ma ọbụrụ na ha echegharịghị.",
                "24": "Ma o wee ruo na ndị ahụ kwuru okwu ọjọọ megide ndị-amụma ahụ, ma kwaa ha emu. Ma o wee ruo na eze Shul kpere ikpe megide ndị nile-ahụ kwuru okwu-ọjọọ megide ndị-amụma ahụ.",
                "25": "Ma o mere iwu nʼakụkụ nile nke ala ahụ, nke nyere ndị-amụma ahụ ike ka ha gaa ebe nile ọbụla ha chọrọ; ma site na nke a e wetara ndị a na nchegharị.",
                "26": "Ma n’ihi na ndị ahụ chegharịrị site nʼajọọ-omume ha na ikpere-arụsị nile Onye-nwe debere ha, ma ha malitekwara ime nke-ọma ọzọ nʼala ahụ. Ma o wee ruo na Shul mụtara ụmụ-nwoke na ụmụ-nwanyị na nka ya.",
                "27": "Ma enweghị kwa agha nile ọzọ nʼụbọchị nile nke Shul; ma o chetara nnukwu ihe nile nke Onye-nwe meworo nye ndị nna ya nʼịkpọfeta ha ofe nnukwu omimi ahụ bata nʼime ala ahụ e kwere na nkwa; ya mere o kpere ikpe nʼezi-omume ụbọchị ya nile."
            },
            "8": {
                "1": "Ma o wee ruo na ọ mụtara Ọma, ma Ọma chịrị nʼọnọdụ ya. Ma Ọma mụtara Jared; ma Jared mụtara ụmụ-nwoke na ụmụ-nwanyị.",
                "2": "Ma Jared nupụrụ-isi megịde nna ya, ma bịa ma biri nʼala nke Het. Ma o wee ruo na o toro ọtụtụ mmadụ otuto-erughị-nʼobi, n’ihi okwu aghụghọ ya nile, ruo mgbe o ritaworo otu ọkara nke ala-eze ahụ.",
                "3": "Ma mgbe o ritaworo otu ọkara nke ala-eze ahụ o nyere nna ya ịlụ-agha, ma ọ bụpụrụ nna ya baa na ndọkpụ nʼagha, ma mee ka o jee ozi nʼime ndọkpụ nʼagha;",
                "4": "Ma ugbua, nʼụbọchị nile nke ọchịchị nke Ọma ọ nọ nʼime ndọkpụ nʼagha otu ọkara nke ụbọchị ya nile. Ma o wee ruo na ọ mụtara ụmụ-nwoke na ụmụ-nwanyị, nʼetiti ndị nke bụ Esrọm na Koriantamọ;",
                "5": "Ma iwe were ha karịa n’ihi ihe nile nke Jared nwanne ha nwoke mere, nke mere na ha zulitere ndị-agha ma nye Jared ịlụ-agha. Ma o wee ruo na ha nyere ya ịlụ-agha nʼabalị.",
                "6": "Ma o wee ruo na mgbe ha gbuworo ndị-agha nke Jared ha chọkwara igbu ya; ma ọ rịọrọ ha ka ha ghara igbu ya, na ya ga-arara ala-eze ahụ nye nʼaka nna ya. Ma o wee ruo na ha hapụụrụ ya ndụ ya.",
                "7": "Ma ugbua Jared nwere mwute karịa n’ihi ntufu nke ala-eze ahụ, n’ihi na ọ tụkwasịwo obi ya nʼala-eze ahụ na nʼotuto nke ụwa.",
                "8": "Ugbua nwa-ada nke Jared ebe ọ bụ ọka-ibe karịa, ma ebe ọ hụrụ mwute nile nke nna ya, chere echiche ịchọpụta atụmatụ site na nke ọ ga-agbapụta ala-eze ahụ nyeghachị nna ya.",
                "9": "Ugbua nwa-ada nke Jared mara mma karịa. Ma o wee ruo na ya na nna ya kparịtara ụka, ma ọ sịrị ya: Olee ebe nna m siteworo nwee mwute dị otu a? Ọ bụ na ọ gụbeghị akụkọ-ndekọta ahụ nke ndị nna anyị wefetara nnukwu omimi ahụ? Lee ọ bụ na-enweghị nkọwasị gbasara ndị mgbe ochie, na ha site nʼatụmatụ nzuzo ha nile nwetara ala-eze nile na nnukwu otuto?",
                "10": "Ma ugbua, ya mere, ka nna m ziga ka a kpọọ Ekịsh, nwa-nwoke nke Kịmnọ; ma lee, amara m mma, ma aga m ete-egwu nʼiru ya, ma aga m amasị ya, nke ga-eme ka ọ chọọ ka m bụrụ nwunye ya, mgbe ahụ ka ị ga-asị: Aga m akpọnye gị ya ma ọbụrụ na ị ga ewetara m isi nke nna m, bụ eze.",
                "11": "Ma ugbua Ọma bụụrụ enyi nke Ekịsh; ya mere, mgbe Jared zigaworo ka a kpọọ Ekịsh, nwa-ada nke Jared tere-egwu nʼiru ya nke mere na ọ masịrị ya, nke mere na ọ chọrọ ka ọ bụrụ nwunye ya. Ma o wee ruo na ọ sịrị Jared: Nye m ya ka ọ bụrụ nwunye m.",
                "12": "Ma Jared sịrị ya: Aga m enye gị ya, ma ọbụrụ na ị ga-ewetara m isi nke nna m, bụ eze.",
                "13": "Ma o wee ruo na Ekịsh kpọkọtara bata nʼụlọ nke Jared ndị ikwu na ibe ya nile, ma sị ha: Unu ga an̄ụru m iyi na unu ga-ekwesị-ntụkwasị-obi nye m nʼihe nke m ga achọ nʼaka unu?",
                "14": "Ma o wee ruo na ha nile n̄ụụrụ ya iyi, site na Chineke nke elu-igwe, na kwa site nʼelu-igwe nile, na kwa site nʼụwa, na site nʼisi ha nile, na onye-ọbụla ga-agbanwe site nʼinye-aka ahụ nke Ekịsh chọrọ ga-atufu isi ya; ma onye ọbụla ga-agba ama ihe ọbụla nke Ekịsh mere ka ha mata, onye ahụ ga-atufu ndụ ya.",
                "15": "Ma o wee ruo na otu a ka ha na Ekịsh kwekọrịtara. Ma Ekịsh kụziri ha ịn̄ụ-iyi nile nke e nyeworo site na ndị mgbe ochie ndị chọkwara ike, nke e nyedatara ọbụna site na Ken, onye bụụrụ onye ogbu-mmadụ site na mmalite.",
                "16": "Ma edokwara ha site nʼike nke ekwensu ka o nye ndị mmadụ ịn̄ụ-iyi ndị a nile, idebe ha nʼọchịchịrị, inyere ụdị ndị ahụ chọrọ ike aka inweta ike, na igbu-mmadụ, na ịpụnara ihe, na ikwu-okwu ụgha, na ime ụdị ajọọ-omume nile na akwụnakwụna nile.",
                "17": "Ma o bụụrụ nwa-ada nke Jared bụ onye tinyere ya nʼime obi ya ịchọta ihe ndị ochie nile a; ma Jared tinyere ya nʼime obi nke Ekịsh; ya mere, Ekịsh nyere ya ndị ebo ya na ndị enyị ya, na-eduhie ha site na nkwa ọma nile ime ihe ọbụla ọ chọrọ.",
                "18": "Ma o wee ruo na ha mere ntụgwa nzuzo, ọbụna dịka ndị mgbe ochie; bụ ntụgwa nke rụrụ-arụ karịa ma dị ọjọọ karịchaa, nʼanya nke Chineke.",
                "19": "N’ihi na Onye-nwe anaghị arụ ọrụ nʼime ntụgwa nzuzo nile, ọbụghị ma ọ na achọ ka mmadụ kwafuo ọbara, kama nʼihe nile ọ jụwo ya, site na mmalite nke mmadụ.",
                "20": "Ma ugbua mụ, Moronaị, anaghị ede ụdị ịn̄u-iyi nile na ntụgwa nile nke ha, n’ihi na emewo ka m mata ya na a na-enwe ha nʼetiti ndị nile, ma a na enwe ha nʼetiti ndị Leman.",
                "21": "Ma ha akpatawo mbibi nke ndị a nke m na ekwu maka ha ugbua, na kwa mbibi nke ndị Nifaị.",
                "22": "Ma mba ọbụla nke ga-akwado ụdị ntụgwa nzuzo nile ahụ, inweta ike na uru, ruo mgbe ha ga-agbasa na mba ahụ, lee, a ga-ebibi ha; n’ihi na Onye-nwe agaghị ekwe na ọbara nke ndị nsọ, nke ha ga-akwafu, ga na-akpọkụ ya mgbe nile site nʼala maka ịbọ-ọbọ nʼisi ha ma na ọ gaghị abọrọ ha ọbọ.",
                "23": "Ya mere, O unu ndị Jentaịlụ, ọ bụ amamihe nʼime Chineke na a ga-egosị unu ihe ndị a, na site na ya unu ga-echegharị site na mmehie unu nile, ma unu ekwela na ntụgwa igbu-mmadụ nile ndị a ga-akarị unu, ndị nke a na ewulite inweta ike na uru—ma ọrụ ahụ, e, ọbụna ọrụ nke mbibi bịakwasịrị unu, e, ọbụna mma-agha nke ikpe ziri-ezi nke Chineke nke mgbe Ebighi-ebi ga-adakwasị unu, ruo na nkwatu na mbibi unu ma ọbụrụ na unu ga-ekwe ka ihe ndị a dịrị.",
                "24": "Ya mere, Onye-nwe na enye unu iwu, mgbe unu ga-ahụ ihe ndị a ga-abịa nʼetiti unu na unu, ga eteta nʼuche nke ọnọdụ unu dị egwu, n’ihi ntụgwa nzuzo a nke ga-adị nʼetiti unu; ma-ọbụ ahụhu dịrị ya, n’ihi ọbara nke ndị nke e gbuworo; n’ihi na ha na akwa akwa site nʼuzuzu maka ịbọ ọbọ nʼisi ya, na kwa nʼisi ndị nke wulitere ya.",
                "25": "N’ihi na ọ ga-eru na onye ọbụla na-ewulite ya na-achọ ịkwatu inwere-onwe nke ala nile, ebo nile, na mba nile; ma ọ na-eweta na mmezu mbibi nke ndị nile, n’ihi na e wulitere ya site nʼaka ekwensu, onye bụ nna nke okwu-ụgha nile; ọbụna otu onye okwu-ụgha ahụ nke ghọgburu nne na nna mbụ anyị, e, ọbụna otu onye okwu-ụgha ahụ nke meworo ka mmadụ gbuo-mmadụ site na mmalite; onye mesịworo obi nile nke ndị mmadụ ike nke mere na ha egbuwo ndị-amụma nile, ma tụọ ha okwute, ma chụpụ ha site na mmalite.",
                "26": "Ya mere, mụ, Moronaị e nyere m iwu ide ihe ndị a nile ka e wee melaa ihe ọjọọ, na ka oge ahụ wee bịa mgbe Ekwensu na-agaghị enwe kwa ike nʼobi nile nke ụmụ nke mmadụ, kama ka e wee gbaa ha ume ime ihe-ọma esepụghị-aka, ka ha wee bịakwute isi mmiri nke ezi-omume nile ahụ ma azọpụta ha."
            },
            "9": {
                "1": "Ma ugbua mụ, Moronaị, na-aga nʼiru nʼakụkọ-ndekọta m. Ya mere, lee, o wee ruo na n’ihi ntụgwa nzuzo nile nke Ekịsh na ndị enyi ya, lee, ha kwaturu ala-eze nke Ọma.",
                "2": "Otu o sila dị, Onye-nwe meere Ọma ebere, ya na ụmụ ya ndị nwoke na kwa ụmụ ya ndị nwanyị ndị nke na-achọghị mbibi ya.",
                "3": "Ma Onye-nwe dọrọ Ọma aka-na-ntị na nrọ ka ọ pụọ site nʼala ahụ; ya mere Ọma pụrụ site nʼala ahụ ya na ezi na ụlọ ya, ma gaa njem ọtụtụ ụbọchị, ma bịafeta ma gafee nʼakụkụ ugwu nke Shịm, ma bịafeta site nʼebe ahụ nke e bibiri ndị Nifaị, ma site nʼebe ahụ gaa chee iru nʼọwụwa-anyanwụ, ma bịaruo ebe nke a na akpọ Ablọm, nʼakụkụ ikpere-mmiri, ma nʼebe ahụ ọ rụnyere ụlọ ikwuu ya, na kwa ụmụ ya ndị nwoke, na ụmụ ya ndị nwanyị, na ndị nile ya na ha bi, ma ọbụghị nanị Jared na ezi na ụlọ ya.",
                "4": "Ma o wee ruo na e tere Jared mmanụ ịbụ eze na-achị ndị ahụ nʼaka nke ajọọ-omume; ma o nyere Ekịsh nwa ya nwanyị ka ọ bụrụ nwunye ya.",
                "5": "Ma o wee ruo na Ekịsh chọrọ ndụ nke ọgọ ya nwoke, ma ọ chọrọ enyem-aka site nʼaka ndị ahụ ọ dụrụ-isi site nʼịn̄ụ-iyi nke ndị mgbe ochie, ma ha nwetara isi nke ọgọ ya nwoke, dịka ọ nọdụrụ nʼoche-eze ya, na-ege ndị ya ntị.",
                "6": "N’ihi na nnukwu ka mgbasa nke ihe ọjọọ na otu nzuzo a dị na o mebiworịị obi nile nke ndị ahụ nile; ya mere e gburu Jared nʼelu oche-eze ya, ma Ekịsh chịrị nʼọnọdụ ya.",
                "7": "Ma o wee ruo na Ekịsh malitere ikwoso nwa ya nwoke ekworo, ya mere, ọ kpọchịdere ya nʼụlọ-mkpọrọ, ma debe ya na ntakịrị nri ma-ọbụ erighị nri ruo mgbe agụụ gburu ya.",
                "8": "Ma ugbua nwanne-nwoke nke onye ahụ tara ahụhụ ọnwụ, (ma aha ya bụụrụ Nịmra) were iwe megide nna ya n’ihi ihe ahụ nke nna ya meworo nwanne ya nwoke.",
                "9": "Ma o wee ruo na Nịmra kpọkọtara ọnụ-ọgụgụ ndị nwoke dị ntakịrị, ma gbapụ site nʼala ahụ, ma gafeta ma binyere Ọma.",
                "10": "Ma o wee ruo na Ekịsh mụtara ụmụ-nwoke ndị ọzọ, ma ha nwetara obi nile nke ndị ahụ, na-agbanyeghị ha an̄ụworo ya iyi ime ụdị ajọọ-omume nile dị iche iche dịka ihe nke ọ chọrọ.",
                "11": "Ugbua ndị nke Ekịsh chọsịrị uru ike, ọbụna dịka Ekịsh siri chọsie inweta ike ike; ya mere, ụmụ-nwoke nke Ekịsh nyere ha ego, site na nke a ha dọkpụpụtara akụkụ nke karịrị nʼime ndị ahụ ka ha soro ha.",
                "12": "Ma a malitere inwe ịlụ-agha nʼetiti ụmụ-nwoke nile nke Ekịsh na Ekịsh, nke nọgidere nʼohere nke ọtụtụ afọ, e, ruo na mbibi nke ọ fọdụrụ ka ọ bụrụ ndị nke ala-eze ahụ nile, e, ọbụna ha nile, ma ọbụghị nanị mkpụrụ-obi iri atọ, na ndị nke gbapụrụ ha na ụlọ nke Ọma.",
                "13": "Ya mere, a kpọghachịkwara Ọma ọzọ nʼala nke nketa ya.",
                "14": "Ma o wee ruo na Ọma malitere ika nka; otu o sila dị, na nka ya ọ mụtara Ema; ma o tere Ema mmanụ ịbụ eze ịchị nʼọnọdụ ya.",
                "15": "Ma mgbe o tesịworo Ema mmanụ ịbụ eze ọ hụrụ udo nʼala ahụ nʼohere nke afọ abụọ, ma ọ nwụrụ, ebe ọ hụworo ọtụtụ afọ karịrị akarị, ndị nke jupụtara na mwute. Ma o wee ruo na Ema chịrị nʼọnọdụ ya, ma mejupụta nzọ-ụkwụ nile nke nna ya.",
                "16": "Ma Onye-nwe malitere iwepụ ọbụbụ-ọnụ ahụ site nʼala ahụ, ma ụlọ nke Ema mere nke-ọma karịa nʼokpuru ọchịchị nke Ema; ma nʼohere nke iri afọ isii na abụọ ha esịwọrịị ike karịa, nke mere na ha bara ọgaranya karịa—",
                "17": "Ebe e nwere ụdị mkpụrụ-osisi nile dị iche iche, ma nke akụkụ-ubi, na nke silk nile, na nke ọmarịcha akwa linen, na nke ọla-edo, na nke ọla-ọcha, na nke ihe ndị dị oke-ọnụ ahịa.",
                "18": "Ma kwa ụdị igwe-ehi nile, nke oke-ehi nile, na ehi nile dị iche iche, na nke atụrụ, na nke ezi nile, na nke ewu nile, na kwa ọtụtụ ụdị anụmanụ nile ndị ọzọ ndị nke bara uru maka nri nke mmadụ.",
                "19": "Ma ha nwekwara ịnyịnya nile, na anụ nile dịka ịnyịnya, ma e nwere enyi nile na kurilọm nile na kumọm nile; ha nile baara mmadụ uru, nke ka nke enyị nile ahụ na kurilọm na kumọm nile.",
                "20": "Ma otu a Onye-nwe wụpụtara ngọzi ya nile nʼala ahụ, nke bụ ala a họọrọ karịa ala ndị ọzọ nile; ma o nyere iwu na onye ọbụla nke ga-enwere ala ahụ ga-enwere ya nye Onye-nwe, ma-ọbụ a ga-ebibi ha mgbe ha chazuru nʼajọọ-omume; n’ihi na nʼelu ụdị ahụ, ka Onye-nwe kwuru: aga m awụpụta uju nke iwe m.",
                "21": "Ma Ema kpere ikpe nʼezi-omume ụbọchị ya nile, ma ọ mụtara ọtụtụ ụmụ-nwoke na ụmụ-nwa-nwanyị, ma ọ mụtara Koriantọm, ma o tere Koriantọm mmanụ ịchị nʼọnọdụ ya.",
                "22": "Ma mgbe o teworo Koriantọm mmanụ ịchị nʼọnọdụ ya o biri afọ anọ, ma ọ hụrụ udo nʼala ahụ; e, ma ọ hụrụ ọbụna Ọkpara nke Ezi-omume, ma wee n̄ụrịa ma nwee otuto nʼụbọchị ya; ma ọ nwụrụ nʼudo.",
                "23": "Ma o wee ruo na Koriantọm gara-ije na nzọ-ụkwụ nile nke nna ya, ma wuo ọtụtụ obodo-ukwu siri ike, ma kụziere ndị ya ihe nke dị mma nʼụbọchị ya nile. Ma o wee ruo na o nweghị ụmụ ọbụna ruo mgbe o kara nka karịa.",
                "24": "Ma o wee ruo na nwunye ya nwụrụ, ebe ọ gbara otu narị afọ na abụọ. Ma o wee ruo na Koriantọm kpọrọ ka ọ bụrụ nwunye ya, na nka ya, otu nwa-agbọghọbịa, ma mụta ụmụ-nwoke na ụmụ-nwanyị; ya mere ọ biri ruo mgbe ọ gbara otu narị afọ na iri afọ anọ na abụọ.",
                "25": "Ma o wee ruo na ọ mụtara Kom, ma Kom chịrị iri afọ anọ na iteghete, ma ọ mụtara Het; ma ọ mụtakwara ụmụ-nwoke ndị ọzọ na ụmụ-nwanyị.",
                "26": "Ma ndị ahụ gbasasịkwara ọzọ nʼelu iru nile nke ala ahụ, ma a malitekwara ọzọ inwe nnukwu ajọọ-omume karịa nʼelu iru nke ala ahụ, ma Het malitere isonye nʼime atụmatụ nzuzo nile nke mgbe ochie ahụ ọzọ, ibibi nna ya.",
                "27": "Ma o wee ruo na ọ kwadara nna ya nʼọchịchị, n’ihi na ọ jiri mma-agha nke ya gbuo ya; ma ọ chịrị nʼọnọdụ ya.",
                "28": "Ma ndị-amụma nile bịara nʼala ahụ ọzọ, na-ekwusara ha nchegharị—na ha ga-edozirịrị ụzọ nke Onye-nwe ma-ọbụ ọbụbụ-ọnụ ga-abịakwasị nʼelu iru nke ala ahụ, e, ọbụna a ga-enwe nnukwu ụnwụ, nʼime nke a ga-ebibi ha ma ọbụrụ na ha echegharịghị.",
                "29": "Mana ndị ahụ ekweghị okwu nile nke ndị-amụma nile ahụ, kama ha chụpụrụ ha; ma ụfọdụ nʼime ha ka ha tụbara nʼime olulu nile ma hapụ ha ka ha laa nʼiyi. Ma o wee ruo na ha mere ihe nile ndị a dịka iwu nke eze Het ahụ siri dị.",
                "30": "Ma o wee ruo na a malitere inwe ụkọ-nri nʼala ahụ, ma ndị nile bi nʼime ya a malitere ibịbị ha ọsọ-ọsọ karịa n’ihi ụkọ-nri ahụ, n’ihi na enweghị mmiri ozuzo nʼelu iru nke ala ahụ.",
                "31": "Ma agwọ-nsi nile bịarutekwara nʼelu iru nke ala ahụ, ma tanye ọtụtụ mmadụ nsi. Ma o wee ruo na igwe-anụ ha nile malitere ịgbapụ nʼiru agwọ-nsi nile ahụ, chee iru nʼala dị na ndịda-ndịda, nke ndị Nifaị na-akpọ Zarahemla.",
                "32": "Ma o wee ruo na e nwere ọtụtụ ha ndị nwụrụ nʼụzọ ahụ; otu o sila dị, e nwere ụfọdụ ndị nke gbagara nʼala nke dị na ndịda-ndịda.",
                "33": "Ma o wee ruo na Onye-nwe mere ka agwọ ndị ahụ kwụsị ịchụ ha ọsọ, kama ka ha gbagide ha ogige otu ndị ahụ na-agaghị enwe ike igafe, na onye ọbụla ga a nwa anwa ịgafee ga ada site nʼagwọ-ọtanye-nsi nile ahụ.",
                "34": "Ma o wee ruo na ndị ahụ soro ụzọ-njem nke anụmanụ nile ndị ahụ, ma richapụ ozu nile nke ndị nke dara nʼakụkụ ụzọ, ruo mgbe ha richapụrụ ha nile. Ugbua mgbe ndị ahụ hụrụ na ha ga-alarịrị nʼiyi ha malitere ichegharị site nʼajọọ-omume ha nile ma kpọkuo Onye-nwe.",
                "35": "Ma o wee ruo na mgbe ha meworo onwe ha umeala otu o kwesịrị nʼiru Onye-nwe, o zitara mmiri-ozuzo nʼelu iru nke ala ahụ; ma ndị ahụ malitekwara ịdị-ndụ ọzọ, ma a malitere inwe mkpụrụ-osisi na mba ndị dị nʼelu-elu, na na mba ndị nke gbara gburu-gburu. Ma Onye-nwe gosipụtara ike ya nye ha nʼichekwa ha site nʼụnwụ."
            },
            "10": {
                "1": "Ma o wee ruo na Shez, onye bụ onye agbụrụ nke Het—n’ihi na Het alawọrịị nʼiyi site nʼụnwụ ahụ, na ndị nile bi n’ulọ ya ma ewezuga nanị Shez—ya mere, Shez malitere iwulitekwa ndị ekposasịrị ekposasị ọzọ.",
                "2": "Ma o wee ruo na Shez chetara mbibi nke ndị nna ya, ma o wulitere ala-eze nke ezi-omume; n’ihi na o chetara ihe Onye-nwe meworo nʼịkpọfeta Jared na nwanne ya nwoke nʼofe omimi ahụ; ma ọ gara-ije nʼụzọ nile nke Onye-nwe; ma ọ mụtara ụmụ-nwoke na ụmụ-nwanyị.",
                "3": "Ma nwa ya nwoke nke kachasị okenye, onye nke aha ya bụ Shez, nupụrụ-isi megide ya; otu o sila dị, Shez e tigburu ya site nʼaka nke onye-ori, n’ihi akụ na ụba ya karịrị akarị, nke wetakwara udo ọzọ nye nna ya.",
                "4": "Ma o wee ruo na nna ya wulitere ọtụtụ obodo-ukwu nʼelu iru nke ala ahụ, ma ndị ahụ malitekwara ọzọ ịgbasa nʼelu iru nile nke ala ahụ. Ma Shez bigidere ruo nʼịka-nka karịrị akarị; ma o mụtara Rịplekịsh. Ma ọ nwụrụ, ma Rịplekịsh chịrị nʼọnọdụ ya.",
                "5": "Ma o wee ruo na Rịplekịsh emeghị ihe nke dị mma nʼanya nke Onye-nwe, n’ihi na o nwere ọtụtụ nwunye na ndị-iko, ma boo ibu nke siri ike obubu nʼelu ubu nke ndị nwoke ahụ; e, ọ nara ha ụtụ nile dị arọ; ma o jiri ụtụ nile ahụ wuo ọtụtụ ụlọ dị oke obosara.",
                "6": "Ma o wulitere onwe ya oche-eze mara mma karịa; ma o wuru ọtụtụ ụlọ-mkpọrọ, ma onye ọbụla nke na-akwụghị ụtụ ya nile ọ tụbara ya nʼụlọ-mkpọrọ; ma onye ọbụla na enweghị ike ịkwụ ụtụ tax nile ọ tụbara ya nʼụlọ-mkpọrọ; ma o mere ka ha rụọ ọrụ esepụghị-aka maka nkwado ha; ma onye-ọbụla jụrụ ịrụ-ọrụ o mere ka e gbuo ya.",
                "7": "Ya mere o nwetara ọmarịcha ọrụ ya nile, e, ọbụna ọmarịcha ọla-edo ya o mere ka a sachaa ha nʼụlọ-mkpọrọ; ma ụdị ọmarịcha ọrụ-aka nile dị iche iche o mere ka arụọ ha nʼụlọ-mkpọrọ. Ma o wee ruo na ọ kpagburu ndị ahụ site na akwụnakwụna ya nile na ihe arụ nile.",
                "8": "Ma mgbe ọ chịworo nʼohere nke iri afọ anọ na abụọ ndị ahụ bilitere na nnupụ-isi megide ya; ma a malitekwara inwe agha ọzọ nʼala ahụ, nke mere na e gburu Rịplekịsh, ma a chụpụrụ ndị agbụrụ ya nile site nʼala ahụ.",
                "9": "Ma o wee ruo mgbe ohere nke ọtụtụ afọ gafere, Moriantọn, (ebe ọ bụ onye agbụrụ nke Rịplekịsh) kpọkọtara ndị-agha nke ndị a chụpụrụ achụpụ, ma gaa nʼiru ma nye ndị ahụ ịlụ-agha; ma o nwetara ike nʼebe ọtụtụ obodo-ukwu dị; ma ịlụ-agha ahụ wee sie ike karịa, ma nọgide nʼohere nke ọtụtụ afọ; ma o nwetara ike ịchị ala ahụ nile, ma hiwe onwe ya eze na-achị ala ahụ nile.",
                "10": "Ma mgbe o hiwesịrị onwe ya eze, o mere ka ibu-arọ nke ndị ahụ dị mfe, site na nke o siri nweta nkwado nʼanya nke ndị ahụ, ma ha tere ya mmanụ ịbụ eze ha.",
                "11": "Ma o mere ihe ziri-ezi nye ndị ahụ, ma o bụghị nye onwe ya n’ihi ọtụtụ akwụnakwụna ya; ya mere e bepụrụ ya site nʼebe Onye-nwe nọ.",
                "12": "Ma o wee ruo na Moriantọn wulitere ọtụtụ obodo-ukwu, ma ndị ahụ bara ọgaranya karịa nʼokpuru ọchịchị ya, ma nʼụlọ nile, ma nʼọla-edo na ọla-ọcha, ma nʼizulite akụkụ-ubi, ma nʼigwe-anụ, ma igwe-anụmanụ, na ụdị ihe ndị ahụ eweghachịrị nye ha.",
                "13": "Ma Moriantọn biri ndụ ruo na nnukwu ịka-nka karịrị akarị, ma mgbe ahụ ọ mụtara Kịm; ma Kịm chịrị nʼọnọdụ nke nna ya; ma ọ chịrị afọ asatọ, ma nna ya nwụrụ. Ma o wee ruo na Kịm achịghị nʼezi-omume, ya mere Onye-nwe egosighi ya iru-ọma.",
                "14": "Ma nwanne ya nwoke bilitere na nnupụ-isi megide ya, site na nke o webatara ya nʼime ndọkpụ nʼagha; ma ọ nọgidere na ndọkpụ nʼagha ụbọchị ya nile; ma ọ mụtara ụmụ nwoke na ụmụ-nwanyị nʼime ndọkpụ nʼagha, ma nʼịka-nka ya ọ mụtara Livaị; ma ọ nwụrụ.",
                "15": "Ma o wee ruo na Livaị jere-ozi nʼime ndọkpụ-nke-agha mgbe nna ya nwusịworo, nʼohere nke iri afọ anọ na abụọ. Ma o mere ka e nwee ịlụ-agha megide eze nke ala ahụ, site na nke o nwetara ala-eze ahụ nye onwe ya.",
                "16": "Ma mgbe o nwetasịworo ala-eze ahụ nye onwe ya o mere ihe nke dị mma nʼanya nke Onye-nwe; ma ndị ahụ mere nke-ọma nʼala ahụ; ma o biri-ndụ ruo ezigbo ịka-nka, ma mụta ụmụ-nwoke na ụmụ-nwanyị; ma ọ mụtakwara Korọm, onye nke o tere mmanụ ịchị eze nʼọnọdụ ya.",
                "17": "Ma o wee ruo na Korọm mere ihe nke dị mma nʼanya nke Onye-nwe ụbọchị ya nile; ma ọ mụtara ọtụtụ ụmụ-nwoke na ụmụ-nwanyị; ma mgbe ọ hụsịworo ọtụtụ ụbọchị, ọ gafere, ọbụna dịka ihe nke ụwa ndị ọzọ; ma Kịsh chịrị nʼọnọdụ ya.",
                "18": "Ma o wee ruo na Kịsh gafekwara, ma Lib chịrị nʼọnọdụ ya.",
                "19": "Ma o wee ruo na Lịb mekwara ihe nke dị mma nʼanya nke Onye-nwe. Ma nʼụbọchị nile nke Lịb e bibiri agwọ-ọtanye-nsi nile ahụ. Ya mere ha gabara nʼala nke dị na ndịda-ndịda, ịchụ-nta ihe-oriri maka ndị nke ala ahụ, n’ihi na ala ahụ e jiri anụmanụ nke oke-ọhịa mejupụta ya. Ma Lịb nʼonwe ya bụrụzie nnukwu onye di-nta.",
                "20": "Ma ha wuru nnukwu obodo-ukwu nʼakụkụ ala dị mkpafa, nʼakụkụ ebe oke osimiri ahụ kewara ala ahụ.",
                "21": "Ma ha chekwara ala ahụ dị na ndịda-ndịda maka ọzara, iji nweta anụ a ga-achụ-nta. Ma elu ala ahụ nile nʼelu-elu ndị mmadụ bijupụtara ya.",
                "22": "Ma ha na-arụsi ọrụ ike karịa, ma ha zụrụ ma ree ma na-azụ ahịa otu na ibe ya, ka ha wee nweta uru.",
                "23": "Ma ha rụrụ ọrụ nʼụdị ntụ-igwe nile dị iche iche, ma ha mere ọla-edo, na ọla-ọcha, na igwe, na ọla bras, na ụdị igwe nile dị iche iche; ma ha gwupụtara ya site nʼala ahụ; ya mere, ha gwupụtalitere nnukwu mkpomkpo aja inweta ntụ-igwe, nke ọla-edo, na nke ọla-ọcha, na nke igwe, na nke ọla-kọpa. Ma ha rụrụ ụdị ọmarịcha ọrụ nile dị iche iche.",
                "24": "Ma ha nwere akwa silk nile, ma ọmarịcha akwa linen gbakara agbakọ; ma ha rụrụ ụdị akwa nile dị iche iche, ka ha wee yiwe onwe ha site nʼịgba-ọtọ ha.",
                "25": "Ma ha mere ụdị ngwa-ọrụ nile dị iche iche iji kọọ ala, ma iji kọgharịa ala na iji kụọ akụkụ, iji ghọrọ mkpụrụ na iji bọọ ahihịa, na iji gbachasịa akụkụ.",
                "26": "Ma ha mere ụdị ngwa-ọrụ nile dị iche iche ndị nke ha ji na-arụ ọrụ anụmanụ ha nile.",
                "27": "Ma ha mere ụdị ngwa-ọgụ nile dị iche iche nke agha. Ma ha rụrụ ụdị ọrụ nile dị iche iche nke aka-ọrụ ha na-agụ agụụ mmata karịa.",
                "28": "Ma enweghị mgbe a ga-enwe ndị a gọziri agọzi karịa ha, na e mere ka ha mee nke-ọma site nʼaka nke Onye-nwe. Ma ha nọ nʼala nke a họọrọ karịa ala nile, n’ihi na Onye-nwe ekwuwo ya.",
                "29": "Ma o wee ruo na Lịb biri ndụ ọtụtụ afọ, ma mụta ụmụ-nwoke na ụmụ-nwanyị; ọ mụtakwara Hịatọm.",
                "30": "Ma o wee ruo na Hịatọm chịrị nʼọnọdụ nke nna ya. Ma mgbe Hịatọm chịworo iri afọ abụọ na anọ, lee, a napụrụ ya ala-eze ahụ. Ma o jere-ozi ọtụtụ afọ na ndọkpụ-nke-agha, e, ọbụna ụbọchị ya nile nke fọdụrụ.",
                "31": "Ma ọ mụtara Het, ma Het biri ndụ nʼime ndọkpụ nʼagha ụbọchị ya nile. Ma Het mụtara Erọn, Erọn biri nʼime ndọkpụ nʼagha ụbọchị ya nile; ma ọ mụtara Amnịgada, ma Amnịgada bịkwara nʼime ndọkpụ nʼagha ụbọchị ya nile; ma ọ mụtara Koriantọm, ma Koriantọm biri nʼime ndọkpụ nʼagha ụbọchị ya nile; ma ọ mụtara Kom.",
                "32": "Ma o wee ruo na Kom dọkpụpụrụ otu ọkara nke ala-eze ahụ. Ma ọ chịrị otu ọkara nke ala-eze ahụ iri afọ anọ na abụọ; ma ọ gara ịlụ-agha megide eze ahụ, Amgid, ma ha lụrụ agha nʼohere nke ọtụtụ afọ, nʼoge nke Kom nwetara ike karịa Amgid, ma nweta ike karịa nʼala-eze ahụ nke fọdụrụ.",
                "33": "Ma nʼụbọchị nile nke Kom a malitere inwe ndị-ori nʼala ahụ; ma ha webatara atụmatụ ochie nile ahụ, ma nye ịn̄ụ-iyi nile nʼụdị nke ndị mgbe ọchịe, ma chọọ kwa ọzọ ibibi ala-eze ahụ.",
                "34": "Ugbua Kom lụsoro ha ọgụ nke ukwuu; otu o sila dị, o nweghị ike imeri ha."
            },
            "11": {
                "1": "Ma nʼụbọchị nile nke Kom ọtụtụ ndị-amụma bịakwara, ma buo-amụma maka mbibi nke nnukwu ndị ahụ ma ọbụghị na ha ga-echegharị, ma tụgharịkwute Onye-nwe, ma hapụ igbu-mmadụ ha nile na ajọọ-omume.",
                "2": "Ma o wee ruo na ndị ahụ jụrụ ndị-amụma ahụ, ma ha gbakwuru Kom maka nchekwa, n’ihi na ndị ahụ chọrọ ibibi ha.",
                "3": "Ma ha buuru Kom amụma ọtụtụ ihe; ma a gọziri ya nʼụbọchị ya nile nke fọdụrụ.",
                "4": "Ma o biri ndụ ruo nʼịka-nka, ma mụta Shịblọm; ma Shịblọm chịrị nʼọnọdụ ya. Ma nwanne-nwoke nke Shịblọm nupụrụ-isi megide ya, ma a malitere inwe nnukwu ịlụ-agha karịrị-akarị nʼala ahụ.",
                "5": "Ma o wee ruo na nwanne-nwoke nke Shịblọm mere ka e gbuo ndị-amụma nile buru amụma maka mbibi nke ndị ahụ;",
                "6": "Ma e nwere nnukwu ọdachị nʼala ahụ, n’ihi na ha agbawo-ama na nnukwu ọbụbụ-ọnụ ga-abịakwasị ala ahụ, na kwa bịakwasị ndị ahụ, ma na a ga-enwe nnukwu mbibi nʼetiti ha, ụdị nke na-adịtụbeghị mbụ nʼelu iru nke ala ahụ, ma na ọkpụkpụ ha ga-adị ka mkpomkpo aja nʼelu iru nke ala ahụ ma ọbụghị na ha ga-echegharị site nʼajọọ-omume ha.",
                "7": "Ma ha an̄aghị ntị nʼolu nke Onye-nwe, n’ihi ntụgwa ọjọọ ha nile; ya mere, a malitere inwe ịlụ-agha nile na ndọrọ-ndọrọ nile nʼala ahụ nile, na kwa ọtụtụ ụnwụ na ajọọ-ọrịa nile, nke mere na e nwere nnukwu mbibi, ụdị nke a na-amatabeghị mbụ nʼelu iru nke ala ahụ; ma ihe ndị a nile mezuru nʼụbọchị nile nke Shịblọm.",
                "8": "Ma ndị ahụ malitere ichegharị site nʼajọọ-omume ha; ma oge nile ọbụla ha mere otu a Onye-nwe meere ha ebere.",
                "9": "Ma o wee ruo na e gburu Shịblọm, ma a kpọbatara Set nʼime ndọkpụ nʼagha, ma o biri nʼime ndọkpụ nʼagha ụbọchị ya nile.",
                "10": "Ma o wee ruo na Aha, nwa ya nwoke, nwetara ala-eze ahụ; ma ọ chịrị ndị ahụ ụbọchị ya nile. Ma o mere ụdị ajọọ-omume nile dị iche iche nʼụbọchị ya nile, site na nke a ọ kpatara ịkwafu nnukwu ọbara; ma ole na ole ka ụbọchị ya nile dị.",
                "11": "Ma Item, ebe ọ bụ onye-agbụrụ nke Aha, nwetara ala-eze ahụ; ma o mekwara ihe nke dị njọ nʼụbọchị ya nile.",
                "12": "Ma o wee ruo na nʼụbọchị nile nke Item ọtụtụ ndị-amụma bịara, ma buokwara ndị ahụ amụma ọzọ; e, ha buru-amụma na Onye-nwe ga-ebibi ha kpam kpam site nʼiru nke ụwa ma ọbụghị na ha chegharịrị site nʼajọọ-omume ha nile.",
                "13": "Ma o wee ruo na ndị ahụ mesịrị obi ha nile ike, ma ha achọghị ịn̄a-nti nʼokwu ha nile; ma ndị-amụma ahụ ruru uju ma site nʼetiti ndị ahụ wezuga onwe ha.",
                "14": "Ma o wee ruo na Item kpere ikpe nʼajọọ-omume ụbọchị ya nile; ma ọ mụtara Morọn. Ma o wee ruo na Morọn chịrị nʼọnọdụ ya; ma Morọn mere ihe nke dị njọ nʼiru Onye-nwe.",
                "15": "Ma o wee ruo na nnupụ-isi malitere nʼetiti ndị ahụ, n’ihi ntụgwa nzuzo ahụ nke e wulitere iji nweta ike na uru; ma e nwere otu dike bilitere nʼetiti ha nʼajọọ-omume, ma nye Morọn ịlụ-agha, nʼime nke ọ kwaturu otu ọkara nke ala-eze ahụ; ma o chịkọtara otu ọkara nke ala-eze ahụ ọtụtụ afọ.",
                "16": "Ma o wee ruo na Morọn kwaturu ya, ma nweta kwa ala-eze ahụ ọzọ.",
                "17": "Ma o wee ruo na e nwere otu dike ọzọ bilitere; ma ọ bụụrụ onye agbụrụ nke nwanne-nwoke nke Jared.",
                "18": "Ma o wee ruo na ọ kwaturu Morọn ma nweta ala-eze ahụ, ya mere, Morọn biri na ndọkpụ nʼagha ụbọchị ya nile nke fọdụrụ; ma o mụtara Korianto.",
                "19": "Ma o wee ruo na Korianto biri na ndọkpụ nʼagha ụbọchị ya nile.",
                "20": "Ma nʼụbọchị nile nke Korianto e nwekwara ọtụtụ ndị-amụma bịara, ma buo-amụma maka nnukwu na ihe nile ndị dị ịtụ-nʼanya, ma kwusaa nchegharị nye ndị ahụ, ma, ma ọbụghị na ha chegharịrị, Onye-nwe Chineke ga-ekpe ikpe megide ha ruo nʼibibi ha kpam-kpam;",
                "21": "Mana Onye-nwe ga-ezite ma-ọbụ kpọbata ndị ọzọ inwere ala ahụ, site nʼike ya nʼụdị ahụ nke o siri kpọta ndị nna ha.",
                "22": "Ma ha jụrụ okwu nile nke ndị-amụma, n’ihi otu nzuzo ha na ihe arụ ọjọọ ha nile.",
                "23": "Ma o wee ruo na Korianto mụtara Ita, ma ọ nwụrụ, ebe o biworo nʼime ndọkpụ nʼagha ụbọchị ya nile."
            },
            "12": {
                "1": "Ma o wee ruo na ụbọchị nile nke Ita bụụrụ nʼụbọchị nile nke Koriantamọ; ma Koriantamọ bụụrụ eze na-achị ala ahụ nile.",
                "2": "Ma Ita bụụrụ onye-amụma nke Onye-nwe; ya mere Ita pụtara nʼụbọchị nile nke Koriantamọ, ma malite ibu-amụma nye ndị ahụ, n’ihi na e nweghị ike ịkwụsị ya n’ihi Mụọ nke Chineke nke dịịrị nʼime ya.",
                "3": "N’ihi na o tiri mkpu site nʼụtụtụ, ọbụna ruo nʼọdịda nke anyanwụ, na-agba ndị mmadụ ume ikwere na Chineke ruo nʼichegharị ma ọbụghị otu a ga ebibi ha, na-agwa ha na site nʼokwukwe a na-emezu ihe nile—",
                "4": "Ya mere, onye ọbụla kwere na Chineke ga-enwe ike jiri obisike nwee olile-anya maka ụwa nke ka mma, e, ọbụna ọnọdụ nʼaka-nri nke Chineke, bụ olile-anya nke na-abịa site nʼokwukwe, na-eme ndabere nye mkpụrụ-obi nile nke ụmụ-mmadụ, nke ga-eme ka ha kwusie ike ma guzogide, na-anọgide nʼezi ọrụ nile oge nile, ebe a na-eduga ha na-ito Chineke.",
                "5": "Ma o wee ruo na Ita buru amụma nnukwu na ihe ndị dị ịtụ-nʼanya nye ndị ahụ, ndị nke ha na-ekwereghị, n’ihi na ha ahụghị ha.",
                "6": "Ma ugbua, mụ, Moronaị, ga-ekwu ihe ole na ole gbasara ihe ndị a; aga m egosị ụwa na okwukwe bụ ihe ndị atụrụ anya ha ma ahụghị ha anya; ya mere, arụla-ụka n’ihi na unu ahụghị, n’ihi na unu enwetaghị aka ebe ruo mgbe a nwalesiworo okwukwe unu.",
                "7": "N’ihi na ọ bụ site nʼokwukwe ka Kraịst jiri gosị ndị nna anyị onwe ya, mgbe o sịworo nʼọnwụ bilie; ma o gosịghị ha onwe ya ruo mgbe ha nweworo okwukwe na ya; ya mere, ọ ga-abụrịrị na ụfọdụ nwere okwukwe na ya; n’ihi na o gosịghị ụwa onwe ya.",
                "8": "Kama n’ihi okwukwe nke ndị mmadụ o gosịwo ụwa onwe ya, ma nye aha nke Nna otuto, ma kwado ụzọ nke a ga-esi na ya ndị ọzọ e wee nwere ike bụrụ ndị nketa nke onyinye elu-igwe, ka ha wee nwee olile-anya maka ihe ndị ahụ nke ha na ahụbeghị anya.",
                "9": "Ya mere, unu nwekwara ike inwe olile-anya ma bụrụ ndị nketa nke onyinye ahụ, ma ọbụrụ na unu ga-enwe okwukwe.",
                "10": "Lee ọ bụụrụ site nʼokwukwe ka a kpọrọ ndị mgbe ochie nʼụdị usoro nsọ nke Chineke.",
                "11": "Ya mere, site nʼokwukwe ka e nyere iwu nke Moses. Mana nʼonyinye nke Ọkpara ya ka Chineke kwadoworo ụzọ nke kachasị mma karịa; ma ọ bụ site nʼokwukwe ka e mejupụtaworo ya.",
                "12": "N’ihi na ọbụrụ na e nweghị okwukwe nʼetiti ụmụ nke mmadụ, Chineke enweghị ike ime ọrụ-ebube ọbụla nʼetiti ha; ya mere, o gosịghị onwe ya ruo mgbe ha nweworo okwukwe.",
                "13": "Lee ọ bụ okwukwe nke Alma na Amiulek bụ ihe mere ụlọ-mkpọrọ ahụ jiri tụgharịa daa nʼala.",
                "14": "Lee, ọ bụụrụ okwukwe nke Nifaị na Lihaị bụ ihe kpatara mgbanwe ahụ jiri bịakwasị ndị Leman, nke mere na e mere ha baptism jiri ọkụ ma jiri Mụọ Nsọ.",
                "15": "Lee, ọ bụụrụ okwukwe nke Amọn na ụmụnne ya nwoke bụ ihe kpatara nnukwu ọrụ-ebube dị otu ahụ nʼetiti ndị Leman.",
                "16": "E, ma ọbụna ndị ahụ nile nke rụrụ ọrụ-ebube nile rụrụ ha site nʼokwukwe ọbụna ndị ahụ nke biri tutu Kraịst na kwa ndị nke biri mgbe ọ bịasịworo.",
                "17": "Ma ọ bụụrụ site nʼokwukwe ka ndị-na-eso ụzọ atọ ahụ jiri nweta ikwe nkwa na ha agaghị edetụ ọnwụ ire; ma ha enwetaghị ikwe-nkwa ahụ ruo mgbe ha gosịworo okwukwe.",
                "18": "Ma ọbụghị ma o nwere mgbe onye ọbụla meworo ọrụ-ebube ruo mgbe ha gosịworo okwukwe; ya mere, ha buru-ụzọ kwere nʼỌkpara nke Chineke.",
                "19": "Ma e nwere ọtụtụ ndị okwukwe ha siri ike karịa, ọbụna tutu Kraịst abịa, ndị a na-enweghị ike idebe site nʼime akwa-mgbochi ahụ, kama ha jịrị anya ha hụ ihe ndị nke ha jiworo anya nke okwukwe hụ, ma ha nwere obi-ụtọ.",
                "20": "Ma lee, anyị ahụwo nʼakụkọ-ndekọta nke a na otu nʼime ndị a bụụrụ nwanne-nwoke nke Jared; n’ihi na otu a ka okwukwe ya dịịrị nnukwu nʼime Chineke, na mgbe Chineke wepụtara mkpịsị-aka ya o nweghị ike izonarị ya nwanne-nwoke nke Jared, n’ihi okwu ya nke o gwawooro ya, bụ okwu nke o nwetaworo site nʼokwukwe.",
                "21": "Ma mgbe nwanne-nwoke nke Jared hụworo mkpịsị-aka nke Onye-nwe, n’ihi ikwe-nkwa nke nwanne-nwoke nke Jared nwetaworo site nʼokwukwe, Onye-nwe enweghị kwa ike ijichi ihe ọbụla site nʼọhụhụ-anya ya; ya mere o gosịrị ya ihe nile, n’ihi na e nweghị kwa ike ịga nʼiru na-edebe ya na mpụta nke akwa-mgbọchị ahụ.",
                "22": "Ma ọ bụ site nʼokwukwe ka ndị nna m nataworo ikwe-nkwa ahụ na ihe ndị a ga-abịakwute ụmụnne ha site nʼaka ndị Jentaịlụ; ya mere Onye-nwe enyewo m iwu-nsọ, e, ọbụna Jisus Kraịst.",
                "23": "Ma asịrị m ya: Onye-nwe, ndị Jentaịlụ ga-akwa ihe ndị a emo, n’ihi adịghị-ike na-ide ihe anyị; n’ihi na Onye-nwe i mewo anyị dike nʼokwu site nʼokwukwe, mana i mebeghị anyị dike nʼide ihe; n’ihi na i mewo ndị a nile ka ha nwe ike ikwu okwu hie nne, n’ihi Mụọ Nsọ nke i nyeworo ha;",
                "24": "Ma i mewo anyị ka anyị nwe ike dee ihe nanị ntakịrị, n’ihi adịchaghị mma nke aka anyị nile. Lee, i mebeghị anyị dike nʼide ihe dịka nwanne-nwoke nke Jared, n’ihi na i mere ya na ihe ndị nke o dere buru ibu ọbụna dịka i siri dị, ruo na ịdọta ndị mmadụ ịgụ ha.",
                "25": "I mepụtawo kwa okwu nile ka ha sie ike ma dị ukwuu, ọbụna nke mere na anyị enweghị ike ide ha; ya mere, mgbe anyị na-ede anyị na-ahụ adịghị ike anyị, ma na-akpọbigharị-ụkwụ n’ihi otu anyị na-esi edebe mkpụrụ-okwu anyị nile, ma egwu na-atụ m adịghị-ama-ama ndị Jentaịlụ ga-akwa okwu anyị nile emo.",
                "26": "Ma mgbe m kwuworo nke a, Onye-nwe gwara m okwu, na-asị: Ndị nzuzu na-akwa-emo, mana ha ga-eru uju; ma amara m zuru-oke maka ndị dị nwayọ, ka ha ghara irite uru na adịghị-ike unu;",
                "27": "Ma ọbụrụ na ndị mmadụ bịakwute m aga m egosị ha adịghị-ike ha. Ana m enye ndị mmadụ adịghị-ike ka ha wee dị umeala, ma amara m zuru oke maka ndị mmadụ nile nke dị umeala nʼiru m; n’ihi na ọbụrụ na ha dị umeala nʼiru m, ma nwee okwukwe na m, mgbe ahụ ka m ga-eme ihe ndị na-adịghị ike ka ha dịrị ike nye ha.",
                "28": "Lee, aga m egosị ndị Jentaịlụ adịghị ike ha, ma aga m egosị ha na okwukwe, olile-anya na afọ-ọma na-ewetara m—isi mmiri nke ezi-omume nile.",
                "29": "Ma mụ, Moronaị, ebe m nụworo okwu ndị a nile, nwere nkasi-obi, ma sị: O Onye-nwe, ka e mee ọchịchọ ezi-omume gị, n’ihi na a matara m na ị na-arụrụ ụmụ nke mmadụ ọrụ dịka okwukwe ha siri dị;",
                "30": "N’ihi na nwanne-nwoke nke Jared gwara ugwu Zirịn ahụ, Pụọ—ma e wepụrụ ya. Ma ọbụrụ na o nweghị okwukwe, ọ garaghị apụ; ya mere ị na-arụ ọrụ mgbe ndị mmadụ nweworo okwukwe.",
                "31": "N’ihi na otu a ka i siri gosipụta ndị-na-eso-ụzọ gị onwe gị; n’ihi na mgbe ha nweworo okwukwe, ma kwuo okwu nʼaha gị, i gosịrị ha onwe gị na nnukwu ike.",
                "32": "Ma e chetakwara m na i siri na i kwadowo ụlọ maka ndị mmadụ, e, ọbụna nʼetiti ebe obibi nile nke Nna gị, nʼime nke mmadụ ga-enwerịrị olile-anya nke kachasị mma karịa; ya mere mmadụ ga-enwe olile-anya, ma-ọbụ ọ gaghị anata ihe nketa nʼebe ahụ nke i kwadoworo.",
                "33": "Ma ọzọ, echetara m na i kwuwo na i hụwo ụwa nʼanya, ọbụna ruo nʼịtọgbọ ndụ gị maka ụwa, ka i wee nwe ike iwelite kwa ya ọzọ ịkwadoro ụmụ nke mmadụ ebe.",
                "34": "Ma ugbua a matara m na ịhụnanya nke a nke i nweworo nʼebe ụmụ nke mmadụ nọ bụ afọ-ọma; ya mere, ma ọbụghị na ndị mmadụ ga-enwe afọ-ọma ha enweghị ike iketa ebe ahụ nke i kwadoworo nʼebe obibi nile nke Nna gị.",
                "35": "Ya mere, amatara m site nʼihe nke a nke i kwuworo, na ọbụrụ na ndị Jentaịlụ enweghị afọ-ọma, n’ihi adịghị ike anyị, na ị ga-achọpụta ha, ma wepụ onyinye-chi ha, e, ọbụna nke ahụ ha nataworo, ma nye ya ndị nke ga-enwe nke karịrị-akarị.",
                "36": "Ma o wee ruo na ekpere m ekpere nye Onye-nwe ka o wee nye ndị Jentaịlụ amara, ka ha wee nwee afọ-ọma.",
                "37": "Ma o wee ruo na Onye-nwe sịrị m: Ọbụrụ na ha enweghị afọ-ọma ọdịghị ihe o mere gị, i kwesịwo ntụkwasị-obi; ya mere, a ga-eme ka uwe gị nile dị ọcha. Ma n’ihi na ị hụwo adịghị ike gị a ga-eme ka ị sie ike, ọbụna ruo nʼịnọdụ ala nʼebe ahụ nke m kwadoworo nʼebe obibi nile nke Nna m.",
                "38": "Ma ugbua mụ, Moronaị, na-asị ndị Jentaịlụ nọdụ-nke-ọma, e, na kwa nye ụmụnne m ndị m hụrụ-nʼanya, ruo mgbe anyị ga-ezukọ nʼiru oche-ikpe nke Kraịst, ebe mmadụ nile ga-amata na uwe m nile enweghị ntụpọ site nʼọbara unu.",
                "39": "Ma mgbe ahụ ka unu ga-amata na mụ ahụwo Jisus, ma na ọ gwawo m okwu iru na iru, ma na ọ gwara m nʼobi umeala dị mfe nghọta, ọbụna dịka mmadụ na-agwa onye ọzọ nʼasụsụ nke m, gbasara ihe ndị a.",
                "40": "Ma nanị ole na ole ka m deworo, n’ihi adịghị ike m nʼide ihe.",
                "41": "Ma ugbua, aga m atụnyere unu uche ka unu chọọ Jisus a nke ndị-amụma nile na ndị-ozi nile deworo maka ya, ka amara nke Chineke Nna, na kwa Onye-nwe Jisus Kraịst, na Mụọ Nsọ, nke na agba-ama maka ha, wee dị ma nọgide nʼime unu ruo mgbe nile. Amen."
            },
            "13": {
                "1": "Ma ugbua mụ, Moronaị, na-aga nʼiru idecha akụkọ-ndekọta m gbasara mbibi nke ndị ahụ nke m na-ede maka ha.",
                "2": "N’ihi na lee, ha jụrụ okwu nile nke Ita; n’ihi na ọ gwara ha maka ihe nile nʼezi-okwu, site na mmalite nke mmadụ; ma na mgbe mmiri nile ahụ laghachịworo azụ pụọ site nʼelu ala nke a, ọ ghọrọ ala nke a họọrọ karịa ala ndị ọzọ nile, ala nke Onye-nwe họọrọ; ya mere Onye-nwe ga-achọ ka mmadụ nile ndị bi nʼelu iru ya jeere ya ozi;",
                "3": "Ma na ọ bụụrụ ebe nke Jerusalem ọhụrụ ahụ, nke ga-agbadata site nʼelu-igwe, na ebe mgbaba dị nsọ nke Onye-nwe.",
                "4": "Lee, Ita hụrụ ụbọchị nile nke Kraịst, ma o kwuru okwu gbasara otu Jerusalem Ọhụrụ nʼala nke a.",
                "5": "Ma o kwukwara gbasara ụlọ nke Israel, na Jerusalem ahụ ebe nke Lihaị ga-esite abịa—mgbe a ga-ebibi ya a ga-ewulite kwa ya ọzọ, obodo-ukwu dị nsọ nye Onye-nwe; ya mere, ọ gaghị enwe ike ibu Jerusalem ọhụrụ n’ihi na ọ diwo rịị nʼoge mgbe ochie; ma a ga-ewulite kwa ya ọzọ ma bụrụzie obodo-ukwu dị nsọ nke Onye-nwe; ma a ga-ewu ya nye ụlọ nke Israel—",
                "6": "Ma na otu Jerusalem Ọhụrụ ka a ga-ewulite nʼelu ala nke a, nye ndị nke fọdụrụ na mkpụrụ-afọ nke Josef, maka ihe ndị nke e nweworo ụdị ya.",
                "7": "N’ihi na dịka Josef kpọdatara nna ya nʼime ala nke Ijipt, ọbụna otu ahụ ọ nwụrụ nʼebe ahụ; ya mere, Onye-nwe kpọpụtara ndị nke fọdụrụ na mkpụrụ-afọ nke Josef site nʼala nke Jerusalem, ka o wee meere mkpụrụ-afọ nke Josef ebere ka ha wee ghara ịla-nʼiyi, ọbụna dịka o siri meere nna nke Josef ebere ka ọ ghara ịla nʼiyi.",
                "8": "Ya mere, ndị nke fọdụrụ nʼụlọ nke Josef a ga-ewulite ha nʼelu ala nke a; ma ọ ga-abụ ala nke nketa ha; ma ha ga-ewulite obodo-ukwu dị nsọ nye Onye-nwe, dịka Jerusalem nke ochie ahụ; ma a gaghị agwakọtakwa ha ọzọ, ruo mgbe ọgwụgwụ ahụ ga-abịa mgbe ụwa ga-agafe.",
                "9": "Ma a ga-enwe elu-igwe ọhụrụ na ụwa ọhụrụ; ma ha ga-adị ka nke ochie ahụ ma ewezuga na nke ochie agafewo, ma ihe nile adịwo ọhụrụ.",
                "10": "Ma mgbe ahụ ka Jerusalem Ọhụrụ ga-abịa; ma ngọzi ga-adịrị ndị ga-ebi nʼime ya, n’ihi na ọ bụ ha ka uwe ha nile dị ọcha site nʼọbara nke Nwa-atụrụ ahụ; ma ha bụ ndị ahụ a gụnyere nʼetiti mkpụrụ-afọ nke Josef ndị nke fọdụrụ, ndị bụ nke ụlọ nke Israel.",
                "11": "Ma mgbe ahụ kwa ka Jerusalem nke ochie ahụ ga-abịa; na ndị nile bi nʼime ya, ngọzi na-adịrị ha, n’ihi na a sawo ha nʼọbara nke Nwa-atụrụ ahụ; ma ha bụ ndị ahụ e kpọsasịrị ma kpọkọta ha bata site nʼakụkụ anọ nile nke ụwa, na site na mba nile ndị dị nʼelu-elu, ma ha bụ ndị nketa nke mmejupụta nke ọgbụgba-ndụ ahụ nke Chineke mere ya na nna ha, Abraham.",
                "12": "Ma mgbe ihe ndị a bịara, ga-eweta na mmezu akwụkwọ-nsọ nke siri, e nwere ndị nke bụụrụ ndị mbụ, ndị ga-abụ ndị ikpe-azụ, ma e nwere ndị bụụrụ ndị ikpe-azụ, ndị ga-abụ ndị mbụ.",
                "13": "Ma a chọrọ m ide ihe karịa, ma e gbochiri m, mana nnukwu na ịtụ nʼanya ka amụma nile nke Ita dị; ma ha weere ya ka ihe na-adịghị mkpa, ma chụpụ ya; ma o zoro onwe ya nʼime ọgba nke nkume nʼehihie, ma nʼabalị ọ gapụrụ na-ele ihe nile nke ga-abịakwasị ndị ahụ.",
                "14": "Ma dịka ọ na-ebi nʼime ọgba nke nkume o mere akụkọ-ndekọta nke a nke fọdụrụ, na-ele mbibi nile nke bịakwasịrị ndị ahụ, nʼabalị.",
                "15": "Ma o wee ruo na nʼime otu afọ ahụ nʼime nke a chụpụrụ ya site nʼetiti ndị ahụ a malitere inwe nnukwu ịlụ-agha nʼetiti ndị ahụ, n’ihi na e nwere ọtụtụ ndị bilitere, ndị bụ dike, ma chọọ ibibi Koriantamọ site nʼatụmatụ nzuzo nile nke ajọọ-omume ha, nke e kwuworo maka ya.",
                "16": "Ma ugbua Koriantamọ, ebe ọ gbaworo mbọ mmụta, nʼonwe ya, na nka nile nke ịlụ-agha na aghụghọ nile nke ụwa, ya mere o nyere ndị nke chọrọ ibibi ya agha.",
                "17": "Mana o chegharịghị, ọbụghị ma ọmarịcha ụmụ-nwoke ya na ụmụ-nwanyị ha chegharịrị; ọbụghị ma ọmarịcha ụmụ-nwoke na ụmụ-nwanyị nke Koho ha chegharịrị; ọbụghị ma ọmarịcha ụmụ-nwoke na ụmụ-nwanyị nke Korịho ha chegharịrị; ma na mkpirisi, ọdịghị onye ọbụla n’ime ọmarịcha ụmụ nwoke na ụmụ-nwanyị nʼelu iru nke ala ahụ nile nke chegharịrị site na mmehie ha nile.",
                "18": "Ya mere, o wee ruo na nʼime afọ nke mbụ nke Ita biri nʼime ọgba nke nkume, e nwere ọtụtụ ndị mmadụ ndị e gburu site na mma-agha nke ntụgwa nzuzo nile ndị ahụ, na-alụso Koriantamọ ọgụ ka ha wee nweta ala-eze ahụ.",
                "19": "Ma o wee ruo na ụmụ-nwoke nke Koriantamọ lụrụ nnukwu ọgụ ma gbaa nnukwu ọbara.",
                "20": "Ma nʼime afọ nke abụọ okwu nke Onye-nwe bịaruru Ita, na ọ ga-eje ma buoro Koriantamọ amụma na, ọbụrụ na ọ ga-echegharị, na ndị nile ya na ha bi, Onye-nwe ga-enye ya ala-eze ya ma debe ndị ahụ ndụ—",
                "21": "Ma ọ dịghị otu ahụ a ga-ebibi ha, na ndị nile ha na ya bi ma ọbụghị ya nʼonwe ya. Ma ọ ga-adị ndụ nanị ka o wee hụ mmejupụta nke amụma nile nke e kwuworo gbasara ndị ọzọ na-anata ala ahụ maka ihe nketa ha; ma Koriantamọ kwesịrị ịnata olili site nʼaka ha; ma mkpụrụ-obi ọbụla a ga-ebibi ya ma ewezuga Koriantamọ.",
                "22": "Ma o wee ruo na Koriantamọ echegharịghị, ọbụghị ma ndị ya na ha bi ha chegharịrị, ọbụghị ma ndị ahụ ha chegharịrị; ma ịlụ-agha nile akwụsịghị; ma ha chọrọ igbu Ita, mana ọ gbapụrụ site nʼiru ha ma zoo kwa ọzọ nʼime ọgba nke nkume ahụ.",
                "23": "Ma o wee ruo na Shared bilitere, ma o nyekwara Koriantamọ ịlụ-agha; ma o meriri ya, nke mere na nʼafọ nke atọ o wetara ya nʼime ndọkpụ nke agha.",
                "24": "Ma ụmụ-nwoke nke Koriantamọ, nʼafọ nke anọ, meriri Shared, ma nweta kwa ala-eze ahụ ọzọ nye nna ha.",
                "25": "Ugbua a malitere inwe ịlụ-agha nʼelu iru nke ala ahụ nile, nwoke ọbụla na ndị otu ya na-alụ maka ihe nke ọ chọrọ.",
                "26": "Ma e nwere ndị-ori, ma na mkpirisi, ụdị ajọọ-omume nile dị iche iche nʼelu iru nile nke ala ahụ.",
                "27": "Ma o wee ruo na Koriantamọ wesoro Shared iwe karịa, ma ọ gara imegide ya, ya na ndị-agha ya nʼịlụ-agha; ma ha zutere na nnukwu iwe, ma ha zutere na ndagwurugwu nke Gịlgal; ma ịlụ-agha ahụ dịziri egwu karịa.",
                "28": "Ma o wee ruo na Shared lụrụ ọgụ megide ya nʼohere nke ụbọchị atọ. Ma o wee ruo na Koriantamọ meriri ya, ma chụọ ya ọsọ ruo mgbe ọ bịaruru nʼala dị larịị nke Heshlọn.",
                "29": "Ma o wee ruo na Shared nyekwara ya ịlụ-agha ọzọ nʼelu ala ahụ dị larịị, ma lee, o merịri Koriantamọ, ma chụghachị ya azụ ruo na ndagwurugwu nke Gịlgal ahụ.",
                "30": "Ma Koriantamọ nyekwara Shared ịlụ-agha ọzọ nʼime ndagwurugwu nke Gịlgal ahụ, nʼime nke o merịri Shared ma gbuo ya.",
                "31": "Ma Shared merụrụ Koriantamọ arụ nʼapata ụkwụ ya, nke mere na ọ gaghị kwa ịlụ-agha ọzọ nʼohere nke afọ abụọ, nʼime oge nke ndị ahụ bi nʼelu iru nke ala ahụ na akwafu ọbara ma ọdịghị onye nwere ike ịkwusị ha."
            },
            "14": {
                "1": "Ma ugbua a malitere inwe nnukwu ọbụbụ-ọnụ nʼala ahụ n’ihi ajọọ-omume nke ndị ahụ, nʼime nke, ọbụrụ na mmadụ ga-atọgbọ ngwa-ọrụ ya ma-ọbụ mma-agha ya nʼelu ebe ntụkwasị-ihe ya, ma-ọbụ nʼelu ebe nke ọ ga-edebe ya, lee, nʼechi ya, ọ gaghị achọta ya, oke nnukwu ka ọbụbụ-ọnụ ahụ dị nʼala ahụ.",
                "2": "Ya mere onye ọbụla jidesiri aka ya abụọ ike nʼihe nke bụ nke ya, ma ha achọghị ịgbazi ihe ọbụghị ma ha chọrọ ịgbazinye ihe; ma nwoke ọbụla debere isi-mma agha ya nʼaka nri ya, na nchekwa nke ihe-onwunwe ya na ndụ nke ya na ndị nwunye ya na ụmụ ya.",
                "3": "Ma ugbua, mgbe ohere nke afọ abụọ gasịrị, na mgbe Shared nwụsịrị, lee, e nwere nwanne-nwoke nke Shared biliri ma o nyere Koriantamọ ịlụ-agha, nʼime nke Koriantamọ meriri ya ma chụọ ya ọsọ ruo na ọzara nke Ekịsh.",
                "4": "Ma o wee ruo na nwanne-nwoke nke Shared nyere ya ịlụ-agha nʼime ọzara nke Ekịsh ahụ; ma ịlụ-agha ahụ diziri egwu karịa, ma ọtụtụ puku dara site na mma-agha.",
                "5": "Ma o wee ruo na Koriantamọ gbara ha gburu-gburu ruo nʼọzara ahụ; ma nwanne-nwoke nke Shared zọrọ-ije site nʼọzara ahụ pụọ nʼabalị ma gbuo otu akụkụ nke ndị-agha nke Koriantamọ, mgbe ha n̄ụbigara mmanya oke.",
                "6": "Ma ọ bịaruru nʼala nke Morọn, ma debe onwe ya nʼelu oche-eze nke Koriantamọ.",
                "7": "Ma o wee ruo na Koriantamọ biri nʼime ọzara ahụ ya na ndị-agha ya nʼohere nke afọ abụọ, nʼime nke o nwetara nnukwu ume o nyere ndị-agha ya.",
                "8": "Ugbua nwanne-nwoke nke Shared, onye aha ya bụụrụ Gịlied, natakwara nnukwu ume o nyere ndị-agha ya, n’ihi ihe ntugwa nzuzo nile.",
                "9": "Ma o wee ruo na onye isi nchụ-aja ya gburu ya mgbe ọ nọdụrụ nʼelu oche-eze ya.",
                "10": "Ma o wee ruo na otu onye nke ihe ntugwa nzuzo nile ahụ gburu ya nʼụzọ nzuzo nta, ma nwetara onwe ya ala-eze ahụ; ma aha ya bụụrụ Lịb; ma Lịb bụụrụ nwoke nke toro nnukwu ogologo, karịa onye ọbụla ọzọ nʼetiti ndị ahụ nile.",
                "11": "Ma o wee ruo na nʼafọ nke mbụ nke Lịb, Koriantamọ gbagotara rute nʼala nke Moron, ma nye Lịb ịlụ-agha.",
                "12": "Ma o wee ruo na ọ lụsoro Lịb ọgụ, nʼime nke Lịb kụrụ ya ihe nʼaka nke mere na e meruru ya arụ; otu o sila dị, ndị-agha nke Koriantamọ gara nʼiru chụso Lịb, nke mere na ọ gbagara na oke-ala nile dị nʼelu ikpere-mmiri ahụ.",
                "13": "Ma o wee ruo na Koriantamọ chụrụ ya ọsọ; ma Lịb nyere ya ịlụ-agha nʼelu ikpere-mmiri ahụ.",
                "14": "Ma o wee ruo na Lịb mekpara ndị-agha nke Koriantamọ arụ, nke mere na ha gbapụkwara ọzọ gaa nʼọzara nke Ekịsh ahụ.",
                "15": "Ma o wee ruo na Lịb chụrụ ya ọsọ ruo mgbe ọ bịaruru nʼala dị larịị nke Egọsh. Ma Koriantamọ akpọrọwo ndị nile tinyere onwe ya mgbe ọ na-agbafe nʼiru Lịb nʼakụkụ ala ahụ nke ọ gbagara.",
                "16": "Ma mgbe ọ bịaruworo nʼala ahụ dị larịị nke Egọsh o nyere Lịb ịlụ-agha, ma ọ kụgidere ya ihe ruo mgbe ọ nwụrụ; otu o sila dị, nwanne-nwoke nke Lịb bịara megide Koriantamọ nʼonodu ya, ma ịlụ-agha ahụ dịziri egwu karịa, nʼime nke Koriantamọ gbapụkwara ọzọ nʼiru ndị-agha nke nwanne-nwoke nke Lib.",
                "17": "Ugbua aha nke nwanne-nwoke nke Lịb bụụrụ Shịz. Ma o wee ruo na Shịz chụrụ Koriantamọ ọsọ, ma ọ kwaturu ọtụtụ obodo-ukwu, ma o gburu ma ndịnyom ma ụmụ-ntakịrị, ma ọ gbara obodo-ukwu ndị ahụ ọkụ.",
                "18": "Ma e nwere ịtụ-egwu nke Shịz, nʼakụkụ nile nke ala ahụ; e, iti-mkpu gazuru site nʼakụkụ nile nke ala ahụ—Onye ga-enwe ike guzoro nʼiru ndị-agha nke Shịz? Lee, ọ na-azachasị ala ahụ nʼiru ya!",
                "19": "Ma o wee ruo na ndị ahụ malitere ịgbakọta ọnụ n’igwe ndị-agha nile, nʼakụkụ iru nile nke ala ahụ.",
                "20": "Ma e kewara ha ekewa; ma otu akụkụ nʼime ha gbafere gakwuru ndị-agha nke Shịz, ma otu akụkụ nʼime ha gbafere gakwuru ndị-agha nke Koriantamọ.",
                "21": "Ma nnukwu na ịnọ-ọdụ ka ịlụ-agha ahụ dịworo, ma ogologo ka ọnọdụ nke ịkwafu-ọbara ahụ na nnukwu igbu-mmadụ dịworo, nke mere na iru nke ala ahụ nile jupụtara nʼarụ nile nke ndị nwụrụ-anwụ.",
                "22": "Ma nʼike na ọsọ-ọsọ ka ịlụ-agha ahụ dịịrị nke mere na ọdịghị onye fọdụrụ ga-eli ndị ahụ nwụrụ-anwụ, ma ha zọghachiri ije site nʼịkwafu ọbara ruo nʼịkwafu ọbara, na-ahapụ arụ nile ma nke ndịkom, ma ndịnyom, ma ụmụ-ntakịrị a wụsasịrị nʼelu iru nke ala ahụ, ka ha ghọọ ihe oriri nye ikpuru nile nke anụ-arụ.",
                "23": "Ma ísì ya gazuru nʼelu iru nke ala ahụ, ọbụna nʼelu iru nile nke ala ahụ; ya mere o sogburu ndị ahụ nʼehihie ma nʼabalị, n’ihi ísì dị nʼebe ahụ.",
                "24": "Otu o sila dị, Shịz akwusịghị ịchụ Koriantamọ ọsọ; n’ihi na ọ n̄ụwo-iyi ibọrọ onwe ya ụbọ nʼarụ Koriantamọ maka ọbara nke nwanne ya nwoke, nke e gbuworọrịị, na okwu nke Onye-nwe nke bịakwutere Ita na Koriantamọ agaghị ada site na mma-agha.",
                "25": "Ma otu a, anyị na-ahụ na Onye-nwe letara ha nʼuju nke iwe ya, ma ajọọ-omume ha na ihe arụ nile akwadowọrịị ụzọ maka mbibi mgbe nile na-adigide ha.",
                "26": "Ma o wee ruo na Shịz chụgara Koriantamọ ọsọ nʼakụkụ ọwụwa-anyanwụ, ọbụna ruo nʼoke-ala dị nʼakụkụ ikpere-mmiri, ma nʼebe ahụ o nyere Shịz ịlụ-agha nʼohere nke ụbọchị atọ.",
                "27": "Ma oke egwu ka mbibi nke dị nʼetiti ndị-agha nke Shịz dịịrị nke mere na ndị ahụ malitere ịtụ egwu-mberede, ma malite ịgbafu nʼiru ndị-agha nile nke Koriantamọ; ma ha gbagara nʼala nke Korịho, ma zachapụ ndị nile bi nʼime ya nʼiru ha, ndị nile nke na-ekweghị isoro ha.",
                "28": "Ma ha rụnyere ụlọ ikwuu ha na ndagwurugwu nke Korịho; ma Koriantamọ rụnyere ụlọ-ịkwuu ya nile na ndagwurugwu nke Shaa. Ugbua ndagwurugwu nke Shaa ahụ dịịrị nso nʼugwu Komno; ya mere, Koriantamọ kpọkọtara ndị-agha ya nile ọnụ nʼelu ugwu Komno ahụ, ma gbuoro ndị-agha nke Shịz opi iji kpọbata ha nʼịlụ-agha.",
                "29": "Ma o wee ruo na ha bịarutere, mana a chụghachị-kwara ha ọzọ; ma ha bịakwara nke ugboro abụọ, ma a chụghachịkwara ha ọzọ nke ugboro abụọ. Ma o wee ruo na ha bịa-kwara ọzọ nke ugboro atọ, ma ịlụ-agha ahụ dịziri egwu karịa.",
                "30": "Ma o wee ruo na Shịz kụrụ Koriantamọ ihe nʼelu arụ nke mere na o nyere ya ọtụtụ mmeru-arụ miri-emi; ma Koriantamọ, ebe ọ tufuworo ọbara ya, dara mba, ma e bupụrụ ya dịka a ga-asị na o nwụrụ anwụ.",
                "31": "Ugbua ntụfu nke ndịkom, ndịnyom na ụmụ-ntakịrị nʼakụkụ abụọ nile ahụ buru oke ibu nke mere na Shịz nyere ndị nke ya iwu ka ha ghara ịchụ ndị-agha nile nke Koriantamọ ọsọ; ya mere ha laghachịrị nʼebe izu ike ha."
            },
            "15": {
                "1": "Ma o wee ruo mgbe Koriantamọ nwetara ọgwụgwọ nke mmerụ-arụ ya nile, o malitere icheta okwu nile nke Ita gwaworo ya.",
                "2": "Ọ hụrụ na e gbuwọrịị site na mma-agha ihe dịka ndị nke ya nde abụọ, ma ọ malitere inwe mwute nʼime obi ya; e, e gbuwọrịị ndịkom dike nde abụọ, na kwa ndị nwunye ha na ụmụ ha.",
                "3": "Ọ malitere ichegharị site nʼihe-ọjọọ nke ha meworo; ọ malitere icheta okwu nile nke e kwuworo site nʼọnụ nke ndị-amụma nile, ma ọ hụrụ ha na e mezuru ha ruo otu a, mpekele ọbụla; ma mkpụrụ-obi ya ruru uju ma jụ ka a kasie ya obi.",
                "4": "Ma o wee ruo na o dere akwụkwọ-ozi nye Shịz, na-achọ ka o debe ndị ya ndụ, ma ọ ga-enyepụ ala-eze ahụ nʼihi ndụ nile nke ndị ahụ.",
                "5": "Ma o wee ruo na mgbe Shịz nataworo akwụkwọ-ozi ya o dere akwụkwọ-ozi nye Koriantamọ, sị na ọbụrụ na ọ ga-enyepụ onwe ya, na ya ga-eji mma-agha nke ya gbuo ya, na ya ga-edebe ndụ nile nke ndị ahụ.",
                "6": "Ma o wee ruo na ndị ahụ echegharịghị site nʼajọọ-omume ha; ma a kpasuru ndị nke Koriantamọ iwe megide ndị nke Shịz; ma a kpasuru ndị nke Shịz iwe megide ndị nke Koriantamọ; ya mere, ndị nke Shịz nyere ndị nke Koriantamọ ịlụ-agha.",
                "7": "Ma mgbe Koriantamọ hụrụ na ya agala ịda ọ gbapụkwara ọzọ nʼiru ndị nke Shịz.",
                "8": "Ma o wee ruo na o bịaruru na mmiri nile nke Rịpliankọm, nke site na nsụgharị-asụsụ, bụ buru ibu, ma-ọbụ ịkarị ha nile; ya mere, mgbe ha bịaruru mmiri nile ndị a ha rụnyere ụlọ-ịkwuu ha; ma Shịz rụnyekwara ụlọ-ịkwuu ya na nsọ ha; ma ya mere nʼechi ya, ha bịara ịlụ-agha.",
                "9": "Ma o wee ruo na ha lụrụ agha dị egwu karịa, nʼime nke e merụkwara Koriantamọ arụ ọzọ, ma ọ dara mba site nʼitufu ọbara.",
                "10": "Ma o wee ruo na ndị-agha nile nke Koriantamọ kwagidere ndị-agha nile nke Shịz nke mere na ha meriri ha, ha mere ha ka ha gbafuo nʼiru ha; ma ha gbalara nʼebe ndịda-ndịda, ma rụnye ụlọ-ịkwuu ha nʼebe nke a na-akpọ Ọgat.",
                "11": "Ma o wee ruo na ndị-agha nke Koriantamọ rụnyere ụlọ-ịkwuu ha nile nʼakụkụ ugwu Rama; ma ọ bụụrụ nʼotu ugwu ahụ ebe nna m Mọmọn zolitere akụkọ-ndekọta nile ahụ nye Onye-nwe, nke dị nsọ.",
                "12": "Ma o wee ruo na ha kpọkọtara ndị ahụ nile ọnụ nʼelu iru nile nke ala ahụ, ndị a na-egbubeghị, ma ewezuga nanị Ita.",
                "13": "Ma o wee ruo na Ita hụrụ ihe nile nke ndị ahụ na-eme; ma ọ hụrụ na ndị ahụ nke nọnyere Koriantamọ, a kpọkọtara ha ọnụ ha na ndị-agha nke Koriantamọ; ma ndị ahụ nke nọnyere Shịz a kpọkọtara ha ọnụ ha na ndị-agha nke Shịz.",
                "14": "Ya mere, ha nọ nʼohere nke afọ anọ na-akpọkọta ndị ahụ ọnụ, ka ha wee nwe ike nwetacha ndị nile nke nọ nʼelu iru nke ala ahụ, na ka ha wee nwe ike nata ume nile nke kwere omume na ha nwere ike ịnata.",
                "15": "Ma o wee ruo mgbe a kpọkọtachaworo ha nile ọnụ, onye ọbụla na ndị-agha nke ọ chọrọ, ha na ndị nwunye ha na ụmụ ha—ma ndịkom, ndịnyom na ụmụ-ntakịrị e nyere ngwa-ọgụ nile nke agha ebe ha ji ihe-ize-mgbọ nile, na epekele-nchekwa-obi nile, na epekele-mkpuchi-isi nile ma ebe e jikeworo ha nʼụdị nke ịlụ-agha—ha zọpụrụ-ije otu megide ibe ya nʼịlụ-agha; ma ha lụrụ ọgụ ụbọchị ahụ nile, ma ọdịghị ndị meriri.",
                "16": "Ma o wee ruo mgbe o ruru abalị ike gwụrụ ha, ma ha laghachịrị nʼebe izu-ike ha nile; ma mgbe ha laghachịworo nʼebe izu-ike ha nile ha welitere ogologo iti-mkpu na ịkwa akwa arịrị maka ntufu nke ndị nke ha e gburu; ma nnukwu ka iti-mkpu ha nile dịịrị, ogologo-iti-mkpu na ịkwa-akwa arịrị ha nile, nke mere na ha tikara ikuku karịa.",
                "17": "Ma o wee ruo na nʼechi ya ha gakwara ọzọ nʼịlụ-agha, ma nnukwu na egwu ka ụbọchị ahụ dịịrị; otu o sila dị, ọdịghị ndị meriri, ma mgbe abalị bịakwara ọzọ ha jiri iti mkpu ha nile, iti ogologo mkpu ha nile, na iru-uju nile tịka ikuku, n’ihi ntufu nke ndị nke ha e gburu.",
                "18": "Ma o wee ruo na Koriantamọ degakwaara Shịz akwụkwọ-ozị ọzọ, na-achọ ka ọ ghara ịbịakwa ọzọ nʼịlụ-agha, mana na ya ga-ewere ala-eze ahụ, ma debe ndụ nile nke ndị ahụ.",
                "19": "Mana lee, Mụọ nke Onye-nwe akwụsịwo ịnọnyere ha, ma Setan nwere ike nʼuju nʼobi nile nke ndị ahụ; n’ihi na ha nyepụrụ onwe ha nʼisi ike nile nke obi ha, na ikpu-isi nke echiche ha ka e wee bibie ha; ya mere ha ga kwara ịlụ agha ọzọ.",
                "20": "Ma o wee ruo na ha lụrụ ọgụ ụbọchị ahụ nile, ma mgbe abalị bịara ha rạhụrụ-ụra nʼelu mma-agha ha nile.",
                "21": "Ma nʼechi ya ha lụrụ ọgụ ọbụna ruo mgbe abalị bịara.",
                "22": "Ma mgbe abalị bịara ha n̄ụbigara iwe oke dịka mmanya, ọbụna dịka nwoke nke n̄ụbigara mmanya oke; ma ha rahụkwara ọzọ nʼelu mma-agha ha nile.",
                "23": "Ma nʼechi ya ha lụrụ ọgụ ọzọ; ma mgbe abalị bịara ha nile adawọrịị site na mma-agha ewezuga nanị iri ise na abụọ nke ndị nke Koriantamọ, na iri isii na iteghete nke ndị nke Shịz.",
                "24": "Ma o wee ruo na ha rahụrụ nʼelu mma-agha ha nile nʼabalị ahụ, ma nʼechi ya ha lụrụ ọgụ ọzọ, ma ha doro ndọrọ-ndọrọ nʼike ha nile jiri mma-agha ha nile na ihe-ize-mgbọ ha nile, ụbọchị ahụ nile.",
                "25": "Ma mgbe abalị bịara e nwere iri atọ na abụọ nke ndị nke Shịz, na iri abụọ na asaa nke ndị nke Koriantamọ.",
                "26": "Ma o wee ruo na ha riri ihe ma rahụ ụra, ma jikere maka ọnwụ nʼechi ya. Ma ha buru ibu ma sie ike dịka nʼume nke mmadụ.",
                "27": "Ma o wee ruo na ha lụrụ ọgụ nʼohere nke oge-awa atọ, ma ha dara-mba site nʼịtụfu ọbara.",
                "28": "Ma o wee ruo na mgbe ndịkom nke Koriantamọ nataworo ume nke ga-ezu ka ha nwee ike gaa ije, ha chọrọ ịgbapụ maka ndụ ha; mana lee, Shịz biliri, na kwa ndị ya, ma ọ n̄ụrụ-iyi nʼiwe ya na ya ga-egbu Koriantamọ ma-ọbụ laa nʼiyi site na mma-agha.",
                "29": "Ya mere, ọ chụrụ ha ọsọ, ma nʼechi ya ọ chụfere ha; ma ha jịkwara mma-agha lụọ ọgụ ọzọ. Ma ọ wee ruo na mgbe ha nile daworo site na mma-agha, ma ọbụghị nanị Koriantamọ na Shịz, lee Shịz adawọrịị mba site nʼịtụfu ọbara.",
                "30": "Ma o wee ruo na mgbe Koriantamọ dabereworo nʼelu mma-agha ya, ka o wee zuru nwantịntị ike, o bepụrụ isi nke Shịz.",
                "31": "Ma o wee ruo na mgbe o bepụworo isi nke Shịz, na Shịz bilitere nʼaka ya abụọ ma daa; ma mgbe ọ gbaworo lịka-lịka maka ikute ume, ọ nwụrụ.",
                "32": "Ma o wee ruo na Koriantamọ dara nʼala, ma dizie ka a ga-asị na o nweghị ndụ.",
                "33": "Ma Onye-nwe gwara Ita okwu, ma sị ya: Gaa. Ma ọ gara nʼiru, ma hụ na okwu nile nke Onye-nwe e mezuwo ha nile; ma o dechara akụkọ-ndekọta ya; (ma otu ụzọ nʼime otu narị edebeghị m ya) ma o zoro ha nʼụdị nke ndị Lịmhaị chọtara ha.",
                "34": "Ugbua okwu ndị ikpe-azụ nke Ita dere bụ ndị a: Ma Onye-nwe ọ chọrọ ka e nwogharịa m, ma-ọbụ ka m taa ahụhụ dịka ọchịchọ nke Onye-nwe nʼanụ-arụ siri dị, ọdịghị ihe o mere, ma ọbụrụ na ọ ga-eme ka a zọpụta m nʼala-eze nke Chineke. Amen."
            }
        }
    },
    "moro": {
        "meta": {
            "slug": "moro",
            "name": "Akwụkwọ nke Moronaị",
            "chapterWord": "Isi"
        },
        "chapters": {
            "1": {
                "1": "Ugbua mụ, Moronaị, mgbe m bịachaworo na ngwụcha ide na nke-nke nke nkọwasị nke ndị nke Jared, echere m rị na-agaghị m ede kwa ọzọ, mana anwụbeghị m; ma anaghị m eme onwe m ka ndị Leman mata m eleghị anya ha ga-egbu m.",
                "2": "N’ihi na lee, ịlụ-agha ha nile dị egwu nʼetiti onwe ha; ma n’ihi ịkpọ-asị ha, ha gburu onye Nifaị ọbụla nke na-agaghị agọnarị Kraịst ahụ.",
                "3": "Ma mụ, Moronaị, agaghị agọnarị Kraịst ahụ; ya mere, ana m akpagharị ebe ọbụla m nwere ike maka nchekwa nke ndụ nke onwe m.",
                "4": "Ya mere, ana m ede ihe ole na ole ndị ọzọ, megidere ihe nke m chewororị; n’ihi na echewo m rịị ka m ghara ide kwa ọzọ; mana ana m ede ihe ole na ole ndị ọzọ, na mgbe ụfọdụ ha ga-abara ụmụnne m nwoke ndị Leman uru, nʼụbọchị dị nʼiru, dịka ọchịchọ nke Onye-nwe siri dị."
            },
            "2": {
                "1": "Okwu nile nke Kraịst, nke ọ gwara ndị-na-eso-ụzọ ya, iri na abụọ ndị nke ọ họrọworo, dịka o bikwasịrị aka ya abuọ nʼisi ha—",
                "2": "Ma ọ kpọrọ ha aha, na-asị: Unu ga-akpọku Nna nʼaha m, nʼekpere siri ike; ma mgbe unu meworo nke a unu ga-enwe ike nke ga-eme na onye ọbụla unu ga-ebikwasị aka unu nʼisi ya, unu ga-enye ya Mụọ Nsọ; ma nʼaha m ka unu ga-enye ya, n’ihi na otu a ka ndị-ozi m na-eme.",
                "3": "Ugbua Kraịst gwara ha okwu nile ndị a nʼoge ọ pụtara ihe nke mbụ; ma igwe-mmadụ ahụ anụghị ya, mana ndị-na-eso-ụzọ ya ahụ nụrụ ya; ma ka ha ra bụ ndị nile ha bikwasịrị aka nʼisi, Mụọ Nsọ ahụ dakwasịrị ha."
            },
            "3": {
                "1": "Ụdị nke ndị na-eso-ụzọ ya ahụ, ndị a kpọrọ ndị okenye nke nzukọ-nsọ ahụ, siri chie ndị nchụ-aja na ndị nkụzi echichi—",
                "2": "Mgbe ha kpeworo ekpere nye Nna nʼaha nke Kraịst, ha bikwasịrị ha aka nʼisi, ma sị:",
                "3": "Nʼaha nke Jisus Kraịst ana m echi gị echichi ịbụ onye nchụ-aja (ma-ọbụ ọbụrụ na ọ bụ onye-nkụzi, ana m echi gị echichi ịbụ onye-nkụzi) ikwusa nchegharị na nsachapụ nke mmehie nile site na Jisus Kraịst, site na nnagide nke okwukwe nʼaha ya ruo nʼọgwụgwụ. Amen.",
                "4": "Ma nʼụdị a ka ha siri chie ndị nchụ-aja nile na ndị nkuzi nile echichi, dịka onyinye nile na ọkpụkpọ nile nke Chineke kpọrọ ndị mmadụ siri dị; ma ha chiri ha site nʼike nke Mụọ Nsọ, nke dị nʼime ha."
            },
            "4": {
                "1": "Ụdị ndị okenye ha na ndị nchụ-aja na-esi enye ndị nzukọ-nsọ ahụ anụ-arụ na ọbara nke Kraịst; ma ha nyere ya dịka iwu-nsọ nile nke Kraịst siri dị; ya mere anyị matara na ụdị ahụ bụ ezi-okwu; ma okenye ma-ọbụ onye nchụ-aja nyere ya—",
                "2": "Ma ha gburu ikpere nʼala ha na ndị nzukọ-nsọ ahụ, ma kpee ekpere nye Nna nʼaha nke Kraịst, na-asị:",
                "3": "O Chineke, Nna nke Ebighi-ebi, anyị na-arịọ gị nʼaha nke Ọkpara gị, Jisus Kraịst, ka ị gọzie ma doo achịcha nke a nsọ nye mkpụrụ obi nile nke ndị nile ga-eketa oke na ya; ka ha wee rie na ncheta nke arụ nke Ọkpara gị, na gbaara gị aka-ebe, O Chineke, Nna nke Ebighi-ebi, na ha nọ na njikere iwekwasị onwe ha aha nke Ọkpara gị, ma na-echeta ya oge nile, ma na-edebe iwu-nsọ ya nile nke o nyeworo ha, ka ha wee na-enwe Mụọ ya oge nile ịnọnyere ha. Amen."
            },
            "5": {
                "1": "Ụdị nke ana-esi enye mmanya ahụ—Lee, ha weere iko ahụ, na sị:",
                "2": "O Chineke, Nna nke Ebighi-ebi, anyị na-arịọ gị, nʼaha nke Ọkpara gị, Jisus Kraịst, ka ị gọzie ma doo mmanya nke a nsọ nye mkpụrụ obi nile nke ndị nile ga-an̄ụ site na ya, ka ha wee mee ya na ncheta nke ọbara nke Ọkpara gị, nke a kwafuru nʼihi ha; ka ha wee gbaara gị aka-ebe, O Chineke, Nna nke Ebighi-ebi, na ha na-echeta ya oge nile, ka ha wee nwe Mụọ ya ịnọnyere ha. Amen."
            },
            "6": {
                "1": "Ma ugbua ana m ekwu gbasara baptism. Lee, ndị okenye, ndị nchụ-aja, na ndị nkuzi e mere ha baptism; ma emeghị ha baptism ma ọbụghị na ha wepụtara mkpụrụ gosịrị na ha tozuru-oke ịnata ya.",
                "2": "Ọbụghị ma ha nabatara onye ọbụla ime baptism ma ọbụghị na ha jiri obi tiwara etiwa na mụọ nke nchegharị bịarute, ma gbaa ama nʼiru nzukọ-nsọ ahụ na ha chegharịrị nʼezi-okwu site na mmehie ha nile.",
                "3": "Ma ọdịghị ndị anabatara ime baptism ma ọbụghị ma ha wekwasịrị onwe ha aha nke Kraịst, na-enwe mkpebi ijere ya ozi ruo ọgwụgwụ.",
                "4": "Ma mgbe a nabatasịworo ha na baptism, ma e mere ha ma sachaa ha site nʼike nke Mụọ Nsọ, a gụnyere ha nʼetiti ndị nke nzukọ-nsọ nke Kraịst ahụ; ma e dere aha ha, ka e wee cheta ha ma zụọ ha site nʼokwu ọma nke Chineke, idebe ha nʼezi ụzọ ahụ, ma nyere ha aka iche-nche esepụghị aka nʼekpere, na-adabere na nanị nʼikwesị-ụgwọ ọrụ nke Kraịst, onye bụụrụ onye-mbụ-wetara na onye mmecha nke okwukwe ha.",
                "5": "Ma nzukọ-nsọ ahụ gbakọtara ọnụ ugboro-ugboro, ibu ọnụ na ikpe ekpere, na ikwurịta okwu otu onye na ibe ya gbasara ọdịmma nke mkpụrụ-obi ha nile.",
                "6": "Ma ha gbakọtara ọnụ ugboro-ugboro iketa-oke nʼachịcha na mmanya, na ncheta nke Onye-nwe Jisus.",
                "7": "Ma ha siri ike nʼiru na e nweghị ajọọ-omume nʼetiti ha; ma onye ọbụla nke a chọpụtara na-eme ihe ọjọọ, na ndị aka-ebe mmadụ atọ nke nzukọ-nsọ ahụ mara ha ikpe nʼiru ndị okenye ahụ, ma ọbụrụ na ha echegharịghị, ma ha ekwupụtaghị, ehichapụrụ aha ha, ma agụnyeghị ha nʼetiti ndị nke Kraịst.",
                "8": "Ma ugbọrọ ole ọbụla nke ha chegharịrị ma chọọ mgbaghara mmehie, jiri ezigbote ebum-nʼobi, a gbaghaara ha.",
                "9": "Ma ọgbakọ ha nile ka nzukọ-nsọ ahụ duziri nʼụdị nke ịrụ-ọrụ nile nke Mụọ, na site nʼike nke Mụọ Nsọ; n’ihi na dịka ike nke Mụọ Nsọ duru ha nʼihe nke ha ga-ekwusa, ma-ọbụ ịgba-ume, ma-ọbụ ikpe ekpere, ma-ọbụ ịrịọ, ma-ọbụ ịbụ-abụ, ọbụna otu ahụ e mere ya."
            },
            "7": {
                "1": "Ma ugbua mụ, Moronaị, na-ede ihe ole na ole nʼokwu nile nke nna m Mọmọn, ndị nke o kwuru gbasara okwukwe, olile-anya, na afọ-ọma; n’ihi na nʼụdị a ka o siri gwa ndị ahụ okwu, dịka ọ na akụziri ha ihe nʼụlọ-nzukọ nke ha wuworo maka ebe ife ofufe.",
                "2": "Ma ugbua mụ, Mọmọn, na-agwa unu okwu ụmụnne m nwoke m hụrụ-nʼanya; ma ọ bụ site nʼamara nke Chineke Nna, na Onye-nwe anyị Jisus Kraịst, na ọchịchọ ya dị nsọ, n’ihi onyinye nke ọkpụkpọ ọ kpọrọ m, ka e nyere m ohere ịgwa unu okwu nʼoge nke a.",
                "3": "Ya mere, aga m agwa unu ndị bụ nke nzukọ-nsọ ahụ okwu, ndị bụ ndị na-eso Kraịst nʼudo, na ndị nwetaworo olile-anya zuru ezu site na nke unu ga-enwe ike ịba nʼizu-ike nke Onye-nwe, site nʼoge nke a gaa nʼiru ruo mgbe unu na ya ga-ezu-ike nʼelu-igwe.",
                "4": "Ma ugbua ụmụnne m nwoke, ana m ekpebi ihe ndị a maka unu n’ihi ịga ije udo unu na ụmụ nke mmadụ.",
                "5": "N’ihi na echetara m okwu nke Chineke nke sịrị site nʼọrụ ha nile unu ga-amata ha; n’ihi na ọbụrụ na ọrụ ha nile dị mma, mgbe ahụ ha dị kwa mma.",
                "6": "N’ihi na lee, Chineke ekwuwo onye dị njọ enweghị ike ime ihe ahụ nke dị mma; n’ihi na ọbụrụ na o nye onyinye, ma-ọbụ kpee ekpere nye Chineke, ma ọbụghị na ọ ga-eji ezigbo ebum-nʼobi mee ya ọdịghị uru ọ ga-abara ya.",
                "7": "N’ihi na lee, agaghị agụnyere ya ihe ahụ nʼezi-omume.",
                "8": "N’ihi na lee, ọbụrụ na onye dị njọ na-enye onyinye, ọ na-eme ya na-enweghị mmasị; ya mere a na-agụnyere ya ihe ahụ dịka o dotara onyinye ahụ; ya mere a na-agụ ya onye ọjọọ nʼiru Chineke.",
                "9": "Ma otu ahụ kwa a na-agụrụ ya mmadụ ihe ọjọọ, ma ọbụrụ na ọ ga-ekpe ekpere ma o jighị ezigbo ebum-nʼobi; e, ọdịghị uru ọ ga-abara ya, n’ihi na Chineke anaghị anabata onye ọbụla dị otu ahụ.",
                "10": "Ya mere, onye dị njọ enweghị ike ime ihe ahụ nke dị mma; ọbụghị ma ọ ga-enye onyinye dị mma.",
                "11": "N’ihi na lee, isi mmiri dị ilu enweghị ike ịgbapụta mmiri dị mma; ọbụghị ma isi mmiri dị mma o nwere ike ịgbapụta mmiri dị ilu; ya mere, onye bụ nwa-oru nke ekwensu enweghị ike iso Kraịst; ma ọbụrụ na o soro Kraịst o nweghị ike ịbụ nwa-oru nke ekwensu.",
                "12": "Ya mere, ihe nile nke dị mma na-esi nʼaka Chineke wee bịa; ma ihe ahụ nke dị njọ na-esi nʼaka ekwensu wee bịa; n’ihi na ekwensu bụ onye-iro nke Chineke, ma na-alụ ọgụ megide ya esepụghị-aka, ma na-akpọ oku ma na-eto akpịrị ime mmehie, na ime ihe ahụ nke dị njọ esepụghị-aka.",
                "13": "Mana lee, ihe ahụ nke bụ nke Chineke na-akpọ-okụ ma na-eto-akpịrị ime ihe ọma esepụghị-aka; ya mere, ihe nile nke na-akpọ-okụ ma na-eto-akpịrị ime ihe ọma, na ịhụ Chineke nʼanya, na ijere ya ozi, mụọ nke Chineke kwalitere ya.",
                "14": "Ya mere, kpachapụ-anya, ụmụnne m nwoke m hụrụ-nʼanya, ka unu ghara ikpe-ikpe ihe ahụ nke dị njọ ịbụ nke Chineke, ma-ọbụ ihe ahụ nke dị mma na nke Chineke ịbụ nke ekwensu.",
                "15": "N’ihi na lee, ụmụnne m nwoke, e nyere ya unu ikpe ikpe, ka unu wee mata ihe ọma site nʼihe ọjọọ; ma ụzọ esị ekpe ikpe dị mfe nghọta, ka unu wee jiri ọmụma-ihe zuru-oke mata, dịka ìhè-nke-ehihie siri dị site nʼabalị-nke-ọchịchịrị.",
                "16": "N’ihi na lee, Mụọ nke Kraịst ka e nyere mmadụ nile, ka ha wee mata ihe ọma site nʼihe ọjọọ; ya mere, ana m egosị unu ụzọ a na-esi ekpe ikpe; n’ihi na ihe ọbụla nke na-akpọ-okụ ime ihe ọma, na-eme ka mmadụ kwenye na Kraịst, ezitara ya site nʼike na onyinye nke Kraịst; ya mere unu ga-eji ọmụma-ihe zuru-oke mata na ọ bụ nke Chineke.",
                "17": "Mana ihe ọbụla nke na-eme ka mmadụ kwenye ime ihe ọjọọ, ma ghara ikwere na Kraịst, ma gọnarị ya, ma ghara ijere Chineke ozi, mgbe ahụ unu ga-eji ọmụma-ihe zuru-oke mata na ọ bụ nke ekwensu; n’ihi na nʼụdị a ka ekwensu na-esị arụ ọrụ, n’ihi na ọ naghị eme ka mmadụ kwenye ime ihe ọma, e-e, ọdịghị ma ọlị; ọbụghị ma ndị mụọ-ozi ya ha ga-eme otu ahụ; ọbụghị ma ndị na-etinye onwe ha nʼokpuru ya ha ga-eme otu ahụ.",
                "18": "Ma ugbua, ụmụnne m nwoke, ebe unu na-hụ na unu matara ihe ahụ site na nke unu ga-esi kpee ikpe, bụ ihe nke bụ ihe nke Kraịst, hụ na unu ekpeghị ikpe nke na ezighị-ezi; n’ihi na otu ikpe-ikpe ahụ nke unu ji na-ekpe ka a ga-eji kwa kpee unu.",
                "19": "Ya mere, ana m arịọ unu, ụmụnne m nwoke, ka unu wee chọsie-ike nʼihe nke Kraịst ka unu wee mata ihe ọma site nʼihe ọjọọ; ma ọbụrụ na unu ga-ejidesi ihe ọma ọbụla ike, ma ghara ịkwutọ ya, unu ga-abụrịrị nwa nke Kraịst.",
                "20": "Ma ugbua, ụmụnne m nwoke, olee otu o siri kwe omume na unu nwere ike ijidesi ihe ọma ọbụla ike?",
                "21": "Ma ugbua abịa m nʼokwukwe ahụ, nke m sịrị na m ga-ekwu maka ya; ma aga m agwa unu ụzọ nke unu ga-esị jidesie ihe ọma ọbụla ike.",
                "22": "N’ihi na lee, Chineke ebe ọ mazuru ihe nile, ebe ọ nọ site na mgbe nile na-adigide ruo na mgbe nile na-adigide, lee, o zipụrụ ndị mụọ-ozi ịkụziri ụmụ nke mmadụ, ime ka ọ pụta-ihe gbasara ọbịbịa nke Kraịst; ma nʼime Kraịst ka ihe ọma nile ga-esị wee bịa.",
                "23": "Ma Chineke kwupụtakwara nye ndị-amụma, site nʼọnụ nke onwe ya, na Kraịst ga-abịa.",
                "24": "Ma lee, e nwere ọtụtụ ụzọ o gosịpụtara ihe nile nye ụmụ nke mmadụ, ndị nke dịịrị mma; ma ihe nile nke dị mma na-esi na Kraịst wee bịa; ma ọdịghị otu a ndị mmadụ dara ada, ma e nweghị ihe ọma ọbụla nwere ike ịbịakwute ha.",
                "25": "Ya mere, site na nkwusa ozi nke ndị mụọ-ozi, na site nʼokwu ọbụla nke ga-esi nʼọnụ nke Chineke pụta, ndị mmadụ malitere igosi okwukwe nʼime Kraịst; ma otu a site nʼokwukwe, ha jidesịrị ihe ọma ọbụla ike; ma otu a ka ọ dịịrị ruo ọbịbịa nke Kraịst.",
                "26": "Ma mgbe ọ bịasịworo a zọpụtakwara ndị mmadụ site nʼokwukwe nʼaha ya; ma site nʼokwukwe, ha ghọrọ ụmụ ndị nwoke nke Chineke. Ma dịka ọ bụ ezi-okwu na Kraịst na-adị ndụ ọ gwara ndị nna anyị okwu ndị a nile, na-asị: Ihe ọbụla unu ga-arịọ Nna nʼaha m, nke dị mma, nʼokwukwe kwere na unu ga-anata, lee, a ga-emere unu ya.",
                "27": "Ya mere, ụmụnne m nwoke m hụrụ nʼanya, ọrụ-ebube nile ha akwusịwo n’ihi na Kraịst arịgorowo nʼelu-igwe, ma ọ nọdụwo nʼaka nri nke Chineke, na ịnata site nʼaka Nna ihe nile ruru ya nke ebere nke o nwere nʼarụ ụmụ nke mmadụ?",
                "28": "N’ihi na ọ zawo nsọtụ nile nke iwu ahụ, ma ọ na-akpọrọ ndị nile nke nwere okwukwe na ya; ma ndị nke nwere okwukwe na ya ga-arapara nʼihe ọma ọbụla; ya mere ọ na-ekwuchita ihe gbasara ụmụ nke mmadụ; ma ọ na-ebi ebighi-ebi nʼelu-igwe nile.",
                "29": "Ma n’ihi o mewo nke a, ụmụnne m nwoke m hụrụ nʼanya, ọrụ-ebube nile ha akwụsịwo? Lee asị m unu, e-e, ọbụghị ma ndị mụọ-ozi ha akwụsịwo ịkụziri ụmụ nke mmadụ ihe.",
                "30": "N’ihi na lee, ha nọ nʼokpuru ya, ịkụzi dịka okwu nke iwu-nsọ ya siri dị, na-egosị ha onwe ha bụ ndị nwere okwukwe siri ike na echiche kwusịrị ike nʼụdị nile nke ụdị iyi Chineke.",
                "31": "Ma ọkwa-ọrụ nke ije-ozi ha bụ ịkpọta ndị mmadụ na nchegharị, na imejupụta na ịrụ ọrụ nke ọgbụgba-ndụ nile nke Nna, nke o meworo nye ụmụ nke mmadụ, idozi ụzọ nʼetiti ụmụ nke mmadụ, site nʼikwupụta okwu nke Kraịst nye ndị a họpụtara dịka ngwa-ọrụ nke Onye-nwe, ka ha wee gbaa ama maka ya.",
                "32": "Ma site nʼime otu ahụ, Onye-nwe Chineke na akwado ụzọ nke ga-eme ka ndị mmadụ ndị nke fọdụrụ wee nwee okwukwe na Kraịst, ka Mụọ Nsọ wee nwee ọnọdụ nʼobi ha nile, dịka ike nke dị nʼime ya siri dị; ma nʼụdị a ka Nna si na-eweta na mmezu, ọgbụgba-ndụ nile ahụ nke o meworo nye ụmụ nke mmadụ.",
                "33": "Ma Kraịst asịwo: Ọbụrụ na unu ga-enwe okwukwe na m unu ga-enwe ike ime ihe ọbụla nke m chere dị mkpa.",
                "34": "Ma ọ sịwo: Chegharịa unu nsọtụ nile nke ụwa, ma bịakwute m, ma ka e mee unu baptism nʼaha m, ma nwee okwukwe na m, ka e wee zọpụta unu.",
                "35": "Ma ugbua ụmụnne m nwoke m hụrụ nʼanya, ọbụrụ na nke a bụ otu ọ dị na ihe ndị a bụ ezi-okwu nke m gwaworo unu, ma Chineke ga-egosị unu, jiri ike na nnukwu otuto nʼụbọchị ikpe-azụ ahụ, na ha bụ ezi-okwu, ma ọbụrụ na ha bụ ezi-okwu ụbọchị nke ọrụ-ebube nile ọ kwusịwo?",
                "36": "Ma-ọbụ ndị mụọ-ozi ha akwụsịwo igosịpụta onwe ha nye ụmụ nke mmadụ? Ma-ọbụ o jibidowo ike nke Mụọ Nsọ ahụ site nʼebe ha nọ? Ma-ọbụ ọ ga-eme otu ahụ, ogologo mgbe nile oge ga-adịgịde, ma-ọbụ ụwa ga-eguzoro, ma-ọbụ a ga-enwe otu onye nʼelu iru ya a ga-azọpụta?",
                "37": "Lee asị m unu, E-e; n’ihi na ọ bụ site nʼokwukwe ka a na-eme ọrụ-ebube nile; ma ọ bụ site nʼokwukwe ka ndị mụọ-ozi na-egosipụta onwe ha ma na akụziri ndị mmadụ; ya mere, ọbụrụ na ihe ndị a akwusịwo ahụhụ na-adịrị ụmụ nke mmadụ, n’ihi na ọ bụ n’ihi ekweghị-ekwe, ma ihe nile bụ ihe efu.",
                "38": "N’ihi na-agaghị azọpụta mmadụ, dịka okwu nile nke Kraịst siri dị, ma ọbụghị na ha ga-enwe okwukwe nʼaha ya; ya mere, ọbụrụ na ihe ndị a akwusịwo, mgbe ahụ ka okwukwe kwụsịwokwara; ma egwu ka ọnọdụ nke mmadụ dị, n’ihi na ha nọ dịka a ga-asị na-ọdibeghị mgbapụta e mere.",
                "39": "Mana lee, ụmụnne m nwoke m hụrụ nʼanya, ana m ekpe unu ikpe ihe ndị ka mma, nʼihi na ana m ekpe na unu nwere okwukwe na Kraịst n’ihi ịdị umeala unu; n’ihi na ọbụrụ na unu enweghị okwukwe na ya mgbe ahụ unu ekwesịghị ka a gụnye unu nʼetiti ndị nke nzukọ-nsọ ya.",
                "40": "Ma ọzọ, ụmụnne m nwoke m hụrụ nʼanya, aga m agwa unu okwu gbasara olile-anya. Olee otu ọ ga-esi mee na unu ga-enwe ike toruo nʼinwe okwukwe, ma ọbụghị na unu ga-enwe olile-anya?",
                "41": "Ma-ọbụ gịnị ka unu ga-enwe olile-anya ya? Lee asị m unu na unu ga-enwe olile-anya site nʼaja mgbaghara mmehie nke Kraịst na ike nke mbilite nʼọnwụ, ịkpọlite unu ịdị ndụ ebighi-ebi, ma nke a n’ihi okwukwe unu na ya dịka nkwa ahụ siri dị.",
                "42": "Ya mere, ọbụrụ na mmadụ enwe okwukwe o kwesịrị inwe olile-anya; n’ihi na ma enweghị okwukwe enweghị ike inwe olile-anya.",
                "43": "Ma ọzọ, lee asị m unu o nweghị ike inwe okwukwe na olile-anya, ma ọbụghị na ọ ga-adị nwayọ ma wedata obi ala.",
                "44": "Ọbụrụ otu ahụ, okwukwe ya na olile-anya bụ ihe efu, n’ihi na ọdịghị onye a na-anabata nʼiru Chineke, ma ọbụghị na ọ di nwayọ ma wedata obi ala; ma ọbụrụ na mmadụ adị nwayọ ma wedata obi ala, ma kwupụta site nʼike nke Mụọ Nsọ na Jisus bụ Kraịst ahụ, o kwesịrị inwe afọ-ọma; n’ihi na ọ bụrụ na o nweghị afọ-ọma ọdịghị ihe ọ bụ; ya mere o kwesịrị inwe afọ-ọma.",
                "45": "Ma afọ-ọma nwere ogologo ntachi-obi, ma o nwere obi ọma, ma ọ naghị enwe ntaji-anya, ma ọ naghị afụli elu, ọ naghị achọ nke ya, ọdịghị-mfe ịkpasu ya iwe, ọ naghị eche ihe ọjọọ, ma ọ naghị enwe ọn̄ụ nʼajọọ-omume kama ọ na enwe ọn̄ụ nʼezi-okwu, na-edi ihe nile, na-ekwere ihe nile, na-ele anya ihe nile, na-anagide ihe nile.",
                "46": "Ya mere, ụmụnne m nwoke m hụrụ nʼanya, ọbụrụ na unu enweghị afọ-ọma, ọdịghị ihe unu bụ, n’ihi na afọ-ọma anaghị ada-ada mgbe ọbụla. Ya mere, rapara nʼafọ-ọma, nke bụ nke kachasị ha nile, n’ihi na ihe nile ga-adarịrị—",
                "47": "Mana afọ-ọma bụ ịhụnanya nke Kraịst na-enweghị ntụpọ, ma ọ na-edi ndidi ruo mgbe nile; ma onye ọbụla a chọtara nwere ya nʼụbọchị ikpe-azụ, ọ ga-adịrị ya mma.",
                "48": "Ya mere, ụmụnne m nwoke m hụrụ nʼanya, Jiri nu ike nile nke obi unu kpere Nna, ka e wee mejupụta unu nʼihụnanya nke a, nke o nyekwasịworo ndị nile bụ ndị na-eso Ọkpara ya, Jisus Kraịst nʼezi-okwu; ka unu wee ghọọ ụmụ-nwoke nke Chineke; nke ga-eme na mgbe ọ ga-apụta-ihe anyị ga-adị ka ya, n’ihi na anyị ga-ahụ ya otu ọ dị; ka anyị wee nwe olile-anya nke a; ka e wee sachaa anyị ọbụna dịka o siri dị nʼenweghị ntụpọ. Amen."
            },
            "8": {
                "1": "Akwụkwọ-ozi nke nna m Mọmọn, e detaara m, Moronaị; ma e detaara m ya ntakịrị oge mgbe a kpọsịworo m nʼije-ozi ahụ. Ma nʼudi dị otua ka o detaara m akwụkwọ, na-asị:",
                "2": "Nwa m nwoke m hụrụ nʼanya, Moronaị, ana m an̄ụrị-ọn̄ụ karịa na Onye-nwe gị Jisus Kraịst na-echeta gị, ma ọ kpọwo gị nʼije-ozi ya, na nʼọrụ ya dị nsọ.",
                "3": "Ana m echeta gị oge nile nʼekpere m nile, na-ekpere Chineke Nna esepụghị-aka nʼaha nke Nwa ya dị Nsọ, Jisus, na ya, site nʼịdị-mma na amara ya nʼenweghị oke, ga-edebe gị nʼoge nile site na ndidi nke okwukwe nʼaha ya ruo ọgwụgwụ.",
                "4": "Ma ugbua, nwa m nwoke, ana m agwa gị okwu gbasara ihe ahụ nke na-ewute m karịa; n’ihi na ọ na-ewute m na ịrụ-ụka nile ga-amalite nʼetiti unu.",
                "5": "N’ihi na ọbụrụ na a matara m nke bụ ezi-okwu, e nwererịị ịrụ-ụka nile nʼetiti unu gbasara ime ụmụ-ntakịrị unu baptism.",
                "6": "Ma ugbua, nwa m nwoke, achọrọ m ka unu rụsie ọrụ ike, ka e wee wepụ nnukwu amaghị-eme nke a site nʼetiti unu; n’ihi na maka ebum-nʼobi nke a ka m deworo akwụkwọ-ozi a.",
                "7": "N’ihi na mgbe m matasịworo ihe ndị a maka unu, ajụtara m Onye-nwe gbasara ihe ahụ. Ma okwu nke Onye-nwe bịaruru m site nʼike nke Mụọ Nsọ, na-asị:",
                "8": "Gee-ntị nʼokwu nile nke Kraịst, Onye-mgbapụta unu, Onye-nwe unu na Chineke unu. Lee, abịara m nʼụwa ọbụghị ịkpọ ndị ezi-omume kama ndị-mmehie ka ha chegharịa; ndị arụ siri ike mkpa dibịa anaghị akpa ha, kama ndị arụ na-esighị-ike; ya mere, ụmụ-ntakịrị zụrụ ọke, n’ihi na ha enweghị ike ime mmehie; ya mere ọbụbụ-ọnụ nke Adam e wepụworo ha ya nʼime m, nke mere na onweghị ike nʼarụ ha; ma iwu nke ibe-ugwu ewepụwo ya nʼime m.",
                "9": "Ma nʼụdị a ka Mụọ Nsọ siri gosipụta okwu nke Chineke nye m; ya mere, nwa m nwoke m hụrụ nʼanya, ama m na ọ bụ ezigbo ịkwa-emo nʼiru Chineke, na unu ga-eme ụmụ-ntakịrị baptism.",
                "10": "Lee asị m unu na ihe nke a ka unu ga-akụzi—nchegharị na ime baptism nye ndị ahụ kwesịrị inye nkọwasị ihe ha na-eme ma nwee ike ime mmehie; e, kụziere nne na nna na ha ga-echegharịrị na ka e mee ha baptism, ma nwee umeala dịka ụmụ-ntakịrị ha, ma a ga-azọpụta ha nile ha na ụmụ-ntakịrị ha.",
                "11": "Ma ụmụ-ntakịrị ha enweghị mkpa maka nchegharị, ọbụghị ma ha nwere mkpa ime baptism. Lee, ime baptism bụ maka nchegharị ruo na mmezu nke iwu-nsọ nile ruo na nsachapụ nke mmehie nile.",
                "12": "Mana ụmụ-ntakịrị dị ndụ nʼime Kraịst, ọbụna site na ntọ-ala nke ụwa; ọbụrụ na ọdịghị otu a, Chineke bụ Chineke na-akpa-oke, na kwa Chineke nke na-agbanwe-agbanwe, na onye na-ele ndị mmadụ anya nʼiru; n’ihi na ụmụ-ntakịrị ole nwụworo na-emeghị baptism!",
                "13": "Ya mere, ọbụrụ na-enweghị ike ịzọpụta ụmụ-ntakịrị na-emeghị baptism, ndị a ga-agawọrịị nʼọkụ ala-mụọ agwụgh-agwụ.",
                "14": "Lee asị m unu, na onye nke na-eche na ụmụ-ntakịrị nwere mkpa ime baptism nọ nʼime olulu ilu na agbụ nile nke ajọọ-omume; n’ihi na o nweghị ma-ọbụ okwukwe, olile-anya, ma-ọbụ afọ-ọma; ya mere; ọbụrụ na e bepụ ya mgbe ọ ka nọrịị nʼechiche ahụ, ọ ga-agbadarịrị ala-mụọ.",
                "15": "Nịhị na egwu ka ajọọ-omume ahụ dị bụ iche na Chineke na-azọpụta otu nwata n’ihi baptism, ma nke ọzọ ga-alarịrị nʼiyi n’ihi na o meghị baptism.",
                "16": "Ahụhụ na-adịrị ndị nke ga-eduhie ụzọ nile nke Onye-nwe nʼụdị a, n’ihi na ha ga-ala nʼiyi ma ọbụghị na ha chegharịrị. Lee, eji m atụghị-egwu na-ekwu, ebe m nwere ikike sitere na Chineke; ma anaghị m atụ-egwu ihe mmadụ nwere ike ime; n’ihi na ịhụnanya zuru-oke na-achụpụ egwu.",
                "17": "Ma e jupụtara m nʼafọ-ọma, nke bụ ịhụnanya mgbe nile na-adigide; ya mere, ụmụ-ntakịrị nile dị otu ụdị nye m, ya mere, eji m ịhụnanya zuru-oke hụ ụmụ-ntakịrị nʼanya; ma ha nile yiri onwe ha ma bụrụ ndị nketa nke nzọpụta.",
                "18": "N’ihi na a matara m na Chineke abụghị Chineke na-akpa oke, ọbụghị ma-ọbụ onye na-agbanwe-agbanwe; kama ọ naghị agbanwe-agbanwe site mgbe ebighi-ebi nile ruo mgbe ebighi-ebi nile.",
                "19": "Ụmụ-ntakịrị enweghị ike ichegharị; ya mere, ọ bụ ajọọ-omume dị egwu ịjụ inye ha ebere Chineke nile na-enweghị ntụpọ, n’ihi na ha nile dị ndụ nʼime ya n’ihi ebere ya.",
                "20": "Ma onye nke na-asị na ụmụ-ntakịrị nwere mkpa ime baptism na-ajụ inye ha ebere nile nke Kraịst, ma were dịka ihe efu aja mgbaghara mmehie nke ya na ike nke mgbapụta ya.",
                "21": "Ahụhụ na-adịrị ụdị ndị ahụ, n’ihi na ha nọ nʼihe egwu nke ọnwụ, ala-mụọ, na ịta-ahụhụ agwụgh-agwụ. Ana m ekwu ya na-atụghị-egwu; Chineke enyewo m iwu-nsọ. Gee ha ntị ma chebara ya uche, ma-ọbụ ha ga-eguzoro megide unu nʼoche-ikpe nke Kraịst.",
                "22": "N’ihi na lee na ụmụ-ntakịrị nile dị ndụ nʼime Kraịst, na kwa ndị nile na-enweghị iwu ahụ. N’ihi na ike nke mgbapụta na-abịakwasị ndị nile na-enweghị iwu; ya mere, onye ọbụla nke a na-enyeghị iwu, ma-ọbụ onye nke na-anọghị nʼokpuru amam-ikpe, enweghị ike ichegharị; ma i nye ụdị ndị ahụ baptism abaghị uru—",
                "23": "Mana ọ bụ ịkwa-emo nʼiru Chineke, ịgọnarị ebere nile nke Kraịst, na ike nke Mụọ Nsọ ya, na itinye ntụkwasị-obi nʼọrụ nile nwụrụ-anwụ.",
                "24": "Lee, nwa m nwoke, ihe nke a ekwesịghị ịdị; n’ihi na nchegharị dịrị ndị nke nọ nʼokpuru ọmụma-ikpe na nʼokpuru ọbụbụ-ọnụ nke iwu emebiri emebi.",
                "25": "Ma mkpụrụ-mbụ nile nke nchegharị bụ baptism; ma baptism na-abịa site nʼokwukwe ruo na mmejupụta nke iwu-nsọ nile ahụ; ma mmejupụta nke iwu-nsọ nile ahụ na-eweta nsachapụ nke mmehie nile;",
                "26": "Ma nsachapụ nke mmehie nile na-eweta ịdị-nwayọ, na ịwedata obi ala; ma n’ihi ịdị-nwayọ na ịwedata obi ala ka nleta nke Mụọ Nsọ ga-esi wee bịa, bụ Onye-nkasi-obi nke na-emejupụta nʼolile-anya na ịhụnanya zuru-oke, bụ ịhụ-nʼanya nke na-adigide site na-ịgbalị nʼekpere, ruo mgbe ọgwụgwụ ga-abịa, mgbe ndị nsọ nile ga-ebinyere Chineke.",
                "27": "Lee, nwa m nwoke, aga m edekwara gị akwụkwọ ọzọ ma ọbụrụ na mụ apụghị ọsọ-ọsọ imegide ndị Leman. Lee, mpako nke mba nke a, ma-ọbụ ndị nke ndị Nifaị, egosịwo mbibi ha ma ọbụghị na ha ga-echegharị.",
                "28": "Kpeere ha ekpere, nwa m nwoke, ka nchegharị wee bịakwute ha. Mana lee, ana m atụ egwu eleghị-anya Mụọ ahụ akwụsịwo ịnọnyere ha; ma nʼakụkụ ala nke a ha nọ kwa na-achọ iwepụ ike nile na ikike nke sitere nʼebe Chineke nọ na-abịa; ma ha na-agọnarị Mụọ Nsọ.",
                "29": "Ma mgbe ha jụworo nnukwu ọmụma-ihe dị otu a, nwa m nwoke, ha ga-ala-nʼiyi ọsọ-ọsọ ruo na mmejupụta nke amụma nile nke ndị-amụma nile kwuworo, na kwa dịka okwu nile nke Onye-Nzọpụta anyị nʼonwe ya.",
                "30": "Nọdụ nke ọma, nwa m nwoke, ruo mgbe m ga-edere gị akwụkwọ ọzọ, ma-ọbụ zute gị ọzọ. Amen."
            },
            "9": {
                "intro": "Akwụkwọ-ozi nke abụọ nke Mọmọn degaara nwa ya nwoke Moronaị.",
                "1": "Nwa m nwoke m hụrụ-nʼanya, ana m e dere gị akwụkwọ ọzọ ka i wee mata na m ka dị ndụ; mana ana m ede ihe ole na ole maka ihe nke dị mwute.",
                "2": "N’ihi na lee, enwewo m nnukwu ịlụ-agha mụ na ndị Leman, nʼime nke anyị na-emerighị; ma Akeantus adawo site na mma-agha ahụ; na kwa Lụram na Emrọn; e, ma anyị atụfuwo nnukwu ọnụ-ọgụgụ nke ndị nwoke anyị họọrọ ahọ.",
                "3": "Ma ugbua lee, nwa m nwoke, egwu na-atu m eleghị-anya ndị Leman ga-ebibi ndị a; n’ihi na ha anaghị echegharị, ma Setan na-akpasu ha iwe otu onye megide ibe ya esepụghị-aka.",
                "4": "Lee, eso m ha nʼarụ ọrụ esepụghị-aka; ma mgbe m kwuru okwu nke Chineke nʼịdị-nkọ, ha na ama jijiji ma na-eweso m iwe; ma mgbe m na-ejighi idi-nkọ ha na-emesi obi ha ike megide ya; ya mere, egwu na-atụ m na-eleghị-anya Mụọ nke Onye-nwe akwụsịwo ịnọnyere ha.",
                "5": "N’ihi na nnukwu ka ha na-ewe iwe karịa nke mere na ọ dị m ka ha anaghị atụ egwu maka ọnwụ; ma ha atụfuwo ịhụ-nʼanya ha, otu onye nʼebe ibe ya nọ; ma ha nwere agụụ ọbara na ịbọ-ọbọ esepụghị-aka.",
                "6": "Ma ugbua, nwa m nwoke m hụrụ-nʼanya, na-agbanyeghị obi ike ha, ka anyị gbalisie ike nʼọrụ; n’ihi na ọbụrụ na anyị ga-akwụsị ịrụ ọrụ, a ga-eweta anyị nʼokpuru amam-ikpe; n’ihi na anyị nwere ọrụ anyị ga-arụ mgbe nile anyị nọ nʼụlọ nke a e jiri ụrọ wuo, ka anyị wee merie onye-iro nke ezi-omume nile ahụ, ma nye mkpụrụ-obi anyị izu-ike nʼala-eze nke Chineke.",
                "7": "Ma ugbua ana m ede ihe ole na ole gbasara ịta-ahụhụ nke ndị a. N’ihi na dịka mmụta nke m nataworo site nʼaka Amọrọn, lee, ndị Leman nwere ọtụtụ ndị-mkpọrọ, nke ha wetara site nʼụlọ-elu tọwa nke Sheraịza; ma e nwere ndịkom, ndịnyom na ụmụ-ntakịrị.",
                "8": "Ma ndị di nile na ndị nna nile nke ndịnyom na ụmụ-ntakịrị ndị a ka ha gbuworo; ma ha nyejuru ndịnyom ahụ afọ site nʼanụ-arụ nke ndị di ha, ma ụmụ-ntakịrị ahụ nʼanụ-arụ nke ndị nna ha; ma ọdịghị mmiri, ma ọbụghị ntakịrị, ka ha na enye ha.",
                "9": "Ma na-agbanyeghị nnukwu ihe aru nke ndị Leman a, ọ karịghị nke ndị nke anyị bi na Moriantọm. N’ihi na lee, ọtụtụ ụmụ-ada nke ndị Leman ka ha kpọrọworo ndị-mkpọrọ; ma mgbe ha napụworo ha ihe ahụ nke ha hụkarịsịrị-nʼanya ma dị mkpa karịa ihe nile, nke bụ ịdị-ọcha-mmekọrịta na ezigbo-omume—",
                "10": "Ma mgbe ha meworo ihe nke a ha gburu ha nʼụzọ obi-ọjọọ kachasị njọ, na-ata arụ ha ahụhụ ọbụna ruo nʼọnwụ; ma mgbe ha mesịworo nke a, ha richapụrụ anụ-arụ ha dịka anụ ọhịa nile; n’ihi isi-ike nke obi ha nile; ma ha na-eme ya maka ihe aka-ebe nke atụghị-egwu.",
                "11": "O nwa m nwoke m hụrụ-nʼanya, olee otu ndị di otu a, ndị na-enweghị ọzụzụ—",
                "12": "(Ma nanị afọ ole na ole gafeworo, ma ha bụụrụ ndị a zụrụ azụ na ndị mara ezigbo mma ile-anya)",
                "13": "Mana O nwa m nwoke, olee otu ndị dị otu a, ndị ihe na amasị ha dị nʼime ihe arụ dị ukwuu otu a—",
                "14": "Olee otu anyị ga-esi tụọ-anya na Chineke ga-akwụsị aka ya nʼikpe ikpe megide anyị?",
                "15": "Lee, obi m na-eti mkpu: ahụhụ na-adịrị ndị a. Pụta nʼikpe-ikpe, O Chineke, ma zoo mmehie ha nile, na ajọọ-omume, na ihe arụ nile site nʼiru gị!",
                "16": "Ma ọzọ, nwa m nwoke, e nwere ọtụtụ ndịnyom isinkpe na ụmụ-ada ha ndị nọgidere na Sheraịza; na ihe oriri nke ahụ ndị Leman na-ebupụghị, lee, ndị-agha nke Zinafaị ebupụwo, ma hapụ ha ka ha na-agagharị ebe ọbụla ha nwere ike maka nri; ma ọtụtụ ndị agadi-nwanyị na ada-mba nʼụzọ ma nwụọ.",
                "17": "Ma ndị-agha nke mụ na ha nọ esighị-ike; ma ndị-agha nile nke ndị Leman nọ nʼetiti Sheraịza na mụ; ma ka ha ra bụ ndị gbakwugaworo ndị-agha nke Erọn e mewo ka ha taa ahụhụ nye enweghị obi ebere ha.",
                "18": "O mmetọ nke ndị m! Ha enweghị usoro ma ha enweghị ebere. Lee, abụ m nanị otu nwoke, ma enwere m nanị ume nke otu nwoke, ma enweghịkwa m ike ọzọ ime ka iwu m nile dị ire.",
                "19": "Ma ha esịwo ezigbo ike nʼekweghị ekwe ha; ma nʼotu aka ahụ ha enweghị ebere, na edebeghị onye ọbụla, ọbụghị ma-ọbụ okenye ma-ọbụ nwata; ma ha nwere mmasị nʼihe nile ma-ewezuga ihe ahụ nke dị mma; ma ịta-ahụhụ nke ndịnyom anyị na ụmụntakịrị anyị nʼelu iru nile nke ala nke a karịrị ihe nile; e, ire enweghị ike ịkọ, ọbụghị ma e nwere ike ide ya.",
                "20": "Ma ugbua, nwa m nwoke, agaghị m anọgide kwa ọzọ nʼihe nkiri nke a dị egwu. Lee, ị matara ajọọ-omume nke ndị a; ị matara na ha enweghị ụkpụrụ-ọma, ma ha agafewo inwe-mmetụta; ma ajọọ-omume ha karịrị nke ndị Leman.",
                "21": "Lee, nwa m nwoke, enweghị m ike ịkọ-akụkọ-ọma maka ha nye Chineke eleghị-anya ya enye m otiti ihe.",
                "22": "Mana lee, nwa m nwoke ana m akọ-akụkọ-ọma maka gị nye Chineke, ma atụkwasịrị m obi na Kraịst na a ga-azọpụta gị; ma ana m ekpere Chineke ka o wee debe ndụ gị, ịhụ nlaghachị nke ndị ya nʼebe ọ nọ, ma-ọbụ mbibi kpam-kpam ha; n’ihi na a matara m na ha ga-ala nʼiyi ma ọbụghị na ha chegharịrị ma laghachị-kwute ya.",
                "23": "Ma ọbụrụ na ha laa nʼiyi ọ ga-adị ka nke ndị Jared, n’ihi ịdị na njikere nke obi ha nile, ịchọ ọbara na ịbọ-ọbọ.",
                "24": "Ma ọbụrụ na ha nwụọ, anyị matara na ọtụtụ ụmụnne anyị-ndị-nwoke agbapụwo gakwuru ndị Leman, ma ọtụtụ ndị ọzọ ga-agbapụkwa gakwuru ha; ya mere, detụ ihe ntakịrị ole na ole, ma ọbụrụ na edebe gị ma aga m anwụ ma ahụghị m gị; mana atụkwasịrị m obi na aga m ahụ gị nʼoge na-adịghị-anya; n’ihi na-eji m akụkọ-ndekọta nile dị nsọ nke m ga-enyefe gị nʼaka.",
                "25": "Nwa m nwoke, nwee okwukwe na Kraịst; ma ka ihe nile ndị nke m deworo ghara iwute gị, ịnyida gị ruo ọnwụ; kama ka Kraịst bulite gị elu, ma ka ahụhụ ya nile na ọnwụ, na ngosi nke arụ ya nye ndị nna anyị, na ebere ya na ogologo ntachi-obi, na olile-anya nke otuto ya na nke ndụ ebighi-ebi, dịrị nʼime obi gị ruo mgbe nile.",
                "26": "Ma ka amara nke Chineke Nna, onye oche-eze ya dị elu nʼelu-igwe nile, na Onye-nwe anyị Jisus Kraịst, onye na-anọdụ nʼaka-nri nke ike ya, ruo mgbe ihe nile ga-adị nʼokpuru ya, dịrị ma nọnyere gị ruo mgbe nile. Amen."
            },
            "10": {
                "1": "Ugbua mụ, Moronaị, na-ede ụfọdụ ihe dịka o siri dị m mma; ma ana m edegara ụmụnne m nwoke, ndị Leman; ma ọ ga-adị m mma ma a sị na ha ga-amata na ihe karịrị narị afọ anọ na iri afọ abụọ agafewo site nʼoge e nyere ihe iriba-ama maka ọbịbịa nke Kraịst.",
                "2": "Ma arachilitere m akụkọ-ndekọta nile ndị a, mgbe m kwuchaworo okwu ole na ole nʼụzọ nke agbam-ume nye unu.",
                "3": "Lee, aga m agba unu ume ka mgbe unu ga-agụ ihe ndị a, ma ọbụrụ na ọ bụ amamihe nʼime Chineke na unu ga-agụ ha, na unu ga-echeta otu Onye-nwe siri nwe obi ebere nʼebe ụmụ nke mmadụ nọ, site nʼokike nke Adam gbada ruo nʼoge nke unu ga-anata ihe ndị a, ma tụgharịa ya nʼuche nʼime obi unu nile.",
                "4": "Ma mgbe unu ga-anata ihe ndị a, aga m agba unu ume ka unu wee jụọ Chineke, Nna nke Ebighi-ebi, nʼaha nke Kraịst, ma ihe ndị a ha abụghị ezi-okwu; ma ọbụrụ na unu ga-eji ezigbo obi, jiri ezigbo ebum-nʼobi, na-enwe okwukwe nʼime Kraịst, ọ ga-egosipụta ezi-okwu maka ya nye unu, site nʼike nke Mụọ Nsọ.",
                "5": "Ma site nʼike nke Mụọ Nsọ unu ga-enwe ike mata ezi-okwu nke ihe nile.",
                "6": "Ma ihe ọbụla nke dị mma zịrị-ezi ma bụrụ ezi-okwu; ya mere, ọdịghị ihe ọbụla nke dị mma na-agọnarị Kraịst ahụ, kama ha na-ekwupụta na ọ nọ.",
                "7": "Ma unu ga-amata na ọ nọ, site nʼike nke Mụọ Nsọ; ya mere aga m agba unu ume ka unu ghara ịgọnarị ike nke Chineke; n’ihi na ọ na arụ-ọrụ site nʼike, dịka okwukwe nke ụmụ nke mmadụ siri dị, otu aka ahụ taa na echi, na ruo mgbe nile.",
                "8": "Ma ọzọ, ana m agba unu ume, ụmụnne m nwoke, ka unu ghara ịgọnarị onyinye nile nke Chineke, n’ihi na ha dị ọtụtụ; ma ha si nʼotu Chineke ahụ bịa. Ma e nwere ụzọ dị iche iche nke e si na-enye onyinye ndị a; mana ọ bụ otu Chineke ahụ bụ onye na-arụ ihe nile dị nʼime ihe nile; ma a na-enye ha site na ngosipụta nile nke Mụọ nke Chineke nye ndị mmadụ, inye ha uru.",
                "9": "N’ihi na lee, otu onye ka e nyere site na Mụọ nke Chineke, ka o wee kụzie okwu nke amamihe.",
                "10": "Ma e nyere onye ọzọ, ka o wee kụzie okwu nke ọmụma-ihe site nʼotu Mụọ ahụ;",
                "11": "Ma e nyere onye ọzọ, nnukwu okwukwe karịrị akarị; ma nye onye ọzọ, onyinye nile nke ịgwọ-ọrịa site nʼotu Mụọ ahụ;",
                "12": "Ma ọzọ, nye onye ọzọ, ka o wee rụọ nnukwu ọrụ-ebube nile;",
                "13": "Ma ọzọ, nye onye ọzọ, ka o wee buo-amụma gbasara ihe nile;",
                "14": "Ma ọzọ, nye onye ọzọ, ịhụ ndị mụọ-ozi na nkụzi nke mụọ nile;",
                "15": "Ma ọzọ, nye onye ọzọ, ụdị asụsụ nile;",
                "16": "Ma ọzọ, nye onye ọzọ, nsụgharị nke asụsụ nile na nke ụdị asụsụ nile dị iche iche.",
                "17": "Ma onyinye nile ndị a na-abịa site na Mụọ nke Kraịst; ma ha na abịakwute onye ọbụla nʼụdị nʼụdị, dịka o siri chọọ.",
                "18": "Ma aga m agba unu ume ụmụnne m nwoke ndị m hụrụ-nʼanya, ka unu cheta na onyinye ọbụla dị mma si na Kraịst bịa.",
                "19": "Ma aga m agba unu ume, ụmụnne m nwoke m hụrụ nʼanya, ka unu cheta na ọ bụ otu onye ahụ ụnyahụ, taa, na ruo mgbe nile, ma na onyinye nile ndị a nke m kwuworo maka ha, ndị bụ nke mụọ, ọdịghị mgbe ọbụla a ga-ewepụ ha, ọbụna ruo mgbe nile nke ụwa na-eguzoro, nanị dịka ekweghị-ekwe nke ụmụ nke mmadụ siri dị.",
                "20": "Ya mere a ga-enwerịrị okwukwe; ma ọbụrụ na a ga-enwerịrị okwukwe a ga-enwerịrị kwa olile-anya; ma ọbụrụ na a ga-enwerịrị olile-anya a ga-enwerịrị kwa afọ-ọma.",
                "21": "Ma ma-ọbụghị na unu nwere afọ-ọma ọdịghị otu ọbụla a ga-esi wee zọpụta unu nʼala-eze nke Chineke; ọbụghị ma a ga-azọpụta unu nʼala-eze nke Chineke ma ọbụrụ na unu enweghị okwukwe; ọbụghị ma unu nwere ike ma ọbụrụ na unu enweghị olile-anya.",
                "22": "Ma ọbụrụ na unu enweghị olile-anya unu ga-anọrịrị nʼịda mba; ma ịda-mba na-abịa n’ihi ajọọ-omume.",
                "23": "Ma Kraịst gwara ndị nna anyị nʼezi-okwu: Ọbụrụ na unu nwere okwukwe unu nwere ike ime ihe nile nke dị mkpa nye m.",
                "24": "Ma ugbua ana m agwa nsọtụ nile nke ụwa okwu—na ọbụrụ na ụbọchị ahụ ga-abịa nke ike na onyinye nke Chineke a ga-ewepụ ya nʼetiti unu, ọ ga-abụ n’ihi ekweghị ekwe.",
                "25": "Ma ahụhụ na adịrị ụmụ nke mmadụ ma ọbụrụ na ọ dị otu a; n’ihi na-agaghị enwe onye ọbụla ga-eme ihe ọma nʼetiti unu, e-e ọbụghị otu onye. N’ihi na ọbụrụ na a ga-enwe otu onye nʼetiti unu nke na-eme ihe ọma, ọ ga-arụ ọrụ site nʼike na onyinye nile nke Chineke.",
                "26": "Ma ahụhụ na adịrị ndị nke ga-ewepụ ihe ndị a ma nwụọ, n’ihi na ha na anwụ nʼime mmehie ha nile, ma agaghị enwe ike ịzọpụta ha nʼala-eze nke Chineke; ma ana m ekwu ya dịka okwu nile nke Kraịst siri dị; ma anaghị m ekwu okwu ụgha.",
                "27": "Ma ana m agba unu ume ka unu cheta ihe ndị a; n’ihi na oge ahụ na-abịa ọsọ-ọsọ mgbe unu ga-amata na anaghị m ekwu okwu ụgha, n’ihi na unu ga-ahụ m nʼoche ikpe nke Chineke; ma Onye-nwe Chineke ga-asị unu: Ọ bụ na ekwupụtaghị m okwu m nile nye unu, nke e dere site nʼaka nwoke a, dịka otu onye na-eti site na ndị nwụrụ-anwụ, e, ọbụna dịka otu onye na-ekwu okwu site nʼuzuzu?",
                "28": "Ana m ekwupụta ihe ndị a maka mmejupụta nke amụma nile. Ma lee, ha ga-esị nʼọnụ nke Chineke nke mgbe nile na-adigide wee pụta; ma okwu ya ga-agagharịsịke site nʼọgbọ ruo nʼọgbọ.",
                "29": "Ma Chineke ga-egosị unu, na ihe ahụ nke m deworo bụ ezi-okwu.",
                "30": "Ma ọzọ aga m agba unu ume ka unu bịakwute Kraịst, ma jidesie onyinye ọma ọbụla ike, ma ebịtụkwala ajọọ onyinye ahụ aka, ma-ọbụ ihe nke na adịghị ọcha.",
                "31": "Ma teta, ma bilie site nʼuzuzu, O Jerusalem; e, ma yịkwasị ọmarịcha uwe nile unu, O ada nke Zaịọn; ma mee ka stek unu nile sie ike ma mesaa oke-ala unu nile mbara ruo mgbe nile, ka ị ghara kwa inwe mgbagwọju-anya ọzọ, ka ọgbụgba-ndụ nile nke Nna nke mgbe ebighi-ebi nke o meworo nye unu, O ụlọ nke Israel, ka e wee mejupụta ya.",
                "32": "E, bịakwute Kraịst, ma ka e mee ka unu zuo-oke nʼime ya, ma wezuga onwe unu site nʼamaghị Chineke nile; ma ọbụrụ na unu ga-ewezuga onwe unu site nʼamaghị Chineke nile, ma hụ Chineke nʼanya jiri ike unu nile, echiche na ume, mgbe ahụ ka amara ya zuru-oke nye unu, nke mere na site nʼamara ya unu ga-ezu-oke nʼime Kraịst; ma ọbụrụ na site nʼamara nke Chineke unu zuo-oke nʼime Kraịst, ọdịghị otu unu ga-esị gọnarị ike nke Chineke.",
                "33": "Ma ọzọ, ọbụrụ na unu site nʼamara nke Chineke zuo oke nʼime Kraịst, ma ghara ịgọnarị ike ya, mgbe ahụ ka a ga-asacha unu nʼime Kraịst site nʼamara nke Chineke, site nʼịkwafu ọbara nke Kraịst, nke dị nʼime ọgbụgba-ndụ nke Nna ahụ maka nsachapụ nke mmehie unu nile, ka unu wee dị nsọ, na-enweghị ntụpọ.",
                "34": "Ma ugbua asị m ndị nile, nọdụ-nke-ọma. Aga m a ga ọsọ-ọsọ izu-ike na paradaịs nke Chineke, ruo mgbe mụọ m na arụ m ga-ejikọta kwa ọnụ ọzọ, ma akpọruta m na mmeri site nʼikụkụ, izute unu nʼiru oche-ikpe mmasị nke Jehova ukwu ahụ, Onye-ikpe Ebighi-ebi nke ndị dị ndụ na ndị nwụrụ-anwụ. Amen."
            }
        }
    }
}