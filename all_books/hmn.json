{
    "1-ne": {
        "meta": {
            "slug": "1-ne",
            "name": "Phau Ntawv Nifais thib Ib",
            "chapterWord": "Tshooj"
        },
        "chapters": {
            "1": {
                "intro": "Ib zaj piav txog Lihais thiab nws tus poj niam Xaliyas, thiab nws plaub tug tub, hu ua, (pib ntawm tus hlob mus) Lamas, Lemu-ees, Xam, thiab Nifais. Tus Tswv ceeb toom kom Lihais khiav tawm hauv thaj av Yeluxalees mus, vim tias nws tau qhia tej yuav muaj los yav tom ntej rau tej pej xeem hais txog lawv tej kev ua phem thiab lawv nrhiav kev txo nws txoj sia pov tseg. Nws nrog nws tsev neeg mus peb hnub ke rau tom roob moj sab qhua. Nifais coj nws cov tij laug rov qab mus pem thaj av Yeluxalees mus nqa cov Neeg Yudais phau ceev xwm txheej. Zaj piav txog lawv tej kev nyuaj siab. Lawv coj Ixama-ees cov ntxhais los ua poj niam. Lawv coj lawv tsev neeg tawm mus rau tom roob moj sab qhua. Lawv tej kev nyuaj siab thiab kev txom nyem nyob tom roob moj sab qhua. Lawv txoj kev tsiv. Lawv mus txog cov dej hiav txwv. Nifais cov tij laug ntxeev siab tawm tsam nws. Nws ua rau nkawd tsis paub hais nws, thiab txua ib lub nkoj. Lawv muab qhov chaw tis npe hu ua Huaj Vam. Lawv hla cov dej hiav txwv mus rau thaj av uas cog lus cia, thiab lwm yam ntxiv. Zaj no yog hais raws nraim li Nifais zaj; los yog hais tias, kuv, Nifais tau sau phau ceev xwm txheej no.",
                "1": "Kuv, Nifais, vim tau yug los ntawm niam thiab txiv uas zoo, yog li ntawd kuv tau kawm me ntsis ntawm tag nrho kuv txiv tej kev txawj ntse; thiab vim kuv tau pom kev txom nyem ntau nyob hauv kuv lub neej, txawm li ntawd los, vim tus Tswv tau txhawb pab kuv ntau heev nyob hauv tag nrho kuv lub neej; muaj tseeb tiag, vim kuv tau paub ntau txog Vajtswv txoj kev zoo thiab tej txuj ci uas neeg paub tsis txog, yog li ntawd kuv thiaj li sau ib phau ceev xwm txheej txog tej yam uas kuv ua nyob rau hauv kuv lub neej.",
                "2": "Muaj tseeb tiag, kuv sau ib phau ceev xwm txheej raws li kuv txiv yam lus, uas yog cov Neeg Yudais kev txawj ntse thiab cov neeg Iyiv yam lus.",
                "3": "Thiab kuv paub tias phau ceev xwm txheej uas kuv sau no muaj tseeb; thiab kuv muab kiag kuv txhais tes sau; thiab kuv sau raws nraim li kuv txoj kev txawj ntse.",
                "4": "Vim tau muaj tias thawj xyoo thaum Xedekiyas, teb chaws Yudas tus vaj ntxwv, pib sawv los kav teb chaws, (kuv txiv, Lihais, tau nyob hauv Yeluxalees tas nws sim neej); thiab tib lub xyoo ntawd muaj ntau tus yaj saub tau tuaj, qhia tej uas yuav muaj los yav tom ntej rau cov neeg sawv daws hais tias lawv yuav tsum hloov siab lees txim, los sis lub nroog Yeluxalees uas muaj zog yuav raug puas tsuaj mus.",
                "5": "Yog li ntawd tau muaj tias kuv txiv, Lihais, thaum nws tawm mus nws tau thov tus Tswv, muaj tseeb tiag, nws tau thov tas nws lub siab lub ntsws, kom pab nws cov neeg.",
                "6": "Thiab tau muaj tias thaum nws thov tus Tswv, muaj ib tug ncej nplaim hluav taws tshwm tuaj nyob rau saum ib lub pob zeb ntawm nws xub ntiag; thiab nws tau pom ntau yam thiab tau hnov ntau yam; thiab vim tej yam uas nws tau pom thiab tau hnov nws ib ce xob vog thiab tshee heev kawg li.",
                "7": "Thiab tau muaj tias nws rov qab los tom nws lub tsev hauv Yeluxalees; thiab nws qhau cev rau saum nws lub txaj, vim tus Ntsuj Plig thiab tej yam uas nws tau pom ua rau nws tsis muaj zog.",
                "8": "Thiab thaum tus Ntsuj Plig tseem ua rau nws tsis muaj zog li ntawd, nws ua yog toog pom mus deb, nws twb pom ntuj ceeb tsheej qhib, thiab nws xav tias nws pom Vajtswv zaum saum nws lub rooj theej kiab, muaj tim tswv coob leej suav tsis txheeb nyob nrog ncig nws tab tom hu nkauj thiab qhuas lawv tus Vajtswv.",
                "9": "Thiab tau muaj tias nws pom Ib Tug nqis puag saum nruab ntug los, thiab nws ntsia pom tias tus ntawd qhov ci tseem ci tshaj lub hnub thaum tav su.",
                "10": "Thiab nws kuj tau pom kaum ob tug lawv tus ntawd qab, thiab lawv qhov ci tseem ci tshaj cov hnub qub nyob saum nruab ntug.",
                "11": "Thiab lawv tau nqis los thiab mus rau hauv lub ntiaj teb; thiab thawj tug tau los thiab sawv ntawm kuv txiv xub ntiag, thiab muab ib phau ntawv rau nws, thiab hais kom nws nyeem.",
                "12": "Thiab tau muaj tias thaum nws nyeem, nws muaj tus Tswv tus Ntsuj Plig puv npo.",
                "13": "Thiab nws nyeem, hais tias: Kev txom nyem, kev txom nyem, rau Yeluxalees, vim kuv tau pom nej tej kev qias! Muaj tseeb tiag, thiab kuv txiv tau nyeem ntau ntau yam txog Yeluxalees—hais tias Yeluxalees yuav raug puas tsuaj mus, thiab cov neeg uas nyob rau hauv thiab; coob leej yuav tuag los ntawm hniav ntaj hniav riam, thiab coob leej yuav raug txhom cab mus rau hauv Npanpiloos.",
                "14": "Thiab tau muaj tias thaum kuv txiv tau nyeem thiab tau pom ntau yam tseem ceeb thiab zoo kawg nkaus, nws tau tsa ncauj hais ntau yam rau tus Tswv; xws li: Tej yam koj ua yeej tseem ceeb thiab zoo kawg nkaus, auj tus Tswv Vajtswv uas Muaj Hwj Chim Tag Nrho! Koj lub rooj theej kiab nyob siab puag saum ntuj, thiab koj lub hwj chim, thiab qhov zoo, thiab lub siab hlub tshua nthuav rau tag nrho cov neeg hauv lub ntiaj teb; thiab, vim koj muaj lub siab hlub tshua, koj yuav tsis cia kom cov neeg uas los cuag koj piam sij mus!",
                "15": "Thiab kuv txiv thiaj tsa lus qhuas nws tus Vajtswv zoo li no; vim ua rau nws zoo siab kawg nkaus, thiab tag nrho nws lub siab puv npo, vim tej yam uas nws tau pom, muaj tseeb tiag, tej yam uas tus Tswv tau pub rau nws pom.",
                "16": "Thiab nim no kuv, Nifais, tsis sau tag nrho tej zaj uas kuv txiv tau sau cia, vim nws tau sau ntau yam uas nws ua yog toog pom thiab ua npau suav pom; thiab nws kuj tau sau ntau yam uas nws qhia tej yuav muaj los yav tom ntej thiab hais rau nws cov me nyuam, uas kuv yuav tsis sau tag nrho txhua zaj.",
                "17": "Tiam sis kuv yuav sau ib zaj txog tej yam uas kuv ua nyob hauv kuv lub neej. Saib seb, kuv sau ib zaj ntsiab lus tawm ntawm kuv txiv phau ceev xwm txheej, rau saum cov phiaj uas kuv tau muab kuv txhais tes ua kiag; yog li ntawd, tom qab kuv sau ib zaj ntsiab lus tawm ntawm kuv txiv phau ceev xwm txheej kuv mam sau ib zaj txog kuv lub neej.",
                "18": "Yog li ntawd, kuv xav kom nej paub tias, tom qab tus Tswv tau muab ntau yam zoo kawg nkaus rau kuv txiv, Lihais, pom, muaj tseeb tiag, hais txog kev puas tsuaj ntawm Yeluxalees, saib seb nws tau mus rau ntawm cov neeg, thiab pib mus qhia tej yuav muaj los yav tom ntej thiab mus tshaj tawm rau lawv txog tej yam uas nws tau pom thiab tau hnov.",
                "19": "Thiab tau muaj tias cov Neeg Yudais thuam nws vim tej uas nws tau ua tim khawv rau lawv; vim nws ua tim khawv tiag tiag txog lawv tej kev phem thiab lawv tej kev qias; thiab nws ua tim khawv tias tej yam uas nws pom thiab hnov, thiab tej yam uas nws nyeem nyob hauv phau ntawv, qhia meej txog qhov uas tus Mexiyas yuav los, thiab txoj kev txhiv neeg ntiaj teb dim.",
                "20": "Thiab thaum cov Neeg Yudais hnov tej no lawv npau taws rau nws; muaj tseeb tiag, twb ib yam nkaus li ua rau cov yaj saub thaum ub, cov uas lawv tau muab ntiab khiav tawm, thiab xuas pob zeb ntaus, thiab tua pov tseg; thiab lawv nrhiav txo nws txoj sia, kom lawv yuav tau muab nws txoj sia txo pov tseg. Tiam sis saib seb, kuv, Nifais, yuav qhia rau nej tias tus Tswv txoj kev hlub tshua muaj nyob nrog txhua tus uas nws tau xaiv tseg, vim lawv txoj kev ntseeg, ua rau lawv muaj zog mus txog thaum lawv muaj hwj chim dim tau."
            },
            "2": {
                "1": "Vim saib seb, tau muaj tias tus Tswv hais rau kuv txiv, muaj tseeb tiag, twb hais nyob hauv ib zaj npau suav, thiab hais rau nws tias: Lihais koj tau koob hmoov, vim yog tej uas koj tau ua; thiab vim koj rau siab ntseeg thiab tshaj tawm tej yam uas kuv tau txib rau cov neeg no, saib seb, lawv nrhiav kev muab koj txoj sia txo pov tseg.",
                "2": "Thiab tau muaj tias tus Tswv txib kuv txiv, hais nyob hauv ib zaj npau suav, kom nws coj nws tsev neeg thiab khiav tawm mus rau tom roob moj sab qhua.",
                "3": "Thiab tau muaj tias nws mloog tus Tswv txoj lus, yog li ntawd nws ua raws li tus Tswv tau txib nws.",
                "4": "Thiab tau muaj tias nws tau khiav tawm mus rau tom roob moj sab qhua. Thiab nws tau tso nws lub vaj lub tsev tseg, thiab thaj av uas yog nws qub txeeg qub teg, thiab nws tej nyiaj, thiab nws tej kub, thiab nws tej khoom muaj nuj nqis, thiab tsis nqa ib yam dab tsi nrog nws li, tsuas yog coj nws tsev neeg nkaus xwb, thiab tej yam yuav siv, thiab cov tsev pheeb suab ntaub, thiab tau khiav tawm mus rau tom roob moj sab qhua.",
                "5": "Thiab nws tau mus rau nram ciam teb ze ntawm ntug Dej Hiav Txwv Liab; thiab nws tau mus rau hauv roob moj sab qhua hauv ciam teb uas nyob ze zog rau ntawm Dej Hiav Txwv Liab; thiab nws tau mus rau hauv roob moj sab qhua nrog nws tsev neeg, uas muaj kuv niam, Xaliyas, thiab kuv cov tij laug, uas yog Lamas, Lemu-ees, thiab Xam.",
                "6": "Thiab tau muaj tias thaum nws mus tau peb hnub rau hauv roob moj sab qhua, nws tsa nws lub tsev pheeb suab ntaub nyob hauv ib lub hav nyob ib sab ntawm ib tug dej.",
                "7": "Thiab tau muaj tias nws tsa ib lub thaj pob zeb, thiab nws ua kev tiam pub rau tus Tswv, thiab ua tus Tswv uas yog peb tus Vajtswv tsaug.",
                "8": "Thiab tau muaj tias nws tis npe rau tus dej ntawd hu ua tus dej Lamas, thiab tus dej ntawd ntws mus tshuam rau Dej Hiav Txwv Liab; thiab lub hav ntawd nyob rau ntawm ciam teb ze ntawm qhov dej tshuam.",
                "9": "Thiab thaum kuv txiv pom tias tus dej ntawd ntws mus rau hauv qhov txhawv dej ntawm Dej Hiav Txwv Liab, nws hais rau Lamas hais tias: Auj xav kom koj yuav zoo npaum li tus dej no, uas ntws mus tsis tu ncua rau hauv qhov txhawv ntawm tag nrho kev ncaj ncees!",
                "10": "Thiab nws kuj hais rau Lemu-ees hais tias: Auj xav kom koj yuav zoo tau npaum li lub hav no, khov thiab ruaj nrees, thiab nyob khov kho kom coj raws nraim li tus Tswv tej lus txib!",
                "11": "Nim no nws hais li no los vim Lamas thiab Lemu-ees nkawd txoj kev tawv ncauj; vim saib seb nkawd tau yws yws ntau yam rau nkawd txiv, vim nws yog ib tug neeg uas pheej ua yog toog, thiab tau coj lawv tawm ntawm thaj av Yeluxalees, kom tso thaj av uas yog lawv qub txeeg qub teg tseg, thiab tau tso lawv tej nyiaj tej kub, thiab tso lawv tej khoom muaj nuj nqis, coj lawv tuaj piam sij nyob rau tom roob moj sab qhua. Thiab nkawd hais tias nws tau ua li no los yog vim tej zeem muag ruam ntsuav ntawm nws lub siab.",
                "12": "Thiab Lamas thiab Lemu-ees, vim nkawd yog ob tug tub hlob, nkawd tau yws yws rau nkawd txiv li no. Thiab nkawd tau yws yws vim nkawd tsis paub txog tej kev ua dej ua num ntawm tus Vajtswv uas tau tsim nkawd.",
                "13": "Thiab nkawd kuj tsis ntseeg tias Yeluxalees, lub nroog uas muaj zog ntawd, yuav raug puas tsuaj tau mus raws li cov yaj saub tej lus. Thiab nkawd zoo li cov Neeg Yudais uas nyob rau hauv Yeluxalees, cov uas nrhiav kev muab kuv txiv txoj sia txo pov tseg.",
                "14": "Thiab tau muaj tias kuv txiv tau hais lus rau nkawd nyob hauv lub hav Lemu-ees, nws hais muaj hwj chim, muaj tus Ntsuj Plig puv npo, txog thaum nkawd lub cev tshee na rau ntawm nws xub ntiag. Thiab nws tau cem nkawd ua rau nkawd tsis paub hais, kom nkawd tsis muaj cuab kav cam nrog nws; yog li ntawd, nkawd thiaj ua raws li nws tau txib nkawd.",
                "15": "Thiab kuv txiv nyob hauv ib lub tsev pheeb suab ntaub.",
                "16": "Thiab tau muaj tias kuv, Nifais, tseem hluas heev, tiam sis kuv muaj lub cev siab, thiab kuj muaj lub siab xav paub txog tej txuj ci uas neeg tsis paub txog Vajtswv, yog li ntawd, kuv thiaj tau thov tus Tswv; thiab saib seb nws tau los xyuas kuv, thiab tau ua rau kuv lub siab mos muag kom kuv thiaj ntseeg txhua lo lus uas kuv txiv tau hais; yog li ntawd, kuv thiaj tsis ntxeev siab tawm tsam nws li kuv ob tug tij laug.",
                "17": "Thiab kuv hais rau Xam, kom nws paub txog tej yam uas tus Tswv tau pub rau kuv paub los ntawm nws tus Ntsuj Plig Dawb Huv. Thiab tau muaj tias nws ntseeg kuv tej lus.",
                "18": "Tiam sis, saib seb, Lamas thiab Lemu-ees tsis kam mloog kuv tej lus; thiab vim kuv nyuaj siab rau qhov nkawd muaj lub siab tawv kuv thiaj tau thov tus Tswv pab nkawd.",
                "19": "Thiab tau muaj tias tus Tswv hais rau kuv, hais tias: Koj tau koob hmoov, Nifais, vim koj txoj kev ntseeg, vim koj tau rau siab ntso nrhiav kuv nrog kev txo siab txo ntsws.",
                "20": "Thiab npaum li uas koj coj kuv tej lus txib, koj yuav vam meej, thiab yuav coj koj mus rau ib thaj av uas cog lus cia; muaj tseeb tiag, twb yog ib thaj av uas kuv tau npaj tseg cia rau koj; muaj tseeb tiag, yog ib thaj av uas zoo tshaj li lwm thaj av.",
                "21": "Thiab npaum li uas koj ob tug tij laug ntxeev siab tawm tsam koj, nkawd yuav raug txiav tawm ntawm tus Tswv lub xub ntiag mus.",
                "22": "Thiab npaum li uas koj coj kuv tej lus txib, ces yuav muab koj tsa ua ib tug kav thiab ib tug xib hwb rau koj ob tug tij laug.",
                "23": "Vim saib seb, hnub uas nkawd ntxeev siab tawm tsam kuv, kuv yuav foom rau nkawd ib txoj kev foom tsis zoo uas mob heev li, thiab nkawd yuav tsis muaj hwj chim tshaj koj tej tub ki tsuas yog lawv ho ntxeev siab tawm tsam kuv thiab xwb.",
                "24": "Thiab yog hais tias lawv ntxeev siab tawm tsam kuv, lawv yuav ua ib txoj kev nplawm rau koj tej tub ki, kom txhaub lawv ua kom lawv nco txog."
            },
            "3": {
                "1": "Thiab tau muaj tias kuv, Nifais, tom qab kuv nrog tus Tswv tham tas lawm, kuv rov qab los rau tom kuv txiv lub tsev pheeb suab ntaub.",
                "2": "Thiab tau muaj tias nws hais rau kuv, hais tias: Saib seb kuv tau ua ib zaj npau suav, nyob hauv zaj npau suav no tus Tswv tau txib kuv tias koj thiab koj cov tij laug yuav rov qab mus lawm pem Yeluxalees.",
                "3": "Vim saib seb, Lanpas muaj cov Neeg Yudais phau ceev xwm txheej thiab kuj muaj ib zaj qhia caj ceg txog kuv cov poj koob yawm txwv, thiab phau ceev xwm txheej thiab zaj caj ceg no yog muab sau rau hauv cov phiaj toog.",
                "4": "Yog li ntawd, tus Tswv tau txib kuv tias koj thiab koj cov tij laug yuav mus lawm pem Lanpas tsev, thiab nrhiav cov ceev xwm txheej, thiab nqa cov ntawd los rau ntawm roob moj sab qhua no.",
                "5": "Thiab nim no, saib seb koj cov tij laug yws yws, hais tias qhov uas kuv hais kom lawv ua yog ib qho nyuaj heev; tiam sis saib seb twb tsis yog kuv hais kom lawv ua, tiam sis qhov no yog tus Tswv txoj lus txib.",
                "6": "Yog li ntawd, kuv tus me tub, cia li mus, thiab tus Tswv yuav txhawb nqa koj, vim tias koj tsis tau yws.",
                "7": "Thiab tau muaj tias kuv, Nifais, hais rau kuv txiv tias: Kuv yuav mus thiab ua tej uas tus Tswv tau txib kom ua, vim kuv paub tias tus Tswv yeej tsis muab tej lus txib rau noob neej ua ib yam dab tsi li, tsuas yog nws twb npaj ib txoj kev rau lawv xwv kom lawv yuav ua tau yam uas nws txib lawv ua.",
                "8": "Thiab tau muaj tias thaum kuv txiv tau hnov cov lus no nws zoo siab heev, vim nws paub tias tus Tswv tau foom koob hmoov rau kuv.",
                "9": "Thiab kuv, Nifais, thiab kuv cov tij laug taug kev mus hauv roob moj sab qhua, peb nqa peb cov tsev pheeb suab ntaub, rov qab mus pem thaj av Yeluxalees.",
                "10": "Thiab tau muaj tias thaum peb rov mus txog pem thaj av Yeluxalees lawm, kuv thiab kuv cov tij laug tau sib tham.",
                "11": "Thiab peb sib tw hmoov—saib peb leej twg yuav tsum mus rau hauv Lanpas lub tsev. Thiab tau muaj tias twv hmoov poob rau Lamas; thiab Lamas tau mus hauv Lanpas lub tsev, thiab nws nrog Lanpas tham thaum Lanpas zaum nyob hauv nws lub tsev.",
                "12": "Thiab nws thov Lanpas kom muab cov ceev xwm txheej uas tau muab sau rau saum cov phiaj toog, uas muaj zaj qhia caj ceg txog kuv txiv.",
                "13": "Thiab saib seb, tau muaj tias Lanpas npau taws, thiab tau muab Lamas ntiab tawm ntawm nws lub xub ntiag mus; thiab nws tsis kam muab cov ceev xwm txheej rau Lamas. Yog li ntawd, nws thiaj hais rau Lamas tias: Saib seb koj yog ib tug tub sab, thiab kuv yuav muab koj tua.",
                "14": "Tiam sis Lamas tau khiav ntawm Lanpas lub xub ntiag mus, thiab tau piav tej uas Lanpas tau ua, rau peb. Thiab peb pib tu siab heev, thiab kuv cov tij laug tab tom yuav rov qab mus cuag kuv txiv nram roob moj sab qhua.",
                "15": "Tiam sis saib seb kuv hais rau lawv tias: Ib yam li tus Tswv muaj txoj sia nyob, thiab ib yam li peb muaj txoj sia nyob, peb yuav tsis rov qab mus cuag peb txiv nram roob moj sab qhua, kom txog thaum peb ua tiav yam uas tus Tswv tau txib kom peb ua lawm tso.",
                "16": "Yog li ntawd, cia peb rau siab ntso ua raws li tus Tswv tej lus txib; yog li ntawd cia peb mus lawm nram thaj av uas yog peb txiv qub txeeg qub teg, vim saib seb nws tso tej nyiaj thiab tej kub tseg, thiab txhua yam uas muaj nuj nqis. Thiab nws tau ua txhua yam zoo li no los vim yog tus Tswv tej lus txib.",
                "17": "Vim nws paub tias Yeluxalees yuav tsum raug puas tsuaj mus, rau qhov vim tib neeg txoj kev phem.",
                "18": "Vim saib seb, lawv tau xyeej cov yaj saub tej lus. Yog li ntawd, yog hais tias kuv txiv tseem nyob hauv thaj av tom qab tus Tswv tau txib kom nws khiav tawm ntawm thaj av mus, saib seb, nws yuav piam sij tib yam. Yog li ntawd, nws thiaj yuav tsum khiav tawm ntawm thaj av mus.",
                "19": "Thiab saib seb, yog Vajtswv lub tswv yim uas peb yuav tsum nqa kom tau cov ceev xwm txheej no, xwv kom peb yuav tshwj tau peb cov yawg koob tej lus cia rau peb cov me nyuam.",
                "20": "Thiab kom peb yuav muab tag nrho cov yaj saub dawb huv tej lus uas lawv tau hais los ntawm lawv lub qhov ncauj tshwj cia rau peb cov me nyuam, uas yog Vajtswv tus Ntsuj Plig thiab nws lub hwj chim muab los rau lawv, txij thaum lub ntiaj teb chiv keeb, los txog rau niaj hnub nim no.",
                "21": "Thiab tau muaj tias kuv tau hais zoo li no yaum kuv cov tij laug, kom lawv yuav rau siab ua raws li Vajtswv tej lus txib.",
                "22": "Thiab tau muaj tias peb tau mus nram thaj av uas yog peb qub txeeg qub teg, thiab peb tau sau peb tej nyiaj tej kub thiab peb tej khoom muaj nuj nqis los ua ke.",
                "23": "Thiab tom qab peb tau sau tej yam no los ua ke, peb tau rov qab mus rau pem Lanpas lub tsev dua.",
                "24": "Thiab tau muaj tias peb mus ntsib Lanpas, thiab thov kom nws muab cov ceev xwm txheej uas muab sau rau saum cov phiaj toog rau peb, ces peb yuav muab peb tej nyiaj tej kub, thiab tag nrho peb tej khoom muaj nuj nqis rau nws.",
                "25": "Thiab tau muaj tias thaum Lanpas pom peb tej khoom, thiab pom tias muaj ntau heev kawg li, nws tau ntshaw, nws thiaj muab peb ntiab tawm, thiab xa nws cov tub qhe tuaj muab peb tua, xwv kom nws yuav tau peb tej khoom.",
                "26": "Thiab tau muaj tias peb tau khiav ntawm Lanpas cov tub qhe mus, thiab peb yuav tsum tso peb tej khoom rau tom qab, thiab cov khoom tau poob rau Lanpas tes.",
                "27": "Thiab tau muaj tias peb tau khiav mus rau tom roob moj sab qhua, thiab Lanpas cov tub qhe raws tsis tau peb, thiab peb tau mus nkaum nyob rau hauv ib lub qhov tsua.",
                "28": "Thiab tau muaj tias Lamas npau taws rau kuv, thiab rau kuv txiv; thiab Lemu-ees los kuj npau taws ib yam, vim nws mloog Lamas lus. Yog li ntawd Lamas thiab Lemu-ees tau cem ntau yam lus hnyav rau wb, nkawd ob tug kwv, thiab nkawd tau xuas ib tug pas ntaus wb.",
                "29": "Thiab tau muaj tias thaum nkawd tab tom xuas pas ntaus wb, saib seb, tus Tswv ib tug tim tswv tau los thiab sawv ntawm nkawd xub ntiag, thiab nws hais rau nkawd, hais tias: Vim li cas neb xuas pas ntaus neb tus kwv? Neb tsis paub tias tus Tswv tau xaiv nws los ua tus kav neb los, thiab ua li no los twb yog vim neb tej kev ua phem? Saib seb nej yuav tsum rov qab mus lawm pem Yeluxalees dua, thiab tus Tswv yuav coj Lanpas los rau hauv nej tes.",
                "30": "Thiab tom qab tus tim tswv tau hais lus rau peb, nws tau ncaim mus.",
                "31": "Thiab tom qab tus tim tswv tau ncaim mus, Lamas thiab Lemu-ees rov pib yws yws dua, hais tias: Yuav ua li cas tus Tswv thiaj yuav coj tau Lanpas los rau hauv peb tes? Saib seb, Lanpas yog ib tug neeg muaj meej mom thiab nws muaj peev xwm txib tau tsib caug leej, muaj tseeb tiag, nws muaj peev xwm tua tau tsib caug leej thiab; es vim li cas nws ho tua tsis tau peb?"
            },
            "4": {
                "1": "Thiab tau muaj tias kuv hais rau kuv cov tij laug, hais tias: Cia peb rov qab mus pem Yeluxalees dua, thiab cia peb rau siab ntso coj tus Tswv tej lus txib; vim saib seb nws yog tus uas muaj hwj chim loj tshaj tag nrho neeg sawv daws hauv lub ntiaj teb, yog li ntawd vim li cas nws thiaj yuav tsis muaj hwj chim dua Lanpas thiab nws tsib caug leej, muaj tseeb tiag, los sis muaj hwj chim tshaj dua Lanpas txhiab txhiab vam vam leej?",
                "2": "Yog li ntawd cia peb mus; cia peb ua khov kho zoo li Mauxes; vim muaj tseeb tias nws hais lus rau cov dej ntawm Dej Hiav Txwv Liab thiab cov dej ntawd tau faib hlo rau ob sab, thiab peb cov yawg koob thiaj tau los dhau, tawm ntawm txoj kev poob cev qhev, rau saum tej av qhuav los, thiab Falaus cov tub rog tau tuaj raws lawv qab thiab tau poob dej tuag nyob hauv tus Dej Hiav Txwv Liab.",
                "3": "Nim no saib seb neb paub tias tej no muaj tseeb; thiab neb kuj paub tias ib tug tim tswv tau hais lus rau neb; yog li ntawd ua li cas neb pheej tsis ntseeg? Cia peb mus ped; tus Tswv muaj peev xwm pab peb dim, ib yam li nws twb tau pab peb cov yawg koob, thiab ua kom Lanpas puas tsuaj, ib yam li cov neeg Iyiv.",
                "4": "Nim no thaum kuv tau hais cov lus no, nkawd tseem npau taws, thiab nkawd tseem yws yws ntxiv thiab; txawm li ntawd los nkawd tau raws kuv qab mus txog sab nraum Yeluxalees cov ntsa loog.",
                "5": "Thiab yog lub sij hawm tsaus ntuj; thiab kuv kom lawv nkaum nyob sab ntsa loog nraud. Thiab tom qab lawv tau nkaum tas lawm, kuv, Nifais, nkag ntsiag to mus rau hauv nroog thiab mus rau tom Lanpas lub tsev.",
                "6": "Thiab tus Ntsuj Plig tau coj kuv kev, kuv tsis paub ua ntej txog tej uas kuv yuav ua.",
                "7": "Txawm li ntawd los kuv taug kev mus ntxiv, thiab thaum kuv mus ze rau ntawm Lanpas lub tsev, kuv pom ib tug txiv neej, thiab nws tau vau rau hauv pem teb ntawm kuv xub ntiag, vim nws qaug cawv txiv hmab.",
                "8": "Thiab thaum kuv los ze nws kuv pom hais tias nws yog Lanpas.",
                "9": "Thiab kuv tau pom nws rab ntaj, thiab kuv tau rho rab ntaj tawm ntawm lub hnab ntaj ntawd; thiab tus ko yog tseem kub, thiab tus qauv tes uas ntaus rab ntaj ntawd ntaus tau zoo nkauj kawg nkaus, thiab kuv pom tias tus hniav ntaj ntawd yog ib yam hlau uas zoo tshaj plaws.",
                "10": "Thiab tau muaj tias tus Ntsuj Plig txhib kom kuv tua Lanpas; tiam sis kuv xav hauv kuv nruab siab tias: Tsis tau muaj ib zaug li uas kuv ua rau neeg nqaij ntuag ntshav nrog. Thiab kuv thim hlo thiab kuv tsis xav muab nws tua.",
                "11": "Thiab tus Ntsuj Plig rov hais dua rau kuv tias: Saib seb tus Tswv tau coj nws los rau hauv koj tes. Muaj tseeb tiag, thiab kuv kuj paub tias nws tau nrhiav kev muab kuv txoj sia txo pov tseg; muaj tseeb tiag, thiab nws tsis mloog tus Tswv tej lus txib; thiab nws kuj tau txeeb peb tej khoom.",
                "12": "Thiab tau muaj tias tus Ntsuj Plig rov hais dua rau kuv tias: Muab nws tua, vim tus Tswv tau coj nws los rau hauv koj tes;",
                "13": "Saib seb tus Tswv tua tej neeg phem kom thiaj muaj raws li nws tej hom phiaj ncaj ncees. Qhov uas ib tug neeg raug piam sij yuav zoo dua li qhov uas ib haiv neeg yuav tso kev ntseeg tseg zuj zus thiab piam sij.",
                "14": "Thiab nim no, thaum kuv, Nifais, tau hnov cov lus no, kuv rov nco txog tus Tswv cov lus uas nws tau hais rau kuv nyob tom roob moj sab qhua, hais tias: Npaum li uas koj cov tub ki ua raws li kuv tej lus txib, lawv yuav vam meej nyob rau hauv thaj av uas cog lus cia.",
                "15": "Muaj tseeb tiag, thiab kuv kuj xav tias lawv yuav coj tsis tau tus Tswv tej lus txib raws li Mauxes txoj kev cai, tsuas yog hais tias lawv tau txoj kev cai xwb.",
                "16": "Thiab kuv kuj paub tias tau muab txoj kev cai sau rau saum cov phiaj toog.",
                "17": "Thiab ntxiv, kuv paub tias tus Tswv tau coj Lanpas los rau hauv kuv tes kom ua li no—xwv kom kuv yuav nqa tau cov ceev xwm txheej raws li nws tej lus txib.",
                "18": "Yog li ntawd kuv thiaj tau ua raws li tus Ntsuj Plig lub suab hais, thiab ntsiab nkaus Lanpas cov plaub hau, thiab kuv tau muab nws rab ntaj txiav nws lub taub hau.",
                "19": "Thiab tom qab kuv tau muab nws rab ntaj txiav nws lub taub hau, kuv muab Lanpas cov tsoos tsho coj los hnav rau saum kuv lub cev; muaj tseeb tiag, kuv twb hnav txhua yam huv tib si; thiab kuv tau muab nws tej cuab yeej ua rog los sia rau ntawm kuv duav.",
                "20": "Thiab tom qab kuv tau ua li no, kuv nkag mus rau hauv Lanpas lub txhab nyiaj. Thiab thaum kuv nkag mus rau hauv Lanpas lub txhab nyiaj, saib seb, kuv pom Lanpas tus tub qhe uas muaj cov yawm sij qhib lub txhab nyiaj. Thiab kuv ua Lanpas lub suab txib nws, kom nws nrog kuv mus rau hauv lub txhab nyiaj.",
                "21": "Thiab nws xav tias kuv yog nws tus tswv, Lanpas, vim nws pom cov tsoos tsho hnav thiab rab ntaj uas sia rau ntawm kuv lub duav.",
                "22": "Thiab nws qhia rau kuv txog cov Neeg Yudais cov txwj laug, vim nws paub tias nws tus tswv Lanpas, tau tawm mus ntsib lawv thaum tsaus ntuj.",
                "23": "Thiab kuv hais lus rau nws ib yam li kuv twb yog Lanpas.",
                "24": "Thiab kuv kuj hais rau nws tias kuv yuav nqa cov ceev xwm txheej, cov uas tau muab sau rau saum cov phiaj toog, mus rau kuv cov tij laug, uas nyob sab ntsa loog sab nraud.",
                "25": "Thiab kuv tau hais kom nws cia li lawv kuv qab.",
                "26": "Thiab vim nws xav tias kuv hais txog cov kwv tij ntawm lub koom txoos, thiab tias kuv yeej yog Lanpas tus uas kuv tau muab tua lawm, yog li no nws thiaj tau lawv kuv qab.",
                "27": "Thiab nws hais rau kuv ntau zaus txog cov Neeg Yudais cov txwj laug, thaum kuv mus ntsib kuv cov tij laug, uas nyob sab ntsa loog sab nraud.",
                "28": "Thiab tau muaj tias thaum Lamas pom kuv nws ntshai heev, thiab Lemu-ees thiab Xam kuj ntshai ib yam nkaus. Thiab lawv tau khiav ntawm kuv mus; vim lawv xav tias kuv yog Lanpas, thiab hais tias ntshe nws muab kuv tua lawm thiab nws tuaj nrhiav kev muab lawv txoj sia txo pov tseg thiab.",
                "29": "Thiab tau muaj tias kuv tau hu lawv, thiab lawv tau hnov kuv hu; yog li ntawd, lawv thiaj tau tsum tsis khiav ntawm kuv mus.",
                "30": "Thiab tau muaj tias thaum Lanpas tus tub qhe pom kuv cov tij laug nws pib tshee, thiab tab tom yuav khiav ntawm kuv mus thiab rov qab mus rau tom lub nroog Yeluxalees.",
                "31": "Thiab nim no kuv, Nifais, vim kuv yog ib tug neeg muaj lub cev siab heev, thiab vim kuv kuj tau txais dag zog ntau heev los ntawm tus Tswv, yog li ntawd kuv thiaj tau ntsiab nkaus Lanpas tus tub qhe, thiab tuav nws tseg, xwv kom nws thiaj khiav tsis tau mus.",
                "32": "Thiab tau muaj tias kuv hais rau nws tias, yog nws mloog kuv cov lus, ib yam li tus Tswv muaj txoj sia nyob, thiab ib yam li kuv muaj txoj sia nyob, ib yam li ntawd yog tias nws mloog peb cov lus, peb yuav tseg nws txoj sia.",
                "33": "Thiab kuv hais rau nws, nrog kev lav lus hais tias, nws tsis tas ntshai; nws yuav ua ib tug neeg nyob ywj siab ib yam li peb yog tias nws kam nrog peb mus lawm nram roob moj sab qhua.",
                "34": "Thiab kuv kuj hais rau nws, hais tias: Tus Tswv tau txib kom peb ua yam no tiag tiag; thiab peb yuav tsis rau siab ua raws li tus Tswv tej lus txib los? Yog li ntawd, yog tias koj nrog peb mus lawm nram roob moj sab qhua mus cuag kuv txiv koj yuav muaj chaw nrog peb nyob.",
                "35": "Thiab tau muaj tias Xaulas tau ua siab loj rau cov lus uas kuv hais. Nim no Xaulas yog tus tub qhe ntawd lub npe; thiab nws cog lus tias nws yuav mus lawm nram roob moj sab qhua mus cuag peb txiv. Muaj tseeb tiag, thiab nws kuj lav lus rau peb tias nws yuav nrog peb nyob txij thaum ntawd mus.",
                "36": "Nim no peb xav kom nws nrog peb nyob, xwv kom cov Neeg Yudais tsis txhob paub txog qhov uas peb khiav mus rau tom roob moj sab qhua, tsam lawv ho raws peb qab tuaj thiab ua rau peb puas tsuaj.",
                "37": "Thiab tau muaj tias thaum Xaulas tau lav lus rau peb, peb thiaj tsis ntshai txog nws lawm.",
                "38": "Thiab tau muaj tias peb nqa cov phiaj toog thiab coj Lanpas tus tub qhe, thiab khiav tawm mus rau tom roob moj sab qhua, thiab mus lawm nram peb txiv lub tsev pheeb suab ntaub."
            },
            "5": {
                "1": "Thiab tau muaj tias tom qab peb tau los rau nram roob moj sab qhua los cuag peb txiv, saib seb, nws xyiv fab heev, thiab kuv niam, Xaliyas, zoo siab heev ib yam nkaus, vim nws quaj ntsuag tiag yog vim peb.",
                "2": "Vim nws tau xav tias peb tau piam sij nyob rau pem roob moj sab qhua lawm; thiab nws kuj tau yws yws rau kuv txiv, hais rau nws tias nws yog ib tug neeg uas pheej ua yog toog pom ntau yam; hais tias: Saib seb koj tau coj peb tawm ntawm thaj av uas yog peb qub txeeg qub teg, thiab kuv cov tub los tsis muaj lawm, thiab wb yuav piam sij nyob hauv roob moj sab qhua no.",
                "3": "Thiab kuv niam tau siv yam lus li no yws kuv txiv.",
                "4": "Thiab tau muaj tias kuv txiv hais rau nws, hais tias: Kuv paub tias kuv yog ib tug neeg uas pheej ua yog toog pom ntau yam; vim tias yog kuv tsis tau pom tej yam ntawm Vajtswv nyob hauv txoj kev ua yog toog ntshe kuv twb tsis paub txog Vajtswv txoj kev zoo, tiam sis tseem nyob hauv Yeluxalees, thiab raug piam sij nrog kuv cov kwv tij.",
                "5": "Tiam sis saib seb, kuv tau txais ib thaj av uas cog lus cia, qhov ntawd ua rau kuv zoo siab; muaj tseeb tiag, thiab kuv paub tias tus Tswv yuav cawm kuv cov tub dim tawm ntawm Lanpas txhais tes, thiab coj lawv rov qab los rau wb nyob nram roob moj sab qhua no.",
                "6": "Thiab kuv txiv, Lihais, tau hais cov lus zoo li no txog peb kom nplij kuv niam, Xaliyas, lub siab, thaum peb taug kev nyob hauv roob moj sab qhua mus pem thaj av Yeluxalees, mus nqa cov Neeg Yudais phau ceev xwm txheej.",
                "7": "Thiab thaum peb tau rov qab los txog ntawm peb txiv lub tsev pheeb suab ntaub, saib seb nkawd txoj kev xyiv fab twb puv npo, thiab qhov no nplij kuv niam lub siab.",
                "8": "Thiab kuv niam tau hais li no tias: Nim no kuv paub tseeb tias tus Tswv tau txib kom kuv tus txiv khiav tawm mus rau tom roob moj sab qhua; muaj tseeb tiag, thiab kuv kuj paub tseeb tias tus Tswv tau tsom kwm kuv cov tub, thiab tau cawm lawv tawm ntawm Lanpas tes, thiab tau muab hwj chim rau lawv xwv kom lawv yuav muaj peev xwm ua tiav tej yam uas tus Tswv tau txib kom lawv ua. Thiab nws tau hais tej yam lus zoo li no.",
                "9": "Thiab tau muaj tias lawv tau xyiv fab heev kawg li, thiab tau ua kev cai txi thiab hlawv tsiaj pub rau tus Tswv; thiab lawv ua Ixayees tus Vajtswv tsaug.",
                "10": "Thiab tom qab lawv tau ua Ixayees tus Vajtswv tsaug, kuv txiv, Lihais, muab cov ceev xwm txheej uas tau sau rau saum cov phiaj toog los, thiab nws muab los tshawb xyuas tom hauv paus tuaj.",
                "11": "Thiab nws pom tias cov ceev xwm txheej no muaj Mauxes tsib phau ntawv nyob hauv, uas qhia ib zaj txog kev tsim lub ntiaj teb, thiab kuj qhia txog Adas thiab Evas, ob tug uas yog peb thawj tus niam thiab txiv.",
                "12": "Thiab kuj muaj cov Neeg Yudais ib phau ceev xwm txheej txij thaum chiv keeb los, mus txog rau thaum vaj ntxwv Xedekiyas sawv kav teb chaws Yudas.",
                "13": "Thiab kuj muaj cov yaj saub dawb huv tej kev qhia tej yuav muaj los yav tom ntej, txij puag thaum chiv keeb los, mus txog rau thaum Xedekiyas pib sawv los kav teb chaws; thiab kuj muaj ntau zaj lus qhia tej yuav muaj los yav tom ntej uas yog Yelemis lub qhov ncauj hais.",
                "14": "Thiab tau muaj tias kuv txiv, Lihais, kuj tshawb pom tias nyob hauv cov phiaj toog ntawd muaj ib zaj keeb kwm qhia txog nws tej poj koob yawm txwv, yog li ntawd nws thiaj paub tias nws yog Yauxej ib tug xeeb ntxwv; muaj tseeb tiag, twb yog tus Yauxej uas yog Yakhauj tus tub, tus uas raug muab muag mus rau hauv teb chaws Iyiv, thiab yog tus uas tus Tswv txhais tes tau tsom kwm, xwv kom nws yuav tsom kwm tau nws txiv, Yakhauj, thiab tag nrho nws tsev neeg dim txoj kev tshaib kev nqhis.",
                "15": "Thiab tib tug Vajtswv uas tau tsom kwm lawv tau coj lawv tawm ntawm kev poob cev qhev thiab tawm ntawm thaj av Iyiv.",
                "16": "Thiab xws li no kuv txiv, Lihais, nrhiav tau nws cov poj koob yawm txwv zaj qhia caj ceg. Thiab Lanpas kuj yog Yauxej ib tug xeeb ntxwv, yog li ntawd nws thiab nws tej poj koob yawm txwv thiaj tau khaws cov ceev xwm txheej no cia.",
                "17": "Thiab nim no thaum kuv txiv tau pom tag nrho tej no, nws muaj tus Ntsuj Plig puv npo, thiab pib qhia tej yuav muaj los yav tom ntej txog nws cov tub ki—",
                "18": "Hais tias cov phiaj toog no yuav tawm mus rau txhua haiv neeg, txhua xeem neeg, txhua yam lus, thiab txhua yam neeg uas yog nws cov tub ki.",
                "19": "Yog li ntawd, nws hais tias cov phiaj toog no yuav tsis raug piam sij ib zaug li; thiab yuav tsis muaj ib lub caij nyoog uas cov phiaj toog no yuav ploj mus li. Thiab nws tau qhia ntau yam uas yuav muaj los yav tom ntej txog nws cov tub ki.",
                "20": "Thiab tau muaj tias los txog niaj hnub nim no kuv thiab kuv txiv wb tau ua raws li tej lus txib uas tus Tswv tau txib kom peb ua.",
                "21": "Thiab peb twb nqa tau cov ceev xwm txheej uas tus Tswv tau txib peb, thiab tau muab tshawb xyuas thiab pom tias cov ceev xwm txheej no yeej zoo; muaj tseeb tiag, twb muaj nuj nqis heev rau peb, peb thiaj tseem tshwj tau tus Tswv tej lus txib tseg cia rau peb tej me nyuam thiab.",
                "22": "Yog li ntawd, yog tus Tswv lub tswv yim uas peb yuav tsum coj cov ceev xwm txheej no nrog peb, thaum peb tsiv nyob hauv roob moj sab qhua mus rau tim thaj av uas cog lus cia."
            },
            "6": {
                "1": "Thiab nim no kuv, Nifais, tsis sau zaj qhia caj ceg txog kuv tej poj koob yawm txwv rau hauv kuv phau ceev xwm txheej no; thiab tom qab no los ntshe kuv yuav tsis sau tej ntawd rau hauv cov phiaj uas kuv tab tom sau no; vim twb muaj tej ntawd sau nyob rau hauv phau ceev xwm txheej uas kuv txiv tau ceev tseg; yog li ntawd, kuv thiaj tsis sau rau hauv phau no.",
                "2": "Yog li ntawd txaus kuv siab hais tias peb yog Yauxej tej xeeb ntxwv.",
                "3": "Thiab yuav tsis ua cas rau kuv yog kuv tsis sau txhua yam txog kuv txiv, vim sau tsis tau tej no rau saum cov phiaj no, vim kuv xav kom muaj chaw cia rau kuv sau tej yam txog Vajtswv.",
                "4": "Vim tag nrho kuv lub hom phiaj tsuas yog kom kuv yaum tau neeg los cuag Anplaham tus Vajtswv, thiab Ixaj tus Vajtswv, thiab Yakhauj tus Vajtswv, thiab txais kev cawm dim.",
                "5": "Yog li ntawd, kuv tsis sau tej yam uas ntxim siab rau neeg ntiaj teb, tiam sis kuv tsuas sau tej yam uas ntxim siab rau Vajtswv thiab rau cov uas tsis yog neeg ntiaj teb.",
                "6": "Yog li ntawd, kuv yuav muab lus txib rau kuv cov tub ki, kom lawv yuav tsis txhob siv tej phiaj no sau tej yam uas tsis muaj nuj nqis rau noob neej."
            },
            "7": {
                "1": "Thiab nim no kuv xav kom nej paub tias, tom qab kuv txiv, Lihais, tau qhia tej yuav muaj los yav tom ntej txog nws cov tub ki, tau muaj tias tus Tswv rov qab hais rau nws dua, hais tias tsis tsim nyog rau nws, Lihais, kom nws coj nws tsev neeg mus rau tom roob moj sab qhua xwb; tiam sis nws cov tub yuav tsum coj luag tej ntxhais los ua poj niam, xwv kom lawv yuav yug tau cov tub ki rau tus Tswv nyob rau hauv thaj av uas cog lus cia.",
                "2": "Thiab tau muaj tias tus Tswv txib nws tias kom kuv, Nifais, thiab kuv cov tij laug, rov qab mus lawm pem thaj av Yeluxalees dua, thiab mus coj Ixama-ees thiab nws tsev neeg los rau nram roob moj sab qhua.",
                "3": "Thiab tau muaj tias kuv, Nifais, nrog rau kuv cov tij laug, tau rov qab mus rau hauv roob moj sab qhua rov mus lawm pem Yeluxalees dua.",
                "4": "Thiab tau muaj tias peb mus rau hauv Ixama-ees lub tsev, thiab peb tau ua rau Ixama-ees txaus siab rau peb, peb thiaj tau hais tus Tswv cov lus rau nws.",
                "5": "Thiab tau muaj tias tus Tswv tau ua rau Ixama-ees lub siab mos muag, thiab kuj tau ua rau nws tsev neeg lub siab mos muag, lawv thiaj kam nrog peb los mus rau nram roob moj sab qhua los cuag peb txiv nram nws lub tsev pheeb suab ntaub.",
                "6": "Thiab tau muaj tias thaum peb tab tom taug kev nyob hauv roob moj sab qhua, saib seb Lamas thiab Lemu-ees, thiab Ixama-ees ob tug ntxhais, thiab Ixama-ees ob tug tub thiab nkawd tsev neeg, tau ntxeev siab tawm tsam peb; muaj tseeb tiag, tau tawm tsam kuv, Nifais, thiab Xam, thiab lawv txiv, Ixama-ees, thiab nws tus poj niam, thiab nws peb tug ntxhais.",
                "7": "Thiab tau muaj tias nyob hauv txoj kev ntxeev siab no, lawv xav rov qab mus lawm pem thaj av Yeluxalees.",
                "8": "Thiab nim no kuv, Nifais, nyuaj siab txog lawv txoj kev siab tawv, yog li ntawd kuv thiaj hais rau lawv, hais tias, muaj tseeb tiag, twb hais rau Lamas thiab Lemu-ees tias: Saib seb neb yog kuv ob tug tij laug, yog vim li cas neb lub siab yuav tawv ua luaj, thiab neb lub cim xeeb yuav dig ua luaj, es neb yuav kom kuv, uas yog neb tus kwv, yuav tsum hais neb, muaj tseeb tiag, thiab ua ib tug yam ntxwv rau neb?",
                "9": "Yog vim li cas neb ho tsis mloog tus Tswv txoj lus?",
                "10": "Yog vim li cas neb ho tsis nco qab tias neb tau pom tus Tswv ib tug tim tswv?",
                "11": "Muaj tseeb tiag, thiab yog vim li cas neb ho tsis nco qab tej yam xwm tseem ceeb uas tus Tswv tau ua rau peb, tau cawm peb dim ntawm Lanpas tes, thiab kom peb nqa tau phau ceev xwm txheej?",
                "12": "Muaj tseeb tiag, thiab yog vim li cas neb ho tsis nco qab tias tus Tswv muaj peev xwm ua tau txhua yam raws li nws lub siab nyiam, rau noob neej, yog tias lawv muab siab rau ntseeg nws? Yog li ntawd, cia peb rau siab ntseeg nws.",
                "13": "Thiab yog tias peb rau siab ntseeg nws, peb yuav tau txais thaj av uas cog lus cia; thiab ib ntus tom ntej no neb yuav paub tias tus Tswv txoj lus ntsig txog kev puas tsuaj ntawm Yeluxalees yeej yuav muaj raws li hais; vim tias txhua yam uas tus Tswv tau hais txog kev puas tsuaj ntawm Yeluxalees yeej yuav muaj raws li ntawd.",
                "14": "Vim saib seb, tsis ntev no tus Tswv tus Ntsuj Plig yuav tsis tshoov lawv lub siab; vim saib seb, lawv tau xyeej cov yaj saub, thiab lawv tau tso Yelemis rau hauv lub tsev kaw. Thiab lawv tau nrhiav kev muab kuv txiv txoj sia txo pov tseg, lawv thiaj tau ntiab nws tawm hauv thaj av mus.",
                "15": "Nim no saib seb, kuv hais rau neb tias yog neb rov qab mus pem Yeluxalees neb yuav piam sij nrog lawv ib yam nkaus. Thiab nim no, yog neb xaiv li no, es neb rov mus pem thaj av, thiab nco ntsoov cov lus uas kuv hais rau neb, hais tias yog neb mus neb yuav piam sij ib yam nkaus; vim tus Tswv tus Ntsuj Plig txhib kom kuv yuav hais li no.",
                "16": "Thiab tau muaj tias thaum kuv, Nifais, tau hais cov lus no rau kuv ob tug tij laug, nkawd tau npau taws rau kuv. Thiab tau muaj tias nkawd tau xuas tes ntsiab nthos kuv, vim saib seb, nkawd npau taws heev kawg li, thiab nkawd tau muab hlua los khi kuv, vim nkawd nrhiav kev muab kuv txoj sia txo pov tseg, es nkawd yuav tso kuv rau tom roob moj sab qhua rau tsiaj qus noj.",
                "17": "Tiam sis tau muaj tias kuv tau thov tus Tswv, hais tias: Auj tus Tswv, raws li kuv txoj kev ntseeg uas yog kev ntseeg koj, thov koj cawm kom kuv dim ntawm kuv ob tug tij laug tes; muaj tseeb tiag, muab lub zog rau kuv xwv kom kuv yuav nti plam cov hlua uas khi kuv no.",
                "18": "Thiab tau muaj tias thaum kuv tau hais cov lus no, saib seb, cov hlua cia li hle ntawm kuv tes thiab taw mus, thiab kuv sawv rau ntawm kuv ob tug tij laug xub ntiag, thiab kuv rov hais lus rau nkawd dua.",
                "19": "Thiab tau muaj tias nkawd tau rov npau taws rau kuv dua, thiab nrhiav kev xuas tes ntsiab nthos kuv; tiam sis saib seb, Ixama-ees ib tug ntxhais, muaj tseeb tiag, thiab nws niam, thiab Ixama-ees ib tug tub, tau thov kuv ob tug tij laug, lawv thiaj ua rau nkawd lub siab mos muag; thiab nkawd thiaj tseg tsis nrhiav kev txo kuv txoj sia.",
                "20": "Thiab tau muaj tias nkawd tau tu siab, vim nkawd txoj kev phem, nkawd thiaj tau txhos caug rau ntawm kuv; thiab tau thov kom kuv zam txim pub rau nkawd rau yam uas nkawd tau ua rau kuv.",
                "21": "Thiab tau muaj tias kuv tau ua siab dawb paug zam txim pub rau nkawd rau tag nrho tej uas nkawd ua, thiab kuv tau ntuas kom nkawd yuav tsum thov kev zam txim ntawm tus Tswv nkawd tus Vajtswv. Thiab tau muaj tias nkawd tau ua li ntawd. Thiab tom qab nkawd tau thov tus Tswv peb tau rov qab taug kev mus rau nram peb txiv lub tsev pheeb suab ntaub.",
                "22": "Thiab tau muaj tias peb tau los txog nram peb txiv lub tsev pheeb suab ntaub. Thiab tom qab kuv thiab kuv cov tij laug thiab tag nrho tsev neeg Ixama-ees tau los txog nram kuv txiv lub tsev pheeb suab ntaub, lawv tau ua tus Tswv tus uas yog lawv tus Vajtswv tsaug; thiab lawv tau ua kev cai txi thiab hlawv tsiaj pub rau nws."
            },
            "8": {
                "1": "Thiab tau muaj tias peb tau sau txhua yam noob los ua ke tsis hais noob qoob noob loo, los yog txhua yam noob nplej, thiab noob txiv hmab txiv ntoo txhua yam.",
                "2": "Thiab tau muaj tias thaum kuv txiv tseem nyob tom roob moj sab qhua nws tau hais rau peb li no: Saib seb, kuv tau ua ib zaj npau suav, los yog hais tias, kuv tau ua yog toog.",
                "3": "Thiab saib seb, vim tej yam uas kuv tau pom, kuv thiaj li muaj kev zoo siab rau tus Tswv vim yog Nifais thiab kuj yog Xam thiab; rau qhov kuv xav tias nyaj nkawd, thiab nkawd cov tub ki coob leej, yuav txais kev cawm dim.",
                "4": "Tiam sis saib seb, Lamas thiab Lemu-ees, kuv txhawj heev kawg nkaus li vim yog neb; vim saib seb, zoo li kuv pom nyob hauv kuv zaj npau suav, ib lub roob moj sab qhua uas tsaus ntuj thiab muaj kev nyuaj siab.",
                "5": "Thiab tau muaj tias kuv tau pom ib tug txiv neej, thiab nws hnav ib lub tsho tshaj sab dawb; thiab nws tau los thiab sawv ntawm kuv hauv ntej.",
                "6": "Thiab tau muaj tias nws hais lus rau kuv, thiab hais kom kuv lawv nws qab.",
                "7": "Thiab tau muaj tias thaum kuv lawv nws qab mus kuv pom tias kuv nyob hauv ib qho chaw uas muaj kev tsaus ntuj thiab kev nyuaj siab.",
                "8": "Thiab tom qab kuv tau mus hauv qhov chaw tsaus ntuj ntawd tau ntau ntau teev, kuv pib thov tus Tswv kom nws muaj kev hlub tshua rau kuv, raws li nws txoj kev hlub tshua uas loj kawg nkaus.",
                "9": "Thiab tau muaj tias tom qab kuv tau thov tus Tswv kuv pom ib lub nras uas loj thiab dav.",
                "10": "Thiab tau muaj tias kuv pom ib tsob ntoo, uas muaj cov txiv uas neeg xav tau kom muaj kev zoo siab.",
                "11": "Thiab tau muaj tias kuv tau mus ntawm tsob ntoo thiab kuv tau noj cov txiv ntawd; thiab kuv pom tias cov txiv ntawd qab zib tshaj txhua yam uas kuv tau noj yav tas los. Muaj tseeb tiag, thiab kuv pom hais tias cov txiv ntawd yog ib co uas dawb, dawb tshaj txhua yam uas kuv tau pom.",
                "12": "Thiab thaum kuv noj cov txiv ntawd ua rau kuv tus ntsuj plig muaj kev xyiv fab loj heev; yog li ntawd, kuv pib xav kom kuv tsev neeg tau noj thiab; vim kuv paub hais tias yog ib yam txiv uas qab tshaj txhua yam txiv.",
                "13": "Thiab thaum kuv tsa qhov muag ntsia ib puag ncig, saib puas pom kuv tsev neeg thiab, kuv pom ib tug kwj deg uas muaj dej; thiab tus dej ntawd ntws, thiab tus dej nyob ze ntawm tsob ntoo uas kuv tau noj cov txiv.",
                "14": "Thiab kuv ntsia mus pom qhov uas tus dej ntawd los; thiab kuv tau pom tias tus dej ntawd txhawv nyob tsis deb ntawd; thiab nyob ntawm qhov dej txhawv ntawd kuv pom nej niam Xaliyas, thiab Xam, thiab Nifais; thiab lawv sawv ntsug zoo li lawv tsis paub xyov lawv yuav mus qhov twg.",
                "15": "Thiab tau muaj tias kuv co tes rau lawv; thiab kuv kuj tau tsa suab hais nrov nrov rau lawv kom lawv yuav los cuag kuv, thiab los noj cov txiv, uas yog cov qab tshaj txhua yam txiv.",
                "16": "Thiab tau muaj tias lawv tau los cuag kuv thiab tau noj cov txiv ntawd thiab.",
                "17": "Thiab tau muaj tias kuv xav kom Lamas thiab Lemu-ees los noj cov txiv ntawd thiab; yog li ntawd, kuv tau tsa muag ntsia rau pem lub hau dej, saib kuv puas pom nkawd.",
                "18": "Thiab tau muaj tias kuv pom nkawd, tiam sis nkawd tsis kam los cuag kuv thiab los noj cov txiv.",
                "19": "Thiab kuv pom ib tug nqaj hlau, thiab tus nqaj hlau mus raws tus ntug dej, thiab tuam los txog ntawm tsob ntoo uas kuv sawv.",
                "20": "Thiab kuv kuj pom ib txoj kev ti thiab nqaim, uas los raws tus nqaj hlau, twb los txog ntua ntawm tsob ntoo uas kuv sawv; thiab txoj kev ntawd kuj mus dhau tus hauv dej txhawv, mus txog rau ib lub nras uas loj thiab dav, zoo nkaus li yog ib lub ntiaj teb.",
                "21": "Thiab kuv pom ntau pab neeg coob coob uas suav tsis txheeb, coob leej ntawm cov neeg ntawd tau sib zog mus lawm tom hauv ntej, xwv kom lawv yuav los txog ntawm txoj kev uas mus rau ntawm tsob ntoo uas kuv sawv.",
                "22": "Thiab tau muaj tias lawv tau los, thiab pib taug txoj kev uas coj mus txog tsob ntoo.",
                "23": "Thiab tau muaj tias muaj kev tsaus ntuj uas muaj huab zig niab los; muaj tseeb tiag, twb yog kev tsaus ntuj uas muaj huab zig niab loj heev, ua rau lawv ib co uas tau taug txoj kev ntawd thiaj nrhiav tsis tau txoj kev, lawv thiaj mus yuam kev thiab tau ploj mus.",
                "24": "Thiab tau muaj tias kuv pom lwm cov neeg sib zog mus lawm tom hauv ntej, thiab lawv los tuav tau qhov kawg ntawm tus nqaj hlau; thiab lawv tau sib zog mus dhau kev tsaus ntuj uas muaj huab zig niab, tuav rawv tus nqaj hlau, mus txog thaum uas lawv tau los txog thiab noj cov txiv ntoo.",
                "25": "Thiab tom qab lawv tau noj cov txiv ntawm tsob ntoo lawv tau tsa muag ntsia ib puag ncig zoo li lawv txaj muag.",
                "26": "Thiab kuv kuj tau tsa qhov muag ntsia ib puag ncig, thiab tau pom, ib lub tsev loj thiab dav nyob ntawm tus kwj dej sab tid; thiab zoo li lub tsev ntawd nyob yuj yees saum nruab cua, siab dua ntiaj teb.",
                "27": "Thiab lub tsev ntawd muaj neeg nyob puv nkaus, muaj cov laus cov hluas, muaj poj niam thiab txiv neej; thiab lawv hnav tsuj hnav npuag ci ntsa iab; thiab lawv tab tom luag thuam thiab taw tes ntshis rau cov uas tau los txog ntawm tsob ntoo thiab tab tom noj cov txiv.",
                "28": "Thiab tom qab lawv tau saj cov txiv lawv txaj muag, vim cov neeg ntawd tab tom luag thuam lawv; thiab lawv tau poob mus rau tej kev uas txwv tsis pub mus thiab tau ploj mus.",
                "29": "Thiab nim no kuv, Nifais, tsis hais tag nrho kuv txiv tej lus.",
                "30": "Tiam sis, ua kom txoj kev sau ntawv no luv, saib seb, nws pom ntau pab neeg txiv los sib zog mus lawm tom hauv ntej; thiab lawv los tuav tau qhov kawg ntawm tus nqaj hlau; thiab lawv tau txiv los mus lawm tom hauv ntej, tuav rawv tus nqaj hlau ruaj ruaj tsis tso, mus txog thaum uas lawv los txog thiab qhau cev thiab noj cov txiv ntoo.",
                "31": "Thiab nws kuj tau pom ntau pab neeg uas maub xuas mus rau tom lub tsev loj thiab dav ntawd.",
                "32": "Thiab tau muaj tias muaj coob leej tau poob dej nyob rau hauv tus dej; thiab muaj coob leej uas nws tsis pom ntxiv li lawm, vim lawv taug tej kev uas txawv txawv mus.",
                "33": "Thiab neeg coob coob heev tau nkag mus rau hauv lub tsev txawv txawv ntawd. Thiab tom qab lawv tau nkag mus rau hauv lub tsev ntawd, lawv tau taw tes ntshis thuam kuv thiab cov uas tab tom noj cov txiv; tiam sis peb tsis quav ntsej lawv.",
                "34": "Cov no yog kuv txiv tej lus: Tag nrho cov uas tau mloog cov neeg ntawd lus, tau ploj mus.",
                "35": "Thiab kuv txiv hais tias Lamas thiab Lemu-ees tsis tau noj cov txiv.",
                "36": "Thiab tau muaj tias tom qab kuv txiv tau hais tag nrho nws cov lus ntawm nws zaj npau suav los yog kev ua yog toog, uas ntau heev, nws tau hais rau peb hais tias, vim tej yam uas nws tau pom nyob hauv nws txoj kev ua yog toog, nws txhawj heev txog Lamas thiab Lemu-ees; muaj tseeb tiag, nws txhawj hais tias nyob tsam nkawd yuav raug ntiab tawm ntawm tus Tswv xub ntiag mus.",
                "37": "Thiab nws tau qhuab ntuas nkawd kawg siab kawg ntsws yam li ib leej txiv uas muaj siab hlub, kom nkawd mloog nws cov lus, kom tej zaum tus Tswv yuav hlub tshua nkawd, thiab tsis ntiab nkawd tawm; muaj tseeb tiag, kuv txiv tau qhuab qhia nkawd.",
                "38": "Thiab tom qab nws tau qhuab qhia nkawd, thiab kuj tau qhia ntau yam rau nkawd txog tej yam uas yuav muaj los yav tom ntej, nws hais kom nkawd ua raws li tus Tswv tej lus txib; thiab nws tau tsum tsis hais nkawd lawm."
            },
            "9": {
                "1": "Thiab txhua yam uas kuv txiv tau pom, tau hnov, thiab tau hais no, yog thaum nws nyob hauv ib lub tsev pheeb suab ntaub, nyob hauv lub hav Lemu-ees, thiab kuj muaj ntau yam tseem ceeb, uas sau tsis tau rau saum cov phiaj no.",
                "2": "Thiab nim no, ib yam li kuv twb tau hais txog cov phiaj no, saib seb cov phiaj no tsis yog cov phiaj uas kuv sau tag nrho kuv cov neeg tej keeb kwm rau hauv; vim cov phiaj uas kuv sau tag nrho kuv cov neeg tej keeb kwm rau hauv kuv tau tis npe rau hu ua Nifais; yog li ntawd, cov phiaj ntawd hu ua Nifais cov phiaj, raws li kuv lub npe; thiab cov phiaj no los kuj hu ua Nifais cov phiaj thiab.",
                "3": "Txawm li ntawd los, kuv tau txais tus Tswv ib lo lus txib kom kuv yuav tsum ua cov phiaj no, rau lub hom phiaj tshwj xeeb kom sau tau ib zaj keeb kwm txog kev ua hauj lwm qhuab qhia ntawm kuv cov neeg.",
                "4": "Nyob rau saum lwm cov phiaj yuav tsum sau ib zaj txog cov vaj ntxwv tej kev kav teb kav chaw, thiab tej kev ua rog thiab tej kev sib cav sib ceg ntawm kuv cov neeg; yog li ntawd cov phiaj no yuav cia sau txog txoj kev ua hauj lwm qhuab qhia; thiab lwm cov phiaj yog cia sau txog cov vaj ntxwv tej kev kav teb kav chaw thiab kuv cov neeg tej kev ua rog thiab tej kev sib cav sib ceg.",
                "5": "Yog li ntawd, tus Tswv tau txib kom kuv ua cov phiaj no rau nws ib lub hom phiaj tseem ceeb, lub hom phiaj uas kuv tsis paub.",
                "6": "Tiam sis tus Tswv paub txhua yam txij thaum chiv keeb los; yog li ntawd, nws yeej npaj ib txoj kev kom ua tau txhua yam nws yuav ua nyob hauv noob neej; vim saib seb, nws yeej muaj hwj chim tag nrho los ua tau kom muaj raws li tag nrho nws cov lus. Thiab muaj li ntawd tiag. Amees."
            },
            "10": {
                "1": "Thiab nim no kuv, Nifais, rov sau ntxiv ib zaj rau saum cov phiaj no txog tej yam uas kuv tau ua, thiab txog kuv txoj kev kav teb kav chaw thiab txoj kev qhuab qhia; yog li ntawd, ua ntej yuav sau txog kuv zaj ntxiv, kuv yuav tsum hais me ntsis txog tej yam uas kuv txiv ua, thiab txog kuv cov tij laug.",
                "2": "Vim saib seb, tau muaj tias tom qab kuv txiv tau hais tej lus ntawm nws zaj npau suav tiav, thiab ntuas nkawd kom nkawd rau siab ntso rau txhua yam, nws hais rau nkawd txog cov Neeg Yudais—",
                "3": "Hais tias tom qab lawv raug puas tsuaj tas, cov nyob rau hauv lub tuam nroog Yeluxalees, thiab coob leej raug txhom cab mus rau hauv Npanpiloos, raws li lub caij nyoog uas tus Tswv pom zoo, lawv yuav rov qab los dua, muaj tseeb tiag, tus Tswv yeej yuav coj lawv coj rov qab tawm ntawm txoj kev poob cev qhev; thiab tom qab tus Tswv coj lawv rov qab tawm ntawm txoj kev poob cev qhev ces lawv yuav rov qab tau thaj av uas yog lawv qub txeeg qub teg dua.",
                "4": "Muaj tseeb tiag, twb yog rau pua xyoo txij thaum kuv txiv tau ncaim Yeluxalees, tus Tswv uas yog Vajtswv yuav tsa ib tug yaj saub sawv hauv cov Neeg Yudais los—twb yog ib tug Mexiyas, los yog hais tias, yog neeg ntiaj teb ib tug Cawm Seej.",
                "5": "Thiab nws kuj tau hais txog cov yaj saub, muaj coob leej ntau tus kawg uas tau ua tim khawv txog tej yam no, hais txog tus Mexiyas no, tus uas nws tau hais txog, los sis neeg ntiaj teb tus Txhiv Dim no.",
                "6": "Yog li ntawd, tib neeg sawv daws yuam kev thiab poob rau kev txhaum, thiab yuav zoo li ntawd mus ib txhis li tsuas yog lawv yuav vam khom rau tus Txhiv Dim no nkaus xwb.",
                "7": "Thiab nws kuj tau hais txog ib tug yaj saub tus uas yuav los ua ntej tus Mexiyas, los npaj tus Tswv txoj kev—",
                "8": "Muaj tseeb tiag, nws twb yuav mus rau tom roob moj sab qhua thiab tshaj tawm hais tias: Nej cia li npaj tus Tswv txoj kev, thiab kho nws txoj kev kom ncaj; vim muaj ib tug nrog nej sawv ua ke uas nej twb tsis paub nws; thiab nws muaj hwj chim loj dua kuv, nws txoj hlua khau xwb los kuv twb tsis tsim nyog daws. Thiab kuv txiv hais ntau yam txog qhov no.",
                "9": "Thiab kuv txiv tau hais tias nws yuav ua kev cai raus dej nyob rau hauv lub zos Npethanpalas, hauv tus dej Yauladees; thiab kuv txiv kuj hais tias nws yuav muab neeg ua kev cai raus dej; nws twb yuav muab tus Mexiyas ua kev cai raus dej.",
                "10": "Thiab tom qab nws tau muab tus Mexiyas ua kev cai raus dej, nws yuav paub thiab ua tim khawv hais tias nws tau muab Vajtswv tus Me Nyuam Yaj ua kev cai raus dej, tus uas yuav los tshem neeg ntiaj teb tej kev txhaum.",
                "11": "Thiab tau muaj tias tom qab kuv txiv tau hais cov lus no nws hais rau kuv cov tij laug txog txoj moo zoo uas yuav muab tshaj tawm rau cov Neeg Yudais, thiab nws kuj tau hais txog cov Neeg Yudais txoj kev tso kev ntseeg tseg zuj zus. Thiab tom qab lawv muab tus Mexiyas tua, tus uas tseem yuav los, thiab tom qab nws raug tua tuag nws yuav sawv hauv qhov tuag rov qab los, thiab nws yuav ua nws tus kheej tshwm sim los rau Lwm Haiv Neeg, los ntawm tus Vaj Ntsuj Plig Dawb Huv.",
                "12": "Muaj tseeb tiag, kuv txiv twb tau hais ntau yam txog Lwm Haiv Neeg, thiab kuj tau hais txog tsev neeg Ixayees tias, yuav muab lawv piv rau ib tsob ntoo txiv roj, uas tej ceg yuav lov thiab yuav tawg khiav ri niab mus thoob plaws hauv lub ntiaj teb.",
                "13": "Yog li ntawd, nws tau hais tias yeej yuav tsum muaj tias tus Tswv yuav coj peb ua ke mus rau hauv thaj av uas cog lus cia, kom yuav muaj raws li tus Tswv txoj lus, hais tias peb yuav tawg khiav ri niab mus thoob plaws hauv lub ntiaj teb.",
                "14": "Thiab tom qab tsev neeg Ixayees tau tawg khiav ri niab tus Tswv yuav sau lawv los ua ke dua; los sis; lub ntsiab yog li no hais tias, tom qab Lwm Haiv Neeg tau txais qhov txhij txhua ntawm Txoj Moo Zoo, ces yuav muab tej ceg ntoo txiv roj nyeg, los sis cov uas seem tshuav nyob hauv tsev neeg Ixayees, coj los txuas rau, los sis los paub txog tus Mexiyas tseeb, lawv tus Tswv thiab lawv tus Txhiv Dim.",
                "15": "Thiab kuv txiv tau qhia txog tej yuav muaj los yav tom ntej thiab tau hais rau kuv cov tij laug zoo li no, thiab ntau yam ntxiv uas kuv tsis sau rau hauv phau ntawv no; vim kuv tau sau tej no ntau npaum li uas kuv pom zoo nyob rau hauv lwm phau ntawv.",
                "16": "Thiab txhua yam no, uas kuv tau hais, tau tshwm sim thaum kuv txiv nyob hauv ib lub tsev pheeb suab ntaub, nyob rau hauv lub hav Lemu-ees.",
                "17": "Thiab tau muaj tias tom qab kuv, Nifais, tau hnov tag nrho kuv txiv tej lus, ntsig txog tej yam uas nws tau pom nyob rau hauv ib txoj kev ua yog toog, thiab tej uas nws tau hais los ntawm tus Vaj Ntsuj Plig Dawb Huv lub hwj chim, lub hwj chim uas nws tau txais los ntawm txoj kev ntseeg Vajtswv Leej Tub—thiab Vajtswv Leej Tub yog tus Mexiyas uas tseem yuav los—kuv, Nifais, kuj tau xav tias kheev lam kuv yuav pom, thiab yuav hnov, thiab yuav paub txog tej yam no, los ntawm tus Vaj Ntsuj Plig Dawb Huv lub hwj chim, uas yog Vajtswv ib lub txiaj ntsim rau txhua tus neeg uas rau siab nrhiav nws, nyob rau txheej thaum ub ib yam li nyob rau txheej uas nws yuav ua nws tus kheej tshwm los rau noob neej pom.",
                "18": "Vim nws yeej zoo ib yam nag hmo, hnub no, thiab mus ib txhis li; thiab twb npaj tau txoj hau kev rau neeg txhua tus txij thaum ntuj tsim teb raug los, yog tias lawv hloov siab lees txim thiab los cuag nws.",
                "19": "Vim tus uas rau siab nrhiav yuav ntsib; thiab tej txuj ci uas neeg tsis paub txog Vajtswv yuav qhib plho los rau lawv, los ntawm tus Vaj Ntsuj Plig Dawb Huv lub hwj chim, nyob rau txheej nim no ib yam li nyob rau txheej thaum ub, thiab nyob rau txheej thaum ub ib yam li nyob rau txheej uas tseem yuav los; vim tias, tus Tswv txoj kev yeej yog ib txoj uas ncig mus ib txhis li.",
                "20": "Yog li ntawd cia li nco ntsoov, auj tib neeg es, vim tus Tswv yuav txiav txim rau txhua yam uas nej ua.",
                "21": "Yog li ntawd, yog hais tias nej pheej nrhiav kev ua txoj kev phem nyob hauv nej lub caij sim siab no, ces yuav suav tias nej tsis dawb huv nyob rau ntawm Vajtswv lub rooj txiav txim; thiab tsis muaj ib yam uas tsis dawb huv yuav nyob tau nrog Vajtswv; yog li ntawd, nej yeej yuav raug ntiab tawm mus ib txhis li.",
                "22": "Thiab tus Vaj Ntsuj Plig Dawb Huv muab cai kom kuv yuav tsum hais tej yam no, thiab tsis txhob xyeej."
            },
            "11": {
                "1": "Vim tau muaj tias tom qab kuv tau xav pom tej yam uas kuv txiv tau pom, thiab vim kuv ntseeg tias tus Tswv yeej muaj peev xwm ua tau tej ntawd rau kuv pom, thaum kuv tab tom zaum xav hauv kuv nruab siab tus Tswv tus Ntsuj Plig tau coj kuv tawm mus, muaj tseeb tiag, coj kuv mus rau puag saum ib lub ncov roob uas siab kawg, lub uas kuv tsis tau pom dua li, thiab lub uas kuv txhais ko taw tsis tau mus txog dua li.",
                "2": "Thiab tus Ntsuj Plig hais rau kuv tias: Saib seb, koj xav tau dab tsi?",
                "3": "Thiab kuv hais tias: Kuv xav pom tej yam uas kuv txiv tau pom.",
                "4": "Thiab tus Ntsuj Plig hais rau kuv tias: Koj puas ntseeg tias koj txiv tau pom tsob ntoo uas nws tau hais?",
                "5": "Thiab kuv hais tias: Muaj tseeb tiag, koj yeej paub tias kuv ntseeg tag nrho kuv txiv cov lus.",
                "6": "Thiab thaum kuv tau hais cov lus no tas, tus Ntsuj Plig qw nrog ib lub suab nrov nrov hais tias: Hauxanas rau tus Tswv, tus Vajtswv uas siab tshaj plaws; vim nws yog Vajtswv tus uas kav lub ntiaj teb tag nrho, muaj tseeb tiag, twb siab tshaj txhua yam. Thiab koj tau koob hmoov, Nifais, vim koj ntseeg tus Vajtswv uas siab tshaj plaws Leej Tub; yog li ntawd, koj yuav pom tej uas koj xav pom.",
                "7": "Thiab saib seb yuav muab qhov no ua ib lub cim rau koj, hais tias tom qab koj tau pom tsob ntoo uas txi cov txiv uas koj txiv tau noj, koj kuj yuav pom ib tug txiv neej nqis saum ntuj ceeb tsheej los, thiab koj yuav pom nws; thiab tom qab koj pom nws koj yuav ua pov thawj hais tias nws yog Vajtswv Leej Tub.",
                "8": "Thiab tau muaj tias tus Ntsuj Plig hais rau kuv tias: Ntsia saib! Thiab kuv ntsia thiab pom ib tsob ntoo; thiab nws zoo li tsob ntoo uas kuv txiv tau pom; thiab qhov zoo nkauj ntawm tsob ntoo mas zoo nkauj tshaj, muaj tseeb tiag, zoo nkauj tshaj txhua yam uas zoo nkauj; thiab qhov dawb ntawm tsob ntoo yeej dawb tshaj qhov dawb ntawm cov daus uas cua muab ntsawj ya.",
                "9": "Thiab tau muaj tias tom qab kuv pom tsob ntoo, kuv hais rau tus Ntsuj Plig hais tias: Kuv pom tias koj tau muab tsob ntoo uas muaj nuj nqis tshaj dua li lwm tsob ntoo rau kuv pom.",
                "10": "Thiab nws hais rau kuv tias: Koj xav tau dab tsi?",
                "11": "Thiab kuv hais rau nws hais tias: Xav paub saib tsob ntoo txhais li cas—vim kuv hais lus rau nws ib yam li ib tug tib neeg hais lus; vim kuv pom tias nws muaj yam ntxwv zoo li ib tug neeg; tiam sis, kuv paub hais tias nws yog tus Tswv tus Ntsuj Plig; thiab nws hais lus rau kuv ib yam li ib tug neeg hais lus nrog rau lwm tus.",
                "12": "Thiab tau muaj tias nws hais rau kuv hais tias: Ntsia saib! Thiab kuv tig hlo mus ntsia nws, thiab kuv tsis pom nws; vim nws tau ncaim ntawm kuv xub ntiag mus lawm.",
                "13": "Thiab tau muaj tias kuv ntsia thiab pom lub tuam nroog Yeluxalees, thiab lwm cov nroog thiab. Thiab kuv pom lub nroog Naxales; thiab kuv pom ib tug nkauj xwb nyob hauv lub nroog Naxales, thiab nws yog ib tug nkauj xwb uas dawb thiab zoo nkauj heev.",
                "14": "Thiab tau muaj tias kuv pom rooj ntug qhib; thiab ib tug tim tswv nqis saud los thiab los sawv ntawm kuv xub ntiag; thiab nws hais rau kuv hais tias: Nifais, koj pom dab tsi?",
                "15": "Thiab kuv hais rau nws hais tias: Kuv pom ib tug nkauj xwb, tus uas dawb thiab zoo nkauj tshaj dua lwm tus nkauj xwb.",
                "16": "Thiab nws tau hais rau kuv hais tias: Koj puas paub hais tias Vajtswv twb yuav nqis los nrog neeg nyob?",
                "17": "Thiab kuv hais rau nws hais tias: Kuv paub tias nws yeej hlub nws cov me nyuam; txawm li ntawd los, kuv tsis paub tej ntsiab lus ntawm txhua yam.",
                "18": "Thiab nws hais rau kuv hais tias: Saib seb, tus nkauj xwb uas koj pom yog leej niam ntawm Vajtswv Leej Tub, raws li sab cev nqaij daim tawv.",
                "19": "Thiab tau muaj tias kuv pom tias tus Ntsuj Plig tau muab tus nkauj xwb coj mus; thiab tom qab tus Ntsuj Plig muab nws coj mus tau ib ntus tus tim tswv hais rau kuv hais tias: Ntsia saib!",
                "20": "Thiab kuv ntsia thiab pom dua tus nkauj xwb, nws tab tom puag ib tug me nyuam mos hauv nws caj npab.",
                "21": "Thiab tus tim tswv hais rau kuv hais tias: Saib seb Vajtswv tus Me Nyuam Yaj, muaj tseeb tiag, twb yog Leej Txiv tus uas Nyob Mus Ib Txhis Leej Tub! Koj puas paub lub ntsiab ntawm tsob ntoo uas koj txiv pom?",
                "22": "Thiab kuv teb nws, hais tias: Muaj tseeb tiag, yog Vajtswv txoj kev hlub, uas nthuav kom dav rau txhua txhia qhov chaw nyob hauv noob neej lub siab; yog li ntawd, tsob ntoo ntawd yog yam uas neeg xav tau tshaj txhua txhia yam.",
                "23": "Thiab nws hais rau kuv, hais tias: Muaj tseeb tiag, thiab yog qhov uas xyiv fab tshaj plaws rau yus tus ntsuj plig.",
                "24": "Thiab tom qab nws tau hais cov lus no tas, nws hais rau kuv tias: Ntsia saib! Thiab kuv ntsia, thiab kuv pom Vajtswv Leej Tub tawm mus rau noob neej; thiab kuv pom coob leej qhau cev rau ntawm nws ko taw thiab teev tiam nws.",
                "25": "Thiab tau muaj tias kuv pom tias tus nqaj hlau, uas kuv txiv tau pom, yog Vajtswv txoj lus, uas coj mus rau lub qhov dej txhawv uas muaj sia, los yog coj mus rau tsob ntoo uas cawm neeg txoj sia; cov dej no piv txog Vajtswv txoj kev hlub; thiab kuv kuj pom tias tsob ntoo uas cawm neeg txoj sia piv txog Vajtswv txoj kev hlub.",
                "26": "Thiab tus tim tswv tau hais rau kuv dua: Ntsia thiab saib qhov uas Vajtswv nqis los nrog neeg nyob!",
                "27": "Thiab kuv ntsia thiab pom neeg ntiaj teb tus Txhiv Dim, tus uas kuv txiv tau hais txog; thiab kuv kuj pom tus yaj saub uas yuav los npaj txoj kev rau nws. Thiab Vajtswv tus Me Nyuam Yaj mus thiab tus yaj saub ntawd tau muab nws ua kev cai raus dej; thiab tom qab nws tau ua kev cai raus dej, kuv pom rooj ntug qhib, thiab tus Vaj Ntsuj Plig Dawb Huv nqis saum ntuj ceeb tsheej los thiab tsaws rau saum nws yam li ib tug nquab.",
                "28": "Thiab kuv pom tias nws tawm mus qhuab qhia thiab foom koob hmoov rau cov neeg, nws muaj hwj chim thiab muaj yeeb koob loj kawg; thiab muaj neeg coob tau sib sau ua ke tuaj mloog nws; thiab kuv pom tias lawv muab nws ntiab tawm ntawm lawv mus.",
                "29": "Thiab kuv kuj pom kaum ob tug lawv nws qab. Thiab tau muaj tias tus Ntsuj Plig tau coj lawv ncaim ntawm kuv lub qhov muag mus, thiab kuv tsis pom lawv lawm.",
                "30": "Thiab tau muaj tias tus tim tswv rov qab hais rau kuv dua, hais tias: Ntsia saib! Thiab kuv ntsia, thiab kuv pom rooj ntug rov qab qhib dua, thiab kuv pom tej tim tswv nqis los nrog noob neej nyob; thiab tej tim tswv tau txhawb pab noob neej.",
                "31": "Thiab nws rov qab hais rau kuv dua, hais tias: Ntsia saib! Thiab kuv ntsia, thiab kuv pom Vajtswv tus Me Nyuam Yaj tawm mus rau noob neej. Thiab kuv pom muaj neeg coob cov uas muaj mob, thiab cov uas raug txom nyem los ntawm tej kab mob kev nkeeg, thiab ntawm tej dab phem thiab tej ntsuj plig tsis huv; thiab tus tim tswv hais thiab ua rau kuv pom tag nrho tej no. Thiab lawv zoo mob zoo nkeeg los ntawm Vajtswv tus Me Nyuam Yaj lub hwj chim; thiab nws tau ntiab tej dab phem thiab tej ntsuj plig tsis huv tawm mus.",
                "32": "Thiab tau muaj tias tus tim tswv rov qab hais rau kuv dua, hais tias: Ntsia saib! Thiab kuv ntsia thiab pom Vajtswv tus Me Nyuam Yaj, pom hais tias cov neeg tau muab nws txhom; muaj tseeb tiag, neeg ntiaj teb tau txiav txim rau Vajtswv tus uas kav ib txhis Leej Tub; thiab kuv tau pom thiab ua tim khawv.",
                "33": "Thiab kuv, Nifais, tau pom tias nws raug ntsia rau saum tus ntoo khaub lig thiab raug tua tuag rau neeg ntiaj teb tej kev txhaum.",
                "34": "Thiab tom qab nws raug tua tuag kuv pom hais tias neeg ntiaj teb coob leej tau sib sau ua ke tuaj nkaug tawm tsam tus Me Nyuam Yaj cov thwj tim; vim tus Tswv tus tim tswv muab kaum ob tug hu li no.",
                "35": "Thiab cov neeg ntiaj teb coob leej tau tuaj sib sau ua ke; thiab kuv pom tias lawv nyob hauv ib lub tsev loj thiab dav, zoo li lub tsev uas kuv txiv pom. Thiab tus Tswv tus tim tswv rov qab hais rau kuv dua, hais tias: Saib seb cov neeg ntiaj teb thiab lawv tej tswv yim ntawd; muaj tseeb tiag, saib seb tsev neeg Ixayees tau sib sau ua ke tuaj nkaug tawm tsam tus Me Nyuam Yaj kaum ob tug thwj tim.",
                "36": "Thiab tau muaj tias kuv pom thiab ua pov thawj, hais tias lub tsev loj thiab dav ntawd yog neeg ntiaj teb txoj kev muab hlob; thiab lub tsev ntawd raug puas tsuaj mus, thiab txoj kev puas tsuaj ntawd yeej phem heev. Thiab tus Tswv tus tim tswv rov qab hais rau kuv dua, hais tias: Txhua haiv neeg, txhua xeem neeg, txhua yam lus, thiab txhua yam neeg, cov uas nkaug tawm tsam tus Me Nyuam Yaj kaum ob tug thwj tim, yuav raug puas tsuaj zoo li no."
            },
            "12": {
                "1": "Thiab tau muaj tias tus tim tswv tau hais rau kuv tias: Ntsia, thiab saib seb koj cov tub ki, thiab koj cov tij laug tej tub ki thiab. Thiab kuv ntsia thiab pom thaj av uas cog lus cia; thiab kuv pom muaj neeg coob heev, muaj tseeb tiag, twb ntau npaum li cov xuab zeb nram ntug dej hiav txwv.",
                "2": "Thiab tau muaj tias kuv pom ntau pab neeg tuaj sib sau ua ke sib ntaus sib tua, ib leeg tawm tsam ib leeg; thiab kuv pom tej kev ua rog, thiab hnov lus paj lus cua txog kev ua rog, thiab kuv cov neeg coob leej poob tsam los ntawm hniav ntaj.",
                "3": "Thiab tau muaj tias kuv pom ntau tiam neeg tau dhau mus, raws li tej kev ua rog thiab kev sib cav sib ceg nyob rau hauv thaj av; thiab kuv pom ntau lub nroog heev, muaj tseeb tiag, yog li ntawd kuv thiaj tsis suav tej nroog ntawd.",
                "4": "Thiab tau muaj tias kuv pom ib txoj kev tsaus ntuj uas muaj huab zig niab nyob rau hauv thaj av uas cog lus cia; thiab kuv pom xob laim liab pes vog, thiab hnov xob quaj nroo pes ntws, thiab hnov av qeeg, thiab hnov txhua txhia yam suab nrov; thiab kuv pom tej av thiab tej pob zeb tawg; thiab kuv pom tej roob tau nphau pes nphwv ua doj ua daim; thiab kuv pom tej tiaj nrag ntawm lub ntiaj teb tawg ntsoog ntxaws; thiab kuv pom ntau lub nroog saus; thiab kuv pom ntau lub nroog raug hluav taws kub hnyiab; thiab kuv pom ntau lub nroog nphau rau hauv pem teb, vim tej kev av qeeg ntawd.",
                "5": "Thiab tau muaj tias tom qab kuv pom tej yam no, kuv pom tias txoj kev tsaus ntuj uas muaj huab zig niab tau sawv dhau ntawm daim av mus; thiab saib seb, kuv pom ntau pab neeg uas tsis raug puas tsuaj los ntawm tus Tswv txoj kev txiav txim loj thiab txaus ntshai heev.",
                "6": "Thiab kuv pom rooj ntug qhib, thiab Vajtswv tus Me Nyuam Yaj nqis saum ntuj ceeb tsheej los; thiab nws nqis los thiab qhia nws tus kheej rau lawv.",
                "7": "Thiab kuv kuj pom thiab ua tim khawv tias tus Vaj Ntsuj Plig Dawb Huv nqis los rau kaum ob tug ntxiv; thiab Vajtswv tau muab lawv tsa, thiab xaiv lawv.",
                "8": "Thiab tus tim tswv hais rau kuv, hais tias: Saib seb tus Me Nyuam Yaj kaum ob tug thwj tim, cov uas Vajtswv xaiv los txhawb pab koj cov tub ki.",
                "9": "Thiab nws hais rau kuv tias: Koj puas nco qab txog tus Me Nyuam Yaj kaum ob tug thwj tim thaud? Saib seb lawv yog cov uas yuav txiav txim rau kaum ob xeem neeg Ixayees; yog li ntawd, cov no yuav txiav txim rau kaum ob tug qhuab qhia ntawm koj cov tub ki; vim nej yog los ntawm tsev neeg Ixayees los.",
                "10": "Thiab kaum ob tug qhuab qhia uas koj pom no yuav txiav txim rau koj cov tub ki. Thiab, saib seb, lawv ua ncaj ncees ib txhis li; vim yog lawv txoj kev ntseeg Vajtswv tus Me Nyuam Yaj nws cov ntshav thiaj ua rau lawv tej tsoos tsho dawb paug.",
                "11": "Thiab tus tim tswv hais rau kuv tias: Ntsia saib! Thiab kuv ntsia, thiab pom peb tiam neeg coj ncaj ncees tuag dhau mus; thiab lawv tej tsoos tsho dawb paug zoo ib yam li Vajtswv tus Me Nyuam Yaj. Thiab tus tim tswv hais rau kuv tias: Tus Me Nyuam Yaj cov ntshav ua rau cov no dawb paug, vim yog lawv txoj kev ntseeg nws.",
                "12": "Thiab kuv, Nifais, kuj pom neeg coob leej ntawm tiam neeg thib plaub uas coj ncaj ncees tuag dhau mus.",
                "13": "Thiab tau muaj tias kuv pom ntau pab neeg hauv ntiaj teb tuaj sib sau ua ke.",
                "14": "Thiab tus tim tswv tau hais rau kuv tias: Saib seb koj cov tub ki, thiab koj cov kwv tij cov tub ki.",
                "15": "Thiab tau muaj tias kuv ntsia thiab pom kuv cov tub ki cov neeg tuaj sib sau ua ke tsheej pab tawm tsam kuv cov tij laug cov tub ki; thiab lawv tau sib sau ua ke tuaj sib ntaus sib tua.",
                "16": "Thiab tus tim tswv tau hais rau kuv, hais tias: Saib seb lub qhov dej uas txhawv cov dej vuab tsuab uas koj txiv pom; muaj tseeb tiag, twb yog tus dej uas nws hais txog; thiab qhov tob ntawm tus dej ntawd yog qhov tob ntawm ntuj txiag teb tsaus.",
                "17": "Thiab txoj kev tsaus ntuj uas muaj huab zig niab yog tus dab phem tej kev ntxias uas npog noob neej tej qhov muag thiab ua rau lawv lub siab tawv, thiab coj lawv mus rau tej kev dav, kom lawv piam sij thiab ploj mus.",
                "18": "Thiab lub tsev loj thiab dav, uas koj txiv pom, yog noob neej tej zeem muag tsis muaj nuj nqis thiab lawv txoj kev muab hlob. Thiab muaj ib tug kwj tob tob uas loj thiab txaus ntshai heev uas muab lawv kem; muaj tseeb tiag, twb yog txoj lus ntawm Vajtswv tus uas Nyob Mus Ib Txhis txoj kev txim lij, thiab tus Mexiyas uas yog Vajtswv tus Me Nyuam Yaj, tus uas tus Vaj Ntsuj Plig Dawb Huv ua pov thawj txog, txij puag thaum chiv keeb lub ntiaj teb los mus txog rau lub sij hawm no, thiab txij lub sij hawm no mus lawm yav tom ntej thiab mus ib txhis li.",
                "19": "Thiab thaum tus tim tswv hais tej lus no, kuv saib thiab pom kuv cov tij laug cov tub ki sib tawm tsam nrog kuv cov tub ki, raws li tus tim tswv cov lus hais; thiab vim kuv cov tub ki txoj kev muab hlob, thiab tus dab phem tej kev ntxias, kuv pom tias kuv cov tij laug cov tub ki tau kov yeej kuv cov tub ki cov neeg.",
                "20": "Thiab tau muaj tias kuv saib, thiab pom kuv cov tij laug cov tub ki cov neeg pom tias lawv tau kov yeej kuv cov tub ki; thiab lawv tau tawm mus tsheej pab rau hauv thaj av.",
                "21": "Thiab kuv pom lawv sib sau ua ke tsheej pab; thiab kuv pom tej kev ua rog thiab hnov lus paj lus cua txog kev ua rog nyob hauv lawv; thiab kuv pom ntau tiam neeg tuag dhau mus nyob hauv tej kev ua rog thiab kev hnov lus paj lus cua txog kev ua rog.",
                "22": "Thiab tus tim tswv hais rau kuv tias: Saib seb cov no yuav tso lawv txoj kev ntseeg tseg zuj zus.",
                "23": "Thiab tau muaj tias kuv pom hais tias, tom qab lawv tau tso txoj kev ntseeg tseg lawv tau los ua ib co neeg dub, thiab ntxim ntxub, thiab vuab tsuab, ua neeg tub nkeeg heev thiab muaj kev qias txhua yam."
            },
            "13": {
                "1": "Thiab tau muaj tias tus tim tswv hais rau kuv, hais tias: Ntsia saib! Thiab kuv ntsia thiab pom ntau haiv neeg thiab ntau lub nceeg vaj.",
                "2": "Thiab tus tim tswv hais rau kuv tias: Koj pom dab tsi? Thiab kuv hais tias: Kuv pom ntau haiv neeg thiab ntau lub nceeg vaj.",
                "3": "Thiab nws hais rau kuv tias: Cov no yog tej haiv neeg thiab tej nceeg vaj ntawm Lwm Haiv Neeg.",
                "4": "Thiab tau muaj tias kuv pom txoj kev txhim tsa ib lub koom txoos uas muaj zog nyob hauv Lwm Haiv Neeg.",
                "5": "Thiab tus tim tswv hais rau kuv tias: Saib seb txoj kev txhim tsa lub koom txoos uas yog lub txaus ntxub tshaj plaws ntawm tag nrho lwm cov koom txoos, lub uas muab cov ntseeg Vajtswv tua pov tseg, muaj tseeb tiag, thiab tsim txom lawv thiab muab lawv khi cia, thiab yuam lawv ris tus quab hlau, thiab coj lawv mus rau txoj kev poob cev qhev.",
                "6": "Thiab tau muaj tias kuv pom lub koom txoos uas muaj zog thiab txaus ntxub no; thiab kuv pom tias tus dab phem yog tus tsim lub koom txoos no.",
                "7": "Thiab kuv kuj pom tej nyiaj, thiab tej kub, thiab tej ntaub yaj pwm, thiab tej ntaub liab, thiab tej ntaub npuag, thiab txhua txhia yam ntaub uas muaj nuj nqis heev; thiab kuv pom ntau tus niam ntiav.",
                "8": "Thiab tus tim tswv hais rau kuv, hais tias: Saib seb tej nyiaj, thiab tej kub, thiab tej ntaub yaj pwm thiab tej ntaub liab, thiab tej ntaub npuag, thiab tej ntaub uas muaj nuj nqis heev, thiab tej niam ntiav, yog lub koom txoos uas muaj zog thiab txaus ntxub no tej kev ntshaw.",
                "9": "Thiab xwm kom lawv tau neeg ntiaj teb txoj kev qhuas lawv thiaj ua kom Vajtswv haiv neeg ntseeg puas tsuaj, thiab coj lawv mus rau txoj kev poob cev qhev.",
                "10": "Thiab tau muaj tias kuv saib thiab pom cov dej hiav txwv; thiab cov dej no cais Lwm Haiv Neeg deb ntawm kuv cov tij laug tej tub ki.",
                "11": "Thiab tau muaj tias tus tim tswv hais rau kuv tias: Saib seb Vajtswv npau taws rau koj cov tij laug tej tub ki.",
                "12": "Thiab kuv saib thiab pom ib tug txiv neej uas nyob nrog Lwm Haiv Neeg, tus uas cov dej hiav txwv muab cais deb ntawm kuv cov tij laug tej tub ki; thiab kuv pom Vajtswv tus Ntsuj Plig, tias nws tau nqis los thiab los tshoov tus txiv neej no lub siab; thiab tus txiv neej no tau mus rau saum cov dej hiav txwv, mus txog ntua rau kuv cov tij laug tej tub ki, cov uas nyob hauv thaj av uas cog lus cia.",
                "13": "Thiab tau muaj tias kuv pom Vajtswv tus Ntsuj Plig, hais tias nws los tshoov lwm tus lub siab ntawm Lwm Haiv Neeg; thiab lawv tawm ntawm txoj kev poob cev qhev, mus rau saum cov dej hiav txwv.",
                "14": "Thiab tau muaj tias kuv pom muaj ntau pab neeg ntawm Lwm Haiv Neeg nyob rau hauv thaj av uas cog lus cia; thiab kuv pom tias Vajtswv npau taws rau kuv cov tij laug tej tub ki; thiab lawv tawg khiav ri niab los ntawm Lwm Haiv Neeg thiab raug tsim txom.",
                "15": "Thiab kuv pom Vajtswv tus Ntsuj Plig, hais tias nws los nyob nrog Lwm Haiv Neeg, thiab lawv tau vam meej thiab tau txais thaj av ua lawv qub txeeg qub teg; thiab kuv pom tias lawv yog neeg tawv dawb, thiab txaus nyiam thiab zoo nkauj heev, zoo li kuv cov neeg ua ntej lawv raug tua tuag.",
                "16": "Thiab tau muaj tias kuv, Nifais, pom tias Lwm Haiv Neeg uas tau tawm ntawm txoj kev poob cev qhev tau txo lawv lub hwj chim rau tus Tswv; thiab tus Tswv lub hwj chim tau los nrog lawv nyob.",
                "17": "Thiab kuv pom tias Lwm Haiv Neeg cov uas tseem nyob tim lawv qub teb qub chaw tau sib sau tuaj ua ke rau saum dej hiav txwv thiab rau saum av, tuaj sib tua tawm tsam lawv.",
                "18": "Thiab kuv pom tias Vajtswv lub hwj chim tau los nrog lawv nyob, thiab Vajtswv tau npau taws rau cov neeg uas tau sib sau ua ke tuaj sib tua tawm tsam lawv.",
                "19": "Thiab kuv, Nifais, pom tias Vajtswv lub hwj chim tau coj Lwm Haiv Neeg, cov uas tau tawm ntawm txoj kev poob cev qhev, dim ntawm txhua txhia lwm haiv neeg tes.",
                "20": "Thiab tau muaj tias kuv, Nifais, pom tias lawv tau vam meej nyob hauv thaj av; thiab kuv pom ib phau ntawv, thiab lawv tau nqa phau ntawv no nrog lawv.",
                "21": "Thiab tus tim tswv hais rau kuv tias: Koj puas paub lub ntsiab ntawm phau ntawv no?",
                "22": "Thiab kuv hais rau nws tias: Kuv tsis paub.",
                "23": "Thiab nws hais tias: Saib seb phau ntawv no tawm ntawm cov Neeg Yudais lub qhov ncauj los. Thiab kuv, Nifais, pom phau ntawv no; thiab nws hais rau kuv tias: Phau ntawv uas koj pom yog cov Neeg Yudais ib phau ceev xwm txheej, uas muaj tus Tswv tej kev khi lus nyob rau hauv, uas nws tau khi rau tsev neeg Ixayees; thiab phau ntawv no kuj muaj cov yaj saub dawb huv tej kev qhia ntau yam uas yuav muaj los yav tom ntej; thiab yog ib phau ceev xwm txheej zoo li phau uas tau muab sau rau saum cov phiaj toog, tsuas yog tias tsis muaj ntau phau npaum li ntawd xwb; txawm li ntawd los, cov ceev xwm txheej no yeej muaj tus Tswv tej kev khi lus nyob rau hauv, uas nws tau khi rau tsev neeg Ixayees; yog li ntawd, cov no muaj nuj nqis heev rau Lwm Haiv Neeg.",
                "24": "Thiab tus Tswv tus tim tswv tau hais rau kuv tias: Koj tau pom tias phau ntawv no tawm ntawm cov Neeg Yudais lub qhov ncauj los; thiab thaum muab tawm ntawm cov Neeg Yudais lub qhov ncauj los phau ntawv no muaj qhov txhij txhua ntawm tus Tswv txoj moo zoo nyob rau hauv, tus Tswv uas kaum ob tug thwj tim tau ua pov thawj txog, thiab lawv ua pov thawj raws li txoj kev tseeb uas muaj nyob hauv Vajtswv tus Me Nyuam Yaj.",
                "25": "Yog li ntawd, tej yam no tawm ntawm cov Neeg Yudais dawb paug mus rau Lwm Haiv Neeg, raws li txoj kev tseeb uas los ntawm Vajtswv.",
                "26": "Thiab tom qab tej yam no tawm los ntawm tus Me Nyuam Yaj kaum ob tug thwj tim txhais tes mus, ntawm cov Neeg Yudais mus rau Lwm Haiv Neeg, koj pom txoj kev txhim tsa lub koom txoos uas muaj zog thiab txaus ntxub, uas yog lub txaus ntxub tshaj plaws ntawm tag nrho lwm cov koom txoos; vim saib seb, lawv tau muab ntau yam uas meej thiab muaj nuj nqis heev hauv tus Me Nyuam Yaj txoj moo zoo rho tawm; thiab lawv kuj tau rho tawm tus Tswv ntau txoj kev khi lus.",
                "27": "Thiab lawv tau ua txhua yam no kom lawv thiaj yuav hloov tau tus Tswv tej kev uas yog, kom lawv thiaj yuav npog tau noob neej tej qhov muag thiab ua rau noob neej lub siab tawv.",
                "28": "Yog li ntawd, koj pom tias tom qab phau ntawv tau mus los ntawm lub koom txoos uas muaj zog thiab txaus ntxub txhais tes, muaj ntau yam uas meej thiab muaj nuj nqis heev raug muab rho tawm hauv phau ntawv mus, phau uas yog Vajtswv tus Me Nyuam Yaj phau ntawv.",
                "29": "Thiab tom qab tau muab tej yam uas meej thiab muaj nuj nqis heev rho tawm phau ntawv no tau mus thoob plaws rau txhua haiv uas yog Lwm Haiv Neeg; thiab tom qab phau ntawv tau mus thoob plaws rau txhua haiv uas yog Lwm Haiv Neeg, muaj tseeb tiag, twb mus hla dhau cov dej hiav txwv uas koj tau pom nrog Lwm Haiv Neeg uas tau tawm hauv txoj kev poob cev qhev, koj pom—vim yog tau muab ntau yam uas meej thiab muaj nuj nqis heev rho tawm hauv phau ntawv mus, uas yooj yim rau noob neej to taub, raws li txoj kev meej uas los ntawm Vajtswv tus Me Nyuam Yaj—vim yog tau muab tej yam no rho tawm hauv tus Me Nyuam Yaj txoj moo zoo, thiaj muaj neeg coob leej heev dawm taw, muaj tseeb tiag, Dab Ntxwg Nyoog thiaj muaj hwj chim loj heev kav lawv.",
                "30": "Txawm li ntawd los, koj pom tias Lwm Haiv Neeg cov uas tau tawm hauv txoj kev poob cev qhev, thiab Vajtswv lub hwj chim tau txhawb pab lawv tshaj txhua lwm haiv neeg, nyob rau hauv thaj av uas zoo tshaj txhua thaj av, uas yog thaj av uas tus Tswv uas yog Vajtswv tau khi lus tseg cia rau koj txiv hais tias nws cov tub ki yuav tau txais los ua lawv qub txeeg qub teg; yog li ntawd, koj pom tias tus Tswv uas yog Vajtswv yuav tsis cia kom Lwm Haiv Neeg ua rau koj cov tub ki uas sib xyaw puas tsuaj huv tib si li, cov uas nrog koj cov tij laug cov tub ki nyob.",
                "31": "Thiab nws yuav tsis cia kom Lwm Haiv Neeg ua rau koj cov tij laug cov tub ki puas tsuaj mus thiab.",
                "32": "Thiab tus Tswv uas yog Vajtswv yuav tsis cia kom Lwm Haiv Neeg nyob dig muag phem heev li ntawd mus ib txhis, raws li koj pom tam sim no lawv nyob, vim lub koom txoos uas txaus ntxub muab tej yam uas meej thiab muaj nuj nqis heev ntawm tus Me Nyuam Yaj txoj moo zoo tuav tseg, lub uas koj pom txhim tsa lawm.",
                "33": "Yog li ntawd Vajtswv tus Me Nyuam Yaj hais tias: Kuv yuav hlub tshua Lwm Haiv Neeg, kuv thiaj yuav xyuas tsev neeg Ixayees uas seem tshuav nrog kev txiav txim loj.",
                "34": "Thiab tau muaj tias tus Tswv tus tim tswv hais rau kuv, hais tias: Vajtswv tus Me Nyuam Yaj hais tias, saib seb, tom qab kuv tau xyuas tsev neeg Ixayees uas seem tshuav—thiab cov neeg seem tshuav uas kuv hais txog no yog koj txiv cov tub ki—yog li ntawd, tom qab kuv tau txiav txim xyuas lawv, thiab tau tsim txom lawv los ntawm Lwm Haiv Neeg txhais tes, thiab tom qab Lwm Haiv Neeg dawm taw heev, vim yog lub koom txoos uas txaus ntxub, uas yog cov niam ntiav leej niam, tau muab tej yam uas meej thiab muaj nuj nqis tshaj plaws ntawm tus Me Nyuam Yaj txoj moo zoo tuav tseg, tus Me Nyuam Yaj hais li ntawd—Kuv yuav hlub tshua Lwm Haiv Neeg nyob rau hnub ntawd, kuv thiaj yuav coj ntau yam ntawm kuv txoj moo zoo, uas meej thiab muaj nuj nqis, tawm los rau lawv, los ntawm kuv lub hwj chim, tus Me Nyuam Yaj hais li ntawd.",
                "35": "Vim, saib seb, tus Me Nyuam Yaj hais tias: Kuv yuav ua kuv tus kheej tshwm sim los rau koj cov tub ki, kom lawv yuav sau ntau yam uas kuv yuav qhia rau lawv, uas yuav meej thiab muaj nuj nqis; thiab tom qab koj cov tub ki raug puas tsuaj, thiab tso txoj kev ntseeg tseg zuj zus, thiab koj cov tij laug cov tub ki thiab, saib seb, yuav muab tej yam no coj mus zais cia, kom tawm los rau Lwm Haiv Neeg, los ntawm tus Me Nyuam Yaj lub txiaj ntsim thiab lub hwj chim.",
                "36": "Thiab nyob rau hauv tej yam no koj cov tub ki yuav sau kuv txoj moo zoo, tus Me Nyuam Yaj hais li, thiab kuv lub pob zeb thiab kuv txoj kev cawm seej.",
                "37": "Thiab cov uas nrhiav kev tsa kuv lub Xi-oos nyob rau hnub ntawd yuav tau koob hmoov, vim lawv yuav tau txais tus Vaj Ntsuj Plig Dawb Huv lub txiaj ntsim thiab lub hwj chim; thiab yog tias lawv nyiaj mus kom txog thaum kawg Vajtswv yuav muab lawv tsa sawv thaum txog hnub kawg, thiab Vajtswv yuav cawm lawv dim nyob hauv tus Me Nyuam Yaj lub nceeg vaj uas kav ib txhis; thiab txhua tus uas tshaj tawm txoj kev thaj yeeb, muaj tseeb tiag, tej moo uas muaj kev xyiv fab loj, lawv yuav zoo nkauj kawg nyob rau saum tej roob.",
                "38": "Thiab tau muaj tias kuv pom cov neeg seem tshuav ntawm kuv cov tij laug cov tub ki, thiab kuj pom Vajtswv tus Me Nyuam Yaj phau ntawv, phau uas tau tawm los ntawm cov Neeg Yudais lub qhov ncauj, hais tias phau ntawv no tau tawm ntawm Lwm Haiv Neeg mus rau cov neeg seem tshuav ntawm kuv cov tij laug tej tub ki.",
                "39": "Thiab tom qab phau ntawv no tau tawm mus rau lawv kuv pom lwm cov ntawv, uas tau tawm mus los ntawm tus Me Nyuam Yaj lub hwj chim, los ntawm Lwm Haiv Neeg mus rau lawv, kom yaum Lwm Haiv Neeg thiab kuv cov tij laug cov tub ki uas seem tshuav, thiab cov Neeg Yudais uas tau tawg khiav ri niab mus thoob plaws lub ntiaj teb, hais tias cov yaj saub thiab tus Me Nyuam Yaj kaum ob tug thwj tim cov ceev xwm txheej muaj tseeb.",
                "40": "Thiab tus tim tswv hais rau kuv, hais tias: Cov ceev xwm txheej kawg no, uas koj tau pom nyob nrog Lwm Haiv Neeg, yuav qhia tias thawj cov ceev xwm txheej muaj tseeb, cov uas yog tus Me Nyuam Yaj kaum ob tug thwj tim li, thiab yuav qhia txog tej yam uas meej thiab muaj nuj nqis uas tau raug muab rho tawm ntawm thawj cov ceev xwm txheej; thiab yuav qhia rau txhua xeem neeg, txhua yam lus, thiab tej neeg sawv daws, hais tias Vajtswv tus Me Nyuam Yaj yog Leej Txiv tus uas Nyob Mus Ib Txhis Leej Tub, thiab nws yog neeg ntiaj teb tus Cawm Seej; thiab hais tias tag nrho neeg txhua leej yuav tsum los cuag nws, yog tsis li ces cawm tsis tau lawv dim.",
                "41": "Thiab lawv yuav tsum los raws li txoj lus uas tus Me Nyuam Yaj lub qhov ncauj tau tshaj tawm; thiab yuav qhia txog tus Me Nyuam Yaj tej lus nyob rau hauv koj cov tub ki cov ceev xwm txheej, thiab nyob rau hauv tus Me Nyuam Yaj kaum ob tug thwj tim cov ceev xwm txheej; yog li ntawd yuav muab ob co ceev xwm txheej no los ua ib phau; vim muaj ib tug Vajtswv thiab ib tug Tswv Yug Yaj uas kav thoob plaws lub ntiaj teb.",
                "42": "Thiab lub sij hawm los txog uas nws yuav ua nws tus kheej tshwm sim los rau txhua haiv neeg, tsis hais rau cov Neeg Yudais los yog rau Lwm Haiv Neeg; thiab tom qab nws tau ua nws tus kheej tshwm sim los rau cov Neeg Yudais thiab rau Lwm Haiv Neeg, ces nws yuav ua nws tus kheej tshwm sim los rau rau Lwm Haiv Neeg thiab rau cov Neeg Yudais, thiab cov uas ua qab yuav ua ntej, thiab cov uas ua ntej yuav ua qab."
            },
            "14": {
                "1": "Thiab yuav muaj tias, yog Lwm Haiv Neeg mloog Vajtswv tus Me Nyuam Yaj lus nyob rau hnub uas nws yuav ua nws tus kheej tshwm sim los rau lawv los ntawm nws txoj lus, thiab los ntawm hwj chim, los ntawm txhua yam uas nws ua, kom nws tshem tej yam uas dawm lawv ko taw—",
                "2": "Thiab yog tias lawv tsis ua siab tawv tawm tsam Vajtswv tus Me Nyuam Yaj, ces yuav suav lawv nrog koj txiv cov tub ki; muaj tseeb tiag, yuav suav lawv nrog tsev neeg Ixayees; thiab lawv yuav yog ib co neeg uas tau koob hmoov nyob rau hauv thaj av uas cog lus cia mus ib txhis; lawv yuav tsis raug coj mus rau hauv txoj kev poob cev qhev; thiab tsev neeg Ixayees yuav tsis raug kev ntxhov hnyo ntxiv lawm.",
                "3": "Thiab lub qhov uas tob heev ntawd, uas lub koom txoos uas muaj zog thiab txaus ntxub tau khawb cia rau lawv, lub koom txoos uas tus dab phem thiab nws tej me nyuam tau txhim tsa, kom nws yuav coj tau neeg tej ntsuj plig mus rau hauv ntuj txiag teb tsaus—muaj tseeb tiag, lub qhov uas tob heev ntawd uas tau khawb cia rau tej neeg txoj kev puas tsuaj yuav ntim cov uas tau khawb lub qhov ntawd kom puv nkaus, kom lawv raug puas tsuaj huv tib si li, Vajtswv tus Me Nyuam Yaj tau hais li ntawd; tsis yog kev puas tsuaj ntawm tus ntsuj plig, tsuas yog yuav muab nws pov rau hauv ntuj txiag teb tsaus uas tsis muaj qhov kawg.",
                "4": "Vim saib seb, tej yam no yog raws li txoj kev poob cev qhev rau tus dab phem, thiab kuj yog raws li Vajtswv txoj kev txim lij, rau tag nrho lawv cov uas ua kev phem thiab kev qias rau tus Tswv pom.",
                "5": "Thiab tau muaj tias tus tim tswv hais rau kuv, Nifais, hais tias: Koj tau pom tias yog Lwm Haiv Neeg hloov siab lees txim qhov ntawd yuav zoo rau lawv; thiab koj kuj paub ntsig txog tus Tswv tej kev khi lus tseg rau tsev neeg Ixayees; thiab koj kuj tau hnov tias tus uas tsis hloov siab lees txim ces tus ntawd yeej yuav raug piam sij.",
                "6": "Yog li ntawd, kev txom nyem yuav los raug Lwm Haiv Neeg yog tias lawv ua lawv lub siab tawv tawm tsam Vajtswv tus Me Nyuam Yaj.",
                "7": "Vim lub sij hawm los yuav txog, Vajtswv tus Me Nyuam Yaj hais li, uas kuv yuav ua ib txoj hauj lwm tseem ceeb thiab zoo kawg nkaus rau noob neej; ib txoj hauj lwm uas yuav kav ib txhis, kom mus rau sab no los yog mus rau sab tod—kom yaum lawv los rau txoj kev kaj siab lug thiab txoj sia nyob mus ib txhis, los sis ua rau lawv lub siab tawv thiab tsis thoob tsib to nrog kom lawv raug coj mus rau txoj kev poob cev qhev, thiab mus rau txoj kev puas tsuaj, tsis hais sab cev nqaij daim tawv los yog sab ntsuj plig, raws li txoj kev poob cev qhev rau tus dab phem, uas kuv tau hais txog.",
                "8": "Thiab tau muaj tias thaum tus tim tswv tau hais cov lus no, nws hais rau kuv tias: Koj puas nco qab txog tej kev khi lus uas Leej Txiv khi rau tsev neeg Ixayees? Kuv hais rau nws tias, Kuv nco.",
                "9": "Thiab tau muaj tias nws hais rau kuv tias: Ntsia thiab saib lub koom txoos uas muaj zog thiab txaus ntxub ntawd, uas yog leej niam ntawm tej kev qias, lub uas tus txhim tsa yog tus dab phem.",
                "10": "Thiab nws hais rau kuv tias: Saib seb tsuas muaj ob lub koom txoos nkaus xwb; ib lub yog Vajtswv tus Me Nyuam Yaj lub, thiab ib lub yog tus dab phem lub; yog li ntawd, tus uas tsis zwm rau Vajtswv tus Me Nyuam Yaj lub koom txoos ces tus ntawd zwm rau lub koom txoos uas muaj zog ntawd, lub uas yog leej niam ntawm tej kev qias; thiab nws yog tag nrho ntiaj teb tus niam ntiav.",
                "11": "Thiab tau muaj tias kuv ntsia thiab pom tag nrho ntiaj teb tus niam ntiav, thiab nws zaum saum ntau cov dej hiav txwv; thiab nws kav ntiaj teb tag nrho, nrog rau txhua haiv neeg, txhua xeem neeg, txhua yam lus, thiab txhua yam neeg.",
                "12": "Thiab tau muaj tias kuv pom Vajtswv tus Me Nyuam Yaj lub koom txoos, thiab tsis muaj neeg coob pes tsawg, vim yog tej kev phem thiab kev qias ntawm tus niam ntiav uas zaum saum cov dej hiav txwv; txawm li ntawd los, kuv pom tias tus Me Nyuam Yaj lub koom txoos, uas yog Vajtswv haiv neeg ntseeg, kuj nyob thoob plaws hauv lub ntiaj teb; thiab lawv txoj kev kav tej teb chaws hauv ntiaj teb no tsis muaj ntau, vim yog txoj kev phem ntawm tus niam ntiav phem heev uas kuv pom.",
                "13": "Thiab tau muaj tias kuv pom hias tias leej niam uas phem heev ntawm tej kev qias tau sib sau ntau pab neeg uas nyob thoob plaws hauv ntiaj teb, uas nyob nrog txhua haiv ntawm Lwm Haiv Neeg, ua ke tuaj tua tawm tsam Vajtswv tus Me Nyuam Yaj.",
                "14": "Thiab tau muaj tias kuv, Nifais, pom Vajtswv tus Me Nyuam Yaj lub hwj chim, pom tias lub hwj chim ntawd tau nqis los rau cov ntseeg ntawm tus Me Nyuam Yaj lub koom txoos, thiab rau tus Tswv cov neeg khi lus, cov uas tau tawg khiav ri niab mus thoob plaws hauv lub ntiaj teb; thiab lawv tau muab txoj kev ncaj ncees thiab Vajtswv lub hwj chim uas muaj yeeb koob heev los ua ntaj riam thaiv lawv.",
                "15": "Thiab tau muaj tias kuv pom tias Vajtswv tau hliv nws txoj kev npau taws los rau lub koom txoos uas muaj zog thiab txaus ntxub, thiaj li tau muaj kev ua rog thiab hnov lus paj lus cua txog kev ua rog nyob hauv txhua haiv neeg thiab txhua xeem neeg hauv ntiaj teb.",
                "16": "Thiab thaum tab tom pib muaj kev ua rog thiab lus paj lus cua txog kev ua rog nyob hauv txhua haiv neeg uas zwm rau leej niam ntawm tej kev qias, tus tim tswv saum ntuj hais rau kuv, hais tias: Saib seb, Vajtswv npau taws rau cov niam ntiav leej niam; thiab saib seb, koj pom txhua yam tsav no—",
                "17": "Thiab thaum txog hnub uas Vajtswv hliv nws txoj kev npau taws los rau cov niam ntiav leej niam, uas yog lub koom txoos uas muaj zog thiab txaus ntxub uas nyob thoob plaws hauv lub ntiaj teb, uas tus txhim tsa yog tus dab phem, ces, thaum hnub ntawd, Leej Txiv txoj hauj lwm yuav pib npaj txoj hau kev kom muaj raws li nws tej kev khi lus, uas nws tau khi nrog nws cov neeg uas yog tsev neeg Ixayees.",
                "18": "Thiab tau muaj tias tus tim tswv hais rau kuv, hais tias: Ntsia saib!",
                "19": "Thiab kuv ntsia thiab pom ib tug txiv neej, thiab nws hnav ib lub tsho tshaj sab dawb.",
                "20": "Thiab tus tim tswv hais rau kuv tias: Saib seb ib tug thwj tim ntawm tus Me Nyuam Yaj kaum ob tug thwj tim.",
                "21": "Saib seb, nws yuav pom thiab nws yuav sau tej yam uas tseem tshuav no; muaj tseeb tiag, thiab ntau yam uas tau muaj dhau los.",
                "22": "Thiab nws kuj yuav sau ntsig txog qhov kawg ntawm lub ntiaj teb.",
                "23": "Yog li ntawd, tej yam uas nws yuav sau yog yam uas ncaj thiab tseeb; thiab saib seb tau muab tej yam ntawd sau rau hauv phau ntawv uas koj pom tawm ntawm cov Neeg Yudais lub qhov ncauj los; thiab thaum lub sij hawm uas tej ntawd tawm ntawm cov Neeg Yudais lub qhov ncauj los, los sis, thaum lub sij hawm uas phau ntawv tau tawm ntawm cov Neeg Yudais lub qhov ncauj los, tej yam uas tau sau yog yam uas meej thiab huv huv xwb, thiab yog tej yam uas muaj nuj nqis tshaj plaws thiab yooj yim rau neeg txhua leej to taub.",
                "24": "Thiab saib seb, tej yam uas tus Me Nyuam Yaj tus thwj tim no yuav sau yog ntau yam uas koj twb pom los lawm; thiab saib seb, koj tseem yuav pom cov uas tseem tshuav.",
                "25": "Tiam sis tej yam uas koj tseem yuav pom tom qab no koj tsis txhob sau; vim tus Tswv uas yog Vajtswv tau tsa Vajtswv tus Me Nyuam Yaj tus thwj tim kom nws sau tej ntawd.",
                "26": "Thiab lwm cov uas tau nyob dhau los, tus Tswv uas yog Vajtswv tau muab txhua yam no rau lawv pom, thiab lawv tau sau tej no tseg; thiab tau muab tej no khi tseg cia kom tej no yuav tawm los yam huv si, raws li txoj kev tseeb uas nyob hauv tus Me Nyuam Yaj, raws li lub sij hawm uas tus Tswv pom zoo, mus rau tsev neeg Ixayees.",
                "27": "Thiab kuv, Nifais, tau hnov thiab ua pov thawj hais tias, tus Me Nyuam Yaj tus thwj tim lub npe hu ua Yauhas, raws li tus tim tswv txoj lus.",
                "28": "Thiab saib seb, Vajtswv txwv kuv, Nifais, tsis pub sau tej yam uas tseem tshuav uas kuv tau pom thiab tau hnov; yog li ntawd tej yam uas kuv tau sau twb txaus kuv lawm; thiab kuv tsuas sau me ntsis txog tej yam uas kuv tau pom.",
                "29": "Thiab kuv ua pov thawj tias kuv pom tej yam uas kuv txiv pom, thiab tus Tswv tus tim tswv tau ua tej no rau kuv paub.",
                "30": "Thiab nim no kuv xaus lus txog tej yam uas kuv tau pom thaum tus Ntsuj Plig coj kuv mus; thiab txawm hais tias sau tsis tau txhua yam uas kuv tau pom los, tej yam uas kuv tau sau yeej muaj tseeb. Thiab yeej muaj li ntawd tiag. Amees."
            },
            "15": {
                "1": "Thiab tau muaj tias tom qab Vajtswv tau muab kuv, Nifais, coj mus los ntawm tus Ntsuj Plig, thiab kuv tau pom txhua yam no, kuv rov qab los rau tom kuv txiv lub tsev pheeb suab ntaub.",
                "2": "Thiab tau muaj tias kuv pom kuv cov tij laug, thiab lawv tab tom sib cav zom zaws txog tej yam uas kuv txiv tau hais rau lawv.",
                "3": "Vim nws yeej tau hais ntau yam tseem ceeb rau lawv, tej yam uas nyuaj rau ib tug neeg to taub, yog nws tsis nug tus Tswv; thiab vim lawv ua lawv lub siab tawv qhawv, yog li ntawd lawv tsis tau ntsia ntsoov tus Tswv li lawv yuav tsum ua.",
                "4": "Thiab nim no kuv, Nifais, tu siab heev vim yog lawv lub siab tawv, thiab vim yog tej yam uas kuv tau pom, thiab kuv paub tias tej ntawd yeej yuav muaj raws li hais vim yog noob neej tej kev phem heev.",
                "5": "Thiab tau muaj tias kuv qaug zog heev vim yog kuv tej kev txom nyem, vim kuv xav tias ntshe kuv tej kev txom nyem loj tshaj txhua yam huv tib si, vim yog txoj kev puas tsuaj ntawm kuv cov neeg, vim kuv tau pom lawv txoj kev poob mus.",
                "6": "Thiab tau muaj tias tom qab kuv rov qab muaj zog kuv tau nug kuv cov tij laug, xav paub saib xwm txheej dab tsi ua rau lawv sib cav.",
                "7": "Thiab lawv hais tias: Saib seb, peb tsis to taub cov lus uas peb txiv tau hais txog cov ceg ntoo txiv roj nyeg ntawm tsob ntoo txiv roj, thiab ntsig txog Lwm Haiv Neeg.",
                "8": "Thiab kuv hais rau lawv tias: Nej puas tau nug tus Tswv?",
                "9": "Thiab lawv teb rau kuv tias: Peb tsis tau; vim tus Tswv tsis ua tej yam zoo li no rau peb paub.",
                "10": "Saib seb, kuv hais rau lawv tias: Yog vim li cas nej thiaj tsis ua raws li tus Tswv tej lus txib? Yog vim li cas nej thiaj yuav piam sij, los ntawm nej txoj kev siab tawv?",
                "11": "Nej tsis nco qab txog tej yam uas tus Tswv tau hais lawm los?—Yog hais tias nej tsis ua nej lub siab tawv qhawv, thiab nug kuv los ntawm txoj kev ntseeg, ntseeg tias nej yeej yuav tau txais, rau siab ntso coj kuv tej lus txib, ces tus Tswv yeej yuav ua tej yam no rau nej paub.",
                "12": "Saib seb, kuv hais rau nej tias, tau muab tsev neeg Ixayees piv rau ib tsob ntoo txiv roj, los ntawm tus Tswv tus Ntsuj Plig uas peb txiv muaj; thiab saib seb tsis yog peb tawg ntawm tsev neeg Ixayees los los, thiab peb tsis yog ib ceg ntawm tsev neeg Ixayees los?",
                "13": "Thiab nim no, qhov uas peb txiv hais tias yuav muab cov ceg nyeg los txuas rau, los ntawm txoj kev muaj txhij txhua ntawm Lwm Haiv Neeg, yog txhais li no, hais tias nyob rau hauv hnub nyoog kawg, thaum uas peb cov tub ki tau tso txoj kev ntseeg tseg zuj zus, muaj tseeb tiag, tau ntau xyoo, thiab ntau tiam neeg tom qab tus Mexiyas tau tshwm sim ntawm sab nqaij daim tawv los rau noob neej, thaum ntawd qhov txhij txhua ntawm tus Mexiyas txoj moo zoo yuav los rau Lwm Haiv Neeg, thiab los ntawm Lwm Haiv Neeg mus rau peb cov tub ki uas seem tshuav—",
                "14": "Thiab nyob rau hnub ntawd peb cov tub ki uas seem tshuav yuav paub tias lawv yog ib co ntawm tsev neeg Ixayees, thiab lawv yog tus Tswv cov neeg khi lus; thiab thaum ntawd lawv yuav paub thiab los mus paub txog lawv tej yawg koob, thiab kuj yuav los mus paub txog lawv tus Txhiv Dim txoj moo zoo, uas nws tau qhia rau lawv tej yawg koob; yog li ntawd, lawv yuav los paub txog lawv tus Txhiv Dim thiab txhua yam txog nws txoj lus qhuab qhia, kom lawv yuav paub los cuag nws thiab txais kev cawm dim.",
                "15": "Thiab thaum txog hnub ntawd lawv puas yuav zoo siab thiab qhuas lawv tus Vajtswv uas kav ib txhis, uas yog lawv lub pob zeb thiab lawv txoj kev cawm seej? Muaj tseeb tiag, nyob rau hnub ntawd, lawv puas yuav tau txais lub zog thiab txoj kev loj hlob tawg paj txi txiv los ntawm tsob tseem txiv hmab? Muaj tseeb tiag, lawv puas yuav los rau ntawm Vajtswv pab yaj tseeb?",
                "16": "Saib seb, kuv hais rau nej tias, lawv yuav ua li ntawd; tsev neeg Ixayees yuav rov qab nco txog lawv dua; tus Tswv yuav coj lawv rov qab los txuas rau tsob ntoo txiv roj tseeb, vim lawv yog ib tug ceg ntoo txiv roj nyeg.",
                "17": "Thiab tej uas peb txiv tau hais txhais li no, thiab nws hais tias yuav tsis muaj tej no kom txog thaum Lwm Haiv Neeg tau ua rau lawv tawg khiav ri niab tso; thiab nws hais tias yuav muaj tej no los ntawm Lwm Haiv Neeg los, xwv kom tus Tswv yuav ua tau nws lub hwj chim rau Lwm Haiv Neeg pom, vim rau qhov cov Neeg Yudais los yog tsev neeg Ixayees yuav xyeej nws.",
                "18": "Yog li ntawd, peb txiv tsis yog hais txog peb cov tub ki xwb, tiam sis nws hais txog tag nrho tsev neeg Ixayees, taw nrees mus rau qhov uas yuav muaj raws li txoj kev khi lus nyob rau hauv hnub nyoog kawg; txoj kev khi lus uas tus Tswv tau khi tseg rau peb tus yawg koob Anplaham, hais tias: Txhua haiv neeg uas nyob hauv lub ntiaj teb yuav tau koob hmoov los ntawm koj cov tub ki.",
                "19": "Thiab tau muaj tias kuv, Nifais, tau hais ntau yam rau lawv ntsig txog tej no; muaj tseeb tiag, kuv tau hais rau lawv ntsig txog cov Neeg Yudais txoj kev txum tim rov qab los nyob rau hauv hnub nyoog kawg.",
                "20": "Thiab kuv tau piav Yaxayas tej lus rau lawv, tej uas nws tau hais txog cov Neeg Yudais, los sis tsev neeg Ixayees, txoj kev txum tim rov qab los; thiab tom qab lawv raug txum tim rov qab los lawv yuav tsis raug kev ntxhov hnyo ntxiv lawm, thiab lawv yuav tsis tawg khiav ri niab dua. Thiab tau muaj tias kuv tau hais lus ntau rau kuv cov tij laug, ua rau lawv thiaj nyob tus thiab txo lawv lub hwj chim rau tus Tswv.",
                "21": "Thiab tau muaj tias lawv rov hais rau kuv dua, hais tias: Qhov uas peb txiv tau pom nyob hauv zaj npau suav txhais li cas? Tsob ntoo uas nws pom txhais li cas?",
                "22": "Thiab kuv hais rau lawv tias: Tsob ntoo ntawd yog ib tug yam ntxwv txog tsob ntoo uas cawm neeg txoj sia.",
                "23": "Thiab lawv hais rau kuv tias: Tus nqaj hlau uas peb txiv pom, uas coj mus rau tsob ntoo, txhais li cas?",
                "24": "Thiab kuv hais rau lawv tias tus nqaj hlau yog Vajtswv txoj lus; thiab cov uas mloog Vajtswv txoj lus, thiab tuav txoj lus no tsis tso, lawv yuav tsis piam sij ib zaug li; thiab tej kev haub ntxias thiab tus yeeb ncuab tej xib xub hluav taws yuav kov tsis yeej lawv ua rau lawv dig muag, kom coj lawv mus rau txoj kev puas tsuaj.",
                "25": "Yog li ntawd, kuv, Nifais, tau ntuas kom lawv mloog tus Tswv txoj lus; muaj tseeb tiag, kuv tau ntuas lawv tas lub zog ntawm kuv lub siab, thiab tas lub peev xwm uas kuv muaj, kom lawv mloog Vajtswv txoj lus thiab nco ntsoov ua txhua yam kom ua raws li nws tej lus txib tas mus li.",
                "26": "Thiab lawv hais rau kuv tias: Tus dej uas peb txiv pom txhais li cas?",
                "27": "Thiab kuv hais rau lawv tias cov dej uas kuv txiv pom yog txoj kev vuab tsuab; thiab vim nws lub siab xav txog ntau yam es nws thiaj tsis pom txoj kev vuab tsuab ntawm cov dej.",
                "28": "Thiab kuv hais rau lawv tias tus dej ntawd yog ib tug kwj tob tob uas phem heev, uas cais cov neeg phem deb ntawm tsob ntoo uas cawm neeg txoj sia, thiab deb ntawm Vajtswv haiv neeg ntseeg.",
                "29": "Thiab kuv hais rau lawv tias tus dej ntawd sawv cev ntawm ntuj txiag teb tsaus uas phem heev, uas tus tim tswv hais rau kuv tias yog npaj los rau cov neeg phem.",
                "30": "Thiab kuv hais rau lawv tias peb txiv kuj tau pom tias Vajtswv txoj kev txim lij uas kuj faib cov neeg phem tawm ntawm cov neeg ncaj ncees; thiab qhov ci ntawd zoo li ib tug nplaim hluav taws ci, uas nce mus rau Vajtswv mus ib txhiab thiab ib txhis, thiab tsis muaj qhov kawg li.",
                "31": "Thiab lawv hais rau kuv tias: Qhov no puas txhais hais tias yog txoj kev tsim txom ntawm cev nqaij daim tawv nyob rau lub caij sim siab, los sis puas txhais tias yog theem kawg ntawm tus ntsuj plig tom qab cev nqaij daim tawv tau tuag lawm, los sis puas yog hais txog tej yam uas yog sab cev nqaij daim tawv?",
                "32": "Thiab tau muaj tias kuv hais rau lawv tias qhov ntawd piv txog tej yam uas yog sab cev nqaij daim tawv thiab sab ntsuj plig; vim hnub uas lawv yuav raug txiav txim rau tej yam lawv ua yeej yuav los, muaj tseeb tiag, twb yog tej yam uas cev nqaij daim tawv tau ua nyob rau hauv lub caij sim siab.",
                "33": "Yog li ntawd, yog hais tias lawv tuag thaum lawv ua phem lawv yeej yuav raug muab pov tseg mus, raws li tej yam ntawm sab ntsuj plig, uas raws li txoj kev ncaj ncees; yog li ntawd, lawv yuav raug coj los sawv ntawm Vajtswv xub ntiag, los raug txiav txim rau tej yam lawv ua; thiab yog hais tias lawv tau ua tej yam vuab tsuab ces lawv yeej vuab tsuab; thiab yog hais tias lawv vuab tsuab ces yeej muaj tseeb tias lawv yuav nyob tsis tau hauv Vajtswv lub nceeg vaj; yog lawv nyob tau, ces Vajtswv lub nceeg vaj kuj yog vuab tsuab tib yam thiab.",
                "34": "Tiam sis saib seb, kuv hais rau nej tias, Vajtswv lub nceeg vaj tsis vuab tsuab, thiab yuav muaj tsis tau ib yam dab tsi uas vuab tsuab nkag tau mus rau hauv Vajtswv lub nceeg vaj; yog li ntawd yeej yuav tsum muaj ib qho chaw uas vuab tsuab npaj tseg rau yam uas vuab tsuab.",
                "35": "Thiab muaj ib qho chaw uas tau npaj tseg, muaj tseeb tiag, twb yog lub ntuj txiag teb tsaus phem heev uas kuv tau hais txog, thiab tus dab phem yog tus uas npaj qhov chaw ntawd; yog li ntawd qhov kawg ntawm neeg tej ntsuj plig yog los nyob hauv Vajtswv lub nceeg vaj, los sis raug ntiab tawm vim txoj kev txim lij uas kuv tau hais txog ntawd.",
                "36": "Yog li ntawd, cov neeg phem raug xyeej tawm ntawm cov ncaj ncees, thiab tawm ntawm tsob ntoo uas cawm neeg txoj sia, uas muaj cov txiv ntoo uas muaj nuj nqis tshaj thiab qab tshaj txhua yam txiv ntoo; muaj tseeb tiag, thiab yog ib lub txiaj ntsim uas zoo tshaj ntawm tag nrho Vajtswv tej txiaj ntsim. Thiab kuv tau hais rau kuv cov tij laug li no. Amees."
            },
            "16": {
                "1": "Thiab nim no tau muaj tias tom qab kuv, Nifais, tau xaus lus rau kuv cov tij laug, saib seb lawv hais rau kuv tias: Koj tau hais tej yam uas nyuaj rau peb, nyuaj tshaj qhov peb muaj peev xwm tiv taus.",
                "2": "Thiab tau muaj tias kuv hais rau lawv tias kuv paub tias kuv tau hais tej yam uas nyuaj tawm tsam cov neeg phem, raws li txoj kev tseeb; thiab kuv tau hais tias cov neeg ncaj ncees tsis muaj txim, thiab ua tim khawv tias tus Tswv yuav muab lawv tsa sawv thaum txog hnub kawg; yog li ntawd, cov neeg uas muaj txim xav tias tej lus tseeb nyuaj heev, vim tej no hlais lawv mus txog ntua nruab siab.",
                "3": "Thiab nim no kuv cov tij laug, yog hais tias nej yog neeg ncaj ncees thiab txaus siab mloog txoj kev tseeb, thiab mob siab ua raws li txoj kev tseeb, kom nej yuav taug kev ncaj rau Vajtswv, ces nej yuav tsis yws yws vim yog txoj kev tseeb, thiab yuav tsis hais tias: Koj hais tej yam nyuaj heev tawm tsam peb.",
                "4": "Thiab tau muaj tias kuv, Nifais, tau rau siab ntso ntuas kuv cov tij laug, kom ua raws li tus Tswv tej lus txib.",
                "5": "Thiab tau muaj tias lawv tau txo lawv lub hwj chim rau tus Tswv; kuv thiaj tau xyiv fab thiab muaj kev cia siab heev rau lawv, hais tias lawv yuav taug txoj kev ncaj ncees.",
                "6": "Nim no, tau hais thiab ua tag nrho tej yam no thaum kuv txiv nyob hauv ib lub tsev pheeb suab ntaub hauv lub hav uas nws hu ua Lemu-ees.",
                "7": "Thiab tau muaj tias kuv, Nifais, tau coj Ixama-ees ib tug ntxhais los ua poj niam; thiab, kuv cov tij laug los kuj tau coj Ixama-ees cov ntxhais los ua poj niam; thiab Xaulas los kuj tau coj Ixama-ees tus ntxhais hlob los ua poj niam thiab.",
                "8": "Thiab li no kuv txiv tau ua raws li tag nrho tus Tswv tej lus txib uas tau muab rau nws. Thiab kuv, Nifais, kuj tau txais koob hmoov ntau kawg los ntawm tus Tswv.",
                "9": "Thiab tau muaj tias tus Tswv lub suab hais rau kuv txiv thaum hmo ntuj, thiab txib kom tag kis nws cia li mus rau tom roob moj sab qhua.",
                "10": "Thiab tau muaj tias thaum kuv txiv sawv los thaum sawv ntxov, thiab tawm mus rau ntawm lub tsev pheeb suab ntaub lub qhov rooj, qhov uas ua rau nws xav tsis thoob heev yog nws pom ib lub pob kheej uas muaj tus qauv tes ntaus zoo heev nyob rau hauv pem teb; thiab lub pob no yog tseem tooj dag. Thiab nyob rau hauv lub pob ntawd muaj ob tug koob; thiab ib tug koob ntawd taw rau txoj kev uas peb yuav tsum taug mus rau tom roob moj sab qhua.",
                "11": "Thiab tau muaj tias peb tau sau los ua ib ke txhua yam uas peb yuav nqa mus rau tom roob moj sab qhua, thiab txhua yam khoom seem uas tus Tswv tau pub rau peb; thiab peb tau nqa txhua txhia yam noob qoob noob loo kom peb yuav nqa tau mus rau tom roob moj sab qhua.",
                "12": "Thiab tau muaj tias peb tau nqa peb cov tsev pheeb suab ntaub thiab tawm mus rau tom roob moj sab qhua, hla tus dej Lamas mus.",
                "13": "Thiab tau muaj tias peb mus tau plaub hnub, rau sab qab teb sab hnub tuaj, thiab peb tau tsa peb cov tsev pheeb suab ntaub dua; thiab peb tau tis npe rau qhov chaw ntawd hu ua Saxes.",
                "14": "Thiab tau muaj tias peb tau nqa peb tej hneev thiab peb tej xub, thiab mus rau tom roob moj sab qhua mus tua nqaij los rau peb tsev neeg noj; thiab tom qab peb tua tau nqaij rau peb tsev neeg lawm peb tau rov qab los cuag peb tsev neeg dua nyob rau hauv roob moj sab qhua, ntawm qhov chaw Saxes. Thiab peb tau rov qab mus rau tom roob moj sab qhua dua, raws tib txoj qub ke, mus raws tej koog zoov ntsuab hauv roob moj sab qhua, uas nyob ntawm tej ciaj ciam teb ze tus Dej Hiav Txwv Liab.",
                "15": "Thiab tau muaj tias peb mus tau ntau hnub, muab peb tej hneev thiab peb tej xub thiab peb tej pob zeb thiab peb tej hlua fiav, tua nqaij thaum peb mus.",
                "16": "Thiab peb tau mus raws lub pob uas qhia kev, uas coj peb kev mus rau hauv tej koog zoov uas ntsuab tshaj nyob rau hauv roob moj sab qhua.",
                "17": "Thiab tom qab peb mus tau ntau ntau hnub, peb tau tsa peb cov tsev pheeb suab ntaub nyob ib ntus, kom peb tau so ntxiv thiab nrhiav tau zaub mov rau peb tsev neeg noj.",
                "18": "Thiab tau muaj tias thaum uas kuv, Nifais, tawm mus tua nqaij, saib seb, kuv tau ua kuv rab hneev lov, rab uas tau muab tseem kab ua; thiab tom qab kuv tau ua kuv rab hneev lov, saib seb, kuv cov tij laug npau taws rau kuv vim tias kuv rab hneev tau piam, ua rau peb nrhiav tsis tau nqaij.",
                "19": "Thiab tau muaj tias peb tau rov qab los cuag peb tsev neeg nqa tsis tau dab tsi los rau lawv noj, thiab vim yog lawv txoj kev tsiv, ua rau lawv sab heev, lawv thiaj raug txom nyem heev vim lawv tshaib plab.",
                "20": "Thiab tau muaj tias Lamas thiab Lemu-ees thiab Ixama-ees cov tub tau pib yws yws heev kawg li, vim yog lawv tej kev nyuaj siab thiab tej kev txom nyem nyob rau hauv roob moj sab qhua; thiab kuv txiv kuj tau pib yws yws tawm tsam tus Tswv nws tus Vajtswv; muaj tseeb tiag, thiab lawv txhua tus tu siab kawg nkaus, ua rau lawv yws yws tawm tsam tus Tswv.",
                "21": "Nim no tau muaj tias kuv, Nifais, vim kuv raug kev kub ntxhov los ntawm kuv cov tij laug vim rau qhov kuv rab hneev piam, thiab lawv tej hneev cov nta los tsis muaj zog tas, ces txawm pib nyuaj heev kawg nkaus li, muaj tseeb tiag, ua rau peb nrhiav tsis tau nqaij hlo li.",
                "22": "Thiab tau muaj tias kuv, Nifais, tau hais ntau yam rau kuv cov tij laug, vim tias lawv rov qab ua lawv lub siab tawv qhawv, twb tawv mus txog thaum lawv yws yws tus Tswv lawv tus Vajtswv.",
                "23": "Thiab tau muaj tias kuv, Nifais, tau xuas ntoo los txua ua ib rab hneev, thiab xuas ib tug pas uas ncaj los txua ua ib xib xub; yog li ntawd, kuv thiaj tau nqa ib rab hneev thiab ib xib xub, nrog ib txoj hlua fiav thiab ib co pob zeb. Thiab kuv hais rau kuv txiv tias: Kuv yuav mus qhov twg thiaj nrhiav tau nqaij?",
                "24": "Thiab tau muaj tias nws tau nug tus Tswv, vim lawv tau txo lawv tej hwj chim vim yog kuv cov lus; vim kuv tau hais ntau yam rau lawv kawg siab kawg ntsws.",
                "25": "Thiab tau muaj tias tus Tswv lub suab los hais rau kuv txiv; thiab nws raug qhuab ntuas heev vim nws yws yws tawm tsam tus Tswv, npaum li uas ua rau nws tu siab heev.",
                "26": "Thiab tau muaj tias tus Tswv lub suab hais rau nws tias: Ntsia lub pob seb, thiab saib tej yam uas sau rau saud.",
                "27": "Thiab tau muaj tias thaum kuv txiv pom tej yam uas sau rau saum lub pob, nws tau ntshai thiab tshee heev kawg li, thiab kuv cov tij laug thiab Ixama-ees cov tub thiab peb cov poj niam los kuj ntshai thiab tshee heev kawg li.",
                "28": "Thiab tau muaj tias kuv, Nifais, pom ob tug koob taw uas nyob rau hauv lub pob, hais tias ob tug koob taw no ua hauj lwm raws li peb txoj kev ntseeg thiab kev rau siab ntso thiab kev xyuam xim ua raws li ob tug koob taw qhia.",
                "29": "Thiab kuj tau muab ib co ntawv tshiab sau rau ob tug koob taw, uas nyeem tau yooj yim, uas tau ua rau peb to taub txog tus Tswv tej kev; thiab tej lub sij hawm tus Tswv tau sau thiab pauv cov lus no, raws li peb txoj kev ntseeg thiab kev rau siab ntso ua raws li cov lus no. Thiab yog li ntawd peb pom tias los ntawm tej yam me me, tus Tswv coj tau tej yam tseem ceeb los.",
                "30": "Thiab tau muaj tias kuv, Nifais, tau nce mus rau puag saum ncov roob, raws nraim li kev taw kev uas muaj nyob rau saum lub pob.",
                "31": "Thiab tau muaj tias kuv tua tau tsiaj qus, kuv thiaj nrhiav tau nqaij rau peb tsev neeg noj.",
                "32": "Thiab tau muaj tias kuv tau rov qab los rau ntawm peb cov tsev pheeb suab ntaub, nqa cov tsiaj uas kuv tau tua los; thiab nim no thaum lawv pom tias kuv nrhiav tau nqaij los, lawv xyiv fab heev kawg li! Thiab tau muaj tias lawv tau txo lawv lub hwj chim rau tus Tswv, thiab tau ua nws tsaug.",
                "33": "Thiab tau muaj tias peb tau mus kev dua, taug raws tib seem kev uas yuav luag zoo li thaum peb nyuam qhuav tuaj; thiab tom qab peb mus tau ntau hnub peb tau tsa peb cov tsev pheeb suab ntaub dua, xwv kom peb tau nyob so ib ntus.",
                "34": "Thiab tau muaj tias Ixama-ees tuag, thiab tau muab nws faus rau ib qho chaw uas hu ua Nahos.",
                "35": "Thiab tau muaj tias Ixama-ees cov ntxhais tu siab heev, vim rau qhov lawv txiv tuag lawm, thiab vim rau qhov lawv tej kev txom nyem nyob hauv roob moj sab qhua; thiab lawv tau yws yws tawm tsam kuv txiv, vim tias nws tau coj lawv tawm ntawm thaj av Yeluxalees, hais tias: Peb txiv tuag lawm, muaj tseeb tiag, thiab peb tau ua loj leeb nteev heev nyob hauv roob moj sab qhua, thiab peb tau raug kev txom nyem, kev tshaib, kev nqhis, thiab sab heev kawg li; thiab tom qab tag nrho tej kev nyuaj siab no peb yeej yuav piam sij nyob hauv roob moj sab qhua rau txoj kev tshaib.",
                "36": "Thiab lawv tau yws yws li no rau kuv txiv, thiab rau kuv ib yam; thiab lawv xav rov qab mus lawm pem Yeluxalees.",
                "37": "Thiab Lamas hais rau Lemu-ees thiab hais rau Ixama-ees cov tub tias: Saib seb, cia peb muab peb txiv tua, thiab tua peb tus kwv Nifais, tus uas tau tsa nws tus kheej los kav peb thiab ua peb tus xib hwb, cov uas yog nws tij laug.",
                "38": "Nim no, nws hais tias tus Tswv tau nrog nws tham, thiab nws hais tias cov tim tswv tau txhawb pab nws. Tiam sis saib seb, peb paub tias nws dag rau peb; thiab nws qhia tej no rau peb, thiab nws ua ntau yam los ntawm nws tej txuj ci tes taw uas txawj ntse, xwv kom nws yuav plooj tau peb lub qhov muag, xav ntsoov tias, tej zaum, nws yuav coj tau peb mus rau tej roob moj sab qhua uas txawv txawv; thiab tom qab nws coj peb mus deb lawm, nws xav tias nws yuav tsa nws tus kheej los ua ib tug vaj ntxwv thiab ib tug nom kav peb, kom nws ua tau rau peb raws li nws lub siab xav thiab lub siab nyiam. Thiab kuv tus tij laug Lamas tau hais li no txhaub lawv lub siab kom npau taws.",
                "39": "Thiab tau muaj tias tus Tswv twb nrog peb nyob, muaj tseeb tiag, tus Tswv lub suab twb los thiab hais lus ntau rau lawv, thiab tau qhuab ntuas lawv ntau heev kawg li; thiab tom qab tus Tswv lub suab tau qhuab ntuas lawv lawv thiaj tsis npau taws lawm, thiab lawv thiaj hloov siab lees txim rau lawv tej kev txhaum, ua rau tus Tswv rov qab foom koob hmoov rau peb kom peb muaj zaub mov noj, xwv kom peb thiaj tsis piam sij."
            },
            "17": {
                "1": "Thiab tau muaj tias peb tau rov qab mus rau hauv roob moj sab qhua; thiab peb tau mus rau sab hnub tuaj txij li lub sij hawm ntawd mus. Thiab peb tau mus thiab ntsib ntau yam kev txom nyem nyob hauv roob moj sab qhua; thiab peb cov poj niam tau yug me nyuam nyob hauv roob moj sab qhua.",
                "2": "Thiab tus Tswv tau foom koob hmoov ntau kawg nkaus rau peb, kom thaum peb noj nqaij nyoos nyob hauv roob moj sab qhua xwb, peb cov poj niam tseem muaj mis txaus rau lawv cov me nyuam noj thiab, thiab lawv muaj zog, muaj tseeb tiag, ib yam li cov txiv neej; thiab lawv pib uv taus lawv tej kev tsiv tsis yws lawm.",
                "3": "Thiab yog li no peb pom tias yeej yuav tsum muaj raws li Vajtswv tej lus txib. Thiab yog hais tias noob neej ua raws li Vajtswv tej lus txib, nws yuav pub lawv noj, thiab txhawb lawv lub dag zog, thiab npaj kev kom lawv ua tau tiav tej yam uas nws tau txib lawv ua; yog li ntawd, nws thiaj tau npaj kev rau peb thaum peb tseem nyob hauv roob moj sab qhua.",
                "4": "Thiab peb nyob tau ntau xyoo, muaj tseeb tiag, twb nyob tau yim xyoo rau hauv roob moj sab qhua.",
                "5": "Thiab peb tau los txog thaj av uas peb hu ua Huaj Vam, vim qhov ntawd muaj txiv hmab txiv ntoo ntau thiab kuj muaj zib ntab qus; thiab txhua yam no yog tus Tswv tau npaj los xwv kom peb txhob piam sij. Thiab peb tau pom dej hiav txwv, cov uas peb hu ua Ile-atus, uas txhais hais tias, cov dej hiav txwv.",
                "6": "Thiab tau muaj tias peb tau tsa peb cov tsev pheeb suab ntaub rau ntawm ntug dej hiav txwv; thiab txawm hais tias peb tau raug ntau yam kev txom nyem thiab ntau yam kev nyuaj, muaj tseeb tiag, twb muaj ntau kawg nkaus uas peb sau tsis tas, los peb tseem zoo siab kawg nkaus thaum peb los txog ntawm ntug dej hiav txwv; thiab peb muab qhov chaw ntawd hu ua Huaj Vam, vim rau qhov muaj txiv hmab txiv ntoo ntau heev.",
                "7": "Thiab tau muaj tias tom qab kuv, Nifais, los nyob hauv thaj av Huaj Vam tau ntau hnub, tus Tswv lub suab los hais rau kuv hais tias: Sawv thiab koj cia li mus rau pem roob. Thiab tau muaj tias kuv sawv thiab mus rau pem roob, thiab thov tus Tswv.",
                "8": "Thiab tau muaj tias tus Tswv hais rau kuv, hais tias: Koj yuav tsum txua ib lub nkoj, raws li txoj kev uas kuv yuav qhia rau koj, xwv kom kuv yuav thauj tau koj cov neeg hla cov dej no.",
                "9": "Thiab kuv hais tias: Tus tswv, kuv yuav mus nrhiav hlau qhov twg coj los nchuav, es kuv thiaj yuav ua tau tej twj tes los txua lub nkoj raws li txoj kev uas koj tau qhia rau kuv?",
                "10": "Thiab tau muaj tias tus Tswv qhia rau kuv qhov chaw uas kuv yuav mus nrhiav tau hlau, xwv kom kuv yuav ua tau tej twj tes.",
                "11": "Thiab tau muaj tias kuv, Nifais, xuas tawv tsiaj qus los ua tau ib lub foob xab tshuab hluav taws; thiab tom qab kuv ua tau lub foob xab, xwv kom kuv muaj ib yam coj los tshuab hluav taws, kuv tau txhuam ob lub pob zeb ua ke xwv kom kuv ua tau hluav taws.",
                "12": "Vim ua ntej no tus Tswv tsis cia peb rauv taws ntau, thaum peb tsiv nyob hauv roob moj sab qhua; vim nws hais tias: Kuv yuav ua kom nej cov nqaij noj qab zib, kom nej tsis tas muab ua kom siav;",
                "13": "Thiab kuv kuj yuav ua nej lub teeb nyob hauv roob moj sab qhua; thiab kuv yuav npaj txoj hau kev ua nej ntej, yog hais tias nej ua raws li kuv tej lus txib; yog li ntawd, npaum li uas nej ua raws li kuv tej lus txib ces yuav coj nej mus rau thaj av uas cog lus cia; thiab nej yuav paub tias kuv yog tus uas coj nej.",
                "14": "Muaj tseeb tiag, tus Tswv kuj hais thiab hais tias: Tom qab nej mus txog thaj av uas cog lus cia, nej yuav paub tias kuv, tus uas yog tus Tswv, yog Vajtswv; thiab hais tias kuv, tus uas yog tus Tswv, tau cawm nej dim ntawm txoj kev puas tsuaj; muaj tseeb tiag, hais tias kuv tau coj nej tawm ntawm thaj av Yeluxalees.",
                "15": "Yog li ntawd, kuv, Nifais tau sib zog ua raws li tus Tswv tej lus txib, thiab kuv tau ntuas kuv cov tij laug kom rau siab ntso thiab muaj kev ntseeg.",
                "16": "Thiab tau muaj tias kuv xuas cov hlau uas kuv tau nchuav tawm ntawm tej pob zeb los ua tej twj tes.",
                "17": "Thiab thaum kuv ob tug tij laug pom tias kuv tab tom npaj txua ib lub nkoj, nkawd pib yws yws tawm tsam kuv, hais tias: Wb tus kwv yog ib tug neeg ruam, vim nws xav tias nws muaj peev xwm txua tau ib lub nkoj, muaj tseeb tiag, thiab nws kuj xav tias nws muaj peev xwm hla tau cov dej loj no.",
                "18": "Thiab kuv ob tug tij laug tau yws tawm tsam kuv li no, thiab nkawd tsis xav pab ua hauj lwm, vim nkawd tsis ntseeg tias kuv muaj peev xwm txua tau ib lub nkoj; thiab nkawd kuj tsis ntseeg tias tus Tswv qhia kuv ua.",
                "19": "Thiab nim no tau muaj tias kuv, Nifais, tu siab heev vim yog nkawd tej kev siab tawv; thiab nim no thaum nkawd pom tias kuv pib tu siab nkawd txawm zoo siab, npaum li uas nkawd thuam kuv, hais tias: Wb paub tias koj txua tsis tau ib lub nkoj, vim wb paub tias koj tsis muaj tswv yim; yog li ntawd koj yeej ua tsis tau ib txoj hauj lwm tseem ceeb npaum li ntawd.",
                "20": "Thiab koj zoo nkaus li peb txiv, raug coj mus raws li tej zeem muag ruam ntsuav ntawm nws lub siab; muaj tseeb tiag, nws tau coj peb tawm ntawm thaj av Yeluxalees, thiab peb tau ua loj leeb nyob hauv roob moj sab qhua tau ntau xyoo li no; thiab peb cov poj niam tau ua hauj lwm hnyav heev, thaum xeeb me nyuam es plab loj; thiab lawv tau yug me nyuam nyob hauv roob moj sab qhua thiab raug txhua yam mob, tsuas yog tsis tuag xwb; thiab yuav zoo dua yog tias lawv tau tuag ua ntej lawv khiav tawm hauv Yeluxalees tuaj raug tej kev txom nyem no.",
                "21": "Saib seb, peb tau txom nyem ntau xyoo npaum li no nyob hauv roob moj sab qhua, yog peb txhob tuaj ntshai lub sij hawm ntawd peb twb tau zoo nyob hauv thaj av uas yog peb qub txeeg qub teg thiab tau zoo siv tej khoom uas peb muaj; muaj tseeb tiag, thiab ntshai peb twb muaj kev zoo siab.",
                "22": "Thiab peb paub tias cov neeg uas nyob hauv thaj av Yeluxalees yog ib co neeg ncaj ncees; vim lawv coj tus Tswv tej kev cai thiab kev txiav txim, thiab tag nrho nws tej lus txib, raws li Mauxes txoj kev cai; yog li ntawd, peb paub tias lawv yog ib co neeg ncaj ncees; thiab peb txiv tau txiav txim rau lawv, thiab tau coj peb tawm khiav vim tias peb pheej mloog nws tej lus; muaj tseeb tiag, thiab peb tus kwv los zoo ib yam li nws. Thiab kuv ob tug tij laug tau siv cov lus zoo li no yws yws thiab nkaug tawm tsam wb.",
                "23": "Thiab tau muaj tias kuv, Nifais, hais rau nkawd, hais tias: Neb puas ntseeg tias peb cov yawg koob, cov uas yog cov neeg Ixayees, puas yuav raug coj tawm ntawm cov neeg Iyiv tes yog tias lawv tsis mloog tus Tswv tej lus?",
                "24": "Muaj tseeb tiag, neb puas xav tias yuav coj tau lawv tawm ntawm kev ua cev qhev, yog hais tias tus Tswv tsis tau txib Mauxes kom nws coj lawv tawm ntawm kev ua cev qhev?",
                "25": "Nim no neb paub tias cov neeg Ixayees tau raug ua cev qhev; thiab neb paub tias lawv raug yuam ua hauj lwm, tej hauj lwm uas hnyav heev; yog li ntawd, neb paub tias yeej yog ib qho zoo rau lawv, uas coj lawv tawm ntawm kev ua cev qhev.",
                "26": "Nim no neb paub tias tus Tswv tau txib kom Mauxes ua txoj hauj lwm tseem ceeb ntawd; thiab neb paub tias los ntawm nws cov lus cov dej ntawm tus Dej Hiav Txwv Liab tau faib rau sab ped thiab sab nrad, thiab lawv tau hla dhau mus saum av qhuav.",
                "27": "Tiam sis neb paub tias cov neeg Iyiv tau poob dej tuag rau hauv tus Dej Hiav Txwv Liab, cov uas yog Falaus cov tub rog.",
                "28": "Thiab neb kuj paub tias tus Tswv tau muab manas rau lawv noj nyob hauv roob moj sab qhua.",
                "29": "Muaj tseeb tiag, thiab neb kuj paub tias Mauxes, los ntawm nws cov lus raws li Vajtswv lub hwj chim uas muaj nyob hauv nws, tau tsoo lub pob zeb, ces dej txhawv tawm los, xwv kom cov neeg Ixayees tau haus daws lawv txoj kev nqhis dej.",
                "30": "Thiab txawm hais tias tus Tswv lawv tus Vajtswv, lawv tus Txhiv Dim, tau coj lawv, mus ua lawv ntej, coj lawv mus thaum nruab hnub, thiab ua lub teeb ci rau lawv thaum hmo ntuj, thiab ua txhua yam rau lawv uas tsim nyog rau neeg tau txais los, lawv tseem ua lawv lub siab tawv qhawv thiab npog lawv lub cim xeeb, thiab cem Mauxes thiab cem Vajtswv tus uas tseeb thiab muaj txoj sia nyob.",
                "31": "Thiab tau muaj tias raws li nws txoj lus nws tau ua rau lawv puas tsuaj; thiab raws li nws txoj lus nws tau coj lawv; thiab raws li nws txoj lus nws tau ua txhua yam pab lawv; thiab tsis tau ua ib yam dab tsi hlo li tsuas yog ua los ntawm nws txoj lus xwb.",
                "32": "Thiab tom qab lawv tau hla tus dej Yauladees nws tau ua rau lawv muaj zog kom lawv thiaj ntiab tau cov neeg ntawm lub teb chaws ntawd tawm mus, muaj tseeb tiag, ua kom lawv tawg khiav ri niab rau txoj kev puas tsuaj.",
                "33": "Thiab nim no, neb puas xav tias cov neeg uas nyob ntawm lub teb chaws ntawd, cov uas nyob hauv thaj av uas cog lus cia, cov uas peb cov poj koob yawm txwv tau ntiab tawm, neb puas xav tias lawv yog neeg ncaj ncees? Saib seb, kuv hais rau neb tias, lawv tsis yog.",
                "34": "Neb puas xav tias peb cov poj koob yawm txwv tseem ceeb dua lawv yog hais tias lawv yog neeg ncaj ncees? Kuv hais rau neb tias, tsis yog.",
                "35": "Saib seb, tus Tswv saib txhua tus tib neeg muaj nqis ib yam; tus uas ncaj ncees yog tus uas Vajtswv nyiam. Tiam sis saib seb, cov neeg no tau xyeej Vajtswv txhua lo lus, thiab lawv txoj kev ua phem siav lawm; thiab Vajtswv txoj kev npau taws tag nrho huv si tau nyob rau saum lawv; thiab tus Tswv tau foom tsis zoo rau thaj av ntawd tawm tsam lawv, thiab foom koob hmoov rau thaj av rau peb cov poj koob yawm txwv; muaj tseeb tiag, nws tau foom tsis zoo rau thaj av ntawd tawm tsam lawv kom lawv puas tsuaj, thiab nws tau foom koob hmoov rau thaj av rau peb cov poj koob yawm txwv kom lawv muaj hwj chim los kav thaj av.",
                "36": "Saib seb, tus Tswv tau tsim lub ntiaj teb xwv kom tib neeg thiaj tau nyob; thiab nws tau tsim nws cov me nyuam xwv kom lawv thiaj tau lub ntiaj teb ua lawv tug.",
                "37": "Thiab nws tsa ib haiv neeg ncaj ncees, thiab ua kom tej haiv neeg phem puas tsuaj mus.",
                "38": "Thiab nws coj cov neeg ncaj ncees mus rau hauv tej thaj av uas muaj nqis, thiab nws ua kom cov neeg phem puas tsuaj, thiab foom tsis zoo rau thaj av rau lawv vim lawv txoj kev phem.",
                "39": "Nws kav nyob siab puag saum ntuj, vim qhov ntawd yog nws lub rooj theej kiab, thiab lub ntiaj teb no yog nws lub rooj tiag taw.",
                "40": "Thiab nws hlub cov uas xav tau nws los ua lawv tus Vajtswv. Saib seb, nws hlub peb cov poj koob yawm txwv, thiab nws khi lus rau lawv, muaj tseeb tiag, twb tau khi lus rau Anplaham, Ixaj, thiab Yakhauj; thiab nws nco ntsoov cov lus uas nws tau khi tseg; yog li ntawd, nws thiaj tau coj lawv tawm ntawm lub teb chaws Iyiv.",
                "41": "Thiab nws tau muab nws rab nplawm qhuab lawv nyob rau tom roob moj sab qhua; vim lawv ua lawv lub siab tawv qhawv, tib yam li neb; thiab tus Tswv qhuab lawv vim lawv txoj kev ua phem. Nws tso cov nab ya uas tsiv tsaim tuaj rau lawv; thiab tom qab lawv raug nab tom nws npaj tau ib txoj kev los kho kom lawv zoo; thiab txoj hauj lwm kom lawv ua yog muab lub qhov muag los ntsia xwb; thiab vim txoj kev ntawd yooj yim, los sis vim txoj kev ntawd tsis nyuaj, muaj coob leej tau piam sij.",
                "42": "Thiab lawv tau ua lawv lub siab tawv ib lub sij hawm rau ib lub sij hawm, thiab lawv tau cem Mauxes, thiab cem Vajtswv thiab; tiam sis, neb paub tias Vajtswv lub hwj chim uas loj tshaj txhua yam, tau coj lawv tawm mus rau hauv thaj av uas cog lus cia.",
                "43": "Thiab nim no, tom qab txhua yam no, lub sij hawm twb los txog uas lawv tau hloov los ua ib co neeg phem, muaj tseeb tiag, yuav luag siav lawm; thiab kuv xav tias niaj hnub nim no lawv twb yuav raug puas tsuaj mus; vim kuv paub tias hnub ntawd yeej yuav los tiag kom lawv yuav tsum raug puas tsuaj, tsuas tshuav ob peb leeg xwb, cov uas yuav raug coj mus poob cev qhev.",
                "44": "Yog li ntawd, tus Tswv txib kom kuv txiv khiav tawm mus rau hauv roob moj sab qhua; thiab cov Neeg Yudais kuj tau nrhiav kev muab nws txoj sia txo pov tseg, muaj tseeb tiag, thiab neb los kuj tau nrhiav kev muab nws txoj sia txo pov tseg; yog li ntawd, neb yog neeg tua neeg nyob hauv neb ob lub siab thiab neb zoo li lawv.",
                "45": "Neb nrawm kawg mus ua phem tiam sis qeeb heev nco txog tus Tswv neb tus Vajtswv. Neb twb tau pom ib tug tim tswv, thiab nws hais lus rau neb; muaj tseeb tiag, tej lub sij hawm neb tau hnov nws lub suab; thiab nws tau maj mam ua suab yau yau hais lus rau neb, tiam sis neb lub siab tsis xeev li, es neb thiaj hnov tsis tau nws cov lus; yog li ntawd, nws tau hais lus rau neb zoo li suab xob quaj, uas tau ua rau tej av qeeg zoo nkaus li yuav faib hlo ua ob sab.",
                "46": "Thiab neb kuj paub hais tias los ntawm lub hwj chim ntawm nws txoj lus uas muaj hwj chim tag nrho nws ua tau rau lub ntiaj teb no dhau mus; muaj tseeb tiag, thiab neb paub tias los ntawm nws txoj lus nws ua tau rau tej chaw siab kom tiaj qis, thiab tej chaw tiaj tus kom tawg ntsoog ntxaws. Au, yog li ntawd, vim li cas, neb lub siab thiaj yuav tawv ua luaj?",
                "47": "Saib seb, kuv lub siab tawg tag nrog kev ntxhov siab los vim yog neb, thiab mob kuv lub siab; kuv ntshai nyob tsam neb raug muab tso pov tseg mus ib txhis li. Saib seb, kuv muaj Vajtswv tus Ntsuj Plig puv npo, ua rau kuv lub cev thiaj tsis muaj zog.",
                "48": "Thiab nim no tau muaj tias thaum kuv tau hais cov lus no, nkawd npau taws rau kuv, thiab xav muab kuv pov rau hauv qab thu dej hiav txwv tob; thiab thaum nkawd tab tom yuav los xuas tes nthos kuv, kuv hais rau nkawd, hais tias: Los ntawm tus Vajtswv uas Muaj Hwj Chim Tag Nrho lub npe, kuv txib kom neb tsis txhob kov kuv, vim kuv muaj Vajtswv lub hwj chim puv npo, twb ua rau kuv lub cev kub lug; thiab yog leej twg tsa nws txhais tes rau kuv nws yuav qhuav ib yam li ib tug xyoob rawm qhuav; thiab tus ntawd yuav zoo li tsis muaj dab tsi rau Vajtswv lub hwj chim, vim Vajtswv yuav ua kom nws puas tsuaj.",
                "49": "Thiab tau muaj tias kuv, Nifais, tau hais rau nkawd tias kom nkawd tsis txhob yws yws tawm tsam nkawd txiv ntxiv lawm; thiab kom nkawd tsis txhob xyeej pab kuv ua hauj lwm, vim Vajtswv tau txib kom kuv txua ib lub nkoj.",
                "50": "Thiab kuv hais rau nkawd tias: Yog Vajtswv tau txib kom kuv ua txhua yam kuv yeej yuav ua tau. Yog tias nws txib kom kuv hais rau cov dej no tias, cia li ua av, ces cov dej no yuav ua av; thiab yog tias kuv hais li ntawd, ces yuav ua li ntawd tiag.",
                "51": "Thiab nim no, yog hais tias tus Tswv muaj hwj chim loj npaum li ntawd, thiab tau ua ntau yam txuj ci tseem ceeb rau noob neej, ua li cas nws thiaj yuav tsis muaj peev xwm qhia tau kuv, kom kuv txua tau ib lub nkoj?",
                "52": "Thiab tau muaj tias kuv, Nifais, tau hais ntau yam rau kuv ob tug tij laug, nkawd thiaj tsis paub hais kuv thiab tsis muaj peev xwm tawm tsam kuv; thiab nkawd kuj tsis muaj cuab kav muab nkawd tej tes nthos kuv los sis muab nkawd tej ntiv tes kov kuv, twb tau ntau hnub. Nim no nkawd tsis muaj cuab kav ua li no ntshai nyob tsam nkawd yuav qhuav ntawm kuv xub ntiag, vim Vajtswv tus Ntsuj Plig muaj hwj chim loj heev li; thiab nws tau ua qhia rau nkawd zoo li no.",
                "53": "Thiab tau muaj tias tus Tswv hais rau kuv tias: Rov qab xyab koj txhais tes dua mus rau koj ob tug tij laug, thiab nkawd yuav tsis qhuav ntawm koj xub ntiag, tiam sis kuv yuav ua kom nkawd ceeb nkaus, tus Tswv hais li, thiab kuv yuav ua li no, xwv kom nkawd thiaj paub tias kuv yog tus Tswv nkawd tus Vajtswv.",
                "54": "Thiab tau muaj tias kuv xyab kuv txhais tes mus rau kuv ob tug tij laug, thiab nkawd tsis qhuav ntawm kuv xub ntiag; tiam sis tus Tswv tau ua rau nkawd tshee hnyo, twb yog raws li cov lus uas nws tau hais.",
                "55": "Thiab nim no, nkawd tau hais tias: Wb paub tseeb tseeb lawm hais tias tus Tswv nrog koj nyob, vim wb paub tias yog tus Tswv lub hwj chim uas tau ua rau wb tshee hnyo. Thiab nkawd qhau caug ntua ntawm kuv xub ntiag, thiab twb yuav luag pe kuv, tiam sis kuv tsis kheev nkawd ua li, hais tias: Kuv yog neb tus kwv, muaj tseeb tiag, twb yog neb tus kwv yau; yog li ntawd, cia li teev tiam tus Tswv neb tus Vajtswv, thiab hwm neb txiv thiab neb niam, es neb thiaj muaj sia nyob ntev hauv thaj av uas tus Tswv neb tus Vajtswv yuav muab pub rau neb."
            },
            "18": {
                "1": "Thiab tau muaj tias nkawd tau teev tiam tus Tswv thiab tau tawm nrog kuv mus; thiab peb tau muab ntoo ua tib zoo txua ua ntau yam. Thiab tej lub sij hawm tus Tswv tau qhia rau kuv saib kuv yuav tsum txua cov ntoo ua lub nkoj li cas.",
                "2": "Nim no kuv, Nifais, txua cov ntoo tsis raws li txoj kev uas tib neeg tau kawm thiab kuv txua lub nkoj tsis raws li tib neeg tus txheej txheem; tiam sis kuv txawm txua lub nkoj raws li tus txheej txheem tus Tswv tau qhia rau kuv; yog li ntawd, lub nkoj thiaj tsis zoo li tib neeg ua.",
                "3": "Thiab kuv Nifais, tau mus pem roob ntau zaus, thiab kuv tau thov tus Tswv ntau zaus; yog li ntawd tus Tswv tau qhia tej yam tseem ceeb rau kuv.",
                "4": "Thiab tau muaj tias tom qab kuv txua lub nkoj tiav, raws li tus Tswv txoj lus, kuv ob tug tij laug pom tias lub nkoj ntawd yeej zoo, thiab hais tias tus qauv tes uas txua lub nkoj ntawd zoo kawg nkaus; yog li ntawd, nkawd thiaj rov qab txo nkawd lub hwj chim rau tus Tswv.",
                "5": "Thiab tau muaj tias tus Tswv lub suab los hais rau kuv txiv, hais tias peb yuav tsum sawv thiab mus rau hauv lub nkoj.",
                "6": "Thiab tau muaj tias kaj ntug tag kis, tom qab peb tau npaj txhua yam, ntau yam txiv hmab txiv ntoo thiab nqaij uas nrhiav tau tom roob moj sab qhua los, thiab nqa zib ntab ntau heev, thiab nqa tej khoom siv raws li tej uas tus Tswv tau txib kom peb nqa, peb tau mus rau hauv lub nkoj, nrog tag nrho peb cov khoom thiab peb tej noob qoob noob loo, thiab txhua yam uas peb tau nqa nrog peb los, txhua txhia leej raws li nws hnub nyoog; yog li ntawd, peb sawv daws thiaj tau mus rau hauv lub nkoj, nrog peb cov poj niam thiab peb cov me nyuam.",
                "7": "Thiab nim no, kuv txiv tau muaj ob tug tub nyob rau tom roob moj sab qhua, tus hlob hu ua Yakhauj thiab tus yau hu ua Yauxej.",
                "8": "Thiab tau muaj tias tom qab peb sawv daws tau mus rau hauv lub nkoj, thiab tau nqa peb tej khoom siv thiab tej yam uas tus Tswv tau txib peb nqa, peb tau mus rau tom dej hiav txwv thiab tej cua tau tshuab peb mus rau tim thaj av uas cog lus cia.",
                "9": "Thiab tom qab tej cua tau tshuab peb mus tau ntau hnub, saib seb, kuv ob tug tij laug thiab Ixama-ees cov tub thiab cov nyab pib ua kev lom zem, lawv thiaj li pib seev cev, thiab hu nkauj, thiab hais lus lwj liam ntau yam, muaj tseeb tiag, twb ua rau lawv tsis nco qab txog lub hwj chim uas tau coj lawv los txog qhov ntawd; muaj tseeb tiag, lawv khav theeb ua lwj ua liam heev kawg li.",
                "10": "Thiab kuv, Nifais, pib ntshai heev tsam tus Tswv npau taws rau peb, thiab qhuab peb vim peb txoj kev ua phem, xwv kom peb yuav raug nqos mus hauv qab thu dej hiav txwv; yog li ntawd, kuv, Nifais, pib ua tib zoo hais lus rau lawv; tiam sis saib seb lawv npau taws rau kuv, hais tias: Peb tsis xav kom peb tus kwv yau los ua ib tug nom kav peb.",
                "11": "Thiab tau muaj tias Lamas thiab Lemu-ees tau ntes kuv thiab muab hlua los khi kuv, thiab nkawd tau ua kub ua ceev heev rau kuv; txawm li ntawd los, tus Tswv cia kom muaj tej ntawd es nws thiaj ua tau nws lub hwj chim tawm los, kom muaj raws li nws cov lus uas nws tau hais txog cov neeg phem.",
                "12": "Thiab tau muaj tias tom qab nkawd tau khi kuv ruaj kawg uas kuv nti tsis taus, lub koob qhia kev, uas tus Tswv tau npaj los, tau nres tsis ua hauj lwm.",
                "13": "Yog li ntawd, lawv tsis paub saib yuav tig lub nkoj rau sab twg, thiaj li muaj cua daj cua dub loj sawv tuaj, muaj tseeb tiag, ib npluav nag xob nag cua uas phem heev, thiab peb raug ntsawj rov qab nyob saum dej hiav txwv tau peb hnub; thiab lawv pib ntshai heev nyob tsam lawv poob dej tuag rau hauv dej hiav txwv; txawm li ntawd los lawv tseem tsis tso kuv thiab.",
                "14": "Thiab hnub plaub, uas peb tau raug ntsawj rov qab, kob nag xob nag cua ntawd pib ua phem heev.",
                "15": "Thiab tau muaj tias peb twb yuav luag raug nqos mus hauv qab thu dej hiav txwv. Thiab tom qab peb raug ntsawj rov qab nyob saum dej hiav txwv tau plaub hnub, kuv cov tij laug pib pom tias lawv raug Vajtswv tej kev txiav txim, thiab hais tias lawv yeej yuav raug piam sij yog lawv tsis hloov siab lees txim rau lawv tej kev ua phem; yog li ntawd, lawv thiaj los cuag kuv, thiab daws cov hlua uas khi kuv dab teg, thiab saib seb kuv ob txhais tes o heev kawg li; thiab kuv ob lub dab taw los kuj o kawg li thiab, thiab mob kawg li.",
                "16": "Txawm li ntawd los, kuv tseem ntsia ntsoov kuv tus Vajtswv, thiab kuv qhuas nws tag nrho ib hnub li; thiab kuv tsis tau yws tawm tsam tus Tswv vim kuv tej kev txom nyem.",
                "17": "Nim no kuv txiv, Lihais, tau hais ntau yam rau lawv, thiab hais rau Ixama-ees cov tub thiab; tiam sis, saib seb, lawv hais lus hawv tawm tsam txhua tus uas hais lus pab kuv; thiab vim kuv niam kuv txiv mob laus heev, thiab vim nkawd raug kev nyuaj siab heev vim nkawd tej me nyuam, nkawd thiaj tau ntshaus ntshov, muaj tseeb tiag, nkawd twb qaug txaj lawm.",
                "18": "Vim nkawd txoj kev tu siab thiab kev nyuaj siab ntau, thiab kuv ob tug tij laug txoj kev ua phem, nkawd raug coj los nyob ze qhov uas yuav raug nqa tawm ntawm lub sij hawm no mus cuag nkawd tus Vajtswv; muaj tseeb tiag, nkawd tej plaub hau txheeb twb yuav raug muab tso cia qis nyob hauv tej plua tshauv av; muaj tseeb tiag, nkawd twb nyob ze qhov uas yuav raug pov nrog kev tu siab rau hauv ib lub qhov ntxa dej.",
                "19": "Thiab Yakhauj thiab Yauxej los, vim nkawd tseem yau, thiab vim yuav tsum tu nkawd ntau, nkawd kuj nyuaj siab vim nkawd niam tej kev txom nyem; thiab kuv tus poj niam nrog nws tej kua muag thiab tej kev thov Vajtswv thiab kuv cov me nyuam thiab, ua tsis tau rau kuv ob tug tij laug lub siab mos muag kom nkawd daws kuv li.",
                "20": "Thiab tsis muaj ib yam dab tsi li tsuas yog Vajtswv lub hwj chim nkaus xwb, uas hem nkawd nrog txoj kev puas tsuaj, thiaj ua rau nkawd lub siab mos muag; yog li ntawd, thaum nkawd pom tias nkawd twb yuav raug nqos mus rau hauv qab thu dej hiav txwv tob nkawd thiaj hloov siab lees txim rau tej yam uas nkawd tau ua, nkawd thiaj muab kuv daws.",
                "21": "Thiab tau muaj tias tom qab nkawd daws kuv, saib seb, kuv muab lub koob qhia kev los tuav, thiab lub koob qhia kev ua hauj lwm raws li kuv lub siab xav. Thiab tau muaj tias kuv thov tus Tswv; thiab tom qab kuv thov Vajtswv, cov cua tau tu, thiab tej cua daj cua dub tau tu, thiab tej huab cua nyob ntsiag to.",
                "22": "Thiab tau muaj tias kuv, Nifais, thiaj tau tsav lub nkoj, xwv kom peb yuav rov mus tau dua lawm tim thaj av uas cog lus cia.",
                "23": "Thiab tau muaj tias tom qab peb caij nkoj mus tau ntau hnub peb tau mus txog thaj av uas cog lus cia; thiab peb tau mus rau pem thaj av, thiab tau tsa peb cov tsev pheeb suab ntaub; thiab peb tau hu thaj av ntawd ua thaj av uas cog lus cia.",
                "24": "Thiab tau muaj tias peb tau pib mus ncaws teb, thiab peb pib cog tej noob qoob noob loo; muaj tseeb tiag, peb tau cog tag nrho peb tej noob qoob noob loo rau hauv av, tej uas peb tau nqa hauv thaj av Yeluxalees tuaj. Thiab tau muaj tias tej noob ntawd tau hlob zoo heev li; yog li ntawd, tus Tswv foom koob hmoov nplua mias rau peb.",
                "25": "Thiab tau muaj tias nyob rau hauv thaj av uas cog lus cia, thaum peb mus tom hav zoov, peb pom hais tias muaj txhua txhia yam tsiaj qus nyob rau hauv hav zoov, muaj maum nyuj thiab heev nyuj, thiab zag thiab nees, thiab tshis thiab sai, thiab txhua yam tsiaj qus, uas yog cia rau tib neeg siv. Thiab peb kuj nrhiav tau txhua yam quav tooj quav hlau, nrhiav tau kub thiab nyiaj, thiab tooj liab huv tib si."
            },
            "19": {
                "1": "Thiab tau muaj tias tus Tswv txib kuv, yog li ntawd kuv tau muab tej quav tooj quav hlau los ua ib co phiaj xwv kom kuv yuav sau tau kuv cov neeg tej ceev xwm txheej rau saud. Thiab nyob rau saum cov phiaj uas kuv ua kuv tau muab kuv txiv tej ceev xwm txheej sau rau saud, thiab kuj tau sau txog peb tej kev tsiv nyob hauv hav zoov, thiab kuv txiv tej lus qhia uas yuav muaj los yav tom ntej; thiab kuv kuj tau muab ntau yam ntawm kuv tus kheej tej kev qhia uas yuav muaj los yav tom ntej sau rau saum cov phiaj no thiab.",
                "2": "Thiab thaum lub sij hawm uas kuv ua cov no kuv tsis tau paub tias tus Tswv yuav txib kom kuv ua cov phiaj no; yog li ntawd, kuv txiv cov ceev xwm txheej, thiab nws tej yawg koob tej caj ceg, thiab feem ntau ntawm tej yam uas tau tshwm sim rau peb nyob rau hauv hav zoov tau muab sau rau saum thawj cov phiaj uas kuv tau hais txog; yog li ntawd, tej teeb meem uas tshwm sim ua ntej kuv ua cov phiaj no, tiag tiag, yeej yog cov uas tau muab hais ntxaws rau saum thawj cov phiaj.",
                "3": "Thiab tom qab kuv tau ua cov phiaj no raws li txoj lus txib, kuv, Nifais, txais ib lo lus txib tias yuav tsum muab txoj kev qhuab qhia thiab tej yam uas yuav muaj los yav tom ntej, tej yam uas meej thiab muaj nuj nqis heev ntawm cov ntawd, sau rau saum cov phiaj no; thiab hais tias yuav tsum muab tej yam uas tau muab sau ceev tseg cia qhia rau kuv cov neeg, cov uas yuav tau nyob hauv thaj av, thiab rau lwm yam hom phiaj uas tseem ceeb, tej hom phiaj uas tus Tswv thiaj paub.",
                "4": "Yog li ntawd, kuv, Nifais, tau sau ib phau ceev xwm txheej rau saum lwm cov phiaj, uas qhia ib zaj, los yog qhia ntau dua txog tej kev ua rog thiab tej kev sib cav sib ceg thiab tej kev puas tsuaj ntawm kuv cov neeg. Thiab kuv tau ua li no, thiab tau txib kuv cov neeg kom lawv paub ua li cas tom qab kuv tau ncaim mus; thiab txib tias yuav tsum muab cov phiaj no cev los ntawm ib tiam mus rau ib tiam, los sis los ntawm ib tug yaj saub mus rau ib tug yaj saub, kom txog thaum tus Tswv muab dua ib co lus txib ntxiv.",
                "5": "Thiab tom qab no kuv mam qhia ib zaj txog qhov kuv ua cov phiaj no; thiab tom qab ntawd, saib seb, kuv mam ua raws li uas kuv tau hais; thiab kuv ua li no kom yuav ceev tau tej yam uas dawb ceev dua rau kuv cov neeg paub.",
                "6": "Txawm li ntawd los, kuv tsuas yog sau rau saum cov phiaj tej yam uas kuv xav tias dawb ceev xwb. Thiab nim no, yog tias kuv ua yuam kev, thaum ub lawv twb ua yuam kev ib yam; tsis yog tias kuv yuav zam rau kuv tus kheej vim yog lwm tus neeg, tiam sis yog vim txoj kev qaug zog uas nyob hauv kuv, raws li sab nqaij daim tawv, kuv thiaj thov zam rau kuv tus kheej.",
                "7": "Vim tej yam uas ib txhia neeg suav hais tias muaj nuj nqis heev, tsis hais rau sab cev nqaij daim tawv los sis rau sab ntsuj plig, lwm cov ho saib tej yam ntawd tsis muaj nqis thiab muab tsuj rau hauv lawv ko taw. Muaj tseeb tiag, twb yog cov neeg Ixayees tus Vajtswv kiag los neeg tseem muab tsuj ntiag rau hauv lawv ko taw; kuv hais tias, muab tsuj rau hauv lawv ko taw tiam sis kuv yuav hais lwm yam ntxiv—lawv saib nws tsis muaj nqis, thiab tsis mloog nws lub suab ntuas.",
                "8": "Thiab saib seb nws yuav los, raws nraim li tus tim tswv cov lus, rau pua xyoo tom qab kuv txiv ncaim Yeluxalees mus.",
                "9": "Thiab tej neeg ntiaj teb, vim yog lawv txoj kev ua phem, yuav txiav txim hais tias nws tsis muaj nuj nqis; yog li ntawd lawv thiaj muab nws nplawm, thiab nws ua siab ntev nyiaj; thiab lawv muab nws ntaus, thiab nws ua siab ntev nyiaj. Muaj tseeb tiag, lawv nto qaub ncaug rau nws, thiab nws ua siab ntev nyiaj, vim yog nws txoj kev hlub thiab nws txoj kev ua siab ntev rau noob neej.",
                "10": "Thiab tus Vajtswv ntawm peb cov poj koob yawm txwv, cov uas nws tau coj tawm ntawm teb chaws Iyiv, tawm ntawm txoj kev ua cev qhev, thiab nws tsom kwm lawv nyob rau hauv hav zoov, muaj tseeb tiag, Anplaham thiab Ixaj tus Vajtswv, thiab Yakhauj tus Vajtswv, cia nws tus kheej, raws li tus tim tswv cov lus, zoo li ib tug neeg, mus rau hauv cov neeg phem tes, raug coj mus tsa rau saud, raws li Xenoj cov lus, thiab raug coj mus ntsia rau saum ntoo khaub lig, raws li Niyos cov lus, thiab raug coj mus faus rau hauv ib lub ntxa, raws li Xenos cov lus, uas nws tau hais txog qhov uas yuav tsaus ntuj tau peb hnub, qhov uas yog ib lub cim ntawm nws txoj kev tuag muab rau cov neeg uas nyob hauv tej koog pov txwv hauv dej hiav txwv, qhov tseem ceeb dua ces yog ib lub cim muab rau cov uas yog tsev neeg Ixayees.",
                "11": "Vim tus yaj saub tau hais li no: Tus Tswv uas yog Vajtswv yeej yuav los xyuas tag nrho tsev neeg Ixayees nyob rau hnub ntawd, xyuas ib txhia nrog nws lub suab, vim yog lawv txoj kev ncaj ncees, ces lawv yuav xyiv fab heev thiab yuav txais txoj kev cawm seej, thiab xyuas lwm cov nrog suab xob quaj thiab nrog xob laim ntawm nws lub hwj chim, los ntawm cua daj cua dub, los ntawm hluav taws, thiab ntawm tej pa hluav taws, thiab tej pa kev tsaus ntuj, thiab los ntawm tej av tawg qhib, thiab los ntawm tej roob uas tus Tswv uas yog Vajtswv yuav tsa.",
                "12": "Thiab tus yaj saub Xenos tau hais tias, tag nrho tej no yeej yuav muaj los tiag. Thiab lub ntiaj teb tej pob zeb yuav tsum tawg; thiab vim lub ntiaj teb tej suab nroo, Vajtswv tus Ntsuj Plig yuav tshoov coob tus vaj ntxwv ntawm tej koog pov txwv hauv dej hiav txwv lub siab kom lawv qw hais tias: Ntiaj teb tus Vajtswv raug txom nyem.",
                "13": "Thiab tus yaj saub hais tias, rau cov neeg uas nyob hauv Yeluxalees, txhua leej txhua tus yuav nplawm lawv, vim lawv muab cov neeg Ixayees tus Vajtswv ntsia rau saum ntoo khaub lig, thiab tig lawv lub siab mus rau lwm sab, xyeej ntshis tej cim thiab tej txuj ci uas xav tsis thoob, thiab tsis ntseeg cov neeg Ixayees tus Vajtswv lub hwj chim thiab lub yeeb koob.",
                "14": "Thiab tus yaj saub hais tias, vim lawv tig lawv lub siab mus rau lwm sab, thiab lawv ntxub Ixayees tus Dawb Huv, lawv yuav ua loj leeb hauv lub neej no, thiab yuav piam sij, thiab yuav los ua ib zaj lus thuam thiab ib zaj lus kwv huam, thiab txhua txhia haiv neeg yuav ntxub lawv.",
                "15": "Txawm li ntawd los, tus yaj saub hais tias, thaum hnub ntawd los txog, yog lawv tsis tig lawv lub siab mus tawm tsam Ixayees tus Dawb Huv, thaum ntawd nws yuav nco txog tej kev khi lus uas nws tau khi rau lawv tej poj koob yawm txwv.",
                "16": "Muaj tseeb tiag, thaum ntawd nws yuav nco txog tej koog pov txwv uas nyob hauv dej hiav txwv; muaj tseeb tiag, tus Tswv hais tias, kuv yuav nco txog tag nrho cov uas yog tsev neeg Ixayees, kuv yuav sau nthwv lawv cov uas nyob plaub ceg kaum ntuj los ua ke, raws li tus yaj saub Xenos cov lus.",
                "17": "Muaj tseeb tiag, tus yaj saub hais tias, thiab tag nrho ntiaj teb yuav pom tus Tswv txoj kev cawm seej; txhua haiv neeg, txhua xeem neeg, txhua yam lus thiab txhua yam neeg yuav tau txais koob hmoov.",
                "18": "Thiab kuv, Nifais, tau sau tej yam no rau kuv cov neeg, xwv kom tej zaum kuv yuav yaum tau lawv kom lawv nco txog tus Tswv lawv tus Txhiv Dim.",
                "19": "Yog li ntawd, kuv hais rau tag nrho tsev neeg Ixayees, yog tias lawv yuav txais tej yam no.",
                "20": "Vim saib seb, kuv tau txais tej kev tshoov siab ntawm sab ntsuj plig, txog cov neeg uas nyob hauv Yeluxalees, ua rau kuv qaug zog heev uas kuv tej pob qij txha tsis muaj zog tas; yog tias tus Tswv tsis tau muaj lub siab hlub tshua, qhia tej yam ntsig txog lawv rau kuv, ib yam li nws tau qhia rau cov yaj saub thaum ub, ces ntshai kuv twb piam sij lawm thiab.",
                "21": "Thiab nws yeej tau qhia rau tej yaj saub thaum ub txog txhua txhia yam ntsig txog lawv; thiab nws kuj tau qhia rau ntau tus yaj saub ntsig txog peb; yog li ntawd, peb yeej yuav tsum paub ntsig txog lawv vim twb sau txhua txhia yam ntawd rau saum cov phiaj toog.",
                "22": "Nim no tau muaj tias kuv, Nifais, tau qhia tej yam no rau kuv cov kwv tij; thiab tau muaj tias kuv tau nyeem ntau yam rau lawv, tej uas tau muab sau rau saum cov phiaj toog, kom lawv paub txog tus Tswv tej hauj lwm uas nws ua nyob rau hauv lwm thaj av, nrog cov neeg thaum ub.",
                "23": "Thiab kuv tau nyeem rau lawv ntau yam uas tau muab sau rau hauv Mauxes cov ntawv; xwv kom kuv yuav muaj peev xwm dua yaum tau lawv los ntseeg tus Tswv lawv tus Txhiv Dim, kuv tau nyeem rau lawv tej uas tus yaj saub Yaxayas sau; vim kuv tau muab tag nrho tej vaj lug kub coj los piv rau peb, kom thiaj muaj nqis rau peb thiab kom peb kawm tau.",
                "24": "Yog li ntawd kuv hais rau lawv, hais tias: Nej cia li mloog tus yaj saub tej lus, nej cov uas yog cov neeg seem tshuav ntawm tsev neeg Ixayees, uas yog ib ceg uas tau ntshua mus; nej cia li mloog tus yaj saub tej lus, uas tau sau rau tag nrho tsev neeg Ixayees, thiab muab cov lus no piv rau nej tus kheej, kom nej thiaj yuav muaj chaw cia siab ib yam li nej cov kwv tij uas nej tau tawg ncaim mus; tus yaj saub tau sau ntawv hais li no."
            },
            "20": {
                "1": "Cia li cuab pob ntseg thiab mloog qhov no, auj tsev neeg Yakhauj, cov uas hu ua Ixayees, thiab cov uas tau tawm hauv cov dej Yudas los, los sis tawm hauv cov dej ntawm kev cai raus dej los, cov uas cog lus los ntawm tus Tswv lub npe, thiab cav txog cov neeg Ixayees tus Vajtswv, tiam sis lawv tsis yog cog lus tseeb thiab tsis cog lus ncaj ncees.",
                "2": "Txawm li ntawd los, lawv hais tias lawv yog cov neeg ntawm lub nroog dawb huv, tiam sis lawv tsis vam khom txog cov neeg Ixayees tus Vajtswv, tus uas yog Ib Tsoom Tub Rog tus Tswv; muaj tseeb tiag, Ib Tsoom Tub Rog tus Tswv yog nws lub npe.",
                "3": "Saib seb, kuv twb tshaj tawm tej yam uas muaj ua ntej ntawd txij puag thaum chiv keeb los; thiab tej ntawd tau tawm ntawm kuv lub qhov ncauj mus, thiab kuv ua tej ntawd tshwm sim tuaj. Kuv tau ua kom tej ntawd tshwm sim tuaj sai heev li.",
                "4": "Thiab kuv tau ua li no vim kuv paub tias nej tawv ncauj, thiab nej txoj leeg caj dab yog hlau thiab nej lub hauv pliaj yog tooj;",
                "5": "Thiab kuv twb tau tshaj tawm rau nej txij thaum chiv keeb los; kuv twb ua rau nej pom ua ntej tej ntawd tshwm sim los; thiab kuv tau ua rau nej pom vim ntshai tsam nej ho hais tias—Tej ntawd yog kuv tej mlom ua, thiab tej mlom kuv puab, thiab tej mlom kuv txua tau ua kom muaj tej ntawd.",
                "6": "Nej tau pom thiab tau hnov tag nrho tej yam no; thiab puas yog nej tsis kam tshaj tawm tej yam no? Thiab tsis kam tshaj tawm tias kuv tau qhia rau nej tej yam tshiab los ntawm lub caij nyoog no, tej yam uas tau muab zais cia, thiab nej tsis tau paub tej ntawd.",
                "7": "Yog tej uas tsim nim no, thiab tsis yog puag thaum chiv keeb los, ua ntej lub sij hawm uas nej tsis tau hnov txog tej yam no kuv twb muab tej no tshaj tawm rau nej, ntshai tsam nej yuav hais tias—Saib seb kuv twb paub lawm.",
                "8": "Muaj tseeb tiag, thiab nej tsis tau hnov; muaj tseeb tiag, nej tsis tau paub; muaj tseeb tiag, txij thaum ntawd nej lub pob ntseg tseem tsis tau qhib; vim kuv paub tias nej yuav xyaum ua neeg fav xeeb, thiab raug hu ua tus niag neeg ua txhaum txij puag thaum nyob hauv plab los.",
                "9": "Txawm li ntawd los, vim yog kuv lub npe kuv yuav ncua kuv txoj kev chim, thiab xwv kom neeg qhuas kuv, kuv yuav txuag nej mus, kuv yuav tsis txiav nej tawm.",
                "10": "Vim, saib seb, kuv tau muab nej nchuav hauv yeej vub, kuv tau xaiv nej hauv lub cub tawg ntawm kev txom nyem los.",
                "11": "Xwv kom pab tau kuv, muaj tseeb tiag, xwv kom pab tau kuv, kuv yuav ua qhov no, vim kuv yuav tsis pub kuv lub npe ceb, thiab kuv yuav tsis muab kuv lub yeeb koob rau lwm tus.",
                "12": "Cia li cuab pob ntseg mloog kuv, auj Yakhauj, thiab Ixayees uas kuv hu, vim kuv yog nws; kuv yog tus thawj, thiab kuv kuj yog tus kawg.",
                "13": "Kuv txhais tes kuj tau tsim lub ntiaj teb, thiab kuv txhais tes xis tau nthuav puv lub ntuj. Kuv hu lawv thiab lawv sawv tuaj ua ke.",
                "14": "Tag nrho nej sawv daws, cia li sau los nyob ua ke, thiab mloog; leej twg uas nyob hauv lawv tau tshaj tej no tawm rau lawv? Tus Tswv tau hlub nws; muaj tseeb tiag, thiab nws yeej yuav ua kom muaj raws li nws cov lus uas nws tau tshaj tawm los ntawm lawv; thiab nws yeej yuav ua raws li nws lub siab nyiam rau Npanpiloos, thiab nws txhais npab yuav los rau saum cov neeg Khadees.",
                "15": "Thiab, tus Tswv hais tias; Kuv tus uas yog tus Tswv, muaj tseeb tiag, kuv twb hais lawm; muaj tseeb tiag, kuv tau hu nws los tshaj tawm, kuv tau coj nws los, thiab nws yuav ua kom nws txoj kev tawg paj txi txiv.",
                "16": "Nej cia li txav los ze kuv; kuv yeej tsis tau hais lus zais li; txij puag thaum chiv keeb los, txij puag thaum lub sij hawm uas tau tshaj tawm qhov no los kuv twb tau hais; thiab tus Tswv uas yog Vajtswv, thiab nws tus Ntsuj Plig, tau xa kuv los.",
                "17": "Thiab tus Tswv hais li no tias, nej tus Txhiv Dim, cov neeg Ixayees tus Dawb Huv; kuv tau xa nws los, tus Tswv nej tus Vajtswv tus uas qhia yam zoo rau nej, tus uas coj nej txoj hau kev uas nej yuav tsum mus, tau ua li no.",
                "18": "Auj kheev lam nej tau ua raws li kuv tej lus txib—ces nej txoj kev kaj siab lug twb yuav zoo li tus dej, thiab nej txoj kev ncaj ncees twb yuav zoo li tej nplaim dej ntas hauv hiav txwv.",
                "19": "Nej cov tub ki kuj yuav coob npaum li tej xuab zeb; tej me nyuam ntawm nej lub plab ntau npaum li tej tsig xuab zeb; nws lub npe twb tsis tsim nyog muab txiav tawm los sis muab ua kom puas tsuaj rau kuv pom.",
                "20": "Nej cia li khiav tawm hauv Npanpiloos mus, nej cia li tsiv tawm ntawm cov neeg Khadees mus, nej cia li tshaj tawm nrog lub suab hu nkauj, qhia qhov no, tshaj tawm mus kom kawg lub ntiaj teb; nej cia li hais tias: Tus Tswv tau txhiv nws tus tub qhe Yakhauj dim.",
                "21": "Thiab lawv tsis nqhis dej; nws tau coj lawv hla dhau tej roob moj sab qhua; nws tau ua kom muaj dej txhawv hauv tej pob zeb los rau lawv haus; nws kuj tau muab tej pob zeb phua thiab tej dej ntws tawm los.",
                "22": "Thiab txawm hais tias nws tau ua txhua yam no, thiab tej txuj ci uas tseem ceeb dua no thiab, tus Tswv hais tias, yuav tsis muaj kev kaj siab lug rau cov neeg phem."
            },
            "21": {
                "1": "Thiab hais dua tias: Cia li mloog, auj nej cov uas yog tsev neeg Ixayees, tag nrho nej cov uas tau ntshua tawm thiab raug ntiab tawm vim yog tej kev phem ntawm cov uas saib xyuas kuv cov neeg; muaj tseeb tiag, tag nrho nej cov uas tau ntshua tawm, uas tau tawg khiav ri niab mus nyob qhov txhia chaw, cov uas yog kuv tsev neeg, auj cov neeg Ixayees. Auj cov neeg uas nyob rau tej koog pov txwv, cia li mloog kuv hais, thiab nej sawv daws cov uas nyob deb cia li mloog thiab; tus Tswv tau xaiv kuv thaum tseem nyob hauv plab; txij thaum kuv nyob hauv kuv niam lub plab los nws twb tau muab kuv lub npe hais tawm.",
                "2": "Thiab nws tau ua rau kuv lub qhov ncauj zoo li ib rab ntaj ntse ntse; nws tau muab kuv zais rau hauv tus duab ntxoo hauv nws txhais tes, thiab nws muab kuv ua ib xib xub uas ci nplas; nws tau muab kuv zais rau hauv nws lub hnab ntim xub;",
                "3": "Thiab hais rau kuv tias: Nej yog kuv cov tub qhe, auj cov neeg Ixayees, cov uas yuav muab yeeb koob rau kuv.",
                "4": "Ces kuv hais tias, kuv tau ua hauj lwm tsis muaj nuj nqis, kuv tau siv kuv lub dag zog rau tej yam uas tsis tseem ceeb thiab tsis muaj nuj nqis; kuv txoj kev txiav txim yog nyob ntawm tus Tswv, thiab kuv txoj hauj lwm yog nrog kuv tus Vajtswv.",
                "5": "Thiab nim no, tus Tswv hais tias—tus uas xeeb kuv nyob hauv plab los kom kuv los ua nws tus tub qhe, los coj cov Neeg Yakhauj rov qab mus cuag nws—txawm hais tias cov neeg Ixayees tsis tau sib sau los, kuv tseem yuav muaj yeeb koob ci ntsa iab rau ntawm tus Tswv lub qhov muag, thiab kuv tus Vajtswv yuav yog kuv lub dag zog.",
                "6": "Thiab nws hais tias: Yog ib yam tsis tseem ceeb uas koj yuav los ua kuv tus tub qhe los tsa Yakhauj tej xeem neeg, thiab los txum tim cov uas tus Tswv ceev tseg ntawm Ixayees. Kuv kuj yuav siv koj ua ib lub teeb rau Lwm Haiv Neeg, kom koj yuav ua tau kuv txoj kev cawm seej mus thoob plaws lub ntiaj teb.",
                "7": "Tus Tswv, cov neeg Ixayees tus Txhiv Dim, nws Tus Dawb Huv, tau hais li no rau tus uas neeg saib tsis taus, rau tus uas tej haiv neeg ntxub, rau tus tub qhe ntawm cov kav teb kav chaw: Tej vaj ntxwv yuav pom thiab yuav sawv ntsug, tej tub huab tais los yuav teev tiam, vim yog tus Tswv uas ncaj tsis tu tsis tseg.",
                "8": "Tus Tswv hais li no: Thaum lub sij hawm zoo kuv twb tau hnov nej, auj cov neeg nyob hauv tej koog pov txwv ntawm cov dej hiav txwv, thiab thaum txog hnub cawm seej kuv twb tau pab nej; thiab kuv yuav tsom kwm nej sawv daws, thiab kuv yuav xa kuv tus tub qhe los rau txoj kev khi lus tseg ntawm cov neeg, los npaj thaj av, kom txais tau tej teb chaws uas tsis muaj neeg nyob ua nej tug;",
                "9": "Kom koj yuav hais rau cov neeg uas raug kaw tias: Cia li tawm mus; hais rau cov uas zaum hauv txoj kev tsaus ntuj tias: Nej cia li tawm los. Lawv yuav noj rau tom tej kev, thiab lawv tej nras zaub yuav nyob puag saum txhua qhov chaw siab.",
                "10": "Lawv yuav tsis tshaib tsis nqhis, thiab tej hluav taws los sis lub hnub yuav tsis kub lawv; vim tus uas hlub tshua lawv yuav coj lawv kev, nws twb yuav coj lawv los ntawm tej qhov dej txhawv.",
                "11": "Thiab kuv yuav muab kuv tej roob huv si ua ib txoj kev, thiab kuv tej kev loj yuav raug rhawv kom siab.",
                "12": "Thiab tom qab ntawd ces, auj tsev neeg Ixayees, saib seb, tej no yuav tuaj deb deb tuaj; thiab xyuas seb, tej no tuaj qaum teb thiab sab hnub poob tuaj; thiab tej no tuaj tim lub teb chaws Xinis tuaj.",
                "13": "Cia li hu nkauj, auj lub ntuj; thiab cia li xyiv fab, auj lub ntiaj teb; vim yuav txhawb cov neeg uas nyob rau sab hnub tuaj txhais ko taw; thiab cia li tsa suab hu nkauj, auj tej roob; vim lawv yuav tsis raug nplawm ntxiv; vim tus Tswv tau nplij nws cov neeg lub siab, thiab yuav muaj txoj kev hlub tshua rau nws cov neeg uas raug kev txom nyem.",
                "14": "Tiam sis, saib seb, Xi-oos tau hais tias: Tus Tswv tau tso kuv tseg, thiab kuv tus Tswv tau hnov qab txog kuv—tiam sis nws yuav qhia hais tias nws tsis tau ua li ntawd.",
                "15": "Vim ib tug poj niam puas yuav muaj cuab kav hnov qab tau nws tus me nyuam uas tseem noj nws mis, hais tias nws tsis muaj kev khuv leej rau tus tub uas nws yug? Muaj tseeb tiag, tej zaum lawv yuav hnov qab tau, tiam sis kuv yeej yuav tsis hnov qab nej li, auj tsev neeg Ixayees.",
                "16": "Saib seb, kuv tau muab nej txaug rau hauv kuv tej xib teg; kuv yeej saib ntsoov nej tej ntsa loog.",
                "17": "Nej cov me nyuam yuav kov yeej nej cov yeeb ncuab; thiab lawv cov uas saib tsis taus nej yuav raug tawm ntawm nej mus.",
                "18": "Cia li tsa nej tej qhov muag ntsia ib puag ncig thiab saib seb; txhua txhia leej no sib sau los ua ke, thiab lawv yuav los rau nej. Thiab ib yam li kuv muaj txoj sia nyob, tus Tswv hais tias, lawv sawv daws yeej yuav los koom nyob ua pab ua pawg ib yam li tus nkauj nyab hnav tej tsuj tej npuag ua npaim ua npus.",
                "19": "Vim nej tej chaw uas raug puas tsuaj thiab tej chaw uas tsuag tas lawm, thiab nej tej liaj tej teb uas raug puas tsuaj, nim no yuav nqaim heev li vim yuav muaj neeg coob heev los nyob; thiab lawv cov uas tau muab nej nqos yuav nyob deb deb.",
                "20": "Tej me nyuam uas nej yuav muaj, tom qab nej tau ua thawj tug poob lawm, yuav hais dua rau nej tej pob ntseg tias: Qhov chaw no nqaim heev rau kuv; muab chaw rau kuv kom kuv thiaj tau nyob.",
                "21": "Ces nej yuav hais nyob hauv nej lub siab hais tias: Leej twg yug cov me nyuam no rau kuv, vim rau qhov kuv tau ua kuv cov me nyuam poob, thiab yuav tsis yug ib co ntxiv, thiab yog ib tug neeg raug txim, thiab yog ib tug neeg uas mus rau ub rau no? Thiab leej twg tau coj cov no los? Saib seb, kuv nyob tib leeg xwb; cov no, lawv mus qhov twg los?",
                "22": "Tus Tswv uas yog Vajtswv tau hais li no hais tias: Saib seb, kuv yuav tsa kuv txhais tes mus rau Lwm Haiv Neeg, thiab tsa kuv tus chij rau tej neeg; thiab lawv yuav coj nej cov tub hauv lawv txhais caj npab los, thiab lawv yuav ev nej cov ntxhais saum lawv lub xub pwg los.",
                "23": "Thiab tej vaj ntxwv yuav ua nej txiv qhuav tu yug nej, thiab lawv tej niam vaj ntxwv yuav ua nej niam qhuav tu yug nej; lawv yuav nyo taub hau mus rau hauv av pe nej, thiab yaim tej plua tshauv ntawm nej tej ko taw; thiab nej yuav paub tias kuv yog tus Tswv; vim lawv cov uas tos ntsoov kuv yuav tsis txaj muag li.",
                "24": "Vim tus tsiaj puas yuav raug muab txeeb tawm ntawm tus uas muaj zog mus, los sis puas yuav muab tej neeg raug txim raws kev cai tso kom dim?",
                "25": "Tiam sis tus Tswv hais li no tias, cov neeg raug txim ntawm tej neeg muaj hwj chim los kuj yuav raug coj mus thiab, thiab tus tsiaj uas raug tus phem heev txhom los yeej yuav raug muab tso kom dim; vim kuv yuav tawm tsam tus uas tawm tsam nej, thiab kuv yuav cawm nej tej me nyuam.",
                "26": "Thiab kuv yuav muab lawv cov uas ua nruj ua tsiv rau nej tej nqaij rov qab yug lawv; lawv yuav rov qab qaug rau lawv cov ntshav li qaug cawv txiv hmab qab zib; thiab txhua tus tib neeg yuav paub tias kuv, tus uas yog tus Tswv, yog nej tus Cawm Seej thiab nej tus Txhiv Dim, tus Muaj Hwj Chim ntawm Yakhauj."
            },
            "22": {
                "1": "Thiab nim no tau muaj tias tom qab kuv, Nifais, tau nyeem tej yam uas tau muab sau rau saum cov phiaj toog no, kuv cov tij laug los cuag kuv thiab hais rau kuv tias: Tej yam uas koj tau nyeem tas los no txhais li cas? Saib seb, puas yog peb yuav tsum to taub raws li tej yam ntawm sab ntsuj plig, uas yuav muaj los raws li tus ntsuj plig thiab tsis yog sab cev nqaij daim tawv?",
                "2": "Thiab kuv, Nifais, tau hais rau lawv hais tias: Saib seb tau muab tej yam no qhia rau tus yaj saub los ntawm tus Ntsuj Plig lub suab; vim tus Ntsuj Plig yog tus uas qhia txhua txhia yam rau tej yaj saub paub, tej yam uas yuav muaj los rau noob neej raws li sab nqaij daim tawv.",
                "3": "Yog li ntawd, tej yam uas kuv tau nyeem yog tej uas sau hais txog tag nrho sab cev nqaij daim tawv thiab sab ntsuj plig; vim zoo nkaus li tsev neeg Ixayees, ziag no los sis lwm hnub, yuav tawg khiav ri niab mus thoob plaws hauv lub ntiaj teb, thiab kuj yuav mus nyob txuam nrog txhua txhia haiv neeg.",
                "4": "Thiab saib seb, cov neeg uas tseem nyob hauv Yeluxalees twb tsis paub txog coob leej uas tau ploj mus lawm. Muaj tseeb tiag, tus Tswv twb coj feem coob ntawm tag nrho tej xeem neeg tawm mus; thiab lawv tawg khiav ri niab rau ub rau no nyob rau hauv tej koog pov txwv hauv dej hiav txwv; thiab peb tsis muaj leej twg paub tias lawv mus nyob rau qhov twg, tiam sis peb tsuas paub tias tus Tswv tau coj lawv tawm mus.",
                "5": "Thiab vim tus Tswv tau coj lawv tawm mus, tej yaj saub tau qhia tej yam no ntsig txog lawv, thiab kuj tau qhia ntsig txog tag nrho cov uas tseem yuav tawg khiav ri niab thiab raug kev ntxhov hnyo tom qab no mus, vim yog cov neeg Ixayees tus Dawb Huv; vim lawv ua lawv lub siab tawv qhawv tawm tsam nws; yog li ntawd, lawv thiaj yuav tawg khiav ri niab mus nyob nrog txhua txhia haiv neeg thiab txhua leej txhua tus yuav ntxub lawv.",
                "6": "Txawm li ntawd los, tom qab Lwm Haiv Neeg tau tu yug lawv, thiab tus Tswv tau tsa nws txhais tes rau saum Lwm Haiv Neeg thiab muab lawv tsa zoo li tus chij, thiab Lwm Haiv Neeg tau muab lawv cov me nyuam nqa rau hauv lawv txhais caj npab, thiab tau muab lawv cov ntxhais ev rau saum lawv lub xub pwg, saib seb tej yam no uas cov yaj saub tau hais yog tej yam ntawm sab cev nqaij daim tawv; vim tej no yog tus Tswv tej kev khi lus nrog rau peb cov yawg koob; thiab qhov no yog hais txog peb nyob rau lub caij nyoog uas tseem yuav los, thiab kuj hais txog tag nrho peb cov kwv tij cov uas yog tsev neeg Ixayees.",
                "7": "Thiab qhov no txhais hais tias lub sij hawm los yuav txog tom qab tag nrho tsev neeg Ixayees tau tawg khiav ri niab thiab raug kev ntxhov hnyo, tus Tswv uas yog Vajtswv yuav tsa ib haiv neeg uas muaj zog heev los ntawm Lwm Haiv Neeg, muaj tseeb tiag, twb yog nyob hauv thaj av no; thiab lawv yog cov yuav muab peb cov tub ki ua tawg khiav ri niab.",
                "8": "Thiab tom qab peb cov tub ki raug tawg khiav ri niab tus Tswv uas yog Vajtswv yuav pib ua ib txoj hauj lwm zoo kawg nkaus rau Lwm Haiv Neeg, uas yuav muaj nqis heev rau peb cov tub ki; yog li ntawd, txoj hauj lwm no muab piv ib yam li qhov uas Lwm Haiv Neeg tu lawv thiab muab lawv nqa hauv lawv caj npab thiab muab lawv ev saum lawv xub pwg.",
                "9": "Thiab txoj hauj lwm no kuj yuav muaj nqis rau Lwm Haiv Neeg thiab; thiab tsis yog muaj nqis rau Lwm Haiv Neeg xwb tiam sis muaj nqis rau tag nrho tsev neeg Ixayees, los qhia Leej Txiv tus uas nyob saum ntuj tej kev khi lus rau Anplaham, hais tias: Los ntawm koj cov tub ki txhua haiv neeg uas nyob hauv ntiaj teb yuav tau koob hmoov.",
                "10": "Thiab kuv cov kwv tij, kuv xav kom nej paub tias txhua haiv neeg uas nyob hauv lub ntiaj teb yuav tsis tau koob hmoov yog nws tsis thws nws txhais npab rau txhua haiv neeg lub qhov muag pom.",
                "11": "Yog li ntawd, tus Tswv uas yog Vajtswv yuav pib thws nws txhais npab rau txhua haiv neeg lub qhov muag pom, nws thiaj li coj tau nws tej kev khi lus thiab nws txoj moo zoo mus rau cov uas yog tsev neeg Ixayees.",
                "12": "Yog li ntawd, nws yuav rov qab coj lawv tawm ntawm txoj kev poob cev qhev, thiab lawv yuav sib sau mus nyob ua ke rau hauv thaj av uas yog lawv qub txeeg qub teg dua; thiab lawv yuav dim plaws txoj kev pom tsis tseeb thiab dim plaws txoj kev tsaus ntuj; thiab lawv yuav paub tias tus Tswv yog lawv tus Cawm Seej thiab lawv tus Txhiv Dim, cov neeg Ixayees tus Muaj Hwj Chim.",
                "13": "Thiab lub koom txoos uas muaj zog thiab txaus ntxub, lub uas yog tag nrho ntiaj teb tus niam ntiav, nws cov ntshav yuav rov qab nchuav los ywg lawv taub hau; vim lawv yuav rov qab ua rog rau lawv cov neeg, thiab rab ntaj ntawm lawv tus kheej txhais tes yuav rov qab los hlais lawv caj dab, thiab lawv yuav qaug rau lawv cov ntshav.",
                "14": "Thiab txhua haiv neeg uas ua rog tawm tsam nej, auj tsev neeg Ixayees, lawv yuav tig rov qab tawm tsam lawv, thiab lawv yuav poob mus rau hauv tus kwj uas lawv tau khawb cuab tus Tswv cov neeg. Thiab txhua tus uas ntaus tawm tsam Xi-oos yuav raug puas tsuaj mus, thiab tus niam ntiav loj ntawd, tus uas tau coj tus Tswv tej kev ncaj mus rau qhov tsis zoo, muaj tseeb tiag, lub koom txoos uas muaj zog thiab txaus ntxub ntawd, yuav raug nphau mus rau hauv tej plua tshauv thiab txoj kev puas tsuaj ntawd yuav yog loj kawg nkaus.",
                "15": "Vim saib seb, tus yaj saub hais tias, lub sij hawm los yuav txog sai sai uas Dab Ntxwg Nyoog yuav tsis muaj hwj chim ntxias tau noob neej lub siab ntxiv lawm; vim tsis ntev no hnub ntawd twb yuav los uas txhua tus uas muab hlob thiab lawv cov uas ua phem yuav zoo li tej quav nyab npleg; thiab hnub ntawd twb yuav los uas lawv yuav raug muab hlawv.",
                "16": "Vim tsis ntev no lub sij hawm twb yuav los uas Vajtswv yuav hliv nws txoj kev npau taws uas puv npo los rau tag nrho noob neej; vim nws yuav tsis cia cov neeg phem ua kom cov neeg ncaj ncees puas tsuaj.",
                "17": "Yog li ntawd, nws yuav tsom kwm cov neeg ncaj ncees los ntawm nws lub hwj chim, txawm tias tag nrho nws txoj kev npau taws yuav los, thiab tsom kwm cov neeg ncaj ncees, txawm tias nws yuav muab hluav taws hlawv kom lawv cov yeeb ncuab puas tsuaj mus. Yog li ntawd, cov neeg uas ncaj ncees tsis tas ntshai; vim tus yaj saub hais li no, lawv yuav txais kev cawm dim, txawm tias yuav siv hluav taws los ua.",
                "18": "Saib seb, kuv cov kwv tij es, kuv hais rau nej tias, tej yam no yeej yuav muaj los tsis ntev tom ntej no; muaj tseeb tiag, twb yog ntshav thiab hluav taws, thiab pa hluav taws uas yuav los; thiab tej no yuav tshwm sim rau hauv lub ntiaj teb no; thiab tej no yuav los rau noob neej raws li sab cev nqaij daim tawv yog hais tias lawv ua lawv lub siab tawv qhawv tawm tsam cov neeg Ixayees tus Dawb Huv.",
                "19": "Vim saib seb, cov neeg ncaj ncees yuav tsis raug piam sij; vim lub sij hawm yeej yuav los uas txhua tus cov uas tawm tsam Xi-oos yuav raug muab txiav tawm mus.",
                "20": "Thiab tus Tswv yeej yuav npaj ib txoj kev rau nws cov neeg, kom muaj raws li Mauxes cov lus, cov lus uas nws tau hais, hais tias: Tus Tswv nej tus Vajtswv yuav tsa ib tug yaj saub los rau nej, zoo ib yam li kuv; nej yuav mloog tag nrho txhua yam uas nws yuav hais rau nej. Thiab yuav muaj tias tag nrho cov uas tsis mloog tus yaj saub ntawd yuav raug muab txiav tawm ntawm cov neeg no mus.",
                "21": "Thiab nim no kuv, Nifais, tshaj tawm rau nej tias tus yaj saub uas Mauxes hais txog no twb yog cov neeg Ixayees tus Dawb Huv; yog li ntawd, nws yuav txiav txim kom ncaj ncees.",
                "22": "Thiab cov neeg ncaj ncees tsis tas ntshai, vim lawv yog cov uas yuav tsis raug puas tsuaj tas. Tiam sis yog tus dab phem lub nceeg vaj, uas nws yuav txhim tsa nyob nrog noob neej, yog lub nceeg vaj uas tau raug tsa nyob nrog noob neej thaum muaj cev nqaij daim tawv—",
                "23": "Vim lub sij hawm yuav los sai sai uas tag nrho cov koom txoos uas tau txhim tsa los kom muaj nyiaj nplua nuj, thiab tag nrho cov uas tau txhim tsa los kom lawv muaj hwj chim kav sab cev nqaij daim tawv, thiab cov uas tau txhim tsa los kom lawv muaj suab muaj npe rau neeg ntiaj teb lub qhov muag, thiab cov uas nrhiav kev plees kev yi ntawm cev nqaij daim tawv thiab nrhiav muaj nyiaj nplua nuj ntawm lub ntiaj teb, thiab xav ua txhua yam kev phem; muaj tseeb tiag, lub ntsiab yog li no, tag nrho cov uas zwm rau tus dab phem lub nceeg vaj yog cov uas tsim nyog ntshai, thiab ceeb, thiab tshee; lawv yog cov uas yeej yuav raug poob kom qis rau hauv av; lawv yog cov uas yeej yuav raug hlawv zoo li tej quav nyab npleg; thiab qhov no yog raws li tus yaj saub tej lus.",
                "24": "Thiab lub sij hawm yuav los sai sai uas tus Tswv yeej yuav coj cov neeg ncaj ncees zoo li tej me nyuam nyuj hauv tej nkuaj nyuj, thiab cov neeg Ixayees tus Dawb Huv yuav los kav teb kav chaw yam muaj dag muaj zog, thiab muaj hwj chim, thiab muaj yeeb koob loj kawg li.",
                "25": "Thiab nws yuav muab nws cov me nyuam uas nyob tim plaub ceg kaum ntuj sau los ua ke; thiab nws suav nws cov yaj, thiab lawv paub nws; thiab thaum ntawd yuav ua ib pab yaj koom ib tug tswv yug yaj; thiab nws yuav pub nws pab yaj, thiab lawv yuav nrhiav tau zaub noj los ntawm nws.",
                "26": "Thiab vim yog nws haiv neeg txoj kev ncaj ncees, Dab Ntxwg Nyoog tsis muaj hwj chim; yog li ntawd, nws yuav dim tsis tau mus ntau niaj ntev xyoo; vim nws yuav tsis muaj hwj chim los kav tau neeg lub siab, vim lawv ua neej raws li txoj kev ncaj ncees, thiab cov neeg Ixayees tus Dawb Huv yog tus uas kav lawv.",
                "27": "Thiab nim no saib seb, kuv, Nifais, hais rau nej tias txhua yam no yeej yuav muaj los raws li sab cev nqaij daim tawv.",
                "28": "Tiam sis, saib seb, txhua haiv neeg, txhua xeem neeg, txhua yam lus, thiab txhua yam neeg sawv daws yuav nyob nyab xeeb hlo hauv cov neeg Ixayees tus Dawb Huv yog hais tias lawv yuav hloov siab lees txim.",
                "29": "Thiab nim no kuv, Nifais, tseg tsis sau ntxiv; vim ntshai kuv yuav tsis hais txog tej yam no mus ntxiv lawm.",
                "30": "Yog li ntawd, kuv cov kwv tij, kuv xav kom nej paub tias tej yam uas tau muab sau rau saum cov phiaj toog muaj tseeb tiag; thiab tej lus no ua tim khawv tias ib tug neeg yuav tsum ua raws li Vajtswv tej lus txib.",
                "31": "Yog li ntawd, nej tsis txhob xav hais tias tsuas yog kuv thiab kuv txiv wb thiaj yog ob tug uas tau ua tim khawv, thiab yog ob tug uas tau qhia tej lus no xwb. Yog li ntawd, yog hais tias nej yuav ua raws li tej lus txib, thiab nyiaj mus kom txog thaum kawg, ces thaum txog hnub kawg yuav cawm nej dim. Thiab yeej muaj li ntawd. Amees."
            }
        }
    },
    "2-ne": {
        "meta": {
            "slug": "2-ne",
            "name": "Phau Ntawv Nifais thib Ob",
            "chapterWord": "Tshooj"
        },
        "chapters": {
            "1": {
                "intro": "Ib zaj hais txog Lihais txoj kev tuag. Nifais cov tij laug ntxeev siab tawm tsam nws. Tus Tswv ceeb toom Nifais kom nws tawm mus lawm tom hav zoov. Nws txoj kev tsiv nyob hauv hav zoov, thiab lwm yam.",
                "1": "Thiab nim no tau muaj tias tom qab kuv, Nifais, xaus kuv tej lus qhia kuv cov tij laug lawm, peb txiv, Lihais, kuj hais ntau yam rau lawv thiab, thiab rov qhia dua rau lawv tias, tus Tswv tau ua ntau yam tseem ceeb rau lawv los ntawm qhov uas nws coj lawv tawm ntawm thaj av Yeluxalees.",
                "2": "Thiab nws hais rau lawv ntsig txog lawv tej kev ntxeev siab nyob saum dej hiav txwv, thiab ntsig txog Vajtswv txoj kev hlub tshua uas nws cawm lawv txoj sia, kom lawv thiaj li tsis raug nqos mus rau hauv dej hiav txwv.",
                "3": "Thiab nws kuj hais rau lawv ntsig txog thaj av uas cog lus cia, thaj av uas lawv tau txais—tus Tswv hlub tshua peb kawg nkaus nws thiaj ceeb toom kom peb yuav tsum khiav tawm hauv thaj av Yeluxalees mus.",
                "4": "Vim, saib seb, nws hais tias, kuv tau ua yog toog, uas tau ua rau kuv paub hais tias Yeluxalees raug puas tsuaj lawm; thiab yog hais tias peb tseem nyob hauv Yeluxalees ces ntshe peb twb raug piam sij lawm thiab.",
                "5": "Tiam sis, nws hais tias, txawm peb raug txom nyem los, peb twb tau txais ib thaj av uas cog lus cia, ib thaj av uas zoo tshaj tag nrho lwm thaj av; ib thaj av uas tus Tswv uas yog Vajtswv tau khi lus rau kuv tias yuav yog ib thaj av cia rau kuv cov tub ki ua qub txeeg qub teg. Muaj tseeb tiag, tus Tswv tau muab thaj av no khi lus rau kuv thiab rau kuv cov me nyuam mus ib txhis li, thiab muab rau tag nrho cov uas yog tus Tswv txhais tes coj tawm ntawm lwm lub teb chaws tuaj.",
                "6": "Yog li ntawd, kuv, Lihais, qhia tej yuav muaj los yav tom ntej no raws li tej kev tshoov siab ntawm tus Ntsuj Plig uas nyob hauv kuv, hais tias yuav tsis muaj ib tug neeg uas yuav tuaj tau rau thaj av no hlo li tsuas yog tus Tswv txhais tes coj lawv xwb.",
                "7": "Yog li ntawd, nws muab thaj av no fij tseg cia rau tus uas nws yuav coj tuaj. Thiab yog hais tias lawv teev tiam nws raws nraim li tej lus txib uas nws tau muab, ces thaj av yuav yog ib thaj av ywj pheej pub rau lawv; yog li ntawd, lawv yuav tsis raug coj mus kom poob cev qhev ib zaug hlo li; tiam sis yog hais tias lawv ho raug, ces ntshe yog vim lawv tej kev ua phem; yog hais tias muaj txoj kev ua phem ntau heev ces thaj av yuav raug foom tsis zoo rau lawv, tiam sis thaj av yuav tau txais koob hmoov mus ib txhis li pub rau cov neeg ncaj ncees.",
                "8": "Thiab saib seb, yog tswv yim uas tus Tswv tsis tau pub lwm haiv neeg paub txog thaj av no; vim saib seb, ntau haiv neeg yuav tuaj nyob puv nkaus rau hauv thaj av no, ces yuav tsis tshuav chaw cia ua qub txeeg qub teg.",
                "9": "Yog li ntawd, kuv, Lihais, tau txais ib lo lus cog tseg, hais tias yog cov uas tus Tswv uas yog Vajtswv coj tawm ntawm thaj av Yeluxalees yuav ua raws li nws tej lus txib, lawv yuav vam meej nyob rau hauv thaj av no; thiab lwm haiv neeg yuav tsis paub txog lawv, kom lawv yuav muaj thaj av no los ua lawv tug. Thiab yog hais tias lawv ua raws li nws tej lus txib ces lawv yuav tau txais koob hmoov nyob rau hauv thaj av no, thiab yuav tsis muaj leej twg tuaj thab lawv, los sis tuaj txeeb thaj av uas yog lawv qub txeeg qub teg; thiab lawv yuav nyob nyab xeeb mus ib txhis li.",
                "10": "Tiam sis saib seb, thaum lub sij hawm los txog uas lawv tso txoj kev ntseeg tseg zuj zus, tom qab lawv tau txais tej koob hmoov uas ntau heev los ntawm tus Tswv txhais tes—twb paub txog txoj kev tsim lub ntiaj teb, thiab txoj kev tsim neeg txhua tus, twb paub txog tej hauj lwm tseem ceeb thiab zoo kawg nkaus ntawm tus Tswv txij puag thaum tsim lub ntiaj teb los; tus Tswv tau muab lub hwj chim rau lawv ua tau txhua yam los ntawm kev ntseeg; tau muab tej lus txib rau lawv txij puag thaum chiv keeb los, thiab nws txoj kev zoo uas tsis tu tsis tseg tau coj lawv tuaj rau hauv thaj av muaj nuj nqis no uas cog lus cia—saib seb, kuv hais tias, yog hnub ntawd los txog uas lawv xyeej cov neeg Ixayees tus Dawb Huv, tus Mexiyas uas tseeb, lawv tus Txhiv Dim thiab lawv tus Vajtswv, ces saib seb, nws tej kev txiav txim uas ncaj ncees yuav los rau lawv ris.",
                "11": "Muaj tseeb tiag, nws yuav coj lwm haiv neeg tuaj rau lawv, thiab nws yuav muab hwj chim rau lawv cov uas nws coj tuaj no, thiab nws yuav muab tej thaj av uas yog lawv ntiag tug tshem tawm ntawm lawv mus, thiab nws yuav ua kom lawv tawg khiav ri niab thiab raug nplawm.",
                "12": "Muaj tseeb tiag, yuav muaj nqaij ntuag ntshav nrog ib tiam dhau ib tiam, thiab yuav muaj kev rau txim hnyav nyob nrog lawv; yog li ntawd, kuv cov me tub es, kuv xav kom nej nco qab ntsoov; muaj tseeb tiag, kuv xav kom nej cia li cuab pob ntseg mloog kuv tej lus.",
                "13": "Auj kuv xav kom nej cia li tsim los; tsim ntawm txoj kev tsaug zog heev, muaj tseeb tiag, twb yog tsim ntawm ntuj txiag teb tsaus txoj kev tsaug zog, thiab cia li daws pov tseg tej saw hlau phem heev uas khi nej, uas yog cov saw hlau uas khi noob neej, kom lawv yuav raug cab coj mus ua cev qhev nyob rau hauv tej kwj tob tob uas nyob mus ib txhis li ntawm txoj kev nyuaj siab thiab txoj kev txom nyem.",
                "14": "Cia li tsim dheev! thiab cia li sawv tsees hauv tej plua av los, thiab cia li mloog ib tug txiv uas qaug zog tej lus, tus uas tsis ntev no nej yeej yuav coj nws tej npab tej ceg coj mus tso cia rau hauv lub qhov ntxa uas txias zias thiab ntsiag to, uas yog qhov chaw uas tsis muaj neeg rov qab los tau; ob peb hnub ntxiv xwb ces kuv twb yuav mus rau txoj kev uas neeg ntiaj teb txhua tus mus.",
                "15": "Tiam sis saib seb, tus Tswv tau txhiv kuv tus ntsuj plig tawm ntawm ntuj txiag teb tsaus; kuv tau pom nws lub yeeb koob, thiab ob txhais npab ntawm nws txoj kev hlub tau muab kuv puag khawm mus ib txhis li.",
                "16": "Thiab kuv thov kom nej yuav nco qab ntsoov ua raws li tus Tswv tej kev cai thiab tej kev txiav txim; saib seb, tej no yog tej uas tau ua rau kuv ntxhov siab txij puag thaum chiv keeb los.",
                "17": "Qee lub sij hawm kev tu siab ua rau kuv poob siab heev, vim kuv ntshai tias, tsam los ntawm nej txoj kev siab tawv ces tus Tswv nej tus Vajtswv yuav tso tag nrho nws txoj kev npau taws los rau nej, ces nej yuav raug muab txiav tawm thiab raug puas tsuaj mus ib txhis li;",
                "18": "Los sis kuv ntshai tias, tsam kev foom tsis zoo yuav poob los rau nej rau ntau tiam neeg; thiab nej yuav ntsib hniav ntaj hniav riam, thiab ntsib kev tshaib nqhis, thiab yuav raug luag ntxub, thiab yuav raug coj mus raws li tus dab phem lub siab nyiam thiab mus poob cev qhev.",
                "19": "Auj kuv cov me tub es, kheev lam tej no tsis txhob los raug nej, thiab xav kom nej yog cov neeg uas tus Tswv nyiam thiab xaiv tseg. Tiam sis saib seb, yuav muaj raws li nws lub siab nyiam; vim nws tej kev yeej ncaj ncees mus ib txhis li.",
                "20": "Thiab nws tau hais tias: Npaum li uas nej ua raws li kuv tej lus txib nej yuav vam meej nyob rau hauv thaj av; tiam sis npaum li uas nej tsis coj kuv tej lus txib nej yuav raug txiav tawm ntawm kuv xub ntiag mus.",
                "21": "Thiab nim no xwv kom kuv tus ntsuj plig muaj kev xyiv fab rau nej, thiab xwv kom kuv lub siab ncaim lub neej no mus nrog txoj kev zoo siab vim yog nej, xwv kom kuv tsis txhob mus rau hauv qhov ntxa nrog txoj kev nyuaj siab thiab kev tu siab, cia li sawv tsees hauv tej plua av los, kuv cov me tub es, thiab ua li txiv neej yawg, thiab cia li koom siab koom ntsws tsis tu tsis tseg, koom ua ke rau txhua yam, xwv kom nej thiaj tsis poob rau hauv txoj kev ua cev qhev;",
                "22": "Xwv kom nej thiaj tsis raug foom tsis zoo nrog ib txoj kev foom tsis zoo uas mob heev li; thiab xwv kom nej tsis txhob ua rau Vajtswv tus uas ncaj ncees npau taws rau nej, ua rau nej puas tsuaj, muaj tseeb tiag, puas tsuaj mus ib txhis ntawm sab ntsuj plig thiab sab cev nqaij daim tawv.",
                "23": "Cia li tsim dheev, kuv cov me tub es; cia li muab tej cuab yeej ua rog ntawm txoj kev ncaj ncees los hnav. Cia li hle tej saw hlau uas khi nej, thiab khiav tawm ntawm txoj kev pom tsis tseeb, thiab sawv tsees hauv tej plua av los.",
                "24": "Tsis txhob ntxeev siab tawm tsam nej tus kwv ntxiv, tus uas ua yog toog uas muaj yeeb koob, thiab tus uas tau ceev tej lus txib txij thaum peb tau ncaim Yeluxalees; thiab tus uas yog ib rab cuab yeej nyob rau hauv Vajtswv txhais tes, uas tau coj peb tuaj rau hauv thaj av uas cog lus cia; yog tsis muaj nws, ces peb twb tuag tshaib nyob rau hauv hav zoov lawm; tsis tas li ntawd xwb, nej tseem nrhiav kev muab nws txoj sia txo pov tseg; muaj tseeb tiag, thiab yog vim nej nws tau raug ntau yam kev tu siab.",
                "25": "Thiab nej ua rau kuv ntshai thiab tshee heev kawg nkaus li, tsam nws rov qab raug li ntawd dua; vim saib seb, nej tau liam nws hais tias nws nrhiav hwj chim thiab nrhiav txoj cai kav nej; tiam sis kuv paub hais tias nws tsis tau nrhiav hwj chim los sis nrhiav txoj cai kav nej, tiam sis nws tau nrhiav Vajtswv lub yeeb koob, thiab nrhiav txoj kev noj qab nyob zoo mus ib txhis li rau nej.",
                "26": "Thiab nej tau yws yws vim nws tau hais ncaj rau nej. Nej hais tias nws tau ua nruj ua tsiv rau nej; nej hais tias nws tau npau taws rau nej; tiam sis saib seb, qhov nws ua nruj ua tsiv tsuas yog qhov nruj qhov tsiv ntawm lub hwj chim ntawm Vajtswv txoj lus, uas muaj nyob hauv nws; thiab qhov uas nej hais tias yog kev npau taws twb yog qhov tseeb, raws li qhov tseeb uas muaj nyob hauv Vajtswv, uas nej tus kwv cheem tsis tau, thiaj tab meeg qhia txog nej tej kev ua phem.",
                "27": "Thiab yeej yuav tsum muaj tias Vajtswv lub hwj chim yeej yuav nrog nws nyob, kom nej yuav tsum mloog nws lus thaum nws txib nej. Tiam sis saib seb, twb tsis yog nws, tiam sis yog tus Tswv tus Ntsuj Plig uas nyob hauv nws, uas qhib nws lub qhov ncauj hais uas nws tsis muaj peev xwm kaw tau.",
                "28": "Thiab nim no kuv tus tub, Lamas, thiab Lemu-ees thiab Xam, thiab kuv cov tub cov uas yog Ixama-ees cov tub, saib seb, yog hais tias nej cuab pob ntseg mloog Nifais lub suab ces nej yuav tsis piam sij. Thiab yog hais tias nej cuab pob ntseg mloog nws kuv yuav tseg ib txoj koob hmoov rau nej, muaj tseeb tiag, twb yog kuv thawj thawj txoj koob hmoov.",
                "29": "Tiam sis yog nej tsis cuab pob ntseg mloog nws kuv yuav tshem tawm kuv thawj thawj txoj koob hmoov, muaj tseeb tiag, twb yog kuv txoj koob hmoov, thiab kuv yuav muab rau nws.",
                "30": "Thiab nim no, Xaulas, kuv hais rau koj hais tias: Saib seb, koj yog Lanpas tus tub qhe; txawm li ntawd los, tus Tswv tau coj koj khiav tawm ntawm thaj av Yeluxalees, thiab kuv paub tias koj yog kuv tus tub, Nifais, ib tug phooj ywg zoo mus ib txhis li.",
                "31": "Yog li ntawd, vim yog koj tau rau siab tsis tu tsis tseg koj cov tub ki yuav tau txais koob hmoov nrog nws cov tub ki, kom lawv yuav nyob vam meej ntev rau hauv thaj av no; thiab yuav tsis muaj dab tsi hlo li, uas yuav rhuav los sis cuam tshuam lawv txoj kev vam meej nyob rau hauv thaj av no mus ib txhis li, tsuas yog muaj kev ua phem nyob nrog lawv xwb.",
                "32": "Yog li ntawd, yog hais tias koj yuav ua raws li tus Tswv tej lus txib, tus Tswv tau muab thaj av no fij tseg kom thaj yeeb nyab xeeb rau koj cov tub ki nrog rau kuv tus tub cov tub ki."
            },
            "2": {
                "1": "Thiab nim no, Yakhauj, kuv hais rau koj: Koj yog kuv thawj tug tub uas yug nyob rau hauv lub caij ntawm kuv txoj kev txom nyem nyob rau hauv hav zoov. Thiab saib seb, thaum koj tseem yau koj tau raug tej kev txom nyem thiab ntau yam kev tu siab, vim txoj kev ua lwj ua liam ntawm koj cov tij laug.",
                "2": "Tiam sis, Yakhauj, kuv thawj tug me tub uas yug nyob hauv hav zoov, koj paub Vajtswv txoj kev koob meej; thiab nws yuav fij koj tej kev txom nyem los ua tej yam uas pab tau koj.",
                "3": "Yog li ntawd, koj tus ntsuj plig yuav tau txais koob hmoov, thiab koj yuav ua neej nyob nyab xeeb nrog koj tus tij laug Nifais; thiab koj yuav siv tas koj lub neej ua hauj lwm pub rau koj tus Vajtswv. Yog li ntawd, kuv paub tias koj twb txais kev txhiv dim, vim koj tus Txhiv Dim txoj kev ncaj ncees; vim koj tau pom lawm tias thaum txog lub caij nyoog uas muaj txhij txhua nws yuav coj txoj kev cawm seej los rau tib neeg.",
                "4": "Thiab koj tau pom nws lub yeeb koob thaum uas koj tseem hluas; yog li ntawd, koj yuav tau txais koob hmoov tib yam li cov uas nws yuav los txhawb pab nyob hauv sab cev nqaij daim tawv; vim tus Ntsuj Plig yeej zoo tib yam li qub, nag hmo, hnub no, thiab mus ib txhis li. Thiab Vajtswv npaj txoj kev txij thaum tib neeg poob los, thiab txoj kev cawm seej yog pub dawb.",
                "5": "Thiab neeg twb tau txais kev qhia txaus kom lawv paub qhov zoo thiab qhov phem. Thiab tau muab txoj kev cai rau neeg. Thiab los ntawm txoj kev cai tsis muaj ib tug neeg uas yuav tsis muaj txim; los sis los ntawm txoj kev cai neeg raug txiav tawm. Muaj tseeb tiag, los ntawm txoj kev cai ntawm sab nqaij daim tawv lawv raug txiav tawm; thiab los ntawm txoj kev cai ntawm sab ntsuj plig lawv piam sij tsis txais qhov uas zoo, thiab hloov los ua ib co neeg nyuaj siab mus ib txhis li.",
                "6": "Yog li ntawd, txoj kev txhiv dim los ntawm tus Mexiyas uas Dawb Huv; vim nws muaj kev tshav ntuj thiab kev tseeb nplua mias.",
                "7": "Saib seb, nws cia nws tus kheej los ua ib txoj kev theej txhoj rau kev txhaum, kom muaj raws li txhua qhov ntsiab lus ntawm txoj kev cai, pub rau tag nrho cov uas muaj lub siab mob thiab muaj lub siab xav ua zoo; thiab yuav tsis muaj lwm tus uas yuav ua tau kom muaj raws li txhua qhov ntsiab lus ntawm txoj kev cai.",
                "8": "Yog li ntawd, yog ib qho uas tseem ceeb kawg nkaus kom muab tej xwm txheej no qhia rau tej neeg uas nyob hauv ntiaj teb no paub, kom lawv yuav paub tias tsis muaj ib tug neeg uas muaj peev xwm nyob tau ntawm Vajtswv xub ntiag, tsuas yog los ntawm tus Mexiyas uas Dawb Huv txoj hauj lwm zoo, txoj kev hlub tshua, thiab txoj kev tshav ntuj, tus uas tau tso nws txoj sia raws li sab cev nqaij daim tawv, thiab rov qab txais txoj sia dua los ntawm tus Ntsuj Plig lub hwj chim, xwv kom nws yuav coj tau cov neeg tuag sawv rov los, vim nws yog thawj tug uas yuav sawv los.",
                "9": "Yog li ntawd, nws yog cov txiv ntoo thawj tom rau Vajtswv, rau qhov nws yuav ua kev pab daws tag nrho noob neej; thiab lawv cov uas ntseeg nws yuav txais kev cawm dim.",
                "10": "Thiab vim rau qhov nws ua kev pab daws tag nrho noob neej, neeg txhua tus los cuag Vajtswv; yog li ntawd, lawv sawv ntawm nws xub ntiag, rau nws txiav txim raws li txoj kev tseeb thiab txoj kev dawb huv uas nws muaj. Yog li ntawd, txhua qhov ntsiab lus ntawm txoj kev cai uas Tus Dawb Huv tau muab, xwv kom yuav muaj kev rau txim txuas rau txoj kev cai, txoj kev rau txim uas txuas rau txoj kev cai yog qhov fab ntxeev ntawm txoj kev zoo siab uas txuas rau txoj kev cai, kom muaj raws li tej ntsiab lus ntawm txoj kev theej txhoj—",
                "11": "Vim yeej yuav tsum muaj tias, txhua yam nyias muaj nyias qhov fab ntxeev. Yog tsis muaj li ntawd, kuv thawj tug tub uas yug nyob hauv hav zoov, yuav coj tsis tau txoj kev ncaj ncees los, thiab txoj kev phem, thiab txoj kev dawb huv thiab txoj kev nyuaj siab, thiab qhov phem thiab qhov zoo. Yog li ntawd, txhua yam yeej yuav tsum koom ua ib ke; yog li ntawd, yog hais tias nyob koom ib lub cev xwb ces yeej yuav nyob zoo li uas twb tuag lawm, tsis muaj txoj sia thiab tsis txawj tuag, tsis muaj kev txawj lwj thiab kev tsis txawj lwj, tsis zoo siab thiab tsis nyuaj siab, thiab tsis muaj qhov hnov thiab qhov tsis hnov.",
                "12": "Yog li ntawd, ntshe yeej yuav tsum tsim qhov no los ua ib yam uas tsis muaj nqis dab tsi li; yog li ntawd twb tsis muaj hom phiaj los tsim qhov no. Yog li ntawd, qhov no yeej yuav rhuav Vajtswv lub tswv yim thiab nws tej hom phiaj uas nyob mus ib txhis, thiab kuj yuav rhuav Vajtswv lub hwj chim, thiab txoj kev hlub tshua, thiab txoj kev txim lij.",
                "13": "Thiab yog nej hais tias tsis muaj kev cai, nej kuj yuav hais tias tsis muaj kev txhaum. Yog nej hais tias tsis muaj kev txhaum, nej kuj yuav hais tias tsis muaj txoj kev ncaj ncees. Thiab yog tsis muaj txoj kev ncaj ncees ces yeej tsis muaj txoj kev zoo siab. Thiab yog tsis muaj txoj kev ncaj ncees thiab txoj kev zoo siab ces yeej tsis muaj txoj kev rau txim thiab txoj kev nyuaj siab. Thiab yog tsis muaj tej no ces yeej tsis muaj Vajtswv. Thiab yog tsis muaj Vajtswv ces yeej tsis muaj peb, thiab tsis muaj lub ntiaj teb; vim yuav muaj tsis tau txoj kev tsim tej yam, tej uas ua taus tej yam los sis tej uas raug tej yam; yog li ntawd, txhua txhia yam yuav tsum ploj mus kom tas.",
                "14": "Thiab nim no, kuv cov tub es, kuv hais tej yam no rau nej kom muaj nqis rau nej thiab kom nej kawm tau; vim yeej muaj ib tug Vajtswv, thiab nws tau tsim txhua yam, lub ntuj thiab lub ntiaj teb, thiab txhua yam uas muaj nyob rau haud, tej uas ua taus tej yam thiab tej uas raug tej yam.",
                "15": "Thiab kom muaj raws li nws tej hom phiaj uas nyob mus ib txhis los rau neeg, tom qab nws tau tsim peb thawj nkawm niam txiv, thiab tej tsiaj nruab nrag thiab tej noog uas ya saum nruab ntug, thiab lub ntsiab yog li no, txhua txhia yam tsav uas nws tau tsim, nyias yeej yuav tsum muaj nyias qhov fab ntxeev; twb yog tsob txiv ntoo uas txwv tsis pub noj fab ntxeev rau tsob ntoo uas cawm neeg txoj sia; ib tsob qab zib hos ib tsob iab.",
                "16": "Yog li ntawd, tus Tswv uas yog Vajtswv cia rau tib neeg muaj kev ywj siab xaiv ua rau nws tus kheej. Yog li ntawd, tib neeg tsis muaj peev xwm xaiv ua rau nws tus kheej tsuas yog nws raug ntxias kom ua li no los sis kom ua li tod.",
                "17": "Thiab kuv, Lihais, raws li tej uas kuv tau nyeem, yeej yuav tsum xav hais tias Vajtswv ib tug tim tswv, raws li tej uas tau sau cia, tau poob saum ntuj ceeb tsheej los; yog li ntawd, nws tau hloov los ua ib tug dab phem, vim nws xav tau tej yam uas Vajtswv suav tias yog kev phem.",
                "18": "Thiab vim tias nws tau poob saum ntuj ceeb tsheej los, thiab tau hloov los ua ib tug uas nyuaj siab mus ib txhis li, nws thiaj xav kom tib neeg sawv daws nyuaj siab tib yam li nws thiab. Yog li ntawd, nws hais rau Evas, muaj tseeb tiag twb yog tus nab txwj nab laug ntawd, uas yog tus dab phem, tus uas yog leej txiv ntawm txhua txoj kev dag, yog li ntawd nws hais tias: Cia li noj cov txiv ntoo uas txwv tsis pub noj, thiab neb yuav tsis tuag, tiam sis neb yuav zoo li Vajtswv, yuav paub qhov phem thiab qhov zoo.",
                "19": "Thiab tom qab Adas thiab Evas tau noj cov txiv uas txwv tsis pub noj nkawd raug ntiab tawm ntawm lub Vaj Edees, mus ncaws teb.",
                "20": "Thiab nkawd tau muaj tub muaj ki; muaj tseeb tiag, yog tsev neeg uas nyob thoob plaws ntiaj teb.",
                "21": "Thiab ua rau noob neej tej hnub nyoog ntev zog, raws li Vajtswv lub siab nyiam, kom lawv muaj sij hawm hloov siab lees txim thaum muaj cev nqaij daim tawv; yog li ntawd, lawv lub neej thiaj li hloov los ua ib lub neej sim siab, thiab ua rau lawv lub sij hawm ntev zog, raws li tej lus txib uas tus Tswv uas yog Vajtswv tau muab rau noob neej. Vim nws txib hais tias txhua tus neeg yuav tsum hloov siab lees txim; vim nws qhia rau neeg txhua tus tias lawv twb yuam kev, vim yog lawv niam lawv txiv txoj kev ua txhaum.",
                "22": "Thiab nim no, saib seb, yog hais tias Adas tsis tau ua txhaum ces nws yuav tsis poob, tiam sis nws tseem yuav nyob hauv lub Vaj Edees. Thiab txhua yam uas tau tsim los yeej yuav nyob li qub zoo li thaum uas tau tsim tej ntawd; thiab tej ntawd yeej yuav nyob li ntawd mus ib txhis li, thiab tsis muaj qhov kawg.",
                "23": "Thiab ntshe nkawd twb tsis muaj tub muaj ki; yog li ntawd ntshe nkawd yuav nyob tsis muaj txim, thiab tsis muaj kev xyiv fab, vim nkawd tsis paub kev nyuaj siab; tsis ua yam uas zoo, vim nkawd tsis paub kev txhaum.",
                "24": "Tiam sis saib seb, tau ua txhua yam raws li tus uas paub txhua yam lub tswv yim.",
                "25": "Adas poob xwv kom yuav muaj taus tib neeg; thiab muaj tib neeg xwv kom lawv yuav muaj kev xyiv fab.",
                "26": "Thiab tus Mexiyas yuav los thaum txog lub caij nyoog uas muaj txhij txhua, xwv kom nws thiaj yuav txhiv tau noob neej dim ntawm txoj kev poob. Thiab vim nws tau txhiv lawv dim ntawm txoj kev poob lawv los ua ib co neeg uas nyob ywj siab mus ib txhis li, paub qhov zoo thiab qhov phem; ua taus tej yam lawv tus kheej thiab tsis yog raug tej yam, tsuas yog los ntawm txoj kev cai rau txim thaum txog hnub kawg uas yog ib hnub tseem ceeb, raws li tej lus txib uas Vajtswv tau muab.",
                "27": "Yog li ntawd, neeg nyob ywj siab ntawm sab cev nqaij daim tawv; thiab twb muab txhua yam uas tsim nyog rau lawv. Thiab lawv muaj kev ywj siab xaiv txoj kev ywj pheej thiab txoj sia nyob mus ib txhis, uas yog los ntawm tus Neeg Nruab Nrab tseem ceeb ntawm tib neeg txhua tus, los sis xaiv txoj kev poob cev qhev thiab txoj kev tuag, raws li tus dab phem txoj kev poob cev qhev thiab lub hwj chim; vim nws xav kom tib neeg txhua tus nyuaj siab ib yam li nws tus kheej.",
                "28": "Thiab nim no, kuv cov me tub es, kuv xav kom nej ntsia ntsoov tus Neeg Nruab Nrab tseem ceeb, thiab rau siab mloog nws tej lus txib tseem ceeb; thiab cia siab rau nws tej lus, thiab xaiv yuav txoj sia nyob mus ib txhis, raws li nws tus Ntsuj Plig Dawb Huv lub siab nyiam.",
                "29": "Thiab tsis txhob xaiv yuav txoj kev tuag mus ib txhis, raws li cev nqaij daim tawv lub siab nyiam thiab txoj kev phem uas nyob haud, uas muab hwj chim rau tus dab phem kom ntes tau nej, coj nej mus rau hauv ntuj txiag teb tsaus, kom nws muaj hwj chim kav nej nyob hauv nws lub nceeg vaj.",
                "30": "Kuv tau hais tej lus no rau nej sawv daws, kuv cov tub, nyob rau thaum kawg hauv kuv lub neej sim siab; thiab kuv tau xaiv yam uas zoo, raws li tus yaj saub tej lus. Thiab kuv tsis muaj lwm lub hom phiaj tsuas yog xav kom nej tej ntsuj plig tau zoo nyob mus ib txhis li xwb. Amees."
            },
            "3": {
                "1": "Thiab nim no kuv hais rau koj, Yauxej, kuv tus tub ntxawg. Koj tau yug nyob rau hauv roob moj sab qhua ntawm kuv tej kev txom nyem; muaj tseeb tiag, koj niam tau yug koj thaum kuv muaj kev tu siab tshaj plaws.",
                "2": "Thiab thov kom tus Tswv muab thaj av no fij tseg cia rau koj, uas yog ib thaj av uas muaj nqis heev, pub rau koj ua qub txeeg qub teg thiab rau koj cov tub ki ua qub txeeg qub teg nrog rau koj cov tij laug, pub rau nej nyob nyab xeeb mus ib txhis li, yog hais tias nej ua raws li cov neeg Ixayees tus Dawb Huv tej lus txib.",
                "3": "Thiab nim no, Yauxej, kuv tus tub ntxawg, tus uas kuv tau coj tawm hauv roob moj sab qhua ntawm kuv tej kev txom nyem tuaj, thov kom tus Tswv foom koob hmoov rau koj mus ib txhis, vim koj cov tub ki yuav tsis raug puas tsuaj huv tib si li.",
                "4": "Vim saib seb, koj yog kuv tus xeeb leej xeeb ntxwv; thiab kuv yog ib tug xeeb ntxwv ntawm Yauxej tus uas raug coj mus ua qhev nyob rau hauv Iyiv teb chaws. Thiab tus Tswv tej kev khi lus uas nws tau khi rau Yauxej yog tej uas tseem ceeb heev.",
                "5": "Yog li ntawd, Yauxej twb tau pom lub caij uas peb nyob no tiag. Thiab nws tau txais ib txoj kev cog lus los ntawm tus Tswv, hais tias tus Tswv uas yog Vajtswv yuav tsa ib ceg uas ncaj ncees tawm ntawm nws cov xeeb leej xeeb ntxwv sawv los rau tsev neeg Ixayees; tsis yog tus Mexiyas, tiam sis yog ib ceg uas raug ntshua tawm, txawm li ntawd los, kom nco ntsoov nyob hauv tus Tswv tej kev khi lus hais tias tus Mexiyas yuav tshwm sim los rau lawv nyob rau hauv hnub nyoog kawg, los ntawm lub txiaj ntsim hwj chim, los coj lawv tawm hauv qhov tsaus ntuj mus rau qhov kaj—muaj tseeb tiag, tawm ntawm txoj kev tsaus ntuj uas npog nrees thiab tawm ntawm txoj kev poob cev qhev mus rau txoj kev ywj pheej.",
                "6": "Vim Yauxej ua tim khawv tseeb, hais tias: Tus Tswv uas yog kuv tus Vajtswv yuav tsa ib tug pom tau, uas yog tus pom tau uas tseem ceeb heev los rau koj cov xeeb leej xeeb ntxwv.",
                "7": "Muaj tseeb tiag, Yauxej tau hais tseeb hais tias: Tus Tswv hais li no rau kuv hais tias: Kuv yuav tsa ib tug pom tau uas tseem ceeb heev sawv tawm hauv koj cov xeeb leej xeeb ntxwv los; thiab nws yog ib tug uas koj cov xeeb leej xeeb ntxwv yuav hwm heev. Thiab kuv yuav muab lus txib rau nws kom nws ua tau ib txoj hauj lwm pub rau koj cov xeeb leej xeeb ntxwv, uas yog nws cov kwv tij, qhov uas yuav muaj nqis heev rau lawv, twb yuav ua kom lawv paub txog tej kev khi lus uas kuv tau khi nrog koj tej yawg koob.",
                "8": "Thiab kuv yuav muab ib lo lus txib rau nws kom nws tsis txhob ua lwm yam hauj lwm, tsuas yog ua txoj hauj lwm uas kuv txib kom nws ua xwb. Thiab kuv yuav ua kom nws muaj hwj chim nyob ntawm kuv lub qhov muag; vim nws yuav ua kuv txoj hauj lwm.",
                "9": "Thiab nws yuav muaj hwj chim zoo li Mauxes, tus uas kuv tau hais tias kuv yuav tsa sawv los rau nej, los tso kuv haiv neeg dim, auj tsev neeg Ixayees.",
                "10": "Thiab kuv yuav tsa Mauxes sawv, los tso koj cov neeg dim tawm hauv teb chaws Iyiv.",
                "11": "Tiam sis kuv yuav tsa ib tug pom tau sawv tawm hauv koj cov xeeb leej xeeb ntxwv los; thiab kuv yuav muab hwj chim rau nws los qhuab qhia kuv tej lus rau koj cov xeeb ntxwv cov tub ki—thiab tus Tswv hais tias, tsis yog yuav los qhuab qhia kuv tej lus xwb, tiam sis yuav los yaum kom lawv ntseeg kuv tej lus, tej uas twb xub muab rau lawv lawm.",
                "12": "Yog li ntawd, koj cov tub ki yuav sau ntawv; thiab Yudas cov tub ki los yuav sau ntawv; thiab zaj uas koj cov tub ki yuav sau, thiab zaj uas Yudas cov tub ki yuav sau, yuav los koom ua ib ke, los rhuav tej lus qhia uas tsis tseeb thiab los txo tej kev sib cav sib ceg, thiab los tsim kev thaj yeeb rau koj cov tub ki, thiab los coj lawv kom los paub txog lawv cov yawg koob nyob hauv hnub nyoog kawg, thiab kom los paub txog kuv tej kev khi lus thiab, tus Tswv hais li ntawd.",
                "13": "Thiab tawm hauv txoj kev qaug zog tus Tswv yuav ua rau nws muaj zog, nyob rau hnub thaum kuv txoj hauj lwm yuav pib mus thoob plaws rau kuv haiv neeg, kom muab koj txum tim rov qab los, auj tsev neeg Ixayees, tus Tswv hais li ntawd.",
                "14": "Thiab Yauxej tau qhia tej yuav muaj los yav tom ntej li no, hais tias: Saib seb, tus Tswv yuav foom koob hmoov rau tus pom tau ntawd; thiab lawv cov uas nrhiav kev ua kom nws puas tsuaj yuav raug puas tsuaj tas; vim yuav muaj raws li cov lus cog tseg no uas kuv tau txais los ntawm tus Tswv, hais txog kuv cov xeeb leej xeeb ntxwv. Saib seb, kuv paub tseeb hais tias yuav muaj raws li cov lus cog tseg no;",
                "15": "Thiab nws lub npe yuav hu li kuv lub; thiab yuav hu nws raws nws txiv lub npe. Thiab nws yuav zoo li kuv; vim tej yam uas tus Tswv yuav ua tawm ntawm nws txhais tes los, los ntawm tus Tswv lub hwj chim yuav coj tau kuv haiv neeg los mus rau txoj kev cawm seej.",
                "16": "Muaj tseeb tiag, Yauxej qhia tej uas yuav muaj los yav tom ntej li no: Kuv paub tseeb txog tej yam no, twb ib yam li kuv paub tseeb txog Mauxes cov lus cog tseg; vim tus Tswv tau hais rau kuv tias, kuv yuav tsom kwm koj cov tub ki mus ib txhis li.",
                "17": "Thiab tus Tswv tau hais tias: Kuv yuav tsa ib tug Mauxes sawv; thiab kuv yuav muab lub hwj chim rau nws nyob hauv ib tug pas nrig; thiab kuv yuav muab lub tswv yim zoo rau nws sau Vajtswv lus. Tiam sis kuv yuav tsis muab nws tus nplaig daws, kom nws hais lus ntau, vim kuv yuav tsis ua kom nws hais tau lus npliag. Tiam sis kuv yuav xuas tus ntiv tes ntawm kuv txhais tes kiag sau kuv tej kev cai rau nws; thiab kuv yuav muab ib tug cev lus rau nws.",
                "18": "Thiab tus Tswv kuj tau hais rau kuv ntxiv tias: Kuv yuav tsa ib tug rau koj cov xeeb leej xeeb ntxwv; thiab kuv yuav muab ib tug cev lus rau nws. Thiab kuv, saib seb, kuv yuav cia rau nws sau koj cov tub ki tej ntaub ntawv, pub rau koj cov xeeb leej xeeb ntxwv; thiab tus cev lus ntawm koj cov tub ki yuav tshaj tawm zaj no.",
                "19": "Thiab tej lus uas nws yuav sau yuav yog tej lus uas tsim nyog raws li kuv laj lim tswv yim uas yuav mus rau koj cov xeeb leej xeeb ntxwv. Thiab yuav zoo li koj cov xeeb leej xeeb ntxwv tau qw tawm hauv av los rau lawv; vim kuv paub lawv txoj kev ntseeg.",
                "20": "Thiab lawv yuav qw nrov nrov tawm hauv av los; muaj tseeb tiag, twb yuav qw kom lawv cov kwv tij hloov siab lees txim, txawm tias twb tau ntau ntau tiam neeg tom qab lawv tau dhau mus. Thiab yuav muaj tias lawv lub suab qw yuav mus, raws li lawv tej lus uas yooj yim to taub.",
                "21": "Vim lawv txoj kev ntseeg lawv tej lus yuav tawm ntawm kuv lub qhov ncauj mus rau lawv cov kwv tij uas yog koj cov xeeb leej xeeb ntxwv; thiab qhov qaug zog ntawm lawv tej lus kuv yuav ua kom muaj zog nyob hauv lawv txoj kev ntseeg, kom nco txog kuv txoj kev khi lus uas kuv tau khi rau lawv tej yawg koob.",
                "22": "Thiab nim no, saib seb, kuv tus tub Yauxej, kuv yawg koob thaum ub tau qhia tej yuav muaj los yav tom ntej zoo li no.",
                "23": "Yog li ntawd, vim yog txoj kev khi lus no koj thiaj li tau txais koob hmoov; koj cov tub ki yuav tsis raug puas tsuaj, vim lawv yuav mloog tej lus uas nyob hauv phau ntawv.",
                "24": "Thiab ib tug uas muaj hwj chim nyob hauv lawv yuav sawv los, tus uas yuav ua ntau yam zoo, ntawm kev hais lus thiab kev ua dej ua num huv tib si, thiab nws yuav ua ib rab cuab yeej nyob hauv Vajtswv txhais tes, uas muaj txoj kev ntseeg heev, los ua tau tej txuj ci uas xav tsis thoob loj heev, thiab ua tej yam uas tseem ceeb rau Vajtswv pom, kom coj tau ntau yam txum tim rov qab los rau tsev neeg Ixayees, thiab rau koj cov kwv tij cov tub ki.",
                "25": "Thiab nim no, koj tau koob hmoov, Yauxej. Saib seb, koj tseem yau; yog li ntawd cia li mloog koj tus tij laug, Nifais, tej lus, thiab koj yuav tau txais raws li tej lus uas kuv tau hais. Nco ntsoov koj txiv tus uas tab tom yuav tuag tej lus. Amees."
            },
            "4": {
                "1": "Thiab nim no, kuv, Nifais, hais txog tej uas yuav muaj los yav tom ntej uas kuv txiv tau hais, ntsig txog Yauxej, tus uas raug coj mus rau hauv Iyiv teb chaws.",
                "2": "Vim saib seb, nws qhia tseeb txog tej yuav muaj los yav tom ntej uas hais txog tag nrho nws cov tub ki. Thiab twb tsis muaj ntau yam uas tseem ceeb dua tej uas yuav muaj los yav tom ntej uas nws tau sau. Thiab nws tau qhia tej yuav muaj los yav tom ntej ntsig txog peb, thiab peb tej tiam neeg uas yuav muaj los yav tom ntej; thiab nws tau sau txog tej ntawd rau saum cov phiaj toog.",
                "3": "Yog li ntawd, tom qab kuv txiv tau xaus lus txog Yauxej txoj kev qhia tej uas yuav muaj los yav tom ntej, nws hu Lamas cov me nyuam, nws cov tub, thiab cov ntxhais, thiab hais rau lawv hais tias: Saib seb, kuv tej me tub, thiab me ntxhais, nej cov uas yog kuv thawj tug tub cov tub thiab cov ntxhais, kuv xav kom nej cia li cuab pob ntseg rau kuv tej lus.",
                "4": "Vim tus Tswv uas yog Vajtswv tau hais tias: Npaum li uas nej ua raws li kuv tej lus txib ces nej yuav vam meej nyob rau hauv thaj av; thiab npaum li uas nej tsis ua raws li kuv tej lus txib ces nej yuav raug txiav tawm ntawm kuv lub xub ntiag mus.",
                "5": "Tiam sis saib seb, kuv cov tub thiab kuv cov ntxhais, kuv tsis kam nqis mus rau hauv kuv lub qhov ntxa yog tias kuv tsis tau foom koob hmoov rau nej; vim saib seb, kuv paub tias yog nej niam nej txiv qhia nej mus raws li txoj kev uas nej yuav tsum mus nej yuav tsis ncaim txoj kev ntawd mus li.",
                "6": "Yog li ntawd, yog hais tias nej raug foom tsis zoo, saib seb, kuv yuav foom kuv txoj koob hmoov rau nej, xwv kom txoj kev foom tsis zoo yuav raug tshem tawm ntawm nej mus thiab tso rau saum nej niam nej txiv lub taub hau.",
                "7": "Yog li ntawd, vim kuv txoj kev foom koob hmoov tus Tswv uas yog Vajtswv yuav tsis cia kom nej piam sij; yog li ntawd, nws yuav hlub tshua nej thiab nej cov tub ki mus ib txhis li.",
                "8": "Thiab tau muaj tias tom qab kuv txiv tau xaus lus rau Lamas cov tub thiab cov ntxhais, nws kom Lemu-ees coj Lemu-ees cov tub thiab cov ntxhais los cuag nws.",
                "9": "Thiab nws hais rau lawv, hais tias: Saib seb, kuv cov tub thiab kuv cov ntxhais, nej cov uas yog kuv tus tub thib ob cov tub thiab cov ntxhais; saib seb kuv foom koob hmoov rau nej tib yam li kuv foom rau Lamas cov tub thiab cov ntxhais; yog li ntawd, nej yuav tsis raug puas tsuaj huv tib si; tiam sis thaum kawg nej cov tub ki yuav tau txais koob hmoov.",
                "10": "Thiab tau muaj tias thaum uas kuv txiv tau xaus lus rau lawv lawm, saib seb, nws hais rau Ixama-ees cov tub, muaj tseeb tiag, thiab twb hais rau nws tsev neeg tag nrho.",
                "11": "Thiab tom qab nws tau xaus lus rau lawv lawm, nws hais rau Xam, hais tias: Koj thiab koj cov tub ki yuav tau koob hmoov; vim nej yuav tau txais thaj av ua nej tug tib yam li koj tus kwv Nifais. Thiab yuav suav koj cov tub ki nrog nws cov tub ki; thiab koj yuav zoo li koj tus kwv, thiab koj cov tub ki yuav zoo li nws cov tub ki; thiab koj yuav tau txais koob hmoov nyob tag nrho hauv koj lub neej.",
                "12": "Thiab tau muaj tias tom qab kuv txiv, Lihais, tau hais rau tag nrho nws tsev neeg, raws li nws lub siab xav thiab raws li tus Tswv tus Ntsuj Plig uas nyob hauv nws, nws laus laus lawm. Thiab tau muaj tias nws tuag, thiab tau coj nws mus faus.",
                "13": "Thiab tau muaj tias tsis ntev tom qab nws tuag, Lamas thiab Lemu-ees thiab Ixama-ees cov tub npau taws rau kuv vim tus Tswv tej lus qhuab ntuas.",
                "14": "Vim tus Tswv tau txhib kuv, Nifais, kom hais rau lawv, raws li nws txoj lus; kuv tau hais ntau yam rau lawv, thiab kuv txiv los kuj hais thiab, ua ntej nws tuag; ntau yam uas tau hais no tau muab sau rau saum lwm cov phiaj; vim feem ntau ntawm tej keeb kwm tau muab sau rau saum lwm cov phiaj.",
                "15": "Thiab nyob rau saum cov no kuv sau ntau yam ntawm kuv tus ntsuj plig, thiab sau ntau cov vaj lug kub cov uas muab sau rau saum cov phiaj toog. Vim kuv zoo siab kawg rau cov vaj lug kub, thiab kuv lub siab xav ntsoov txog cov vaj lug kub, thiab sau cov no cia rau kuv tej me nyuam tau kawm thiab kom pab lawv.",
                "16": "Saib seb, kuv zoo siab kawg rau tej uas yog tus Tswv li; thiab kuv lub siab yeej xav ntsoov tsis tu ncua rau tej uas kuv tau pom thiab tau hnov.",
                "17": "Txawm li ntawd los, txawm tias tus Tswv txoj kev zoo kawg nkaus, uas tau qhia rau kuv txog nws tej hauj lwm tseem ceeb thiab zoo kawg nkaus, kuv lub siab tseem qw hais tias: Auj kuv yog ib tug neeg uas nyuaj siab kawg! Muaj tseeb tiag, kuv tu siab vim yog kuv cev nqaij daim tawv; kuv tus ntsuj plig quaj ntsuag vim yog kuv tej kev ua txhaum.",
                "18": "Kuv raug vij vog ib puag ncig, vim yog tej kev ntxias thiab tej kev txhaum uas yooj yim tawm tsam kuv.",
                "19": "Thiab thaum kuv xav zoo siab, kuv lub siab ntsaj vim yog kuv tej kev txhaum; txawm li ntawd los, kuv paub kuv tau tso siab rau leej twg.",
                "20": "Kuv tus Vajtswv tau txhawb kuv lub zog; nws tau coj kuv dhau kuv tej kev txom nyem nyob rau hauv roob moj sab qhua; thiab nws tau tsom kwm kuv thaum kuv nyob rau saum tej dej tob heev.",
                "21": "Nws tau pub nws txoj kev hlub rau kuv puv npo, twb ua rau kuv lub cev kub lug.",
                "22": "Nws tau ua rau kuv cov yeeb ncuab poob ntsej muag, ua rau lawv tshee hnyo rau ntawm kuv xub ntiag.",
                "23": "Saib seb, nws tau hnov kuv lub suab thov thaum nruab hnub, thiab nws tau muab txoj kev txawj ntse rau kuv los ntawm tej kev ua yog toog thaum hmo ntuj.",
                "24": "Thiab thaum nruab hnub kuv tau thov nws kawg siab kawg ntsws; muaj tseeb tiag, kuv tau xa kuv lub suab mus siab; thiab cov tim tswv nqis los thiab los txhawb pab kuv.",
                "25": "Thiab nyob rau saum nws tus Ntsuj Plig tej phab tis nws tau coj kuv mus rau puag saum tej roob uas siab heev. Thiab kuv lub qhov muag tau pom tej yam tseem ceeb, muaj tseeb tiag, twb yog tej uas tseem ceeb dhau rau tib neeg pom; yog li ntawd tus Tswv tau txwv kuv kom txhob muab tej ntawd sau cia.",
                "26": "Auj yog li ntawd, yog tias kuv twb tau pom tej yam uas tseem ceeb heev li no, yog tias tus Tswv thaum nws nqis los nrog noob neej nyob twb muaj kev hlub tshua rau tib neeg ntau kawg nkaus, vim li cas kuv lub siab ho quaj thiab kuv tus ntsuj plig ho nyob hauv lub hav tu siab, thiab kuv cev nqaij daim tawv ho piam mus, thiab kuv lub zog ho qaug mus, vim yog los ntawm kuv tej kev txom nyem?",
                "27": "Thiab vim li cas kuv ho ywj rau tej kev txhaum ntawm kuv cev nqaij daim tawv? Muaj tseeb tiag, vim li cas kuv ho qhib kev rau tej kev haub ntxias, kom tus niag phem muaj chaw los nyob rau hauv kuv lub siab los rhuav kuv txoj kev nyob kaj siab lug thiab los ua kom kuv tus ntsuj plig muaj kev kub ntxhov? Vim li cas kuv ho npau taws rau kuv tus yeeb ncuab?",
                "28": "Kuv tus ntsuj plig es, cia li tsim los mas! Tsis txhob poob siab rau tej kev txhaum ntxiv lawm. Cia li zoo siab, auj kuv lub siab es, thiab tsis txhob muab chaw rau tus yeeb ncuab ntawm kuv tus ntsuj plig ntxiv lawm.",
                "29": "Tsis txhob npau taws ntxiv vim yog kuv tej yeeb ncuab. Tsis txhob cia kuv lub zog qaug vim yog kuv tej kev txom nyem.",
                "30": "Cia li zoo siab, auj kuv lub siab es, thiab cia li thov tus Tswv, thiab hais tias: Auj tus Tswv, kuv yuav qhuas koj mus ib txhis li; muaj tseeb tiag, kuv tus ntsuj plig yuav xyiv fab rau koj, kuv tus Vajtswv, uas yog lub pob zeb ntawm kuv txoj kev cawm seej.",
                "31": "Auj tus Tswv es, koj puas yuav txhiv kuv tus ntsuj plig? Koj puas yuav pab kom kuv dim ntawm kuv tej yeeb ncuab tes? Koj puas yuav ua kom kuv tshee thaum kuv pom kev txhaum?",
                "32": "Thov kom ntuj txiag teb tsaus lub qhov rooj cia li kaw tsis tu ncua rau kuv, vim tias kuv lub siab twb tawg tag thiab kuv tus ntsuj plig xav ua zoo! Auj tus Tswv es, thov koj txhob kaw tej qhov rooj ntawm koj txoj kev ncaj ncees rau kuv, xwv kom kuv yuav taug tau txoj kev uas mus hauv tej hav qis, xwv kom kuv taug raws nraim txoj kev tiaj!",
                "33": "Auj tus Tswv, thov koj muab lub tsho tshaj sab ntawm koj txoj kev ncaj ncees los roos nkaus kuv! Auj tus Tswv, thov koj tho ib txoj kev kom kuv tau kev khiav dim ntawm kuv tej yeeb ncuab! Thov koj kho kom kuv txoj kev ncaj rau kuv pom! Thov koj txhob tso dab tsi uas dawm ko taw rau hauv kuv txoj kev—tiam sis thov koj cheb kom txoj kev du pub rau kuv, thiab thov koj txhob ua laj kab thaiv kuv txoj kev, tiam sis thaiv kuv tus yeeb ncuab tej kev.",
                "34": "Auj tus Tswv es, kuv tau tso siab rau koj, thiab kuv yuav tso siab rau koj mus ib txhis li. Kuv yuav tsis tso siab rau neeg lub hwj chim li; vim kuv paub hais tias tus uas raug foom tsis zoo yog tus uas tso siab rau neeg lub hwj chim. Muaj tseeb tiag, tus uas raug foom tsis zoo yog tus uas tso siab rau neeg los sis tso siab rau neeg lub hwj chim.",
                "35": "Muaj tseeb tiag, kuv paub tias Vajtswv yuav pub dawb paug rau tus uas thov. Muaj tseeb tiag, kuv tus Vajtswv yuav pub rau kuv, yog kuv tsis thov yam uas tsis tsim nyog; yog li ntawd kuv yuav tsa kuv lub suab rau koj; muaj tseeb tiag, kuv yuav thov koj, kuv tus Vajtswv, uas yog lub pob zeb ntawm kuv txoj kev ncaj ncees. Saib seb, kuv lub suab yuav nce mus rau koj mus ib txhis li, kuv lub pob zeb thiab kuv tus Vajtswv uas kav ib txhis. Amees."
            },
            "5": {
                "1": "Saib seb, tau muaj tias kuv, Nifais, tau thov tus Tswv uas yog kuv tus Vajtswv ntau kawg li, vim kuv cov tij laug npau taws.",
                "2": "Tiam sis saib seb, lawv txoj kev npau taws loj zuj zus tawm tsam kuv, npaum li uas lawv tau nrhiav kev muab kuv txoj sia txo pov tseg.",
                "3": "Muaj tseeb tiag, lawv tau yws yws nkaug kuv, hais tias: Peb tus kwv xav kav peb; thiab peb tau raug txom nyem ntau los yog vim nws xwb; yog li ntawd, nim no cia peb muab nws tua pov tseg, xwv kom peb thiaj yuav tsis raug kev kub ntxhov ntxiv lawm los ntawm nws tej lus. Vim saib seb, peb yuav tsis cia nws los ua tus kav peb; vim txoj cai ntawd yog peb li, cov uas ua nws tij laug, uas yuav los kav cov neeg no.",
                "4": "Nim no kuv tsis sau tag nrho tej lus uas lawv yws yws nkaug kuv rau saum cov phiaj no. Tiam sis txaus kuv siab hais tias, lawv tau nrhiav kev txo kuv txoj sia pov tseg.",
                "5": "Thiab tau muaj tias tus Tswv tau ceeb toom kuv tias, kuv, Nifais, thiab tag nrho cov uas kam nrog kuv mus, yuav tsum tawm ntawm lawv mus thiab khiav mus lawm tom hav zoov.",
                "6": "Yog li ntawd, tau muaj tias kuv, Nifais, tau coj kuv tsev neeg, thiab kuj tau coj Xaulas thiab nws tsev neeg, thiab Xam, uas yog kuv tus tij laug thiab nws tsev neeg, thiab Yakhauj thiab Yauxej, uas yog kuv ob tug kwv, thiab kuv cov muam thiab, thiab tag nrho cov uas kam nrog kuv mus. Thiab tag nrho cov uas kam nrog kuv mus yog cov uas ntseeg tej lus ceeb toom thiab Vajtswv tej kev tshwm sim; yog li ntawd, lawv thiaj mloog kuv tej lus.",
                "7": "Thiab peb tau nqa peb tej tsev pheeb suab ntaub thiab txhua yam uas peb nqa tau, thiab mus tau ntau hnub nyob hauv hav zoov. Thiab tom qab peb mus tau ntau hnub peb tau tsa peb tej tsev pheeb suab ntaub.",
                "8": "Thiab kuv cov neeg xav kom peb muab qhov chaw ntawd tis npe hu ua Nifais; yog li ntawd, peb tau muab qhov chaw ntawd hu ua Nifais.",
                "9": "Thiab tag nrho cov uas los nrog kuv tau muab lawv tus kheej hu ua Nifais cov neeg.",
                "10": "Thiab peb tau mob siab ua raws li tus Tswv tej kev txiav txim, thiab tej kev cai, thiab tej lus txib, ua txhua yam raws li Mauxes txoj kev cai.",
                "11": "Thiab tus Tswv nrog peb nyob; thiab peb vam meej heev kawg li; peb cog qoob loo, thiab peb sau tau tej qoob loo ntau kawg nkaus li. Thiab peb pib yug tsiaj yug txhuv, yug nyuj yug twm, thiab txhua txhia yam tsiaj.",
                "12": "Thiab kuv, Nifais kuj tau nqa cov ceev xwm txheej uas tau muab sau rau saum cov phiaj toog; thiab kuj tau nqa lub pob, los sis lub koob qhia kev, uas tus Tswv txhais tes tau npaj rau kuv txiv, raws li tej uas tau sau cia.",
                "13": "Thiab tau muaj tias peb pib vam meej heev kawg li, thiab pib huaj vam nyob hauv thaj av.",
                "14": "Thiab kuv, Nifais, tau muab Lanpas rab ntaj los saib, thiab tau ntaus ntau rab ntaj zoo li rab ntawd, tsam cov neeg uas nim no hu ua Neeg Lamas ho tuaj tawm tsam peb thiab tua peb; vim kuv paub tias lawv ntxub kuv thiab kuv cov me nyuam thiab cov uas yog kuv cov neeg.",
                "15": "Thiab kuv tau qhia kuv cov neeg ua vaj ua tsev, thiab muab ntoo, thiab hlau, thiab tooj liab, thiab tooj dag, thiab kab, nyiaj thiab kub, thiab tej pob zeb qhua uas muaj nuj nqis, uas muaj siv tsis tag coj los ua txhua yam txhua tsav.",
                "16": "Thiab kuv, Nifais, tau tsa ib lub tuam tsev; thiab kuv tau ua lub tsev no raws li tus yam ntxwv ntawm Xalumoos lub tuam tsev tsuas yog tsis muab ntau yam khoom muaj nuj nqis coj los ua xwb; vim tsis muaj tej khoom no nyob hauv thaj av, yog li ntawd, thiaj ua tsis tau zoo li Xalumoos lub tuam tsev. Tiam sis tus yam ntxwv ua yeej zoo li Xalumoos lub tuam tsev; thiab tus qauv tes ua lub tsev ntawd ua tau zoo nkauj kawg nkaus li.",
                "17": "Thiab tau muaj tias kuv, Nifais, tau qhia kom kuv cov neeg ua neeg nquag, thiab siv lawv txhais tes ua hauj lwm.",
                "18": "Thiab tau muaj tias lawv xav kom kuv los ua lawv tus vaj ntxwv. Tiam sis kuv, Nifais, tsis xav kom lawv muaj vaj ntxwv; txawm li ntawd los, kuv ua rau lawv raws li kuv muaj hwj chim ua.",
                "19": "Thiab saib seb, tau muaj raws li tus Tswv tej lus rau kuv cov tij laug, tej lus uas nws tau hais txog lawv, hais tias kuv yuav los ua tus kav lawv thiab ua lawv tus xib hwb. Yog li ntawd, kuv tau ua tus kav lawv thiab ua lawv tus xib hwb, raws li tus Tswv tej lus txib, mus txog thaum lub sij hawm uas lawv nrhiav kev txo kuv txoj sia pov tseg.",
                "20": "Yog li ntawd, tau muaj raws li tus Tswv txoj lus uas nws hais rau kuv, hais tias: Rau qhov lawv yuav tsis mloog koj tej lus ces lawv yuav raug txiav tawm ntawm tus Tswv xub ntiag mus. Thiab saib seb, lawv tau raug txiav tawm ntawm nws xub ntiag mus.",
                "21": "Thiab nws tau tso kev foom tsis zoo los rau lawv, muaj tseeb tiag, twb yog kev foom tsis zoo uas mob heev, vim lawv txoj kev ua phem. Vim saib seb, lawv tau ua lawv lub siab tawv qhawv tawm tsam nws, uas lawv tau hloov los ua zoo li ib lub pob zeb uas tawv heev; yog li ntawd, vim ua ntej no lawv yog neeg tawv dawb, thiab zoo nkauj thiab ntxim nyiam heev, xwv kom lawv tsis txhob deev tau kuv cov neeg lub siab tus Tswv uas yog Vajtswv thiaj tau ua kom lawv daim tawv nqaij dub.",
                "22": "Thiab tus Tswv uas yog Vajtswv hais li no hais tias: Kuv yuav ua kom lawv ntxim ntxub rau koj cov neeg, yog lawv tsis hloov siab lees txim rau lawv tej kev ua phem.",
                "23": "Thiab tus uas cov tub ki mus xyaw nrog lawv cov tub ki yuav raug foom tsis zoo; vim lawv cov no yuav raug foom tsis zoo tib yam li lawv. Thiab tus Tswv tau hais li ntawd, thiab tau muaj li ntawd.",
                "24": "Thiab vim lawv raug foom tsis zoo li no lawv thiaj tau los ua ib co neeg tub nkeeg, neeg thab plaub thiab neeg dag ntxias, thiab tau nrhiav tua tej tsiaj qus uas nyob hauv hav zoov.",
                "25": "Thiab tus Tswv uas yog Vajtswv hais rau kuv hais tias: Lawv yuav ua ib txoj kev nplawm rau koj cov tub ki, txhaub koj cov tub ki kom nco txog kuv; thiab vim koj cov tub ki tsis nco txog kuv, thiab tsis mloog kuv tej lus, lawv yuav nplawm koj cov tub ki kom puas tsuaj.",
                "26": "Thiab tau muaj tias kuv, Nifais, tau muab Yakhauj thiab Yauxej nkawd fij tseg, kom nkawd los ua pov thawj thiab xib hwb nyob rau hauv kuv cov neeg thaj av.",
                "27": "Thiab tau muaj tias peb ua neej nyob zoo siab.",
                "28": "Thiab peb caug xyoo tau dhau mus txij li thaum peb tau ncaim Yeluxalees.",
                "29": "Thiab kuv, Nifais, tau khaws cov ceev xwm txheej rau saum kuv cov phiaj, uas kuv tau ua, uas hais txog kuv cov neeg los txog li no.",
                "30": "Thiab tau muaj tias tus Tswv uas yog Vajtswv hais rau kuv tias: Ua dua ib co phiaj ntxiv; thiab koj yuav sau ntau yam uas kuv pom zoo rau saum cov phiaj no, kom pab tau koj cov neeg.",
                "31": "Yog li ntawd, kuv, Nifais, xwv kom ua raws li tus Tswv tej lus txib, tau mus thiab ua cov phiaj no uas kuv tau sau tej yam no rau saud.",
                "32": "Thiab kuv sau tej yam uas ua rau Vajtswv zoo siab. Thiab yog hais tias kuv cov neeg zoo siab rau tej yam txog Vajtswv lawv yuav zoo siab rau tej uas kuv muab sau rau saum cov phiaj no.",
                "33": "Thiab yog kuv cov neeg xav paub ntau txog kuv cov neeg zaj keeb kwm lawv yuav tsum tshawb xyuas kuv lwm cov phiaj.",
                "34": "Thiab txaus kuv siab hais tias plaub caug xyoo tau dhau mus, thiab peb twb tau muaj tej kev ua rog thiab muaj kev sib cav sib ceg nrog peb cov kwv tij lawm."
            },
            "6": {
                "1": "Yakhauj tej lus, tus uas yog Nifais tus kwv, uas nws hais rau Nifais cov neeg:",
                "2": "Saib seb, kuv cov kwv tij uas kuv hlub, kuv, Yakhauj, vim Vajtswv tau hu kuv, thiab tsa kuv raws li nws tus txheej txheem dawb huv, thiab vim kuv tus tij laug Nifais tau fij kuv, tus uas nej sawv daws saib yog ib tug vaj ntxwv los sis ib tug uas tiv thaiv nej, thiab tus uas nej sawv daws tso siab rau txoj kev nyab xeeb, saib seb nej paub tias kuv tau hais rau nej ntau yam kawg nkaus li.",
                "3": "Txawm li ntawd los, kuv hais rau nej dua; vim kuv xav kom nej tej ntsuj plig tau nyob zoo. Muaj tseeb tiag, kuv txhawj txog nej heev; thiab nej yeej paub hais tias kuv yeej ib txwm txhawj txog nej. Vim kuv tau rau siab ntso ntuas nej; thiab kuv tau qhia kuv txiv tej lus rau nej; thiab kuv tau hais rau nej ntsig txog txhua yam uas muab sau cia txij thaum ntuj tsim teb raug.",
                "4": "Thiab nim no, saib seb, kuv yuav hais rau nej ntsig txog tej xwm txheej uas twb muaj lawm, thiab tej uas tseem yuav muaj los; yog li ntawd, kuv yuav nyeem Yaxayas tej lus rau nej. Thiab tej lus no yog tej lus uas kuv tus tij laug xav kom kuv hais rau nej. Thiab kuv hais rau nej xwv kom yuav pab tau nej, kom nej kawm thiab kom nej qhuas nej tus Vajtswv lub npe.",
                "5": "Thiab nim no, tej lus uas kuv yuav nyeem yog tej lus uas Yaxayas tau hais txog tag nrho tsev neeg Ixayees; yog li ntawd, cov lus no yog hais txog nej, vim nej yog los ntawm tsev neeg Ixayees los. Thiab muaj ntau yam uas Yaxayas tau hais uas yog hais txog nej, vim nej yog los ntawm tsev neeg Ixayees los.",
                "6": "Thiab nim no, nov yog tej lus uas nws hais: Tus Tswv uas yog Vajtswv hais li no hais tias: Saib seb, kuv yuav tsa kuv txhais tes mus rau Lwm Haiv Neeg, thiab tsa kuv tus chij rau tej neeg; thiab lawv yuav coj nej cov tub hauv lawv txhais caj npab los, thiab yuav ev nej cov ntxhais saum lawv lub xub pwg los.",
                "7": "Thiab tej vaj ntxwv yuav ua nej txiv qhuav tu yug nej, thiab lawv tej niam vaj ntxwv yuav ua nej niam qhuav yug nej; lawv yuav nyo taub hau rau hauv av pe nej, thiab yaim tej plua tshauv ntawm nej tej ko taw; thiab nej yuav paub tias kuv yog tus Tswv; vim lawv cov uas tos ntsoov kuv yuav tsis poob ntsej muag.",
                "8": "Thiab nim no kuv, Yakhauj, yuav hais me ntsis txog tej lus no. Vim saib seb, tus Tswv tau qhia rau kuv tias cov uas tseem nyob tim Yeluxalees, txij thaum peb tau ncaim tuaj lawm, tau raug tua thiab raug cab coj mus ua qhev.",
                "9": "Txawm li ntawd los, tus Tswv tau qhia rau kuv tias lawv yuav rov qab los dua. Thiab nws kuj tau qhia rau kuv tias tus Tswv uas yog Vajtswv, cov neeg Ixayees tus Dawb Huv, yuav ua nws tus kheej tshwm sim los rau lawv nyob ntawm sab nqaij daim tawv; thiab tom qab nws ua nws tus kheej tshwm sim los rau lawv, lawv yuav muab nws nplawm thiab muab nws ntsia rau saum ntoo khaub lig, raws li tus tim tswv tej lus uas nws hais rau kuv.",
                "10": "Thiab tom qab lawv tau ua lawv lub siab tawv qhawv thiab lawv lub caj dab tawv qhawv rau cov neeg Ixayees tus Dawb Huv, saib seb, tej kev txiav txim ntawm cov neeg Ixayees tus Dawb Huv yuav los raug lawv. Thiab hnub uas lawv raug puas tsuaj thiab raug kev txom nyem twb yuav los.",
                "11": "Yog li ntawd, tom qab lawv raug ntiab khiav mus rau ub rau no, tus tim tswv hais li no, coob leej yuav raug kev txom nyem ntawm cev nqaij daim tawv, thiab yuav tsis raug piam sij, vim tej kev thov Vajtswv ntawm cov uas rau siab ntseeg; lawv yuav tawg khiav ri niab, thiab raug luag ntaus, thiab raug luag ntxub; txawm li ntawd los, tus Tswv yuav muaj siab hlub tshua lawv, xwv kom thaum lawv los paub txog lawv tus Txhiv Dim, lawv yuav rov sib sau los ua ke dua nyob rau hauv tej av uas yog lawv qub txeeg qub teg.",
                "12": "Thiab Lwm Haiv Neeg tau koob hmoov, lawv cov uas tus yaj saub tau sau txog; vim saib seb, yog hais tias lawv hloov siab lees txim thiab tsis tawm tsam Xi-oos, thiab tsis sib sau ua ke rau hauv lub koom txoos uas muaj zog thiab txaus ntxub, ces yuav cawm lawv dim; vim tus Tswv uas yog Vajtswv yuav ua raws li nws tej kev khi lus uas nws tau khi rau nws cov me nyuam; thiab twb yog rau lub hom phiaj no tus yaj saub thiaj tau sau tej yam no.",
                "13": "Yog li ntawd, lawv cov uas tawm tsam Xi-oos thiab tus Tswv cov neeg khi lus yuav yaim tej hmoov av ntawm lawv tej ko taw; thiab tus Tswv cov neeg yuav tsis poob ntsej muag. Vim tus Tswv cov neeg yog cov uas tos ntsoov nws; vim lawv tseem tos hnub uas tus Mexiyas yuav los.",
                "14": "Thiab saib seb, raws li tus yaj saub tej lus, tus Mexiyas yuav npaj nws tus kheej dua zaum ob los coj lawv mus cuag nws; yog li ntawd, nws yuav ua nws tus kheej tshwm los rau lawv nrog hwj chim thiab yeeb koob loj, yuav los ua kev puas tsuaj rau lawv cov yeeb ncuab, thaum hnub ntawd los txog thaum lawv ntseeg nws; thiab cov uas ntseeg nws yuav tsis muaj ib tug raug puas tsuaj hlo li.",
                "15": "Thiab lawv cov uas tsis ntseeg nws yuav raug puas tsuaj, los ntawm hluav taws thiab los ntawm cua daj cua dub, thiab los ntawm av qeeg, thiab los ntawm nqaij ntuag ntshav nrog, thiab los ntawm tej kab mob phem, thiab los ntawm kev tshaib nqhis. Thiab lawv yuav paub tias tus Tswv yog Vajtswv, tus uas yog cov neeg Ixayees tus Dawb Huv.",
                "16": "Puas yuav tshem tau tej khoom uas txeeb tau tom yeeb ncuab los tawm ntawm cov neeg uas muaj hwj chim, los sis tus neeg uas raug kaw raws li kev cai puas yuav dim?",
                "17": "Tiam sis tus Tswv hais li no tias: Cov neeg raug txim ntawm tej neeg muaj hwj chim los kuj yuav raug coj mus, thiab tej neeg phem heev tej khoom txeeb tau los yeej yuav raug muab rov qab; vim tus Vajtswv uas Muaj Hwj Chim yuav cawm kom nws cov neeg khi lus dim. Vim tus Tswv hais li no: Kuv yuav tawm tsam lawv cov uas tawm tsam nej—",
                "18": "Thiab lawv cov uas quab yuam nej, kuv yuav muab lawv tus kheej tej nqaij rov qab yug lawv; thiab lawv yuav rov qab qaug rau lawv tej ntshav li qaug cawv txiv hmab qab zib; thiab tag nrho tib neeg yuav paub tias kuv, tus uas yog tus Tswv, yog nej tus Cawm Seej thiab nej tus Txhiv Dim, tus Muaj Hwj Chim ntawm Yakhauj."
            },
            "7": {
                "1": "Muaj tseeb tiag, tus Tswv hais li no: Kuv puas tau muab nej pov tseg, los sis kuv puas tau ntiab nej khiav tawm mus ib txhis li? Vim tus Tswv hais li no: Nej niam daim ntawv sib nrauj nyob qhov twg? Kuv tau muab nej rau leej twg, los sis kuv tau muab nej muag rau kuv tej tub uas luag tshuav nuj nqis tus twg? Muaj tseeb tiag, kuv tau muab nej muag rau leej twg? Saib seb, vim nej tej kev ua phem nej tau muab nej tus kheej muag xwb, thiab vim nej tej kev ua txhaum nej niam thiaj raug rho tawm lawm.",
                "2": "Yog li ntawd, thaum uas kuv los, twb tsis muaj ib tug neeg, thaum uas kuv hu, muaj tseeb tiag, twb tsis muaj leej twg teb. Auj tsev neeg Ixayees es, puas yog kuv txhais tes luv lawm kuv thiaj txhiv tsis tau, los sis puas yog kuv tsis muaj hwj chim tso nej dim? Saib seb, thaum kuv cem kuv ua rau tej dej hiav txwv qhuav, kuv ua rau tej dej ntws qhuav li tej tiaj suab puam thiab tej ntses uas nyob rau hauv tuag thiab tsw lwj iab nqhoob vim tej dej tau qhuav.",
                "3": "Kuv ua rau lub ntuj dub nciab, thiab kuv ua tej ntaub tsaj npog ntuj.",
                "4": "Tus Tswv uas yog Vajtswv tau pub kuv muaj tus nplaig li tus neeg txawj ntse, xwv kom kuv yuav paub hais ib lo lus rau nej thaum yog sij hawm, auj tsev neeg Ixayees. Thaum nej nkees nws tsa nej ib tag kis dhau ib tag kis. Nws tsa kuv lub pob ntseg kom hnov lus li tus neeg txawj ntse.",
                "5": "Tus Tswv uas yog Vajtswv tau qhib kuv lub pob ntseg, thiab kuv tsis ntxeev siab, thiab tsis tig khiav ntawm nws mus.",
                "6": "Kuv tig kuv lub nraub qaum rau tus uas ntaus neeg, thiab tig kuv ob sab plhu rau cov uas rho tej plaub hwj txwv. Kuv tsis zais kuv lub ntsej muag rau txoj kev txaj muag thiab raug nto qaub ncaug.",
                "7": "Vim tus Tswv uas yog Vajtswv yuav pab kuv, yog li ntawd kuv yuav tsis poob ntsej muag. Yog li ntawd kuv tau ua kom kuv lub ntsej muag zoo li lub zeb ntais, thiab kuv paub tias kuv yuav tsis poob ntsej muag.",
                "8": "Thiab tus Tswv nyob ze, thiab nws qhia tias kuv tsis muaj txim. Leej twg yuav nrog kuv sib cav? Cia peb sawv ntsug ua ke. Leej twg yog kuv tus yeeb ncuab? Cia nws txav los ze kuv, thiab kuv yuav siv lub zog ntawm kuv lub qhov ncauj nplawm nws.",
                "9": "Vim tus Tswv uas yog Vajtswv yuav pab kuv. Thiab lawv txhua tus uas nkaug kuv, saib seb, lawv txhua tus yuav qub mus li tej tsoos tsho, thiab tej npauj yuav muab lawv noj.",
                "10": "Muaj leej twg nyob hauv nej uas hwm tus Tswv, uas mloog nws tus tub qhe lub suab, uas mus kev hauv qhov tsaus ntuj thiab tsis muaj teeb?",
                "11": "Saib seb tag nrho nej cov uas rauv taws, uas txhuam kom hluav taws tawm txim ib ncig nej, uas mus thaum nej cov hluav taws pom kev thiab mus thaum tej txim hluav taws uas nej txhuam cig. Qhov no nej yuav tau txais los ntawm kuv txhais tes—nej yuav qhau cev pw nrog kev tu siab."
            },
            "8": {
                "1": "Cia li cuab pob ntseg mloog kuv, nej cov uas nrhiav kev ncaj ncees. Cia li xav ntsoov txog lub pob zeb uas nej tawg ntshua los, thiab cia li xav ntsoov txog lub qhov khawb uas khawb nej tawm los.",
                "2": "Cia li xav ntsoov txog Anplaham, uas yog nej txiv, thiab Xalas, tus uas yug nej los; vim kuv tsuas hu nws tib leeg xwb, thiab foom koob hmoov rau nws xwb.",
                "3": "Vim tus Tswv yuav nplij Xi-oos lub siab, nws yuav nplij tag nrho Xi-oos tej chaw puas tsuaj; thiab nws yuav ua kom Xi-oos tej hav zoov zoo li Edees, thiab Xi-oos tej tiaj suab puam zoo li tus Tswv lub vaj. Kev xyiv fab thiab kev nyob kaj siab lug yuav muaj nyob hauv Xi-oos, thiab muaj suab nkauj thiab muaj kev ua Vajtswv tsaug xwb.",
                "4": "Kuv cov neeg es, nej cia li mloog kuv hais; thiab cia li cuab pob ntseg mloog kuv, auj kuv haiv neeg es; vim kuv yuav rhawv ib txoj kev cai, thiab kuv yuav ua kom kuv txoj kev txiav txim los nyob ua ib lub teeb rau cov neeg no.",
                "5": "Kuv txoj kev ncaj ncees nyob ze; kuv txoj kev cawm seej twb tawm mus lawm, thiab kuv txhais npab yuav txiav txim rau cov neeg. Tej koog pov txwv yuav tos ntsoov kuv, thiab lawv yuav cia siab rau kuv txhais npab.",
                "6": "Tsa nej qhov muag ntsia mus saum ntuj, thiab ntsia mus rau hauv ntiaj teb; vim lub ntuj yuav ploj mus yam li tej pa hluav taws, thiab lub ntiaj teb yuav qub mus yam li tej tsoos tsho; thiab lawv cov uas nyob rau hauv yuav tuag tib yam li ntawd. Tiam sis kuv txoj kev cawm seej yuav muaj nyob mus ib txhis li, thiab kuv txoj kev ncaj ncees yuav tsis muaj poob mus li.",
                "7": "Cia li mloog kuv hais, nej cov uas paub kev ncaj ncees, cov neeg uas kuv tau sau kuv tej kev cai rau hauv nej lub siab, nej tsis txhob txhawj txog tej uas tib neeg saib tsis taus nej, los sis nej tsis txhob ntshai tej uas lawv cem nej.",
                "8": "Vim tej npauj yuav noj lawv yam li ib lub tsoos tsho, thiab tej cua nab yuav noj lawv yam li tej rwb pag. Tiam sis kuv txoj kev ncaj ncees yuav nyob mus ib txhis li, thiab kuv txoj kev cawm seej yuav nyob ntawm ib tiam neeg mus rau ib tiam.",
                "9": "Cia li tsim, cia li tsim dheev! Cia li muab lub zog los coj, auj tus Tswv txhais npab es; cia li tsim ib yam li txheej thaum ub. Koj tsis yog tus uas tau hlais Lahaj, thiab tau ua rau tus zaj raug mob los?",
                "10": "Koj tsis yog tus uas tau ua dej hiav txwv qhuav, tej dej tob heev; tus uas tau rhawv ib txoj kev puag hauv qab thu dej hiav txwv pub rau cov neeg uas koj cawm hla dhau mus los?",
                "11": "Yog li ntawd, cov neeg uas tus Tswv tau txhiv lawm yuav rov qab los, thiab los hu nkauj cuag tsi rau Xi-oos; thiab kev xyiv fab thiab kev dawb huv uas kav ib txhis yuav los rau saum lawv lub taub hau; thiab lawv yuav tau txais kev zoo siab thiab kev xyiv fab; kev tu siab thiab kev quaj ntsuag yuav khiav tawm mus.",
                "12": "Kuv yog nws; muaj tseeb tiag, kuv yog tus uas nplij nej lub siab. Saib seb, nej yog leej twg, es nej ho ntshai neeg, cov uas txawj tuag, thiab ntshai noob neej, cov uas tus Tswv ua tau zoo li tej nyom?",
                "13": "Thiab hnov qab tus Tswv uas yog tus tsim nej, tus uas tau muab lub ntuj nrhab nyob chaw, thiab tau teeb lub hauv paus ntawm lub ntiaj teb, thiab tau ntshai tsis tu ncua txhua txhua hnub, vim yog tus neeg quab yuam txoj kev chim siab, zoo li nws twb npaj tau yuav ua kev puas tsuaj? Thiab tus neeg quab yuam txoj kev chim siab nyob qhov twg?",
                "14": "Tus neeg raug txhom uas luag coj lawm yuav khiav ceev ceev, kom nws dim, thiab kom nws tsis txhob tuag nyob hauv lub qhov taub, thiab kom nws tej zaub mov noj tsis txawj tas.",
                "15": "Tiam sis kuv yog tus Tswv nej tus Vajtswv, tus uas ua rau tej nplaim dej hiav txwv nrov; Ib Tsoom Tub Rog tus Tswv yog kuv lub npe.",
                "16": "Thiab kuv tau muab kuv tej lus tso rau hauv nej lub qhov ncauj, thiab tau muab nej npog rau hauv kuv txhais tes tus duab ntxoov ntxoo, kom kuv cog tau lub ntuj thiab teeb tau lub hauv paus ntawm lub ntiaj teb, thiab hais rau Xi-oos tias: Saib seb, nej yog kuv cov neeg.",
                "17": "Cia li tsim, cia li tsim dheev, cia li sawv ntsug, auj Yeluxalees, cov uas tau haus lub khob ntawm tus Tswv txoj kev npau taws los ntawm nws txhais tes—nej tau haus tej uas tog rau hauv qab khob ntawm lub khob mob khob ntsaj—",
                "18": "Thiab tag nrho Yeluxalees cov tub uas nws yug los twb tsis muaj ib tug los coj nws kev thiab tsis muaj ib tug los tuav nws tes, ntawm tag nrho cov tub uas nws yug hlob.",
                "19": "Ob tug tub no tau los rau koj, leej twg yuav tu siab rau koj—koj txoj kev puas tsuaj puas ntsoog, thiab kev tshaib nqhis thiab rab ntaj—thiab los ntawm leej twg es kuv thiaj yuav nplij koj lub siab?",
                "20": "Koj cov tub tau tsaus muag, tsuas yog tshuav ob tug no xwb; nkawd pw rau hauv plawv ntawm txhua txoj kev; zoo li ib tug heev nyuj qus uas nyob hauv nkuaj, nkawd muaj tus Tswv txoj kev npau taws puv npo, uas yog koj tus Vajtswv txoj kev cem ntuas.",
                "21": "Yog li ntawd nim no cia li cuab pob ntseg mloog qhov no, nej cov uas raug kev kub ntxhov, thiab cov uas haus qaug, thiab tsis yog qaug cawv txiv hmab:",
                "22": "Koj tus Tswv hais li no, tus Tswv thiab koj tus Vajtswv twb thov rau nws cov neeg; saib seb, kuv tau muab lub khob mob khob ntsaj, cov txo uas tog rau hauv lub qab khob ntawm kuv txoj kev npau taws, tshem tawm ntawm koj txhais tes mus; koj yuav tsis tau haus ntxiv lawm.",
                "23": "Tiam sis kuv yuav muab lub khob ntawd rau hauv cov uas tsim kev kub ntxhov rau koj txhais tes; cov uas tau hais rau koj hais tias: Cia li pe, kom peb hla tau mus—thiab koj tau pw ntog zoo li tej av thiab zoo li txoj kev cia lawv hla mus.",
                "24": "Cia li tsim, cia li tsim dheev, cia li muab nej lub zog los coj, auj Xi-oos es; cia li muab koj tej tsoos tsho uas zoo nkauj coj los hnav, auj Yeluxalees, lub nroog uas dawb huv es; vim txij li no mus yuav tsis muaj leej twg los tau rau hauv koj ntxiv lawm yog tias lawv tsis huv thiab tsis tau ua kev cai txiav.",
                "25": "Cia li nchos koj tus kheej ntawm tej hmoov av; cia li sawv, thiab zaum, auj Yeluxalees; daws tej hlua khi ntawm koj caj dab, auj Xi-oos tus ntxhais uas raug txhom es."
            },
            "9": {
                "1": "Thiab nim no, kuv cov kwv tij uas kuv hlub, kuv tau nyeem tej no xwv kom nej yuav paub txog tus Tswv tej kev khi lus uas nws tau khi nrog tag nrho tsev neeg Ixayees—",
                "2": "Hais tias nws tau hais rau cov Neeg Yudais, los ntawm nws cov yaj saub dawb huv lub qhov ncauj, txij li puag thaum chiv keeb los, ntawm ib tiam neeg mus rau ib tiam, kom mus txog thaum lub sij hawm uas yuav muab lawv txum tim rau lub koom txoos uas tseeb thiab Vajtswv pab yaj; thaum uas tus Tswv yuav muab lawv sau los nyob ua ke rau hauv tej thaj av uas yog lawv qub txeeg qub teg, thiab yuav los ua noj ua haus thoob plaws rau hauv lawv tej thaj av uas cog lus cia.",
                "3": "Saib seb, kuv cov kwv tij uas kuv hlub, kuv hais tej no rau nej xwv kom nej yuav zoo siab, thiab tsa nej lub taub hau mus ib txhis li, vim yog tej koob hmoov uas tus Tswv uas yog Vajtswv yuav muab rau nej cov me nyuam.",
                "4": "Vim kuv paub hais tias nej coob leej, tau nrhiav los lawm ntau, kom paub tej xwm uas yuav muaj los yav tom ntej; yog li ntawd kuv paub tias nej yeej paub tias peb cev nqaij daim tawv yeej yuav laus thiab tuag mus; txawm li ntawd los, nyob hauv peb cev nqaij daim tawv peb yuav pom Vajtswv.",
                "5": "Muaj tseeb tiag, kuv paub tias nej yeej paub hais tias ntawm cev nqaij daim tawv nws yuav ua nws tus kheej rau cov uas nyob hauv Yeluxalees pom, tim qhov chaw uas peb tau khiav tuaj; vim tsim nyog tias nws yuav tsum tshwm sim nyob hauv lawv; vim rau qhov tus Tsim uas muaj hwj chim yuav tsum cia nws tus kheej ywj rau tib neeg ntawm sab nqaij daim tawv, thiab tuag rau txhua tus neeg, xwv kom tib neeg txhua tus yuav los ywj rau nws.",
                "6": "Vim txoj kev tuag tau los rau neeg txhua tus, xwv kom muaj raws li tus Tsim uas muaj hwj chim txoj hau kev uas muaj kev hlub tshua, yuav tsum muaj lub hwj chim ntawm kev sawv rov los, thiab txoj kev sawv rov los yuav tsum los rau noob neej vim yog txoj kev poob; thiab txoj kev poob tau los vim yog txoj kev ua txhaum; thiab vim yog noob neej tau poob, lawv thiaj raug txiav tawm ntawm tus Tswv xub ntiag.",
                "7": "Yog li ntawd, yeej yuav tsum muaj ib txoj kev theej txhoj uas tsis muaj qhov kawg—yog tsis muaj ib txoj kev theej txhoj uas tsis muaj qhov kawg ces peb lub cev uas txawj lwj yuav pauv tsis tau mus ua lub cev uas tsis txawj lwj. Yog li ntawd, txoj kev txiav txim thawj zaug uas tau txiav rau noob neej yeej yuav tsum muaj nyob mus tsis txawj kawg li. Thiab yog muaj li no, ces yeej yuav muab cev nqaij daim tawv no tso pw kom lwj thiab ntsoog mus ua av, tsis muaj hnub yuav sawv rov los.",
                "8": "Auj Vajtswv lub tswv yim, nws txoj kev hlub tshua thiab txoj kev tshav ntuj! Vim saib seb, yog tias cev nqaij daim tawv sawv tsis tau rov los ces peb tej ntsuj plig yeej yuav los ywj rau tus tim tswv uas tau poob ntawm Vajtswv tus uas Nyob Mus Ib Txhis xub ntiag los, thiab nws hloov los ua tus dab phem, tsis muaj hnub yuav sawv rov los.",
                "9": "Thiab peb tej ntsuj plig yeej yuav hloov zoo li nws, thiab peb hloov los ua tej dab phem, ua cov tim tswv rau tus dab phem, uas raug kaw nyob deb ntawm peb tus Vajtswv xub ntiag, thiab nyob nrog leej txiv ntawm kev dag ntxias, nrog kev nyuaj siab, xws li nws tus kheej; muaj tseeb tiag, rau tus uas tau ntxias peb thawj nkawm niam txiv, tus uas tau hloov nws tus kheej tshwm los zoo li ib tug tim tswv ntawm txoj kev kaj, thiab txhaub kom noob neej tuav hauv ntsiag to tua neeg thiab ua txhua yam ntsiag twb to hauv kev tsaus ntuj.",
                "10": "Auj peb tus Vajtswv txoj kev siab zoo yeej zoo heev, nws tau npaj ib txoj kev rau peb khiav kom dim ntawm tus tsiaj dab qias neeg no txhais tes; muaj tseeb tiag, tus tsiaj dab, txoj kev tuag thiab ntuj txiag teb tsaus, uas kuv hu ua txoj kev tuag ntawm cev nqaij daim tawv, thiab txoj kev tuag ntawm sab ntsuj plig.",
                "11": "Thiab vim peb tus Vajtswv, cov neeg Ixayees tus Dawb Huv, txoj kev cawm peb dim, txoj kev tuag no, uas kuv tau hais txog, uas yog ntawm sab cev nqaij daim tawv, yuav tso nws cov tuag dim; txoj kev tuag ntawd yog lub qhov ntxa.",
                "12": "Thiab txoj kev tuag uas kuv tau hais no, uas yog txoj kev tuag ntawm sab ntsuj plig, yuav tso nws cov tuag dim; txoj kev tuag ntawm sab ntsuj plig yog ntuj txiag teb tsaus; yog li ntawd, txoj kev tuag thiab ntuj txiag teb tsaus yeej yuav tso nkawd cov tuag dim, thiab ntuj txiag teb tsaus yeej yuav tso nws tej ntsuj plig uas raug kaw dim, thiab lub qhov ntxa yeej yuav tso nws tej cev uas raug kaw dim, thiab tib neeg tej cev thiab tej ntsuj plig yuav raug txum tim rov los ua ke dua; thiab muaj li no los ntawm Ixayees tus Dawb Huv lub hwj chim muab neeg sawv rov los.",
                "13": "Auj peb tus Vajtswv txoj hau kev tseem ceeb kawg! Vim yog tsis muaj li no, Vajtswv lub yeeb tsheej yeej yuav tso cov neeg ncaj ncees tej ntsuj plig dim, thiab lub qhov ntxa yeej yuav tso cov neeg ncaj ncees lub cev dim; thiab tus ntsuj plig thiab lub cev txum tim rov los nyob ua ke dua, thiab neeg txhua tus hloov los kom tsis txawj liam sij, thiab tsis txawj tuag, thiab lawv yog cov neeg uas muaj txoj sia, paub zoo tag nrho ib yam li thaum peb tseem muaj cev nqaij daim tawv, tsuas yog tias peb yuav paub txhij tag nrho.",
                "14": "Yog li ntawd, peb yuav paub zoo tag nrho txog tag nrho peb lub txim, thiab peb tej kev tsis dawb huv, thiab peb tej kev liab qab; thiab cov neeg ncaj ncees yuav paub zoo tag nrho txog lawv tej kev zoo siab, thiab lawv tej kev ncaj ncees, yuav tau hnav qhov dawb huv, muaj tseeb tiag, yuav tau hnav lub tsho tshaj sab ntawm kev ncaj ncees.",
                "15": "Thiab yuav muaj tias thaum tib neeg txhua tus tau hla dhau txoj kev tuag thawj zaug no mus rau txoj sia, vim yog lawv tau hloov los ua neeg tsis txawj tuag, lawv yeej yuav los rau ntawm Ixayees tus Dawb Huv lub rooj txiav txim; thiab thaum ntawd txoj kev txiav txim yuav los, thiab thaum ntawd lawv yeej yuav raug txiav txim raws li Vajtswv txoj kev txiav txim dawb huv.",
                "16": "Thiab tseeb tiag, ib yam li tus Tswv muaj txoj sia nyob, vim tus Tswv uas yog Vajtswv tau hais li, thiab yog nws txoj lus uas nyob mus ib txhis, uas tsis txawj ploj mus li, hais tias lawv cov uas ncaj ncees yuav ncaj ncees li qub; thiab lawv cov uas vuab tsuab yuav vuab tsuab li qub; yog li ntawd, lawv cov uas vuab tsuab yog tus dab phem thiab nws cov tim tswv; thiab lawv yuav raug ntiab mus rau hauv hluav taws uas tsis txawj tuag, uas tau npaj rau lawv; thiab lawv txoj kev tsim txom yuav zoo li ib lub pas hluav taws thiab leej faj cig nroo ntws mus ib txhiab thiab ib txhis thiab tsis muaj qhov kawg li.",
                "17": "Auj peb tus Vajtswv txoj kev zoo kawg nkaus thiab txoj kev txim lij! Vim nws ua raws nraim li nws tej lus tag nrho, thiab nws tej lus tau tawm hauv nws lub qhov ncauj mus, thiab yeej yuav muaj raws li nws txoj kev cai.",
                "18": "Tiam sis, saib seb, cov neeg ncaj ncees, Ixayees tus Dawb Huv haiv neeg ntseeg, lawv cov uas tau ntseeg Ixayees tus Dawb Huv, lawv cov uas tau nyiaj neeg ntiaj teb tej ntoo khaub lig, thiab tsis quav ntsej txog txoj kev txaj muag, lawv yuav tau txais Vajtswv lub nceeg vaj los ua lawv tug, qhov uas tau npaj cia rau lawv txij thaum ntuj tsim teb raug los, thiab lawv txoj kev xyiv fab yuav muaj puv npo mus ib txhis li.",
                "19": "Auj peb tus Vajtswv, Ixayees tus Dawb Huv txoj kev hlub tshua uas zoo kawg nkaus! Vim nws cawm nws haiv neeg ntseeg dim ntawm tus tsiaj dab qias neeg uas yog tus dab phem, thiab txoj kev tuag, thiab ntuj txiag teb tsaus, thiab lub pas hluav taws thiab leej faj, uas yog txoj kev tsim txom tsis txawj kawg li.",
                "20": "Auj peb tus Vajtswv txoj kev dawb huv tsis txawj kawg! Vim nws paub txhua yam, thiab tsis muaj ib yam dab tsi uas nws tsis paub.",
                "21": "Thiab nws los rau hauv lub ntiaj teb xwv kom nws yuav cawm tau noob neej txhua tus yog tias lawv mloog nws lub suab; vim saib seb, nws nyiaj txhua tus neeg tej kev mob, muaj tseeb tiag, txhua tus uas muaj sia tej kev mob, tsis hais poj niam, txiv neej, los sis me nyuam yaus, uas yog Adas tsev neeg.",
                "22": "Thiab nws nyiaj tej no xwv kom neeg txhua tus yuav sawv rov los, xwv kom lawv txhua tus thiaj yuav sawv ntsug ntawm nws xub ntiag nyob rau hnub tseem ceeb thiab hnub txiav txim.",
                "23": "Thiab nws txib neeg txhua tus hais tias lawv yuav tsum hloov siab lees txim, thiab ua kev cai raus dej los ntawm nws lub npe, thiab muaj kev ntseeg Ixayees tus Dawb Huv tag nrho, yog tsis li ntawd ces yuav cawm tsis tau lawv dim nyob hauv Vajtswv lub nceeg vaj.",
                "24": "Thiab yog hais tias lawv tsis kam hloov siab lees txim thiab ntseeg nws lub npe, thiab ua kev cai raus dej los ntawm nws lub npe, thiab nyiaj mus kom txog thaum kawg, ces lawv yuav tsum raug txim; vim tus Tswv uas yog Vajtswv, Ixayees tus Dawb Huv, tau hais li ntawd.",
                "25": "Yog li ntawd, tus Tswv uas yog Vajtswv tau muab ib txoj kev cai; thiab cov uas tus Tswv tsis tau muab txoj kev cai rau, cov ntawd yuav tsis raug txim; thiab cov uas tsis raug txim cov ntawd yuav tsis muaj kev rau txim; thiab cov uas tsis muaj kev rau txim Ixayees tus Dawb Huv txoj kev hlub tshua muaj cai zam txim rau lawv, los ntawm txoj kev theej txhoj; vim nws lub hwj chim tso lawv dim.",
                "26": "Vim txoj kev theej txhoj twb them tau tej nqi ntawm Ixayees tus Dawb Huv txoj kev txim lij rau txhua tus uas tus Tswv tsis tau muab txoj kev cai rau, lawv thiaj dim tus tsiaj dab qias neeg ntawd, txoj kev tuag thiab ntuj txiag teb tsaus, thiab dim tus dab phem, thiab lub pas hluav taws thiab leej faj, uas muaj kev tsim txom tsis txawj kawg; thiab tus Tswv muab lawv txum tim rov los rau tus Vajtswv uas muab pa rau lawv, uas yog Ixayees tus Dawb Huv.",
                "27": "Tiam sis kev txom nyem raug tus uas tus Tswv twb muab txoj kev cai rau, muaj tseeb tiag, tus uas twb tau tag nrho Vajtswv tej lus txib, zoo ib yam li peb, thiab ua txhaum tej lus txib ntawd, thiab nkim nws lub neej sim siab, tus ntawd yuav raug txim phem heev!",
                "28": "Auj tus niag phem lub tom txwv ntse ntawd! Auj tib neeg txoj kev muaj plhus, txoj kev qaug zog, thiab txoj kev ruam! Thaum lawv muaj kev txawj ntse lawv xav tias lawv muaj tswv yim, thiab lawv tsis mloog Vajtswv tej lus ntuas, lawv tsis quav ntsej txog, xav tias lawv paub los ntawm lawv tus kheej, yog li ntawd, lawv lub tswv yim yog kev ruam thiab tej ntawd yuav pab tsis tau lawv. Thiab lawv yuav piam sij mus.",
                "29": "Tiam sis muaj kev txawj ntse yog ib qho zoo yog lawv mloog Vajtswv tej lus ntuas.",
                "30": "Tiam sis kev txom nyem yuav raug cov neeg nplua nuj, cov uas nplua nuj rau tej khoom ntiaj teb. Vim yog lawv nplua nuj lawv saib tsis taus cov pluag, thiab lawv tsim txom cov muaj siab mos siab muag, thiab lawv lub siab xav ntsoov txog lawv tej nyiaj txiag; yog li ntawd, lawv tej nyiaj txiag yog lawv tus vaj tswv. Thiab saib seb, lawv tej nyiaj txiag kuj yuav nrog lawv piam sij mus tib yam nkaus.",
                "31": "Thiab kev txom nyem yuav raug tej neeg lag ntseg uas tsis kam mloog; vim lawv yuav piam sij mus.",
                "32": "Kev txom nyem yuav raug tej neeg dig muag uas tsis kam saib; vim lawv kuj yuav piam sij tib yam nkaus.",
                "33": "Kev txom nyem yuav raug cov uas tsis tau ua kev cai txiav haus lawv lub siab, vim qhov uas lawv paub txog lawv tej kev ua phem yuav nplawm lawv thaum txog hnub kawg.",
                "34": "Kev txom nyem yuav raug tus neeg dag, vim nws yuav raug ntiab tawm mus rau hauv ntuj txiag teb tsaus.",
                "35": "Kev txom nyem yuav raug tus uas txhob txwm tua neeg, vim nws yuav tuag.",
                "36": "Kev txom nyem yuav raug cov uas sib daj sib deev, vim lawv yuav raug ntiab tawm mus rau hauv ntuj txiag teb tsaus.",
                "37": "Muaj tseeb tiag, kev txom nyem yuav raug cov uas teev dab teev mlom, vim tus dab phem ntawm tag nrho cov dab zoo siab rau lawv.",
                "38": "Thiab, lub ntsiab yog li no, kev txom nyem yuav raug txhua tus uas tuag thaum lawv muaj kev txhaum; vim lawv yuav rov qab mus cuag Vajtswv, thiab yuav pom nws lub ntsej muag, thiab tseem muaj lawv tej kev txhaum.",
                "39": "Auj, kuv cov kwv tij uas kuv hlub es, nco ntsoov tias qhov uas yus ua txhaum tawm tsam tus Vajtswv Dawb Huv ntawd yog kev phem heev, thiab qhov uas yus ywj rau tej lus ntxias ntawm tus uas txawj ntxias ntawd yog kev phem heev. Nco ntsoov tias, kev muaj lub siab nyiam sab cev nqaij daim tawv yog txoj kev tuag, thiab kev muaj lub siab nyiam sab ntsuj plig yog txoj sia nyob mus ib txhis.",
                "40": "Auj, kuv cov kwv tij uas kuv hlub es, cia li cuab pob ntseg mloog kuv tej lus. Nco ntsoov Ixayees tus Dawb Huv tej kev tshav ntuj. Tsis txhob hais tias kuv tau hais tej yam uas nyuaj tawm tsam nej; yog nej hais li ntawd, ces nej hais lus cem tawm tsam qhov tseeb; vim kuv tau hais tej lus los ntawm tus uas Tsim nej. Kuv paub tias tej lus tseeb yeej nyuaj rau txhua yam uas tsis dawb huv; tiam sis cov ncaj ncees tsis ntshai tej lus tseeb, vim lawv ntshaw qhov tseeb thiab yeej tsis tshee.",
                "41": "Auj yog li ntawd, kuv cov kwv tij uas kuv hlub es, cia li los cuag tus Tswv, uas yog tus Dawb Huv. Nco ntsoov tias nws tej kev yog tej uas ncaj ncees. Saib seb, txoj kev rau neeg taug yeej nqaim, tiam sis txoj kev ntawd twb nyob ncaj nraim rau ntawm neeg xub ntiag, thiab tus uas zov lub rooj vag yog Ixayees tus Dawb Huv; thiab nws tsis ntiav ib tug tub qhe zov li; thiab tsis muaj lwm txoj kev tsuas yog mus ntawm lub rooj vag xwb; vim yuav dag ntxias tsis tau nws, vim tus Tswv uas yog Vajtswv yog nws lub npe.",
                "42": "Thiab tus uas khob, nws yuav qhib rau tus ntawd; cov uas txawj ntse, thiab cov uas muaj kev kawm, thiab lawv cov uas nplua nuj, uas khav txiv vim lawv tej kev txawj ntse, thiab lawv tej tswv yim, thiab lawv tej kev nplua nuj—muaj tseeb tiag, lawv yog cov uas nws tsis quav ntsej txog; thiab yog hais tias lawv tsis muab tej no tso pov tseg, thiab tsis xav hais tias Vajtswv pom tias lawv yog neeg ruam, thiab txo lawv lub hwj chim kom kawg siab kawg ntsws los, ces nws yuav tsis qhib rau lawv.",
                "43": "Tiam sis Vajtswv yuav muab tej uas cov neeg muaj tswv yim thiab cov neeg xyuam xim tau txais coj mus zais kom lawv tsis pom tas mus li—muaj tseeb tiag, txoj kev zoo siab ntawd uas tau npaj rau cov ntseeg.",
                "44": "Auj, kuv cov kwv tij uas kuv hlub es; nco ntsoov kuv tej lus. Saib seb, kuv hle kuv tej tsoos tsho, thiab kuv muab nchos rau nej pom; kuv thov tus Vajtswv ntawm kuv txoj kev cawm seej kom nws muab nws lub qhov muag uas pom tas txhua yam saib kuv; yog li ntawd, thaum txog hnub kawg nej yeej yuav paub, thaum neeg txhua tus yuav raug txiav txim rau tej yam lawv ua, hais tias Ixayees tus Vajtswv tau ua tim khawv tias kuv tau nchos nej tej kev ua phem tawm ntawm kuv mus, thiab hais tias kuv sawv ntsug ci ntsa iab ntawm nws xub ntiag, thiab kuv tsis raug nej cov ntshav.",
                "45": "Auj, kuv cov kwv tij uas kuv hlub es, tso nej tej kev txhaum tseg; daws pov tseg tej saw hlau ntawm tus uas xav khi nej; cia li los cuag tus Vajtswv uas yog lub pob zeb ntawm nej txoj kev cawm seej.",
                "46": "Npaj nej tej ntsuj plig rau hnub zoo kawg uas thaum cov neeg ncaj ncees yuav tau txais txoj kev txim lij, uas yog hnub txiav txim, xwv kom nej txhob nkaum nrog txoj kev ntshai; xwv kom nej txhob nco qab txog tag nrho nej lub txim, thiab raug txhib kom qw nrov nrov hais tias: Auj tus Tswv Vajtswv uas Muaj Hwj Chim Tag Nrho, koj txoj kev txiav txim yeej dawb huv, dawb huv kawg—tiam sis kuv paub kuv lub txim; kuv tau ua txhaum koj txoj kev cai, thiab kuv tej kev ua txhaum yog kuv li; thiab tus dab phem tau kuv lawm, ua rau kuv raug nws txoj kev nyuaj siab uas phem heev.",
                "47": "Tiam sis saib seb, kuv cov kwv tij, puas tsim nyog kuv tsa kom nej tsim los paub qhov tseeb ntawm tej yam no? Kuv puas yuav ua rau nej ntxhov siab yog hais tias nej lub siab yeej huv huv lawm? Kuv puas yuav qhia meej rau nej raws li txoj kev meej ntawm qhov tseeb yog nej yeej tsis muaj kev txhaum?",
                "48": "Saib seb, yog nej dawb huv ces kuv yuav hais rau nej txog tej kev dawb huv; tiam sis vim nej tsis dawb huv, thiab nej saib kuv zoo li ib tug xib hwb, yog li ntawd yeej tsim nyog kom kuv qhia nej txog tej xwm txheej los ntawm kev txhaum.",
                "49": "Saib seb, kuv tus ntsuj plig ntxub tej kev txhaum, thiab kuv lub siab nyiam txoj kev ncaj ncees; thiab kuv yuav qhuas kuv tus Vajtswv lub npe uas dawb huv.",
                "50": "Cia li los, kuv cov kwv tij, txhua tus uas nqhis, nej cia li los rau ntawm cov dej; thiab tus uas tsis muaj nyiaj, cia li los muas thiab los noj; muaj tseeb tiag, cia li los muas cawv txiv hmab thiab kua mis tsis yuav nyiaj thiab tsis yuav nqi li.",
                "51": "Yog li ntawd, tsis txhob siv nyiaj rau tej uas tsis muaj nuj nqis, thiab tsis txhob siv zog rau tej uas tsis txaus nej siab. Cia li rau siab ntso mloog kuv, thiab nco ntsoov tej lus uas kuv tau hais; thiab cia li los cuag Ixayees tus Dawb Huv, thiab cia siab rau tej uas tsis txawj piam sij, thiab tsis txawj lwj, thiab cia nej tus ntsuj plig zoo siab rau tej uas nplua mias.",
                "52": "Saib seb, cov kwv tij uas kuv hlub es, nco ntsoov nej tus Vajtswv tej lus; thaum nruab hnub cia li thov nws kom tsis tu ncua, thiab thaum hmo ntuj cia li ua tsaug rau nws lub npe uas dawb huv. Cia nej lub siab zoo siab.",
                "53": "Thiab saib seb tus Tswv tej kev khi lus tseem ceeb npaum li cas, thiab qhov uas nws nqis los nrog noob neej nyob yeej zoo mus ib txhis li; thiab vim yog nws lub hwj chim loj, thiab nws txoj kev tshav ntuj, thiab txoj kev hlub tshua, nws tau cog lus tseg rau peb tias peb cov tub ki yuav tsis raug puas tsuaj mus huv tib si, raws li sab cev nqaij daim tawv, tiam sis nws yuav tsom kwm lawv; thiab ntau tiam neeg yav tom ntej lawv yuav hloov los ua ib ceg neeg ncaj ncees rau tsev neeg Ixayees.",
                "54": "Thiab nim no, kuv cov kwv tij, kuv yuav qhia rau nej ntxiv; tiam sis cia tag kis tso kuv mam li hais cov lus uas kuv tshuav rau nej. Amees."
            },
            "10": {
                "1": "Thiab nim no kuv, Yakhauj, rov qhia rau nej dua, kuv cov kwv tij uas kuv hlub, ntsig txog ceg neeg ncaj ncees uas kuv tau hais txog.",
                "2": "Vim saib seb, tej lus cog tseg uas peb tau txais yog tej lus cog tseg rau peb raws li sab cev nqaij daim tawv; yog li ntawd, Vajtswv tau qhia rau kuv tias muaj coob leej ntawm peb cov me nyuam yuav piam sij rau sab cev nqaij daim tawv vim txoj kev tsis ntseeg, txawm li ntawd los, Vajtswv tseem yuav hlub tshua coob leej; thiab Vajtswv yuav muab peb cov me nyuam txum tim rov los, xwv kom lawv yuav lees txais qhov uas muab tau kev paub tseeb txog lawv tus Txhiv Dim rau lawv.",
                "3": "Yog li ntawd, ib yam li kuv tau hais rau nej, yeej yuav tsum muaj tias Khetos—vim nag hmo tus tim tswv tau hais rau kuv tias nws lub npe hu li no—yuav los rau hauv cov Neeg Yudais, los rau hauv cov neeg uas phem dua ntais lwm cov; thiab lawv yuav muab nws ntsia rau saum ntoo khaub lig—vim peb tus Vajtswv yuav tsum ua li no, thiab yeej tsis muaj ib haiv neeg twg nyob hauv ntiaj teb no uas yuav muab lawv tus Vajtswv ntsia rau saum ntoo khaub lig.",
                "4": "Yog hais tias muaj tej txuj ci tseem ceeb uas muaj hwj chim no los rau lwm haiv neeg ces ntshe lawv twb yuav hloov siab lees txim, thiab paub hais tias nws yog lawv tus Vajtswv.",
                "5": "Tiam sis vim tej tswv yim xib hwb cuav thiab tej kev ua phem, lawv cov uas nyob hauv Yeluxalees yuav ua lawv lub caj dab tawv qhawv tawm tsam nws, kom nws raug ntsia rau saum ntoo khaub lig.",
                "6": "Yog li ntawd, vim lawv tej kev ua phem, tej kev puas tsuaj, tej kev tshaib nqhis, tej kab mob phem, thiab tej kev nqaij ntuag ntshav nrog yuav los raug lawv; thiab lawv cov uas tsis raug puas tsuaj yuav tawg khiav ri niab mus rau txhua haiv neeg.",
                "7": "Tiam sis saib seb, tus Tswv uas yog Vajtswv hais li no: Thaum txog hnub uas lawv ntseeg kuv, ntseeg tias kuv yog tus Khetos, kuv tau khi lus rau lawv cov yawg koob tias thaum ntawd yuav muab lawv txum tim rov los ntawm sab cev nqaij daim tawv, nyob rau hauv lub ntiaj teb, rov mus rau tej thaj av uas yog lawv qub txeeg qub teg.",
                "8": "Thiab yuav muaj tias tom qab ntau xyoo uas lawv tau tawg khiav ri niab yuav muab lawv sau los ua ke, sau ntawm tej koog pov txwv ntawm tej dej hiav txwv los, thiab sau ntawm plaub ceg kaum ntuj los; thiab tej haiv ntawm Lwm Haiv Neeg yuav tsim txiaj heev nyob ntawm kuv lub qhov muag, Vajtswv hais li ntawd, vim lawv yuav coj cov neeg Yudais mus rau tej thaj av uas yog lawv qub txeeg qub teg.",
                "9": "Muaj tseeb tiag, Lwm Haiv Neeg tej vaj ntxwv yuav ua txiv qhuav tu yug lawv, thiab lawv tej niam vaj ntxwv yuav los ua lawv niam qhuav tu yug; yog li ntawd, tus Tswv tej lus cog tseg yog tej uas tseem ceeb rau Lwm Haiv Neeg, vim nws tau hais li, thiab leej twg yuav muaj peev xwm xyeej tau?",
                "10": "Tiam sis saib seb, thaj av no, Vajtswv hais tias, yuav yog ib thaj av uas cia ua nej qub txeeg qub teg, thiab Lwm Haiv Neeg yuav tau txais koob hmoov nyob hauv thaj av no.",
                "11": "Thiab thaj av no yuav yog ib thaj av ywj pheej pub rau Lwm Haiv Neeg, thiab yuav tsis muaj vaj ntxwv nyob hauv thaj av no, tsa rau Lwm Haiv Neeg.",
                "12": "Thiab kuv yuav txhawb thaj av no lub dag lub zog tawm tsam lwm haiv neeg huv tib si.",
                "13": "Thiab Vajtswv hais tias, tus uas tuaj tawm tsam Xi-oos yuav raug piam sij.",
                "14": "Vim tus uas tsa ib tug vaj ntxwv sawv tawm tsam kuv yuav raug piam sij, vim kuv, tus uas yog tus Tswv, uas yog tus vaj ntxwv saum ntuj ceeb tsheej, yuav los ua lawv tus vaj ntxwv, thiab kuv yuav ua lub teeb rau lawv cov uas mloog kuv tej lus mus ib txhis li.",
                "15": "Yog li ntawd, vim tej yam xwm no, kom yuav muaj raws li kuv tej kev khi lus uas kuv tau khi rau noob neej, uas kuv yuav ua rau lawv thaum lawv tseem muaj cev nqaij daim tawv, kuv yeej yuav tsum ua kom tej yam lawv ua ntsiag to ntawm txoj kev tsaus ntuj, tej neeg tua neeg, thiab tej kev phem kev qias puas tsuaj mus.",
                "16": "Yog li ntawd, tus uas tawm tsam Xi-oos, tsis hais cov Neeg Yudais los sis Lwm Haiv Neeg, tsis hais cov neeg ua qhev los sis cov neeg ywj pheej, tsis hais poj niam los sis txiv neej, yuav piam sij; vim lawv yog cov uas yog tag nrho ntiaj teb tus niam ntiav; vim cov uas tsis tuaj kuv tog yog cov uas tawm tsam kuv, peb tus Vajtswv hais li.",
                "17": "Vim kuv yuav ua kom muaj raws li kuv tej lus uas kuv tau cog tseg rau noob neej, hais tias kuv yuav ua rau lawv thaum lawv tseem muaj cev nqaij daim tawv—",
                "18": "Yog li ntawd, kuv cov kwv tij uas kuv hlub, peb tus Vajtswv hais li no: Kuv yuav ua rau nej cov tub ki muaj kev kub ntxhov los ntawm Lwm Haiv Neeg txhais tes; txawm li ntawd los, kuv yuav ua kom Lwm Haiv Neeg muaj siab mos siab muag, xwv kom lawv yuav zoo li leej txiv rau nej cov tub ki; yog li ntawd, Lwm Haiv Neeg yuav tau koob hmoov thiab Vajtswv yuav suav lawv nrog tsev neeg Ixayees.",
                "19": "Yog li ntawd, kuv yuav muab thaj av no fij tseg cia rau nej cov tub ki, thiab rau lawv cov uas yuav los nrog nej cov tub ki nyob, mus ib txhis li, ua thaj av uas yog lawv qub txeeg qub teg; vim Vajtswv hais rau kuv tias nws yog thaj av uas zoo tshaj txhua thaj av, yog li ntawd, kuv xav kom txhua tus neeg uas nyob rau hauv thaj av no teev tiam kuv, Vajtswv hais li.",
                "20": "Thiab nim no, kuv cov kwv tij uas kuv hlub es, vim peb pom tias peb tus Vajtswv uas muaj siab hlub tshua tau qhia rau peb paub ntau yam txog tej xwm no, cia peb nco ntsoov txog nws, thiab muab peb tej kev txhaum tso pov tseg, thiab tsis txhob nyo peb tej taub hau, vim Vajtswv tsis tau muab peb tso pov tseg; txawm li ntawd los, cov neeg tim Yeluxalees tau ntiab peb tawm ntawm thaj av uas yog peb qub txeeg qub teg; tiam sis tus Tswv tau coj peb tuaj rau ib thaj av uas zoo dua, vim tus Tswv tau muab tus dej hiav txwv ua peb txoj kev, thiab peb nyob hauv ib lub koog pov txwv hauv dej hiav txwv.",
                "21": "Tiam sis tus Tswv tej lus cog tseg uas nws tau cog rau lawv cov uas nyob hauv tej koog pov txwv muaj nuj nqis heev; yog li ntawd vim qhov no hais tias tej koog pov txwv, ces yuav tsum muaj ntau lub koog pov txwv dua no, thiab kuj yog peb cov kwv tij uas nyob hauv tej koog pov txwv ntawd.",
                "22": "Vim saib seb, tus Tswv uas yog Vajtswv tau coj cov neeg khiav tawm hauv tsev neeg Ixayees tej lub sij hawm, raws li nws lub siab nyiam thiab nws pom zoo. Thiab nim no saib seb, tus Tswv nco ntsoov tag nrho cov uas tau ntshua lawm, yog li ntawd nws kuj nco ntsoov txog peb thiab.",
                "23": "Yog li ntawd, nej cia li zoo siab hlo, thiab nco ntsoov tias nej muaj kev ywj pheej xaiv ua rau nej tus kheej—xaiv txoj kev tuag uas kav mus ib txhis los sis xaiv txoj sia nyob mus ib txhis.",
                "24": "Yog li ntawd, cov kwv tij uas kuv hlub es, rov los sib raug zoo ua raws li Vajtswv lub siab nyiam, thiab tsis ua raws li tus dab phem thiab cev nqaij daim tawv lub siab nyiam; thiab nco ntsoov tias, tom qab nej rov los sib raug zoo nrog Vajtswv, twb yog los ntawm Vajtswv txoj kev tshav ntuj xwb nej thiaj txais tau kev cawm seej.",
                "25": "Yog li ntawd, thov kom Vajtswv tsa nej sawv hauv qhov tuag rov qab los los ntawm txoj kev sawv rov los lub hwj chim, thiab tsa nej sawv hauv qhov tuag uas kav ib txhis rov qab los los ntawm txoj kev theej txhoj lub hwj chim, xwv kom Vajtswv yuav txais nej mus rau hauv Vajtswv lub nceeg vaj uas nyob mus ib txhis, xwv kom nej yuav qhuas nws los ntawm Vajtswv txoj kev tshav ntuj. Amees."
            },
            "11": {
                "1": "Thiab nim no, Yakhauj tau hais ntau yam ntxiv rau kuv cov neeg nyob rau lub sij hawm ntawd; txawm li ntawd los tsuas yog tej yam no xwb uas kuv tau ua kom muab sau tseg, vim tej uas kuv tau muab sau tseg txaus kuv siab.",
                "2": "Thiab nim no kuv, Nifais, sau ntxiv txog Yaxayas tej lus, vim kuv tus ntsuj plig zoo siab rau nws tej lus. Vim kuv yuav muab nws tej lus los piv rau kuv cov neeg, thiab kuv yuav xa tej lus no mus thoob plaws rau kuv cov me nyuam, vim nws tau pom kuv tus Txhiv Dim tiag, twb ib yam li kuv tau pom nws.",
                "3": "Thiab kuv tus kwv, Yakhauj, kuj tau pom nws ib yam li kuv tau pom nws; yog li ntawd, kuv yuav xa lawv tej lus mus rau kuv cov me nyuam mus ua pov thawj rau lawv tias kuv tej lus muaj tseeb tiag. Yog li ntawd, Vajtswv tau hais tias, los ntawm peb tug tim khawv tej lus, kuv yuav tsa kuv txoj lus. Txawm li ntawd los, Vajtswv xa ntau tus tim khawv ntxiv, thiab nws ua pov thawj txog tag nrho nws tej lus.",
                "4": "Saib seb, kuv tus ntsuj plig zoo siab ua pov thawj txog qhov tseeb rau kuv cov neeg tias Khetos yuav los; vim rau qhov yog lub hom phiaj no thiaj li tau muab Mauxes txoj kev cai; thiab txhua yam uas Vajtswv tau muab los rau noob neej txij thaum chiv keeb ntawm lub ntiaj teb los, yog muab los ua lub cim txog Khetos.",
                "5": "Thiab kuv tus ntsuj plig kuj zoo siab rau tus Tswv tej kev khi lus uas nws tau khi tseg rau peb cov yawg koob; muaj tseeb tiag, kuv tus ntsuj plig zoo siab rau nws txoj kev tshav ntuj, thiab nws txoj kev txim lij, thiab nws lub hwj chim, thiab nws txoj kev hlub tshua uas muaj nyob hauv txoj hau kev tseem ceeb uas nyob mus ib txhis ntawm txoj kev dim kev tuag.",
                "6": "Thiab kuv tus ntsuj plig zoo siab ua pov thawj rau kuv cov neeg tias yog Khetos tsis los ces noob neej txhua tus yeej yuav piam sij.",
                "7": "Vim yog tsis muaj tus Khetos ces yeej tsis muaj Vajtswv; thiab yog tsis muaj Vajtswv ces yeej tsis muaj peb, vim yuav muaj tsis tau kev tsim txhua yam. Tiam sis muaj Vajtswv, thiab nws yog Khetos, thiab nws yuav los thaum txog lub sij hawm uas teem cia rau nws.",
                "8": "Thiab nim no kuv sau Yaxayas ib txhia lus tseg cia, xwv kom kuv cov neeg uas pom tej lus no yuav txhawb nqa lawv lub siab thiab muaj kev zoo siab rau tib neeg sawv daws. Nim no nov yog tej lus ntawd, thiab cia nej muab tej lus ntawd piv rau nej thiab rau neeg txhua tus."
            },
            "12": {
                "1": "Txoj lus uas Amauxes tus tub Yaxayas tau pom txog Yudas thiab Yeluxalees:",
                "2": "Thiab yuav muaj tias nyob hauv hnub nyoog kawg, thaum tus Tswv yuav muab lub roob ntawm tus Tswv lub tsev tsa rau saum tej ncov roob, thiab yuav muab tsa nyob siab dua li tej pov roob, thiab txhua haiv neeg yuav ntws los mus rau lub roob ntawm tus Tswv lub tsev.",
                "3": "Thiab muaj neeg coob yuav mus thiab hais tias, nej cia li los, thiab cia peb mus rau pem tus Tswv lub roob, mus rau ntawm Yakhauj tus Vajtswv lub tsev; thiab nws yuav qhia rau peb txog nws tej kab tej ke, thiab peb yuav taug nws tej kev; vim txoj kev cai yuav tawm hauv Xi-oos mus, thiab tus Tswv txoj lus yuav tuaj hauv Yeluxalees tuaj.",
                "4": "Thiab nws yuav txiav txim rau txhua haiv neeg, thiab yuav cem neeg coob leej ntau tus: thiab lawv yuav muab lawv tej ntaj los ntaus ua khais, thiab muab lawv tej hmuv los ntaus ua liag—ib haiv neeg yuav tsis tsa ntaj tawm tsam ib haiv neeg, thiab lawv yuav tsis npaj ua rog ib zaug ntxiv li lawm.",
                "5": "Auj tsev neeg Yakhauj, nej cia li los thiab cia peb taug tus Tswv txoj kev kaj; muaj tseeb tiag, cia li los, vim nej tag nrho tau mus yuam kev, txhua tus nyias mus rau nyias tej kev phem.",
                "6": "Yog li ntawd, auj tus Tswv es, koj tau muab koj cov neeg, uas yog tsev neeg Yakhauj, tso tseg, vim lawv tau coj raws tej dab qhuas tim sab hnub tuaj, thiab tau mloog tej neeg saib hmoov zoo li cov Neeg Filitees, thiab lawv zoo siab rau tej uas yog neeg pej kum teb tej me nyuam.",
                "7": "Lawv lub teb chaws kuj muaj nyiaj muaj kub nplua mias, lawv tej nyiaj txiag yeej tsis muaj qhov uas yuav tag ib zaug li; lawv lub teb chaws los kuj muaj nees puv npo, thiab lawv tej tsheb nees luag yeej tsis paub tas li.",
                "8": "Lawv lub teb chaws los kuj muaj mlom puv nkaus; lawv teev tiam tej uas lawv ob txhais tes ua, tej uas lawv tej ntiv tes tau ua.",
                "9": "Thiab tus neeg dog dig tsis kam nyo taub hau, thiab tus neeg tseem ceeb tsis kam txo nws lub hwj chim, yog li ntawd, tsis txhob zam txim rau nws.",
                "10": "Auj nej cov niag phem es, cia li nkag mus rau hauv lub pob zeb, thiab khiav nkaum rau hauv tej plua av, vim txoj kev ntshai tus Tswv thiab lub yeeb koob ntawm nws lub yeeb haum yuav nplawm nej.",
                "11": "Thiab yuav muaj tias tib neeg tej yeeb yam muaj plhus yuav raug ua kom txo hwj chim, thiab tib neeg tej kev khav txiv yuav raug ua kom nyo taub hau, thiab tus Tswv tib leeg xwb thiaj yuav raug tsa kom siab nyob rau hnub ntawd.",
                "12": "Vim tsis ntev no hnub uas yog Ib Tsoom Tub Rog tus Tswv li yuav los rau txhua haiv neeg, muaj tseeb tiag, yuav los rau txhua tus; muaj tseeb tiag, yuav los rau cov neeg muab hlob thiab cov neeg muaj plhus, thiab yuav los rau txhua tus uas khav theeb, thiab tus Tswv yuav ua kom nws txo hwj chim.",
                "13": "Muaj tseeb tiag, thiab tus Tswv hnub yuav los rau tag nrho Lenpanoos tej ntoo ntshaub, vim lawv yog cov uas siab thiab tsa siab heev; thiab yuav los rau tag nrho Npasas tej ntoo qheb;",
                "14": "Thiab yuav los rau saum txhua lub roob siab, thiab rau saum txhua lub pov roob, thiab rau saum txhua haiv neeg uas khav theeb, thiab rau saum txhua pab neeg;",
                "15": "Thiab yuav los rau txhua tus pej thuam uas siab, thiab rau txhua txhia tus ntsa laj kab;",
                "16": "Thiab yuav los rau txhua lub nkoj uas nyob hauv dej hiav txwv, thiab rau txhua lub nkoj nyob hauv Thasis, thiab rau txhua qhov chaw uas ntxim siab.",
                "17": "Thiab tib neeg tej kev muaj plhus yuav raug ua kom nyo taub hau, thiab tib neeg tej kev khav txiv yuav raug txo kom qis; thiab tus Tswv tib leeg xwb thiaj yuav raug tsa kom siab nyob rau hnub ntawd.",
                "18": "Thiab tus Tswv yuav ua kom tej mlom puas tsuaj mus huv tib si.",
                "19": "Thiab lawv yuav mus rau hauv tej qhov tsua, thiab mus rau hauv tej qhov av, vim txoj kev ntshai tus Tswv yuav los rau lawv thiab yeeb koob ntawm nws lub yeeb haum yuav nplawm lawv, thaum nws sawv los co lub ntiaj teb kom tshee hnyo.",
                "20": "Nyob rau hnub ntawd tib neeg yuav muab lawv tej mlom nyiaj, thiab lawv tej mlom kub, uas lawv tau ua los teev tiam, pov tseg rau tej tshwb liag thiab tej puav;",
                "21": "Lawv yuav mus rau hauv tej pob zeb uas muaj chaw nrug, thiab mus rau saum tej ncov pob zeb uas ua pob caus, vim txoj kev ntshai tus Tswv yuav los rau lawv thiab lub yeeb haum ntawm nws lub yeeb koob yuav nplawm lawv, thaum nws sawv los co lub ntiaj teb kom tshee hnyo.",
                "22": "Cia li tsum tsis txhob cia siab rau tib neeg, cov uas lawv txoj pa nyob hauv lawv qhov ntswg; vim yuav saib lawv tseem ceeb npaum li cas?"
            },
            "13": {
                "1": "Vim saib seb, tus Tswv, uas yog Ib Tsoom Tub Rog tus Tswv, tshem tawm hauv Yeluxalees thiab hauv Yudas, tej khoom noj thiab tej khoom haus, tag nrho tej zaub mov noj, thiab tag nrho tej dej haus—",
                "2": "Tus neeg muaj hwj chim, thiab tus neeg ua rog, tus neeg txiav txim, thiab tus yaj saub, thiab tus neeg txawj ntse, thiab tus neeg laus;",
                "3": "Tus thawj tub rog pawg tsib caug, thiab tus neeg ua nom ua tswv, thiab tus neeg txawj ntuas, thiab tus neeg uas txawj ua yees siv, thiab tus neeg uas txawj hais lus rau laj mej pej xeem.",
                "4": "Thiab kuv yuav muab me nyuam rau lawv los ua lawv tej huab tais, thiab tej me nyuam mos yuav los kav lawv.",
                "5": "Thiab tej neeg yuav raug quab yuam, ib leeg quab yuam ib leeg, thiab txhua tus nyias raug nyias tus neeg zej zog quab yuam; tus me nyuam yaus yuav tsis hwm tus laus, thiab tus uas tsis tsim txiaj yuav tsis hwm tus uas muaj koob meej.",
                "6": "Thaum ntawd ib tug neeg yuav tuav nkaus nws tus kwv tij ntawm nws txiv tsev neeg, thiab yuav hais tias: Koj muaj ris tsho hnav, koj cia li los ua peb tus nom, thiab tsis txhob cia txoj kev puas ntsoog no los nyob hauv koj txhais tes—",
                "7": "Nyob rau hnub ntawd nws yuav twv, hais tias: Kuv tsis kam ua tus kho tib neeg; vim nyob hauv kuv lub tsev twb tsis muaj mov noj thiab tsis muaj ris tsho hnav; tsis txhob muab kuv ua tus nom kav cov neeg.",
                "8": "Vim Yeluxalees twb raug puas tsuaj lawm, thiab Yudas twb poob lawm, vim yog lawv tej nplaig thiab lawv tej hauj lwm tawm tsam tus Tswv, kom thab lub qhov muag ntawm nws lub yeeb koob.",
                "9": "Lawv lub ntsej muag twb ua tim khawv nkaug lawv, thiab tshaj lawv tej kev txhaum zoo ib yam li cov neeg uas nyob hauv lub nroog Xaudoos, thiab lawv yeej zais tsis tau li. Lawv tej ntsuj plig yuav raug kev txom nyem, vim lawv tau muab nqi zog phem rau lawv tus kheej!",
                "10": "Hais rau cov neeg ncaj ncees tias lawv yuav noj qab nyob zoo; vim lawv yuav tau noj cov txiv ntoo ntawm lawv tej hauj lwm.",
                "11": "Kev txom nyem yuav raug cov neeg phem, vim lawv yuav piam sij mus; vim nqi zog ntawm lawv tes hauj lwm yuav los raug lawv!",
                "12": "Thiab kuv cov neeg, tej me nyuam tsim txom lawv, thiab tej poj niam kav lawv. Auj kuv cov neeg es, lawv cov uas coj nej ua kom nej ua txhaum thiab rhuav nej tej kev.",
                "13": "Tus Tswv twb sawv los hais pab cov neeg, thiab sawv los txiav txim rau cov neeg.",
                "14": "Tus Tswv yuav txiav txim rau cov txwj laug ntawm nws cov neeg thiab cov tub huab tais ntawd; vim nej tau noj ntawm lub vaj txiv hmab tag lawm thiab txeeb tej cuab yeej ntawm cov neeg pluag coj los hauv nej tej tsev.",
                "15": "Tus Tswv uas yog Ib Tsoom Tub Rog tus Vajtswv hais tias, nej xav tau dab tsi? Nej muab kuv cov neeg ntaus ntsoog txaws, thiab zom tej neeg pluag lub ntsej muag.",
                "16": "Tus Tswv hais ntxiv, hais tias: Vim Xi-oos cov ntxhais khav txiv heev, thiab mus kev ncav caj dab ntev thiab ua qhov muag cus ciav, ke mus kev ke xuab ko taw yam muaj plhus ntxiag, thiab lawv tej ko taw ua suab nrov nrib nreeb—",
                "17": "Yog li ntawd tus Tswv yuav foom kom Xi-oos cov ntxhais tiaj taub hau kom ua kiav txhab, thiab tus Tswv yuav ua kom pom tej chaw uas lawv muab npog.",
                "18": "Nyob rau hnub ntawd tus Tswv yuav muab lawv tej saw nyiaj saw kub uas nrov zoo nkauj, thiab tej kaus mom paj, thiab tej saw caj dab uas kheej li lub hlis pov tseg;",
                "19": "Tej saw hlau thiab tej saw tes, thiab tej phuam npog ntsej muag;",
                "20": "Tej kaus mom nyiaj kaus mom kub, thiab tej saw uas coj ntawm tej kav ceg, tej saw khi taub hau, thiab tej txws rau tshuaj tsw qab, thiab tej kauj ntseg;",
                "21": "Tej nplhaib, thiab tej kauj ntswg;",
                "22": "Tej ce ris tsho uas muaj nuj nqis, thiab tej kaus mom huab tais, thiab tej tsho loj, thiab tej hnab rau nyiaj;",
                "23": "Tej tsom qhov muag, thiab tej ntaub uas zoo nkauj, thiab tej phuam vas taub hau thiab caj dab, thiab tej phuam npog qhov muag.",
                "24": "Thiab yuav muaj tias, tsis yog muaj qhov tsw qab tiam sis muaj qhov tsw phem; thiab tsis muaj txoj siv sia, tiam sis muaj khaub hlab ntuag; tsis muaj plaub hau ntxhee yees, tiam sis muaj do hau; tsis muaj ib lub ntiab tsuj ntiab npuag, tiam sis muaj ib lub ntiab seev tsaj; tsis muaj kev zoo nkauj, tiam sis muaj kub hnyiab.",
                "25": "Koj cov txiv neej yawg yuav tuag rau hniav ntaj hniav riam thiab koj cov neeg khov yuav tuag rau npluav rog.",
                "26": "Thiab Yeluxalees tej neeg yuav quaj ntsuag thiab yuav nyiav; thiab Yeluxalees yuav nyob qhuav qhawv, thiab yuav zaum rau hauv av."
            },
            "14": {
                "1": "Thiab nyob rau hnub ntawd, xya tus poj niam yuav ntho ib tug txiv neej, hais tias: Peb mam noj peb zaub peb mov, thiab hnav peb tsoos peb tsho; tsuas yog cia peb hu raws li koj lub npe xwb xwv kom tshem tau peb txoj kev txaj muag mus.",
                "2": "Nyob rau hnub ntawd tus Tswv tus ceg ntoo yuav zoo nkauj thiab muaj yeeb koob; lub ntiaj teb tej txiv hmab txiv ntoo yuav loj hlob thiab zoo nkauj rau lawv cov ntawm Ixayees uas tau khiav dim.",
                "3": "Thiab yuav muaj tias, yuav hais tias lawv cov uas tseg nyob rau hauv Xi-oos thiab tseem nyob rau hauv Yeluxalees yog cov uas dawb huv, txhua tus uas tau sau ntawv hais tias lawv nrog cov tseem muaj sia nyob rau hauv Yeluxalees—",
                "4": "Thaum tus Tswv tau ntxuav Xi-oos cov ntxhais qhov vuab tsuab lawm, thiab tau ntxuav Yeluxalees cov ntshav kom dawb huv tawm ntawm sawv daws uas nyob hauv los ntawm txoj kev txiav txim thiab los ntawm txoj kev kub hnyiab.",
                "5": "Thiab tus Tswv yuav tsim ib tauv huab uas muaj pa hluav taws thaum nruab hnub thiab tsim ib tug nplaim hluav taws uas ci ntsa iab thaum tsaus ntuj nyob rau saum lub roob Xi-oos txhua qhov chaw nyob; vim nyob rau saum tag nrho Xi-oos lub yeeb koob yuav muaj kev thaiv.",
                "6": "Thiab yuav muaj ib lub tsev ntaub kom muaj duab ntxoo thaum nruab hnub thiaj tsis kub kub, thiab kom muaj ib qho chaw nkaum, thiab ib qho chaw nyob nkaum cua daj cua dub thiab nkaum nag."
            },
            "15": {
                "1": "Thiab thaum ntawd kuv yuav hu ib zaj nkauj uas kuv nyiam rau tus neeg uas kuv hlub, hais txog nws lub vaj txiv hmab. Tus neeg uas kuv hlub muaj ib lub vaj txiv hmab nyob pem ib lub pov roob uas txi txiv heev.",
                "2": "Thiab nws tau xov laj kab ncig, thiab tau sau tej pob zeb hauv tawm pov tseg, thiab tau muab cov txiv hmab uas zoo tshaj plaws coj los cog rau hauv, thiab tau tsa ib tug pej thuam rau hauv plawv, thiab kuj tau txua lub qhov zeb los tsuam kua txiv hmab rau hauv thiab; thiab nws vam tias yuav txi txiv hmab, tiam sis ho txi txiv hmab qus.",
                "3": "Thiab nim no, auj cov neeg uas nyob hauv Yeluxalees, thiab cov neeg hauv Yudas, kuv thov nej txiav txim, rau kuv thiab kuv lub vaj txiv hmab.",
                "4": "Tshuav dab tsi ua ntxiv rau kuv lub vaj txiv hmab uas kuv tsis tau ua? Yog li ntawd, thaum kuv vam tias yuav txi txiv hmab kuv lub vaj ho txi txiv hmab qus.",
                "5": "Thiab nim no, cia li mus, kuv yuav qhia rau nej saib kuv yuav ua li cas rau kuv lub vaj txiv hmab—Kuv yuav muab tus laj kab ntawd tshem, thiab tej tsiaj yuav noj lub vaj txiv hmab kom tas; thiab kuv yuav tsoo kom lub phab ntsa ntawd vau, thiab tej tsiaj yuav tsuj lub vaj txiv hmab kom tiaj;",
                "6": "Thiab kuv yuav rhuav kom lub vaj txiv hmab puas tsuaj; yuav tsis yim thiab yuav tsis nthua; tiam sis yuav muaj ntoo pos thiab pos kaus ntsaj tuaj; kuv kuj yuav txib kom tej huab tsis txhob tso nag los rau haud.",
                "7": "Vim Ib Tsoom Tub Rog tus Tswv lub vaj txiv hmab yog tsev neeg Ixayees, thiab cov neeg hauv Yudas yog nws tsob txiv hmab uas zoo heev; thiab nws xav tias yuav pom kev txiav txim, tiam sis nws pom kev tsim txom; xav tias yuav pom kev ncaj ncees, tiam sis saib seb, pom kev quaj ntsuag.",
                "8": "Kev txom nyem yuav raug cov uas muab ib lub tsev los sau nrog ib lub tsev, mus txog thaum tsis muaj chaw nyob, xwv kom tsuas tshuav lawv nyob hauv lub teb chaws xwb!",
                "9": "Rau kuv ob lub pob ntseg, Ib Tsoom Tub Rog tus Tswv tau hais tias, muaj tseeb tiag ntau lub tsev yuav khoom qhuav qhawv, thiab tej nroog loj thiab zoo nkauj yuav tsis muaj neeg nyob li.",
                "10": "Muaj tseeb tiag, dav li kaum lub vaj txiv hmab yuav zom tau ib thoob kua txiv hmab xwb, thiab cog kaum thoob noob yuav muab tau ib thoob nplej xwb.",
                "11": "Kev txom nyem yuav raug lawv cov uas sawv ntxov ntxov thaum kaj ntug, xwv kom lawv yuav tau haus tej dej cawv, kom mus txog thaum tsaus ntuj, thiab lawv qaug dej qaug cawv!",
                "12": "Thiab tej raj, tej ncas, tej nruas, thiab tej raj nkauj see, thiab tej cawv txiv hmab los kuj muaj nyob hauv lawv tej kev noj kev haus; tiam sis lawv tsis xav txog tej uas tus Tswv ua, thiab tsis xav txog tej uas nws txhais tes ua tau.",
                "13": "Yog li ntawd, kuv cov neeg tau raug mus poob cev qhev, vim lawv tsis muaj kev txawj ntse; thiab lawv tej neeg tsim txiaj tshaib plab, thiab lawv tej pab coob coob tau qhuav rau kev nqhis dej.",
                "14": "Yog li ntawd, ntuj txiag teb tsaus tau loj tuaj, thiab rua nws lub qhov ncauj dav li dav tau; thiab kuv cov neeg lub yeeb koob, thiab lawv tej pab coob coob, thiab lawv txoj kev ci zoo nkauj, thiab tus uas zoo siab, yuav nqis mus rau hauv ntuj txiag teb tsaus.",
                "15": "Thiab tus neeg dog dig yuav raug txo kom qis, thiab tus neeg nto moo yuav raug txo hwj chim, thiab cov neeg uas muaj qhov muag cus ciav yuav raug txo hwj chim.",
                "16": "Tiam sis Ib Tsoom Tub Rog tus Tswv txoj kev txiav txim yuav tsa nws sawv siab, thiab Vajtswv tus uas dawb huv nws txoj kev ncaj ncees yuav ua rau nws dawb huv.",
                "17": "Thaum ntawd cov yaj yuav noj zaub li lawv ib txwm noj, thiab tej chaw puas tsuaj puas ntsoog ntawm tej tsiaj rog yuav raug cov neeg pej kum noj.",
                "18": "Kev txom nyem yuav raug cov uas xuas tej hlua uas tsis muaj nuj nqis cab lawv tej kev phem, thiab zoo li lawv xuas tej hlua pluam cab lawv tej kev txhaum;",
                "19": "Cov uas hais tias: Cia nws nrawm nroos ua nws txoj hauj lwm, xwv kom peb yuav pom tej ntawd; thiab cia Ixayees tus Dawb Huv tej lus ntuas nyob ze thiab los, xwv kom peb yuav paub tej ntawd.",
                "20": "Kev txom nyem yuav raug cov uas hu qhov phem ua qhov zoo, thiab qhov zoo ua qhov phem, uas muab kev tsaus ntuj ua kev kaj, thiab muab kev kaj ua kev tsaus ntuj, thiab muab qhov iab ua qhov qab zib, thiab qhov qab zib ua qhov iab!",
                "21": "Kev txom nyem yuav raug cov uas saib hais tias lawv muaj tswv yim thiab cov uas pom hais tias lawv txawj ntse!",
                "22": "Kev txom nyem yuav raug cov uas muaj zog haus cawv txiv hmab, thiab cov uas txawj muab tej dej cawv sib tov;",
                "23": "Cov uas hais tias tej neeg phem tsis muaj txim kom txais nqi zog, thiab saib tsis taus tej neeg ncaj ncees txoj kev ncaj!",
                "24": "Yog li ntawd, ib yam li hluav taws kub tej quav nyab npleg, thiab nplaim taws kub cov npluag nplej, lawv tej cag yuav lwj mus, thiab lawv tej paj yuav qhuav ntsws yaj tshaws li hmoov av; vim lawv tau muab Ib Tsoom Tub Rog tus Tswv txoj kev cai pov tseg, thiab tsis quav ntsej txog Ixayees tus Dawb Huv txoj lus.",
                "25": "Yog li ntawd, tus Tswv txoj kev npau taws thiaj npau rau nws cov neeg, thiab nws tau xyab nws txhais tes tawm tsam lawv, thiab tau nplawm lawv; thiab tej pov roob tau nphau, thiab lawv lub cev uas tau tuag lawm tau raug muab dua pov rau tom tej plawv kev. Txawm muaj li no los nws txoj kev npau taws tseem tsis tau thim thiab, tiam sis nws txhais tes tseem xyab li qub.",
                "26": "Thiab nws yuav tsa ib tug chij rau tej haiv neeg uas nyob deb deb, thiab yuav hu nrov nrov rau lawv cov uas nyob deb deb; thiab saib seb, lawv yuav los nrawm kawg nkaus; lawv yuav tsis muaj leej twg qaug zog los sis dawm taw.",
                "27": "Lawv yuav tsis muaj leej twg qhau cev pw los sis tsaug zog; thiab lawv yuav tsis daws txoj siv ntawm lawv lub duav, thiab yuav tsis hle lawv tej hlua khau;",
                "28": "Lawv tej xib xub yuav ntse, thiab lawv txhua rab hneev yuav nta, thiab lawv cov nees tej rau yuav tawv li zeb ntais, thiab lawv tej log tsheb yuav kiv zoo li ib lub khaub zig cua, lawv tej suab nyooj yuav nrov li ib tug tsov ntxhuav.",
                "29": "Lawv yuav nyooj zoo li tej thav tsov ntxhuav; muaj tseeb tiag, lawv yuav nyooj, thiab yuav nthos nkaus tus tsiaj, thiab yuav nqa hlo mus, thiab yuav tsis muaj leej twg cheem tau.",
                "30": "Thiab nyob rau hnub ntawd cov neeg uas nyob deb deb tuaj yuav nyooj nroo ntws rau tus Tswv cov neeg yam li tej dej hiav txwv uas nrov nroo ntws; thiab yog tias tus Tswv cov neeg tsa muag ntsia thaj av, saib seb, lawv yuav pom kev tsaus ntuj thiab kev tu siab, thiab qhov kaj saum ntuj yuav tsaus."
            },
            "16": {
                "1": "Nyob rau hauv xyoo uas vaj ntxwv Uxiyas tuag, kuv kuj tau pom tus Tswv zaum saum ib lub rooj theej kiab uas siab thiab tsa siab heev, thiab nws lub tsho nthuav suab yi lub tuam tsev.",
                "2": "Nyob rau sab saum lub rooj zaum muaj ob tug xelafees sawv saud; ib tug muaj rau phab tis; nws muab ob phab npog nws lub ntsej muag, thiab nws muab ob phab npog nws ko taw, thiab nws muab ob phab ua tis ya.",
                "3": "Thiab ib tug qw rau ib tug, thiab hais tias: Dawb huv, dawb huv, dawb huv, yog Ib Tsoom Tub Rog tus Tswv; tag nrho lub ntiaj teb muaj nws lub yeeb koob puv nkaus.",
                "4": "Thiab tej ncej puab rooj tau txav thaum hnov nws lub suab qw, thiab lub tsev tau muaj pa taw puv nkaus.",
                "5": "Ces kuv hais tias: Kev txom nyem yuav raug kuv lauj! vim kuv yuav raug puas tsuaj; vim kuv yog ib tug neeg uas muaj daim di ncauj tsis huv; thiab kuv nyob nrog tej neeg uas muaj di ncauj tsis huv; vim kuv lub qhov muag tau pom tus Vaj Ntxwv, uas yog Ib Tsoom Tub Rog tus Tswv.",
                "6": "Ces ib tug xelafees txawm tau ya plaws los rau kuv, muaj ib lub ncaig taws cig cig nyob hauv nws txhais tes, uas nws tau muab ciaj rho tawm saum lub thaj los;",
                "7": "Thiab nws tau muab lub ncaig taws ntawd tso rau saum kuv qhov ncauj, thiab hais tias: Saib seb, qhov no tau chwv koj daim di ncauj; thiab koj tej kev ua phem twb raug muab pov tseg, thiab koj tej kev txhaum twb raug ntxuav huv.",
                "8": "Kuv kuj tau hnov tus Tswv lub suab, hais tias: Kuv yuav xa leej twg mus, thiab tus twg yuav mus rau peb? Ces kuv txawm teb hais tias: Kuv nyob qhov no; cia li xa kuv mus.",
                "9": "Thiab nws tau hais tias: Cia li mus thiab qhia rau cov neeg no hais tias—Nej mloog tiag tiag, tiam sis lawv tsis to taub; thiab nej pom tiag tiag, tiam sis lawv tsis paub xyov yog dab tsi.",
                "10": "Cia li ua kom cov neeg no lub siab rog, thiab ua kom lawv pob ntseg hnyav, thiab kaw lawv qhov muag—tsam lawv qhov muag ho pom, thiab lawv pob ntseg ho hnov, thiab lawv lub siab ho to taub, thiab ho hloov siab los ntseeg thiab raug kho zoo.",
                "11": "Ces kuv teb hais tias: Tus Tswv es, yuav ntev npaum li cas? Thiab nws teb hais tias: Kom txog thaum tej nroog puas tsuaj tas tsis muaj neeg nyob, thiab tej tsev tsis muaj neeg, thiab thaj av tsis muaj neeg nyob huv tib si;",
                "12": "Thiab tus Tswv tau tshem tib neeg mus nyob deb deb, vim tag nrho thaj av no yuav raug muab tso tseg cia.",
                "13": "Tiam sis tseem yuav seem ib feem kaum, thiab lawv yuav rov qab los, thiab yuav raug puas tsuaj dua, ib yam li ib tsob ntoo loj, thiab ib yam li ib tsob ntoo qheb uas luag muab ntov es lub hauv paus ho tuaj kaus dua tuaj; xwv kom tej noob dawb huv yuav tseg tau lub ntsiab nyob rau hauv qhov ntawd."
            },
            "17": {
                "1": "Thiab tau muaj tias nyob rau lub sij hawm Ahas uas nws txiv yog Yauthas, uas nws txiv ho yog Uxiyas, uas yog teb chaws Yudas tus vaj ntxwv, thiab Lexees, uas yog teb chaws Xilias tus vaj ntxwv, thiab Npekhas uas yog Lemaliyas tus tub, uas yog Ixayees tus vaj ntxwv, tau mus rau pem Yeluxalees mus ua rog tawm tsam nws, tiam sis kov tsis yeej nws.",
                "2": "Thiab tau qhia tsev neeg Daviv hais tias: Xilias tau koom tes nrog Efala-is. Thiab nws lub siab tau co nto, thiab nws cov neeg lub siab, ib yam li tej ntoo uas co nto thaum cua ntsawj.",
                "3": "Ces tus Tswv hais rau Yaxayas hais tias: Koj thiab koj tus tub Xe-ayasus, cia li mus ntsib Ahas ziag no, nyob rau tim tus kwj deg uas ntws mus tshuam rau pem hau pas dej uas nyob hauv txoj kev ntawm tus neeg ntxhua ris tsho thaj teb;",
                "4": "Thiab hais rau nws hais tias: Ceev faj, thiab ua siab tus tus; tsis txhob ntshai, thiab tsis txhob poob siab vim yog ob teg tsau uas ncho ncho pa no, vim yog txoj kev npau taws heev ntawm Lexees rau Xilias, thiab ntawm Lemaliyas tus tub.",
                "5": "Vim yog Xilias, Efala-is, thiab Lemaliyas tus tub, tau tsim tom txwv phem tawm tsam koj, hais tias:",
                "6": "Cia peb mus tawm tsam Yudas thiab mus tsim kev kub ntxhov rau nws, thiab cia peb muab tej nroog hauv los faib rau peb, thiab tsa kom muaj ib tug vaj ntxwv nyob rau hauv, muaj tseeb tiag, yawg Thanpis tus tub.",
                "7": "Ces tus Tswv uas yog Vajtswv hais li no: Yuav tsis muaj tej yam li no, thiab yuav tsis muaj tshwm sim.",
                "8": "Vim Damaxes yog Xilias lub taub hau, thiab tus thawj coj ntawm Damaxes yog Lexees; tsis dhau rau caum tsib xyoos Efala-is yuav tawg kom tsis muaj ib tug neeg li lawm.",
                "9": "Thiab Efala-is lub taub hau yog Xamalis, thiab tus thawj coj ntawm Xamalis yog Lemaliyas tus tub. Yog hais tias koj tsis ntseeg ces koj yeej yuav tu noob.",
                "10": "Tsis tas li ntawd xwb, tus Tswv tseem tau hais rau Ahas ntxiv, hais tias:",
                "11": "Thov tus Tswv koj tus Vajtswv kom nws muab ib lub cim rau koj; thov kom nws ua tej yam dab tsi rau hauv ntiaj teb no, los sis ua tej yam dab tsi rau saum nruab ntug.",
                "12": "Tiam sis Ahas hais tias: Kuv yuav tsis thov, thiab kuv yuav tsis sim tus Tswv.",
                "13": "Thiab nws hais tias: Nim no nej cia li mloog, auj tsev neeg Daviv es; puas yog ib yam me me nej ua kom neeg dhuav, es nej tseem yuav ua kom kuv tus Vajtswv dhuav thiab los?",
                "14": "Yog li ntawd, tus Tswv kiag yuav muab ib lub cim rau nej—Saib seb, ib tug nkauj xwb yuav xeeb tub, thiab yuav yug ib tug me tub, thiab yuav hu nws lub npe hu ua Emanu-es.",
                "15": "Nws yuav noj roj txiv hmab txiv ntoo nyoj thiab zib ntab, xwv kom nws yuav paub xyeej qhov phem thiab paub xaiv qhov zoo.",
                "16": "Ua ntej thaum tus me nyuam yuav paub xyeej qhov phem thiab paub xaiv qhov zoo, lub teb chaws uas nej ntxub yuav raug lawv ob tug vaj ntxwv muab tso pov tseg.",
                "17": "Tus Tswv yuav coj los rau koj, thiab rau koj cov neeg, thiab rau koj txiv tsev neeg, tej caij tej nyoog uas los tsis tau txog txij thaum Efala-is tau ncaim Yudas, Axilias tus vaj ntxwv.",
                "18": "Thiab yuav muaj tias nyob rau hnub ntawd tus Tswv yuav hu nrov nrov rau tej yoov uas nyob txhua qhov chaw hauv teb chaws Iyiv, thiab rau tej ntab uas nyob hauv teb chaws Axilias.",
                "19": "Thiab lawv yuav tuaj, thiab lawv txhua tus yuav tuaj so rau hauv tej dawm uas tsis muaj neeg nyob, thiab tuaj nyob hauv tej qhov tsua, thiab tuaj nyob rau saum tej pos tag nrho, thiab nyob rau saum tej nroj tag nrho.",
                "20": "Nyob rau tib lub caij ntawd tus Tswv yuav cia cov neeg ntiav, xws li lawv cov uas nyob dhau ntawm tus dej, xws li Axilias tus vaj ntxwv, xuas ib tug chais hwj txwv tuaj chais lub taub hau, thiab tej plaub ko taw; thiab kuj yuav chais tej plaub hwj txwv thiab.",
                "21": "Thiab yuav muaj tias thaum ntawd, ib tug txiv neej yuav yug ib tug thav nyuj thiab ob tug yaj;",
                "22": "Thiab yuav muaj tias, vim tus thav nyuj thiab ob tug yaj muaj kua mis ntau nws yuav tau kua mis roj noj; vim txhua tus uas seem nyob hauv lub teb chaws yuav tau kua mis roj thiab zib ntab noj.",
                "23": "Thiab yuav muaj tias thaum ntawd, txhua thaj uas txeev muaj txiv hmab ib txhiab tsob uas tau nqe ib txhiab sekhee nyiaj, yuav ntxeev ua ntoo pos thiab pos kaus ntsaj.",
                "24": "Tej neeg yuav nqa hneev thiab nqa xub tuaj ntawm qhov chaw ntawd, vim yog txhua thaj av yuav hloov los ua ntoo pos thiab pos kaus ntsaj.",
                "25": "Thiab yuav tsis muaj neeg tuaj rau tej pov roob uas tau muab hlau ncaws vim ntshai tej ntoo pos thiab tej pos kaus ntsaj; tiam sis yuav cia ua chaw yug nyuj, thiab cia rau tej tsiaj tsuj."
            },
            "18": {
                "1": "Tsis tas li ntawd xwb, tus Tswv txoj lus tau hais rau kuv tias: Koj cia li mus nrhiav ib kauj ntawv, thiab xuas neeg ib tug cwj mem sau rau saum kauj ntawv, hais txog Mahawj-salas-hajsawm-npas.",
                "2": "Thiab kuv nrhiav tau tej tim khawv uas ncaj tsis tu tsis tseg los sau tej xwm txheej, tus pov thawj Uliyas, thiab yawg Yenpelikhiyas tus tub Xakhaliyas.",
                "3": "Thiab kuv tau mus cuag niam yaj saub; thiab nws tau xeeb tub thiab yug tau ib tug tub. Ces tus Tswv tau hais rau kuv hais tias: Hu nws lub npe ua: Mahawj-salas-hajsawm-npas.",
                "4": "Vim saib seb, tus me nyuam yuav tsis paub qw, Kuv txiv, thiab kuv niam, ua ntej Damaxes tej kev nplua nuj thiab Xamalis tej khoom uas txeeb tau los yuav raug vaj ntxwv Axilias tuaj txeeb mus.",
                "5": "Tus Tswv rov qab hais rau kuv dua hais tias:",
                "6": "Vim cov neeg no tsis kam lees yuav Silau-as tej dej uas ntws mus ntsiag to, thiab zoo siab rau Lexees thiab Lemaliyas tus tub;",
                "7": "Nim no yog li ntawd, saib seb, tus Tswv yuav ua kom tej dej uas muaj zog thiab ntau heev hauv tus dej ntws los rau lawv, twb yog Axilias tus vaj ntxwv thiab tag nrho nws tej yeeb koob; thiab nws yuav puv tuaj thoob tag nrho nws tej kwj deg, thiab nyab tag nrho nws tej ntug dej.",
                "8": "Thiab nws yuav hla dhau mus hauv Yudas; nws yuav ntws puv nkaus thiab phwj yees, nws yuav puv mus kom txij caj dab; thiab nws ob txhais tis yuav nthuav dav li koj ib dag tes, auj Emanu-es.",
                "9": "Cia li los koom ua ib pab, auj nej cov neeg sawv daws, thiab nej yuav raug tawg ntsoog ntxaws; thiab nej cov uas nyob tej teb chaws deb cia li cuab pob ntseg; npaj nej tus kheej, thiab nej yuav raug tawg ntsoog ntxaws; npaj nej tus kheej, thiab nej yuav raug tawg ntsoog ntxaws.",
                "10": "Cia li tuaj sab laj ua ke, thiab yuav pab tsis tau dab tsi; hais lus, los yuav tsis muaj qab hau dab tsi; vim Vajtswv nyob nrog peb.",
                "11": "Vim tus Tswv xuas txhais tes muaj zog hais rau kuv li no, thiab qhia rau kuv tias kuv yuav tsum tsis txhob taug mus raws li cov neeg tej kev no, hais tias:",
                "12": "Nej tsis txhob hais tias, Ib txoj kev tuav hauv, rau tag nrho cov uas cov neeg no yuav hais tias, ib txoj kev tuav hauv; thiab nej tsis txhob ntshai yam uas lawv ntshai, los sis txhawj.",
                "13": "Qhuas Ib Tsoom Tub Rog tus Tswv tib leeg, thiab cia nws ua tus uas nej ntshai, thiab cia nws ua tus uas nej txhawj.",
                "14": "Thiab nws yuav ua ib qho chaw dawb huv; tiam sis rau ob tsev neeg Ixayees, nws yuav ua ib txhib zeb dawm taw thiab ib lub pob zeb ua mob ntsaj, yuav ua ib rooj ntxiab thiab ib xub yej rau cov neeg hauv Yeluxalees.",
                "15": "Thiab lawv coob leej ntau tus yuav dawm taw thiab ntog, thiab raug lov npab lov tes thiab mag ntxiab, thiab raug txhom mus.",
                "16": "Khaws tej lus lus tim khawv, khi txoj kev cai tseg cia rau kuv cov thwj tim.",
                "17": "Thiab kuv yuav tso siab rau tus Tswv, tus uas nraim nws lub ntsej muag rau tsev neeg Yakhauj, thiab kuv yuav tos ntsoov nws.",
                "18": "Saib seb, kuv thiab cov me nyuam uas tus Tswv tau muab rau kuv yog Ib Tsoom Tub Rog tus Tswv, tus uas nyob saum lub Roob Xi-oos, muab los ua tej cim thiab ua tej txuj ci uas xav tsis thoob nyob hauv Ixayees.",
                "19": "Thiab thaum lawv hais rau nej hais tias: Cia li tig mus rau lawv cov uas txawj ua dab, thiab mus nrhiav cov kws yees siv uas hais lus tuj taws thiab yws yws—tiam sis puas tsim nyog uas ib co neeg tig mus rau lawv tus Vajtswv kom cov neeg ciaj hnov xov los ntawm cov neeg tuag?",
                "20": "Tig mus rau txoj kev cai thiab tej lus tim khawv; thiab yog lawv tsis hais raws li txoj kev cai thiab tej lus tim khawv, ces yog vim tsis muaj qhov kaj nyob hauv lawv.",
                "21": "Thiab lawv yuav ua neej nyob nyuaj siab thiab tshaib nqhis; thiab yuav muaj tias thaum lawv tshaib plab, lawv yuav npau taws rau lawv tus kheej, thiab foom phem rau lawv tus vaj ntxwv thiab lawv tus Vajtswv, thiab yuav ntsia saum ntuj.",
                "22": "Thiab lawv yuav ntsia rau hauv lub ntiaj teb thiab yuav pom teeb meem, pom kev tsaus ntuj, pom kev ntxhov siab tsaus nti, thiab yuav raug ntiab mus rau txoj kev tsaus ntuj."
            },
            "19": {
                "1": "Txawm li ntawd los, txoj kev tsaus ntuj yuav tsis heev npaum li txoj kev tsim txom thaj av no, thaum xub thawj nws maj mam tsim txom thaj av Xenpuloos xwb, thiab thaj av Nathalis, thiab tom qab ntawd tau tsim txom hnyav dua raws Dej Hiav Txwv Liab mus dhau tus dej Yauladees hauv Kalilais uas yog qhov chaw uas muaj ntau haiv neeg tuaj nyob.",
                "2": "Cov neeg uas tau taug kev hauv kev tsaus ntuj tau pom ib txoj kev kaj ci ntsa iab; lawv cov uas nyob hauv thaj av ntawm txoj kev tuag tus duab ntxoo, txoj kev kaj tau ci tuaj rau lawv.",
                "3": "Koj tau ua kom haiv neeg huaj vam coob, thiab tau ntxiv kom muaj kev xyiv fab tuaj—lawv muaj kev xyiv fab rau ntawm koj xub ntiag ib yam li muaj kev xyiv fab thaum sau qoob sau loo, thiab ib yam li tej neeg xyiv fab thaum lawv sib faib tej khoom uas lawv txeeb tau.",
                "4": "Vim koj tau ua rau Ixayees tus quab hnyav dam, thiab ua rau tus pas saum nws xub pwg lov, uas yog tus uas tsim txom nws tus pas.",
                "5": "Txhua txhia npluav rog ntawm tus tub rog yeej muaj suab quaj suab nyiav, thiab tej tsoos tsho yeej tsuas ntshav tas; tiam sis tej no yuav nrog hluav taws kub thiab roj hlawv.",
                "6": "Vim ib tug me nyuam yug los rau peb, twb muab ib tug me tub rau peb; thiab tsoom fwv yuav nyob rau saum nws lub xub pwg; thiab nws lub npe yuav hu ua, tus Zoo Kawg Nkaus, tus Coj Kev, tus Vajtswv Muaj Hwj Chim, Leej Txiv uas Kav Ib Txhis, tus Tub Vaj Ntxwv ntawm Kev Thaj Yeeb.",
                "7": "Nws txoj kev tswj hwm thiab kev thaj yeeb yuav muaj ntxiv zuj zus mus tsis muaj qhov kawg li, nws yuav zaum saum Daviv lub rooj theej kiab, thiab kho nws lub nceeg vaj, thiab yuav tsim kom muaj kev txiav txim thiab kev txim lij txij no mus, kom nyob ib txhis li. Ib Tsoom Tub Rog tus Tswv yuav kub siab lug ua tej no.",
                "8": "Tus Tswv tau xa nws txoj lus los rau Yakhauj thiab nws txoj lus tau los cuag Ixayees.",
                "9": "Thiab tag nrho tej neeg yuav paub, tsis hais Efala-is cov xeeb ntxwv thiab cov neeg uas nyob hauv Xamalis, cov uas muaj lub siab khav theeb thiab ua siab hlob hais tias:",
                "10": "Tej thwv cib tau vau tag, tiam sis peb yuav muab tej pob zeb txiav coj los ua tsev; cov ntoo saib raug muab ntov, tiam sis peb yuav muab cov ntoo ntshaub coj los hloov cov ntoo saib.",
                "11": "Yog li ntawd tus Tswv yuav ua kom Lexees tej yeeb ncuab tuaj tawm tsam nws, thiab yuav sau nws tej yeeb ncuab los ua ke;",
                "12": "Cov neeg Xilias nyob pem hauv ntej thiab cov neeg Filitees nyob nram qab; thiab lawv yuav rua qhov ncauj nqos Ixayees. Txawm muaj li no los nws txoj kev npau taws tseem tsis tau thim thiab, tiam sis nws txhais tes tseem xyab li qub.",
                "13": "Vim cov neeg tsis tig mus cuag tus uas nplawm lawv, thiab lawv tsis nrhiav Ib Tsoom Tub Rog tus Tswv.",
                "14": "Yog li ntawd tus Tswv yuav txiav pov tseg Ixayees lub taub hau thiab tus ko tw, tus ceg thiab lub ntsis, nyob rau tib hnub.",
                "15": "Tus txwj laug, nws yog lub taub hau; thiab tus yaj saub uas qhia tej lus dag, nws yog tus ko tw.",
                "16": "Vim cov thawj coj ntawm cov neeg no ua rau lawv ua txhaum; thiab lawv cov uas raws cov neeg no raug puas tsuaj.",
                "17": "Yog li ntawd tus Tswv yuav tsis xyiv fab rau lawv cov tub hluas, thiab yuav tsis muaj kev hlub tshua rau lawv cov me nyuam ntsuag thiab cov poj ntsuam; vim lawv txhua tus puav leej yog neeg siab dag thiab neeg ua phem, thiab txhua lub qhov ncauj puav leej hais lus ruam. Txawm muaj li no los nws txoj kev npau taws tseem tsis tau thim thiab, tiam sis nws txhais tes tseem xyab li qub.",
                "18": "Vim kev phem yuav hlawv li hluav taws hlawv; nws yuav nqos tej pos kaus ntsaj thiab tej ntoo pos, thiab yuav kub tej hav zoov nuj xiab, thiab cov neeg Ixayees yuav sib ntswg zos ploj mus li cov pa taws ncho.",
                "19": "Los ntawm Ib Tsoom Tub Rog tus Tswv txoj kev npau taws thaj av thiaj raug kub hnyiab dub nciab, thiab cov neeg yuav zoo li cov roj uas cia zes hluav taws; tsis muaj ib tug neeg twg uas yuav tseg nws tus kwv tij li.",
                "20": "Thiab nws sab tes xis yuav nthos mov noj thiab tseem tshaib plab; thiab nws yuav xuas sab tes laug noj mov thiab lawv yuav tsis txaus yees; lawv txhua tus nyias yuav noj nyias tej nqaij ntawm nyias txhais npab—",
                "21": "Manaxes, Efala-is; thiab Efala-is, Manaxes; nkawd yuav ua ke tawm tsam Yudas. Txawm muaj li no los nws txoj kev npau taws tseem tsis tau thim thiab, tiam sis nws txhais tes tseem xyab li qub."
            },
            "20": {
                "1": "Kev txom nyem raug lawv cov uas tshaj tawm tej lus tshaj tawm tsis ncaj ncees, thiab cov uas sau tej kev cai tsuj yuam uas lawv tau tsa;",
                "2": "Los txwv tsis pub kev txim lij rau cov neeg txom nyem, thiab los txeeb kev ywj siab ntawm kuv cov neeg pluag, xwv kom cov poj ntsuam yuav raug lawv tsim txom, thiab xwv kom lawv yuav nyiag tau ntawm cov me nyuam ntsuag!",
                "3": "Thiab nej yuav ua li cas nyob rau hnub uas rau txim, thiab nyob rau txoj kev puas tsuaj uas tuaj deb tuaj? nej yuav khiav mus nrhiav kev pab ntawm leej twg? thiab nej yuav muab nej lub yeeb koob coj mus tso rau qhov twg?",
                "4": "Yog tsis muaj kuv ces lawv yuav khoov ris tej neeg uas raug kaw, thiab lawv yuav raug tuag nyob hauv qab cov neeg uas twb raug tua tuag lawm. Txawm muaj li no los nws txoj kev npau taws tseem tsis tau thim thiab, tiam sis nws txhais tes tseem xyab li qub.",
                "5": "Auj cov neeg Axilias es, nej uas yog lub zog ntawm kuv txoj kev npau taws, thiab tus pas uas nyob hauv lawv txhais tes yog lawv txoj kev npau taws.",
                "6": "Kuv yuav xa nws mus tawm tsam haiv neeg uas siab dag, thiab kuv yuav cia nws mus txeeb tej khoom ntawm cov neeg uas kuv npau taws rau, thiab mus tsim txom, thiab mus tsuj lawv zoo li tej av nkos tom tej kev.",
                "7": "Txawm li ntawd los nws tsis tau npaj li ntawd, thiab nws lub siab tsis tau xav li ntawd; tiam sis nyob hauv nws lub siab yog xav ua kom puas tsuaj thiab txiav tawm ntau haiv neeg, tsis yog tsawg.",
                "8": "Vim nws hais tias: Kuv tej tub vaj ntxwv tag nrho ua ke tsis yog tej vaj ntxwv los?",
                "9": "Kanaus tsis zoo ib yam li Kakhemis los? Hamas tsis zoo ib yam li Alepas los? Xamalis tsis zoo ib yam li Damaxes los?",
                "10": "Ib yam li kuv txhais tes tau tsim tej teb chaws ua muaj mlom, thiab tej uas muaj mlom puab ntau tshaj li tej uas nyob hauv Yeluxalees thiab hauv Xamalis;",
                "11": "Es kuv tseem yuav tsis ua rau Yeluxalees thiab nws tej mlom, ib yam li kuv tau ua rau Xamalis thiab nws tej mlom los?",
                "12": "Yog li ntawd yuav muaj tias thaum tus Tswv tau ua tiav tag nrho nws txoj hauj lwm rau saum Roob Xi-oos thiab rau Yeluxalees, kuv yuav rau txim rau tej txiv ntoo ntawm vaj ntxwv Axilias lub siab khav txiv, thiab lub yeeb koob ntawm nws txoj kev muaj plhus.",
                "13": "Vim nws hais tias: Los ntawm kuv txhais tes lub zog thiab los ntawm kuv lub tswv yim kuv tau ua tej yam no; vim kuv txiav txim ncaj; thiab kuv tau txeeb tej neeg tej ciam av, thiab tau nyiag lawv tej nyiaj txiag, thiab kuv tau ntaus yeej tej neeg zoo li ib tug neeg muaj peev xwm;",
                "14": "Thiab kuv txhais tes nrhiav tau tej neeg txoj kev nplua nuj zoo li ib lub zes noog; thiab zoo li ib tug neeg uas sau tej qe uas seem kuv tau sau ntiaj teb tag nrho; thiab tsis muaj leej twg xyab txhais tis, los sis rua lub qhov ncauj, los sis ua suab.",
                "15": "Puas tsim nyog rab taus qhuas nws tus kheej rau tus neeg uas siv rab taus phua? Puas tsim nyog rab kaw khav nws tus kheej rau tus neeg uas siv rab kaw txiav? Ntshe tus pas yuav txawj co mus los rau tus neeg uas muab nws nqa, los sis ntshe tus pas nrig yuav txawj nqa nws tus kheej zoo li nws tsis yog ntoo!",
                "16": "Yog li ntawd tus Tswv, Ib Tsoom Tub Rog tus Tswv, yuav xa tej ntshiv ntshiv mus rau nws tej rog rog; thiab nyob hauv nws lub yeeb koob tus Tswv yuav zes kom muaj ib qho kub zoo li qhov hluav taws kub.",
                "17": "Thiab Ixayees qhov kaj yuav zoo li ib lub qhov cub, thiab nws Tus Dawb Huv yuav zoo li ib tug nplaim hluav taws, thiab yuav kub thiab yuav nqos nws tej pos kaus ntsaj thiab nws tej ntoo pos tib hnub kom tag nrho;",
                "18": "Thiab nws tej hav zoov uas muaj yeeb koob yuav kub hnyiab mus, thiab nws thaj teb uas huaj vam, tsis hais sab ntsuj plig thiab sab cev nqaij daim tawv los yog; thiab lawv yuav zoo li thaum uas tus neeg tuav chij feeb tas.",
                "19": "Thiab cov ntoo uas seem tshuav ntawm nws thaj hav zoov yuav tsawg heev, uas txaus rau ib tug me nyuam yaus suav.",
                "20": "Thiab yuav muaj tias nyob rau hnub ntawd, Ixayees cov seem tshuav, thiab tsev neeg Yakhauj cov uas khiav dim, yuav tsis vam khom rau tus uas tau nplawm lawv, tiam sis yuav vam khom rau tus Tswv, uas yog Ixayees tus Dawb Huv, muaj tseeb tiag.",
                "21": "Cov seem tshuav yuav rov qab los, muaj tseeb tiag, twb yog Yakhauj cov seem tshuav, uas yuav los mus cuag tus Vajtswv uas muaj hwj chim.",
                "22": "Txawm tias nej cov neeg Ixayees yuav muaj coob npaum li tej xuab zeb tom ntug dej hiav txwv los, tsuas yog lawv ib co seem tshuav thiaj yuav rov qab los xwb; txoj kev puas tsuaj uas tau teem tseg yuav muaj kev ncaj ncees phwj yaws.",
                "23": "Vim Ib Tsoom Tub Rog tus Tswv uas yog Vajtswv yuav ua ib txoj kev puas tsuaj, uas twb tau npaj rau txhua thaj av.",
                "24": "Yog li ntawd, tus Tswv uas yog Ib Tsoom Tub Rog tus Vajtswv hais li no: Auj kuv cov neeg uas nyob rau hauv Xi-oos es, tsis txhob ntshai cov neeg Axilias; nws yuav xuas ib tug pas nplawm nej, thiab yuav tsa nws tus pas nrig tawm tsam nej, ib yam li Iyiv tau ua.",
                "25": "Vim tsuas yog ib nyuag ntu xwb, thiab txoj kev npau taws yuav tu, thiab kuv txoj kev chim siab yuav tu thaum lawv raug puas tsuaj.",
                "26": "Thiab Ib Tsoom Tub Rog tus Tswv yuav txhaub muab ib txoj kev nplawm rau nws zoo li txoj kev raug tua tuag ntawm Midias uas nyob ntawm lub pob zeb Aules; thiab ib yam li tus Tswv tau tsa nws tus pas rau saum tej dej hiav txwv nws yuav tsa nws tus pas ib yam li tau ua nyob hauv Iyiv.",
                "27": "Thiab yuav muaj tias nyob rau hnub ntawd yuav muab nws lub nra hnyav tshem saum nej xub pwg mus, thiab nws tus quab tshem saum nej caj dab mus, thiab tus quab yuav raug puas tsuaj mus los ntawm kev cai pleev roj.",
                "28": "Nws tuaj rau hauv A-is, nws tau hla mus rau Minkaloos; nws tau muab nws tej khoom nws nqa cia rau tim Mikamas.",
                "29": "Lawv tau hla txoj kev mus; lawv tau mus so rau tim Nkenpas; cov neeg nyob hauv Lamothes tau ntshai; cov neeg nyob hauv Xa-ules lub nroog Nkinpe-as tau khiav tas.",
                "30": "Tsa lub suab kom nrov, auj Nkalees tus ntxhais es; ua kom nrov ncha mus txog La-isas, auj Anathaus uas txom nyem es.",
                "31": "Cov neeg nyob hauv Mamenas tau khiav tas; cov neeg nyob hauv Nkenpis sib sau npaj yuav khiav.",
                "32": "Tiam sis hnub ntawd nws tseem nyob rau tim lub zos Naunpas; nws yuav co tes tawm tsam lub roob ntawm Xi-oos tus ntxhais, uas yog Yeluxalees lub pov roob.",
                "33": "Saib seb, Ib Tsoom Tub Rog tus Tswv tso kev ntshai kawg los txiav tej ceg kom tu; thiab cov uas muaj meej mom siab yuav raug txiav kom tu; thiab cov uas khav txiv yuav raug txo hwj chim.",
                "34": "Thiab nws yuav xuas hlau kab ntov tej hav zoov nuj xiab kom vau, tus uas muaj hwj chim yuav ua kom Lenpanoos vau mus."
            },
            "21": {
                "1": "Thiab yuav muaj ib tug ceg hlav tawm ntawm Yexais tus kav los, thiab yuav muaj ib ceg hlav tawm ntawm nws tej cag tuaj.",
                "2": "Thiab tus Tswv tus Ntsuj Plig yuav los nrog nws nyob, lub txiaj ntsim muaj tswv yim thiab txoj kev to taub, lub txiaj ntsim txawj ntuas thiab muaj hwj chim, lub txiaj ntsim muaj kev txawj ntse thiab txoj kev hwm tus Tswv;",
                "3": "Thiab yuav ua kom nws to taub sai txog txoj kev hwm tus Tswv; thiab nws yuav tsis txiav txim raws li nws lub qhov muag pom, los sis yuav tsis qhuab ntuas raws li nws lub pob ntseg hnov.",
                "4": "Tiam sis nws yuav siv kev ncaj ncees los txiav txim rau cov neeg pluag, thiab siv kev ncaj los qhuab ntuas neeg kom pab cov uas muaj siab mos siab muag hauv lub ntiaj teb; thiab nws yuav xuas tus pas ntawm nws lub qhov ncauj los nplawm lub ntiaj teb, thiab xuas cov pa ntawm nws daim di ncauj los tua cov neeg phem.",
                "5": "Thiab kev ncaj ncees yuav yog txoj siv sia ntawm nws duav, thiab kev mob siab rau ntseeg yuav yog txoj siv sia ntawm nws ntsag.",
                "6": "Tus hma yuav nyob nrog tus me nyuam yaj, thiab tus tsov txaij yuav pw nrog tus me nyuam tshis, thiab tus thav nyuj thiab tus thav tsov ntxhuav thiab tej nyuj twm uas rog yuav nyob ua ke; thiab ib tug me nyuam yaus yuav coj lawv kev.",
                "7": "Thiab tus nyuj thiab tus dais yuav noj ua ke; nkawd cov me nyuam mos yuav da pw ua ke; thiab tus tsov ntxhuav yuav noj quav nyab ib yam li tus heev nyuj.",
                "8": "Thiab tus me nyuam uas tseem noj mis yuav ua si ntawm lub qhov uas nab taug nyob, thiab tus me nyuam uas tso mis lawm yuav tso nws txhais tes rau saum nab raj kub sai lub qhov.",
                "9": "Lawv yuav tsis ua kom mob thiab tsis ua kom puas tsuaj nyob thoob plaws hauv kuv lub roob dawb huv, vim kev paub txog tus Tswv yuav puv mus thoob plaws lub ntiaj teb, ib yam li tej dej npog mus thoob hiav txwv.",
                "10": "Thiab nyob rau hnub ntawd Yexais yuav muaj ib tug cag, uas yuav yog ib tug chij ntawm cov neeg; tus cag no yog tus uas Lwm Haiv Neeg yuav nrhiav; thiab nws qhov chaw so yuav muaj yeeb koob.",
                "11": "Thiab yuav muaj tias nyob rau hnub ntawd tus Tswv yuav cev nws txhais tes dua zaum ob los pab cov seem tshuav ntawm nws cov neeg kom zoo li qub, txij li puag tim Axilias, thiab tim Iyiv, thiab tim Patalaus, thiab tim Kuses, thiab tim Elames, thiab tim Sinas, thiab tim Hamas, thiab tim tej koog pov txwv hauv dej hiav txwv.",
                "12": "Thiab nws yuav tsa ib tug chij rau tej haiv neeg, thiab yuav sau Ixayees tej neeg uas raug ncaws tawm los ua ke, thiab sau cov neeg Yudas uas raug faib mus nyob thoob plaws plaub ceg kaum ntuj lawm los ua ke.",
                "13": "Efala-is tej kev sib khib kuj yuav ncaim mus, thiab Yudas tej yeeb ncuab yuav raug txiav tawm; Efala-is yuav tsis khib Yudas, thiab Yudas yuav tsis thab Efala-is.",
                "14": "Tiam sis nkawd yuav ya nyob saum cov Neeg Filitees lub xub pwg mus rau sab hnub poob; nkawd yuav sib koom tes nyiag cov neeg uas nyob sab hnub tuaj; nkawd yuav xuas tes nthos Edoos thiab Mau-am; thiab Amoos cov me nyuam yuav mloog nkawd lus.",
                "15": "Thiab tus Tswv yuav rhuav tus nplaig ntawm cov neeg Iyiv tus dej hiav txwv kom puas tsuaj huv tib si; thiab los ntawm nws tej cua muaj zog nws yuav nchos nws txhais tes rau saum tus dej, thiab yuav muab nws nplawm nyob hauv xya tus dej, thiab yuav cia neeg mus ko taw qhuav rau saud.",
                "16": "Thiab yuav muaj ib txoj kev loj rau cov seem tshuav ntawm nws cov neeg, uas seem los ntawm Axilias, zoo ib yam li tau muaj rau Ixayees nyob rau hauv hnub uas Ixayees tau tawm ntawm thaj av tim Iyiv los."
            },
            "22": {
                "1": "Thiab nyob rau hnub ntawd nej yuav hais tias: Auj tus Tswv, kuv yuav qhuas koj; txawm tias koj tau npau taws rau kuv los koj txoj kev npau taws twb ploj mus, thiab koj nplij kuv lub siab.",
                "2": "Saib seb, Vajtswv yog kuv txoj kev cawm seej; kuv yuav cia siab, thiab yuav tsis ntshai; vim tus Tswv Yehauvas yog kuv lub zog thiab kuv zaj nkauj; nws kuj tau los ua kuv txoj kev cawm seej.",
                "3": "Yog li ntawd, nej yuav xyiv fab hlo daus cov dej tawm ntawm tej qhov dej cawm seej.",
                "4": "Thiab nyob rau hnub ntawd nej yuav hais tias: Qhuas tus Tswv, hu txog nws lub npe, tshaj tej uas nws ua rau cov neeg sawv daws, qhia hais tias nws lub npe zoo kawg nkaus.",
                "5": "Cia li hu nkauj rau tus Tswv; vim nws tau ua tej xwm txheej uas zoo kawg nkaus; tej no yeej paub thoob plaws nyob hauv lub ntiaj teb.",
                "6": "Cia li qw nrov nrov, nej cov neeg ntawm Xi-oos; vim Ixayees tus Dawb Huv uas nyob nrog nej muaj hwj chim heev."
            },
            "23": {
                "1": "Npanpiloos lub nra hnyav, uas Yaxayas, Amauxes tus tub, tau pom.",
                "2": "Cia li tsa ib tug chij rau saum lub roob siab, tsa suab qw rau lawv, co tes, kom lawv mus rau hauv tej neeg muaj meej mom tej rooj vag.",
                "3": "Kuv tau txib kuv cov neeg uas hloov ua dawb huv, kuv kuj tau hu kuv cov neeg uas muaj hwj chim, vim kuv txoj kev npau taws tsis yog rau lawv cov uas zoo siab txog kuv lub yeeb koob.",
                "4": "Hnov pab neeg lub suab nyob hauv tej roob zoo li ib co neeg uas muaj hwj chim, hnov ib lub suab ntawm tej nceeg vaj ntawm tej haiv neeg uas tau sib sau tuaj ua ke, Ib Tsoom Tub Rog tus Tswv sau cov tub rog ntawm tej tshav rog los ua ke.",
                "5": "Lawv tuaj puag tim ib lub teb chaws uas deb heev tuaj, tuaj puag tim ntuj kawg tuaj, muaj tseeb tiag, tus Tswv, thiab tej cuab yeej ua rog ntawm nws txoj kev npau taws, tuaj ua kom tag nrho thaj av puas tsuaj.",
                "6": "Nej cia li nyiav heev, vim tus Tswv hnub twb yuav txog lawm; hnub ntawd yuav los zoo li txoj kev puas tsuaj los ntawm tus Muaj Hwj Chim Tag Nrho los.",
                "7": "Yog li ntawd txhua txhais tes yuav qaug zog, txhua tus neeg lub siab yuav yaj ua kua;",
                "8": "Thiab lawv yuav ntshai; kev mob nkeeg thiab kev tu siab yuav los tuav lawv; lawv ib leeg yuav xav tsis thoob rau ib leeg; lawv tej ntsej muag yuav zoo li tej nplaim hluav taws.",
                "9": "Saib seb, tus Tswv hnub twb yuav los, ua nruj ua tsiv nrog kev chim thiab kev npau taws heev, los ua kom thaj av tsis muaj neeg nyob; thiab nws yuav ua kom cov neeg muaj kev txhaum uas nyob hauv puas tsuaj tawm mus.",
                "10": "Vim tej hnub qub saum ntuj thiab tej txhiaj txiv mim uas nyob saud yuav tsis ci; lub hnub yuav tsaus nti thaum nws tawm tuaj, thiab lub hli yuav tsis ua kom nws lub teeb ci.",
                "11": "Thiab kuv yuav rau txim rau neeg ntiaj teb vim yog tej kev phem, thiab rau txim rau cov neeg phem vim lawv txoj kev ua txhaum; kuv yuav ua kom txoj kev muab hlob ntawm cov neeg khav txiv tu mus, thiab yuav txo cov neeg txaus ntshai txoj kev khav txiv.",
                "12": "Kuv yuav ua kom ib tug neeg muaj nqis dua tej tseem kub; twb yuav ua kom ib tug neeg muaj nqis dua Aufis daim kub.",
                "13": "Yog li ntawd, kuv yuav co lub ntuj, thiab lub ntiaj teb yuav txav tawm ntawm nws qhov chaw mus, nyob hauv Ib Tsoom Tub Rog tus Tswv txoj kev npau taws, thiab nyob hauv hnub ntawm nws txoj kev npau taws heev.",
                "14": "Thiab thaum ntawd yuav zoo li tus mos lwj uas raug raws, thiab zoo li tus yaj uas tsis muaj neeg sau; thiab lawv txhua tus yuav tig rov mus rau lawv cov neeg, thiab txhua tus yuav khiav mus rau lawv thaj av.",
                "15": "Txhua tus uas khav txiv yuav raug hno kom tshab; muaj tseeb tiag, thiab txhua tus uas koom nrog cov neeg phem yuav vau los ntawm hniav ntaj.",
                "16": "Lawv cov me nyuam kuj yuav raug tsoo ua tej dwb daim rau lawv qhov muag pom; lawv tej vaj tse yuav raug txeeb thiab lawv tej poj niam yuav raug yuam.",
                "17": "Saib seb, kuv yuav txhaub kom cov neeg Medes tuaj tawm tsam lawv, cov uas tsis ntshaw nyiaj thiab kub, thiab lawv yuav tsis zoo siab rau tej ntawd.",
                "18": "Lawv tej hneev yuav tsoo cov tub hluas kom ua tej dwb daim; thiab lawv yuav tsis muaj lub siab hlub rau cov me nyuam mos hauv plab; lawv lub qhov muag yuav tsis tseg tej me nyuam yaus.",
                "19": "Thiab Npanpiloos, lub yeeb koob ntawm tej lub nceeg vaj, tej hauj lwm zoo nkauj uas Khadees ua tau, yuav zoo li thaum Vajtswv ua rau lub nroog Xaudoos thiab Kaumaulas puas tsuaj.",
                "20": "Npanpiloos yuav tsis muaj neeg los nyob ntxiv li lawm, thiab yuav tsis muaj neeg los nyob ntawm ib tiam neeg mus rau ib tiam: thiab tej neeg Alanpias yuav tsis tuaj tsa tsev pheeb suab ntaub rau ntawd; thiab cov neeg yug yaj yuav tsis ua lawv tej nkuaj yaj rau ntawd.",
                "21": "Tiam sis tej tsiaj qus tom tiaj suab puam yuav los da ntawd; thiab lawv tej vaj tse yuav muaj tej tsiaj phem nyob puv nkaus; thiab tej plas yuav los nyob ntawd, thiab tej sai yuav los dhia ntawd.",
                "22": "Thiab tej tsiaj qus ntawm tej koog pov txwv yuav los quaj nyob rau hauv lawv tej vaj tse uas khoob lug, thiab tej zaj yuav los nyob hauv lawv tej tsev vaj ntxwv uas zoo nkauj; thiab Npanpiloos lub caij twb los ze lawm, thiab yuav tsis ncua nws hnub nyoog. Vim kuv yuav ua kom nws puas tsuaj nrawm kawg nkaus; muaj tseeb tiag, vim kuv yuav hlub tshua kuv cov neeg, tiam sis cov neeg phem yuav piam sij."
            },
            "24": {
                "1": "Vim tus Tswv yuav muaj lub siab hlub tshua rau Yakhauj, thiab tseem yuav xaiv Ixayees, thiab muab lawv tso mus nyob rau hauv lawv thaj av; thiab tus Tswv yuav muab cov neeg txawv los koom nrog lawv, thiab cov neeg txawv yuav npuab nrog tsev neeg Yakhauj.",
                "2": "Thiab cov neeg yuav coj tsev neeg Yakhauj los rau lawv tej chaw; muaj tseeb tiag, coj deb puag tim thoob plaws lub ntiaj teb los; thiab lawv yuav rov qab los rau lawv tej thaj av uas cog lus cia. Thiab tsev neeg Ixayees yuav tau tej av ntawd, thiab yuav cia tus Tswv thaj av rau tej tub qhe thiab ntxhais qhev; thiab lawv yuav txhom cov uas tau muab lawv txhom; thiab lawv yuav kav cov uas tsim txom lawv.",
                "3": "Thiab yuav muaj tias nyob rau hnub ntawd tus Tswv yuav pub koj so, ntawm koj txoj kev tu siab, thiab ntawm koj txoj kev ntshai, thiab ntawm txoj kev ua qhev hnyav uas koj tau raug yuam ua.",
                "4": "Thiab yuav muaj tias nyob rau hnub ntawd, koj yuav muab zaj paj lug no nkaug Npanpiloos tus vaj ntxwv, thiab hais tias: Ua li cas cov neeg tsim txom ho tsum lawm, lub nroog kub ho tsum lawm!",
                "5": "Tus Tswv tau muab cov neeg phem tus pas nrig lov, cov neeg kav teb kav chaw tej cwj dam.",
                "6": "Tus uas chim siab nplawm cov neeg tsis tu ncua, tus uas npau taws kav tej haiv neeg, twb raug tsim txom, thiab tsis muaj leej twg cheem tau li.",
                "7": "Tag nrho lub ntiaj teb nyob tiaj tus, thiab nyob ntsiag to; lawv zoo siab pib hu nkauj.",
                "8": "Muaj tseeb tiag, tej ntoo yuj zoo siab rau koj, thiab tej ntoo ntshaub ntawm Lenpanoos thiab, hais tias: Txij thaum koj tau vau tsis muaj tus neeg ntov ntoo tuaj tawm tsam peb.",
                "9": "Ntuj txiag teb tsaus uas nyob puag sab hauv npaj siab tos ntsoov yuav ntsib koj thaum koj mus; nws tau txhaub cov tuag kom sawv los rau koj, txhua tus nom tswv hauv lub ntiaj teb; nws tau tsa tag nrho cov vaj ntxwv ntawm cov teb chaws kom sawv ntawm lawv tej rooj theej kiab los.",
                "10": "Lawv tag nrho yuav tsa suab thiab hais rau koj hais tias: Puas yog koj hloov kom qaug zog ib yam li peb thiab? Puas yog koj hloov los ua zoo li peb?",
                "11": "Koj lub hwj chim twb raug muab txo nqis mus rau hauv qhov ntxa; twb tsis hnov koj tej suab raj nrov; tej kas twb nkag rau koj sab haud, thiab tej kas twb npog koj tas.",
                "12": "Ua li cas koj ho poob saum ntuj ceeb tsheej los, auj Luxifaws, tus tub ntawm caij sawv ntxov! Ua li cas koj ho raug txiav poob los rau hauv av, tus uas tau ua rau tej haiv neeg qaug zog!",
                "13": "Vim koj tau hais nyob hauv koj lub siab tias: Kuv yuav nce mus lawm saum ntuj ceeb tsheej, kuv yuav muab kuv lub rooj theej kiab tsa nto siab tshaj Vajtswv tej hnub qub; kuv kuj yuav zaum rau saum lub roob ntawm txoj kev sib sau los ua ke, uas nyob rau sab qaum teb;",
                "14": "Kuv yuav nce mus kom siab tshaj cov huab; kuv yuav zoo li tus Siab Tshaj Plaws.",
                "15": "Tiam sis koj yuav raug txo nqis los mus rau hauv ntuj txiag teb tsaus, mus rau tej sab ntawm lub qhov.",
                "16": "Lawv cov uas pom koj yuav ua qhov muag nruj nreem rau koj, thiab yuav ntsia koj, thiab yuav hais tias: Nov puas yog tus txiv neej uas tau ua rau lub ntiaj teb tshee hnyo, uas tau nchos tej teb chaws?",
                "17": "Thiab tau ua rau lub ntiaj teb zoo li ib lub hav zoov, thiab tau ua rau tej nroog nyob hauv puas tsuaj, thiab tsis kam qhib qhov rooj rau nws cov neeg uas raug kaw?",
                "18": "Tag nrho cov vaj ntxwv ntawm tej haiv neeg, muaj tseeb tiag, lawv txhua tus, pw nyob hauv yeeb koob, lawv txhua tus nyias nyob hauv nyias lub tsev.",
                "19": "Tiam sis koj tau raug ntiab tawm ntawm koj lub ntxa zoo li ib ceg ntoo uas txaus ntxub, thiab zoo li cov seem tshuav uas tau raug muab tua, muab ntaj nkaug tshab, cov uas tau mus rau hauv lub qhov pob zeb; zoo li lub cev neeg tuag uas raug tsuj rau hauv qab xib taws.",
                "20": "Yuav tsis coj koj mus faus koom nrog lawv ua ke, vim koj tau ua rau koj thaj av puas tsuaj thiab tau tua koj cov neeg; tej tub ki ntawm cov neeg ua phem yuav tsis muaj hnub tau koob tau npe.",
                "21": "Npaj tua nws cov me nyuam vim tej kev ua phem ntawm lawv cov yawg koob, xwv kom lawv sawv tsis taus, thiab tsis tau thaj av ua lawv tug, thiab tsis tau mus nyob ua zej ua zog thoob plaws lub ntiaj teb.",
                "22": "Vim kuv yuav sawv los tawm tsam lawv, Ib Tsoom Tub Rog tus Tswv hais li, thiab txiav tawm ntawm Npanpiloos lub npe, thiab tej seem tshuav, thiab tej tub, thiab tej tub xeeb ntxwv, tus Tswv hais li.",
                "23": "Kuv kuj yuav muab Npanpiloos ua ib qho chaw rau tej os dej nyob thiab ua tej pas dej; thiab kuv yuav muab rab khaub rhuab ntawm txoj kev puas tsuaj los cheb Npanpiloos, Ib Tsoom Tub Rog tus Tswv hais li.",
                "24": "Ib Tsoom Tub Rog tus Tswv tau cog lus ruaj, hais tias: Tseeb raws li kuv tau xav, yeej yuav muaj zoo li ntawd; thiab raws li kuv tau npaj, yeej yuav yog zoo li ntawd—",
                "25": "Hais tias kuv yuav coj tus neeg Axilias los rau hauv kuv thaj av, thiab nyob saum kuv tej roob yuav muab nws tsuj rau hauv qab xib taws; thaum ntawd nws tus quab yuav ncaim ntawm lawv mus, thiab nws lub nra hnyav yuav ncaim ntawm lawv xub pwg mus.",
                "26": "Qhov no yog lub ntsiab uas tau npaj ua rau tag nrho lub ntiaj teb; thiab qhov no yog txhais tes uas tau xyab mus rau txhua haiv neeg.",
                "27": "Vim Ib Tsoom Tub Rog tus Tswv tau npaj lawm, thiab leej twg yuav muaj cuab kav rhuav tau? Thiab nws txhais tes twb xyab tawm lawm, thiab leej twg yuav muab nws txhais tes thim rov qab?",
                "28": "Nyob rau xyoo uas vaj ntxwv Ahas tuag yog lub nra hnyav no ntag.",
                "29": "Koj tsis txhob zoo siab, tag nrho nej cov neeg Filixatees, hais tias nws tus pas uas tau muab nej nplawm twb lov lawm; vim yuav tawm ib tug nab raj kub sai ntawm tus nab tej cag los, thiab nws tej me nyuam yuav yog ib tug nab hluav taws ya.",
                "30": "Thiab thawj tus me nyuam yug ntawm cov neeg pluag yuav muaj noj, thiab tej neeg txom nyem yuav pw hauv txoj kev nyab xeeb; thiab kuv yuav muab txoj kev tshaib nqhis los tua nej tus cag, thiab nws yuav tua nej tej seem tshuav.",
                "31": "Cia li cuab suab nyiav, auj rooj vag; cia li qw, auj lub nroog; nej, tag nrho cov neeg Filixatees, ntxhov hnyo lawm; vim yuav muaj ib nthw pa hluav taws los pem qaum teb los, thiab yuav tsis muaj leej twg nyob nws ib leeg thaum txog tej caij uas tau teem tseg.",
                "32": "Thaum ntawd cov tub xa xov ntawm tej haiv neeg ho yuav teb li cas? Teb tias tus Tswv tau tsa Xi-oos lawm, thiab cov neeg pluag ntawm nws cov neeg yuav cia siab rau Xi-oos."
            },
            "25": {
                "1": "Nim no kuv, Nifais, yuav hais tej yam txog tej lus uas kuv tau sau, uas Yaxayas lub qhov ncauj tau hais. Vim saib seb, Yaxayas tau hais ntau yam uas nyuaj rau kuv cov neeg ntau tus to taub; vim lawv tsis paub txog cov Neeg Yudais tej kev qhia txog tej yuav muaj los yav tom ntej.",
                "2": "Vim kuv, Nifais, tsis tau qhia ntau yam rau lawv txog cov Neeg Yudais tej kev cai; vim lawv tej hauj lwm yog tej hauj lwm ntawm kev tsaus ntuj, thiab tej uas lawv ua yog tej yam ntawm kev qias.",
                "3": "Yog li ntawd, kuv sau rau kuv cov neeg, rau tag nrho txhua tus uas yuav txais tej no tom qab uas kuv sau, xwv kom lawv yuav paub Vajtswv tej kev txiav txim, uas yuav los rau txhua txhia haiv neeg, raws li txoj lus uas nws tau hais.",
                "4": "Yog li ntawd, cia li mloog, auj kuv cov neeg, uas yog tsev neeg Ixayees, thiab cia li cuab pob ntseg rau kuv tej lus; txawm tias Yaxayas tej lus tsis tshua meej rau nej, txawm li ntawd los nws tej lus yeej meej rau txhua tus uas muaj lub txiaj ntsim qhia tau tej yuav muaj los yav tom ntej. Tiam sis kuv qhia ib yam uas yuav muaj los yav tom ntej rau nej, raws li tus ntsuj plig uas nyob hauv kuv; yog li ntawd kuv yuav qhia tej uas yuav muaj los yav tom ntej raws li txoj kev qhia meej uas tau nrog kuv nyob txij thaum lub caij kuv tau tawm hauv Yeluxalees nrog kuv txiv tuaj; vim saib seb, kuv tus ntsuj plig zoo siab rau txoj kev qhia meej rau kuv cov neeg, xwv kom lawv yuav kawm tau.",
                "5": "Muaj tseeb tiag, thiab kuv tus ntsuj plig zoo siab rau Yaxayas tej lus, vim kuv tau tawm hauv Yeluxalees tuaj, thiab kuv lub qhov muag tau pom tej yam ntawm cov Neeg Yudais, thiab kuv paub tias cov Neeg Yudais to taub tej yam ntawm cov yaj saub, thiab tsis muaj lwm cov neeg uas yuav to taub txog tej uas cov yaj saub tau hais rau cov Neeg Yudais npaum li lawv, tsuas yog yuav qhia lawv raws li tej uas tau qhia rau cov Neeg Yudais lawm xwb.",
                "6": "Tiam sis saib seb, kuv, Nifais, tsis tau qhia cov Neeg Yudais tej kev cai rau kuv cov me nyuam; tiam sis saib seb, kuv, tus kheej, tau nyob tim Yeluxalees, yog li ntawd kuv paub txog tej thaj tsam ib puag ncig; thiab kuv tau piav rau kuv cov me nyuam txog Vajtswv tej kev txiav txim, uas tau muaj rau cov Neeg Yudais, rau kuv cov me nyuam, raws li txhua yam uas Yaxayas tau hais, thiab kuv tsis sau tej ntawd cia.",
                "7": "Tiam sis saib seb, kuv yuav hais ntxiv txog kuv txoj kev qhia tej yuav muaj los yav tom ntej, raws li kuv txoj kev qhia meej; yog txoj kev qhia meej uas kuv paub tias yuav tsis muaj neeg to taub yuam kev; txawm li ntawd los, thaum lub caij uas yuav muaj raws li Yaxayas tej lus lawm neeg yuav paub meej txog tej yuav muaj los yav tom ntej, thaum lub caij uas tej ntawd yuav muaj dhau los mus.",
                "8": "Yog li ntawd, Yaxayas tej lus muaj nuj nqis rau noob neej, thiab tus uas xav tias nws cov lus tsis muaj nuj nqis, kuv yuav hais lus rau lawv cov no, thiab tseg tej lus no rau kuv cov neeg; vim kuv paub tias tej lus no yuav muaj nuj nqis heev rau lawv nyob rau hauv hnub nyoog kawg; vim nyob rau hnub ntawd lawv yuav to taub tej lus no; yog li ntawd, xwv kom yuav pab lawv kuv thiaj tau sau tej lus no.",
                "9": "Thiab ib yam li ib tiam neeg tau raug puas tsuaj nyob hauv cov Neeg Yudais vim txoj kev ua phem, ib yam li ntawd lawv tau raug puas tsuaj ntawm ib tiam neeg mus rau ib tiam raws li lawv tej kev ua phem; thiab lawv tsis tau muaj ib tug raug puas tsuaj uas tus Tswv cov yaj saub tsis tau qhia ua ntej rau lawv.",
                "10": "Yog li ntawd, tus Tswv cov yaj saub tau qhia lawv txog txoj kev puas tsuaj uas yuav los rau lawv, tom qab kiag uas kuv txiv tau ncaim Yeluxalees; txawm li ntawd los, lawv tseem ua lawv lub siab tawv qhawv; thiab raws li kuv txoj kev qhia tej yuav muaj los yav tom ntej lawv tau raug puas tsuaj, tsuas yog tshuav cov uas raug txhom coj mus ua qhev rau hauv Npanpiloos.",
                "11": "Thiab nim no kuv tau hais li no vim yog tus ntsuj plig uas nyob hauv kuv. Thiab txawm hais tias lawv tau raug coj mus lawm los lawv yuav rov qab los dua, thiab tau thaj av Yeluxalees ua lawv tug; yog li ntawd, tus Tswv yuav muab lawv txum tim rov qab los rau thaj av uas yog lawv qub txeeg qub teg dua.",
                "12": "Tiam sis, saib seb, lawv yuav muaj kev ua rog, thiab hnov lus paj lus cua txog kev ua rog; thiab thaum txog hnub uas Leej Txiv Tib Leeg Tub, muaj tseeb tiag, uas yog Leej Txiv ntawm lub ntuj thiab lub ntiaj teb, yuav ua nws tus kheej tshwm los rau lawv nyob hauv cev nqaij daim tawv, saib seb, lawv yuav xyeej nws, vim yog lawv tej kev ua phem, thiab lawv lub siab tawv, thiab lawv tej caj dab tawv qhawv.",
                "13": "Saib seb, lawv yuav muab nws ntsia rau saum ntoo khaub lig; thiab tom qab uas tau muab nws tso rau hauv ib lub ntxa pob zeb tau peb hnub lawm nws yuav sawv hauv qhov tuag rov qab los, nrog hwj chim kho tau mob nyob hauv nws ob txhais tis; thiab yuav cawm tag nrho cov uas ntseeg nws lub npe dim nyob rau hauv Vajtswv lub nceeg vaj. Yog li ntawd, kuv tus ntsuj plig zoo siab qhia tej uas yuav muaj los yav tom ntej ntsig txog nws, vim kuv tau pom nws lub neej, thiab kuv lub siab qhuas nws lub npe dawb huv.",
                "14": "Thiab saib seb yuav muaj tias tom qab tus Mexiyas tau sawv hauv qhov tuag rov los, thiab tau tshwm sim rau nws cov neeg, rau tag nrho cov uas yuav ntseeg nws lub npe, saib seb, Yeluxalees yuav raug puas tsuaj dua; vim kev txom nyem yuav raug lawv cov uas tawm tsam Vajtswv thiab cov neeg ntawm nws lub koom txoos.",
                "15": "Yog li ntawd, cov Neeg Yudais yuav tawg khiav ri niab mus rau txhua haiv neeg; muaj tseeb tiag, thiab Npanpiloos kuj yuav raug puas tsuaj thiab; yog li ntawd, lwm haiv neeg yuav ua rau cov Neeg Yudais tawg khiav ri niab.",
                "16": "Thiab tom qab lawv tau tawg khiav ri niab, thiab tus Tswv uas yog Vajtswv, los ntawm lwm haiv neeg, tau nplawm lawv ntau tiam neeg, muaj tseeb tiag, twb dhau ib tiam neeg mus rau ib tiam kom txog thaum yuav yaum tau lawv los ntseeg Khetos, Vajtswv Leej Tub, thiab txoj kev theej txhoj uas tsis muaj qhov kawg rau tib neeg txhua leej txhua tus—thiab thaum txog hnub uas lawv ntseeg Khetos, thiab teev tiam Leej Txiv los ntawm nws lub npe, nrog lub siab dawb thiab txhais tes huv, thiab tsis txhob tos ntsoov lwm tus Mexiyas ntxiv, ces, thaum ntawd, hnub ntawd yuav los uas yeej yuav tsum muaj li no hais tias lawv yuav ntseeg tej yam no.",
                "17": "Thiab tus Tswv yuav ncav nws txhais tes dua zaum ob los txum tim nws cov neeg tawm hauv lawv txoj kev poob zoo thiab txoj kev qaug. Yog li ntawd, nws yuav pib ua ib txoj hauj lwm zoo kawg nkaus thiab ib qho txuj ci xav tsis thoob nyob rau hauv noob neej.",
                "18": "Yog li ntawd, nws yuav coj nws tej lus los rau lawv, tej lus uas yuav txiav txim rau lawv thaum txog hnub kawg, vim tus Tswv yuav muab tej lus no rau lawv kom yaum lawv ntseeg tus Mexiyas tseeb, tus uas lawv tau xyeej; thiab kom yaum lawv ntseeg tias lawv tsis tas cia siab tos ntsoov ib tug Mexiyas los ntxiv, vim yuav tsis muaj ib tug los, tsuas yog yuav muaj tus Mexiyas cuav uas yuav dag ntxias cov neeg; vim tsuas muaj tib tug Mexiyas uas cov yaj saub tau hais, thiab tus Mexiyas ntawd yog tus uas cov Neeg Yudais xyeej.",
                "19": "Vim raws li cov yaj saub tej lus, tus Mexiyas yuav los rau pua xyoo txij li lub caij uas kuv txiv tau ncaim Yeluxalees; thiab raws li cov yaj saub tej lus, thiab Vajtswv tus tim tswv txoj lus, nws lub npe yuav hu ua Yexus Khetos, Vajtswv Leej Tub.",
                "20": "Thiab nim no, kuv cov kwv tij es, kuv tau qhia meej meej xwv kom nej thiaj tsis to taub yuam kev. Thiab ib yam li tus Tswv uas yog Vajtswv tseem muaj txoj sia nyob tus uas tau coj cov neeg Ixayees tawm tim lub teb chaws Iyiv los, thiab tau muab lub hwj chim rau Mauxes kom nws yuav tsum kho cov neeg tom qab tej nab muaj taug tom lawv, yog hais tias lawv yuav tsa qhov muag ntsia tus nab uas nws tau tsa sawv ntawm lawv xub ntiag, thiab kuj tau muab lub hwj chim rau nws xwv kom nws yuav ntaus tau lub pob zeb thiab dej yuav tawm hauv los; muaj tseeb tiag, saib seb kuv hais rau nej tias, xws li tej yam no twb muaj tseeb, thiab ib yam li tus Tswv uas yog Vajtswv tseem muaj txoj sia nyob, tsis muaj lwm lub npe nyob hauv qab ntuj no tsuas yog Yexus Khetos, tus uas kuv tau hais txog, uas yuav cawm tau neeg dim.",
                "21": "Yog li ntawd, yog vim li no tus Tswv uas yog Vajtswv thiaj tau cog lus rau kuv tias cov Neeg Nifais yuav ceev thiab hwm tej yam uas kuv sau tseg, thiab muab mus rau kuv cov tub ki, ntawm ib tiam neeg mus rau ib tiam, xwv kom yuav muaj raws li cov lus cog tseg rau Yauxej, hais tias nws cov tub ki yuav tsis muaj hnub piam sij yog tseem muaj lub ntiaj teb.",
                "22": "Yog li ntawd, tej yam no yuav mus ntawm ib tiam neeg mus rau ib tiam yog tseem muaj lub ntiaj teb; thiab tej yam no yuav mus raws li Vajtswv lub siab xav thiab lub siab nyiam; thiab tej haiv neeg uas txais tej yam no yuav raug txiav txim raws li tej lus uas tau sau cia.",
                "23": "Vim peb rau siab ntso sau ntawv, los yaum peb cov me nyuam, thiab peb cov kwv tij thiab, kom los ntseeg Khetos, thiab rov los nrog Vajtswv sib raug zoo; vim peb paub hais tias twb yog los ntawm txoj kev tshav ntuj peb thiaj tau txais kev cawm seej, tom qab peb tau ua txhua yam uas peb muaj peev xwm ua lawm.",
                "24": "Thiab, txawm hais tias peb ntseeg Khetos los, peb tseem ua raws li Mauxes txoj kev cai, thiab nyob khov kho cia siab tos ntsoov Khetos, mus txog thaum ua kom muaj raws li txoj kev cai lawm.",
                "25": "Vim yog lub hom phiaj no tus Tswv thiaj tau muab txoj kev cai; yog li ntawd, rau peb ces txoj kev cai twb tuag lawm, thiab vim yog peb txoj kev ntseeg peb thiaj muaj sia los ntawm Khetos; txawm li ntawd los peb tseem coj txoj kev cai vim yog tej lus txib.",
                "26": "Thiab peb hais txog Khetos, peb xyiv fab rau Khetos, peb qhia txog Khetos, peb qhia tej yuav muaj los yav tom ntej txog Khetos, thiab peb sau raws li peb tej lus qhia tej yuav muaj los yav tom ntej, xwv kom peb cov me nyuam yuav paub cia siab rau lub hauv paus twg kom txais kev zam txim rau lawv tej kev txhaum.",
                "27": "Yog li ntawd, peb hais txog txoj kev cai xwv kom peb cov me nyuam yuav paub tias txoj kev cai twb tuag lawm; thiab vim lawv paub tias txoj kev cai twb tuag lawm, lawv thiaj yuav cia siab tos ntsoov txoj sia uas yog los ntawm Khetos, thiab paub tias rau lub hom phiaj twg tus Tswv thiaj tau muab txoj kev cai. Thiab tom qab Khetos ua kom muaj raws li txoj kev cai, lawv thiaj yuav tsis ua lawv lub siab tawv qhawv tawm tsam nws thaum tsim nyog muab txoj kev cai tso tseg mus.",
                "28": "Thiab nim no saib seb, kuv cov neeg, nej yog ib co neeg tawv ncauj; yog li ntawd, kuv tau qhia meej meej rau nej, xwv kom nej thiaj tsis to taub yuam kev. Thiab tej lus uas kuv tau hais los yuav nyob ruaj nrees ua tim khawv nkaug nej; vim tej lus ntawd yeej qhia txaus txog txoj kev yog rau txhua tus neeg; vim txoj kev yog yeej yog ntseeg Khetos thiab tsis txhob xyeej nws; vim yog nej xyeej nws ces nej kuj xyeej cov yaj saub thiab xyeej txoj kev cai.",
                "29": "Thiab nim no saib seb, kuv hais rau nej tias txoj kev yog yeej yog ntseeg Khetos, thiab tsis txhob xyeej nws; thiab Khetos yog Ixayees tus Dawb Huv; yog li ntawd nej yuav tsum pe nws, thiab teev tiam nws kom kawg nej lub dag lub zog, thiab lub siab, thiab tag nrho nej tus ntsuj plig; thiab yog hais tias nej ua li no nej yeej yuav tsis raug ntiab tawm.",
                "30": "Thiab, npaum li uas tsim nyog ua, nej yuav tsum ua raws li Vajtswv tej kev ua thiab tej kab ke mus txog thaum ua kom muaj raws li txoj kev cai uas tau muab rau Mauxes."
            },
            "26": {
                "1": "Thiab tom qab Khetos sawv hauv qhov tuag los nws yuav ua kom nej pom nws tus kheej, kuv cov me nyuam, thiab kuv cov kwv tij uas kuv hlub es; thiab tej lus uas nws yuav hais rau nej yuav yog txoj kev cai uas nej yuav tsum coj.",
                "2": "Vim saib seb, kuv hais rau nej tias kuv tau pom tias ntau tiam neeg yuav dhau mus, thiab yuav muaj tej kev ua rog loj thiab tej kev sib cav sib ceg nyob hauv kuv cov neeg.",
                "3": "Thiab tom qab tus Mexiyas los yuav muab tej cim rau kuv cov neeg txog nws txoj kev yug, thiab txog nws txoj kev tuag thiab txoj kev sawv rov los; thiab hnub ntawd yuav tseem ceeb thiab txaus ntshai heev rau cov neeg phem, vim lawv yuav piam sij; thiab lawv piam sij vim lawv ntiab cov yaj saub tawm, thiab cov ntseeg, thiab xuas pob zeb ntaus lawv, thiab muab lawv tua; yog li ntawd cov ntseeg cov ntshav yuav quaj tawm hauv av nce tuaj mus rau Vajtswv tawm tsam lawv.",
                "4": "Yog li ntawd, txhua tus uas muab hlob, thiab cov uas ua phem, hnub uas yuav los ntawd yuav muab lawv hlawv, Ib Tsoom Tub Rog tus Tswv hais li, vim lawv yuav zoo li tej quav nyab npleg.",
                "5": "Thiab lawv cov uas tua cov yaj saub, thiab cov ntseeg, tej qhov ntuj tob yuav muab lawv nqos mus, Ib Tsoom Tub Rog tus Tswv hais li; thiab tej roob yuav los npog lawv, thiab tej khaub zig cua yuav nplawm lawv mus, thiab tej vaj tse yuav vau los tsuam lawv thiab tsoo kom lawv tawg ua tej dwb daim thiab zom kom lawv ntsoog ua hmoov.",
                "6": "Thiab xob quaj, thiab xob tua, thiab av qeeg, thiab txhua txhia yam kev puas tsuaj yuav los xyuas lawv, vim tej hluav taws ntawm tus Tswv txoj kev npau taws yuav hlawv tawm tsam lawv, thiab lawv yuav zoo li tej quav nyab npleg, thiab hnub uas yuav los ntawd yuav hlawv lawv, Ib Tsoom Tub Rog tus Tswv hais li.",
                "7": "Auj txoj kev mob, thiab txoj kev ntxhov siab ntawm kuv lub siab vim kev ploj tuag ntawm kuv cov neeg! Vim kuv, Nifais, tau pom qhov no, thiab qhov no twb yuav luag ua rau kuv puas tsuaj nyob ntawm tus Tswv xub ntiag; tiam sis kuv yuav tsum thov kuv tus Vajtswv: Koj tej kev yeej ncaj.",
                "8": "Tiam sis saib seb, cov neeg ncaj ncees uas mloog cov yaj saub tej lus, thiab tsis ua kom lawv puas tsuaj, tiam sis nyob kho kho cia siab tos ntsoov Khetos nrhiav tej cim uas muab los, txawm hais tias raug tag nrho kev tsim txom—saib seb, lawv yog cov uas yuav tsis piam sij.",
                "9": "Tiam sis Leej Tub ntawm Kev Ncaj Ncees yuav tshwm sim los rau lawv; thiab nws yuav kho lawv kom zoo, thiab lawv yuav muaj kev kaj siab lug nrog nws, kom txog thaum peb tiam neeg tau dhau mus, thiab muaj coob tus ntawm tiam neeg thib plaub tau dhau mus raws li kev ncaj ncees.",
                "10": "Thiab thaum tej xwm txheej no tau dhau mus yuav muaj ib txoj kev puas tsuaj sai heev los rau kuv cov neeg; vim, txawm hais tias kuv tus ntsuj plig mob los, kuv twb tau pom tej ntawd; yog li ntawd, kuv paub tias tej ntawd yeej yuav muaj los; thiab lawv muab lawv tus kheej muag tsis rau nqi; vim, rau qhov nqi zog ntawm lawv txoj kev muab hlob thiab lawv txoj kev ruam lawv yuav raug kev puas tsuaj; vim hais tias lawv ywj rau tus dab phem thiab xum xaiv tej hauj lwm tsaus ntuj dua tej hauj lwm kaj, yog li ntawd lawv yeej yuav nqis mus rau hauv ntuj txiag teb tsaus.",
                "11": "Vim tus Tswv tus Ntsuj Plig yuav tsis tshoov neeg lub siab tas mus li. Thiab thaum tus Ntsuj Plig tsum tsis tshoov neeg lub siab lawm thaum ntawd yuav muaj kev puas tsuaj los sai sai, thiab tej no ua rau kuv nyuaj siab.",
                "12": "Thiab ib yam li kuv tau hais txog txoj kev yaum cov Neeg Yudais, hais tias Yexus twb yog tus Khetos ntag, yeej yuav tsum yaum kom Lwm Haiv Neeg ntseeg tias Yexus yog tus Khetos, tus Vajtswv uas Nyob Mus Ib Txhis;",
                "13": "Thiab hais tias nws tshwm nws tus kheej los rau tag nrho cov uas ntseeg nws, los ntawm tus Vaj Ntsuj Plig Dawb Huv lub hwj chim; muaj tseeb tiag, rau txhua haiv neeg, txhua xeem neeg, txhua yam lus, thiab txhua yam neeg, ua tej txuj ci tseem ceeb loj, tej cim, thiab tej txuj ci uas xav tsis thoob, rau noob neej raws li lawv txoj kev ntseeg.",
                "14": "Tiam sis saib seb, kuv qhia tej yuav muaj los yav tom ntej rau nej txog hnub nyoog kawg; txog lub caij thaum tus Tswv uas yog Vajtswv yuav coj tej xwm txheej no tawm los rau noob neej.",
                "15": "Tom qab kuv cov tub ki thiab kuv cov kwv tij cov tub ki tau tso txoj kev ntseeg tseg, thiab tau raug Lwm Haiv Neeg nplawm; muaj tseeb tiag, tom qab tus Tswv uas yog Vajtswv tau tsuam yeej tawm tsam lawv, thiab tau tsa laj kab tawm tsam lawv, thiab tau tsa ntsa loog tawm tsam lawv; thiab tom qab lawv raug txo qis los rau hauv av, ua kom tsis muaj lawv lawm, Vajtswv cov tub qhe tseem yuav muab cov neeg ncaj ncees tej lus sau cia, thiab Vajtswv tseem yuav hnov cov uas rau siab ntseeg tej lus thov, thiab lawv yuav tsis hnov qab txog cov uas tau tso txoj kev ntseeg tseg.",
                "16": "Vim cov uas raug puas tsuaj yuav hais lus tawm hauv av mus rau cov uas muaj sia, thiab lawv tej lus hais yuav tawm hauv av tuaj, thiab lawv lub suab yuav zoo li tus uas txawj ua dab; vim tus Tswv uas yog Vajtswv yuav muab hwj chim rau nws, xwv kom nws yuav ntxhi ntsig txog lawv, zoo li tawm hauv av tuaj; thiab lawv tej lus yuav ntxhi tawm hauv av tuaj.",
                "17": "Vim tus Tswv uas yog Vajtswv hais li no tias: Lawv yuav sau tej xwm txheej uas tau muaj rau lawv, thiab yuav muab tej xwm txheej no sau tseg thiab khi cia rau hauv ib phau ntawv, thiab cov uas tau tso txoj kev ntseeg tseg yuav tsis tau tej ntawd, vim lawv nrhiav kev muab tej yam txog Vajtswv rhuav pov tseg.",
                "18": "Yog li ntawd, ib yam li cov uas tau raug puas tsuaj twb raug puas tsuaj sai heev; thiab lawv cov neeg coob coob uas txaus ntshai yuav zoo li tej npluag nplej uas raug cua ntsawj ya mus—muaj tseeb tiag, tus Tswv uas yog Vajtswv tau hais li no tias: Yeej yuav muaj li no sai sai, tib pliag—",
                "19": "Thiab yuav muaj tias, lawv cov uas tau tso txoj kev ntseeg tseg yuav raug tsim txom los ntawm Lwm Haiv Neeg txhais tes.",
                "20": "Thiab Lwm Haiv Neeg khav theeb vim lawv qhov muag muab hlob, thiab tau dawm ko taw, vim qhov uas ua rau lawv dawm ko taw loj heev, lawv thiaj tau tsa ntau lub koom txoos; txawm li ntawd los lawv muab Vajtswv lub hwj chim thiab tej txuj ci tseem ceeb pov tseg, thiab lawv qhia lawv tus kheej txog lawv tej kev txawj ntse thiab lawv tej kev kawm, xwv kom lawv yuav muaj nyiaj nplua nuj thiab siv cov neeg pluag lub ntsej muag ua zeb zom.",
                "21": "Thiab tau tsa ntau lub koom txoos kom muaj kev sib khib, thiab kev sib cav sib ceg, thiab kev ntxub ntxaug.",
                "22": "Thiab kuj muaj kev tuav hauv ntsiag to, zoo ib yam li txheej thaum ub, raws li txoj kev tuav hauv ntawm tus dab phem, vim nws yog tus pib tag nrho tej no; muaj tseeb tiag, yog tus pib kev tua neeg, thiab tej hauj lwm tsaus ntuj; muaj tseeb tiag, thiab nws xuas ib txoj hlua zooj los khi lawv caj dab cab lawv, kom txog thaum nws xuas nws txoj hlua ruaj ruaj los khi tau lawv mus ib txhis.",
                "23": "Vim saib seb, kuv cov kwv tij uas kuv hlub es, kuv hais rau nej hais tias tus Tswv uas yog Vajtswv tsis ua hauj lwm rau hauv qhov tsaus ntuj.",
                "24": "Nws tsis ua ib yam dab tsi tsuas yog ua tej yam uas pab neeg ntiaj teb xwb; vim nws hlub neeg ntiaj teb, nws thiaj tso nws txoj sia xwv kom nws yuav coj tau neeg txhua tus los cuag nws. Yog li ntawd, nws tsis txwv ib tug twg kom tsis txhob los txais yuav nws txoj kev cawm seej.",
                "25": "Saib seb, nws puas qw rau leej twg, hais tias: Cia li khiav ntawm kuv mus? Saib seb, kuv hais rau nej tias, Nws tsis tau hais li; tiam sis nws hais tais: Nej txhua tus uas nyob thoob plaws lub ntiaj teb cia li los cuag kuv, los yuav mis thiab zib ntab, tsis tas them nyiaj thiab tsis tas tshuav nqi.",
                "26": "Saib seb, nws puas txib leej twg kom lawv khiav tawm hauv tej tsev sab laj mus, los sis khiav tawm hauv tej tsev teev tiam Vajtswv? Saib seb, kuv hais rau nej tias, nws tsis txib li ntawd.",
                "27": "Nws puas tau txib leej twg kom lawv tsis txhob txais nws txoj kev cawm seej? Saib seb kuv hais rau nej tias, Nws tsis tau txib li ntawd; tiam sis nws tau muab txoj kev cawm seej ntawd pub dawb rau neeg txhua tus; thiab nws tau txib nws cov neeg kom lawv yaum neeg txhua tus los hloov siab lees txim.",
                "28": "Saib seb, tus Tswv puas txib leej twg tias kom lawv tsis txhob txais yuav nws txoj kev zoo? Saib seb kuv hais rau nej tias, Nws tsis tau txib li ntawd; tiam sis neeg txhua tus ib tug yeej muaj cai li ib tug, thiab Vajtswv tsis txwv leej twg.",
                "29": "Nws txib tias yuav tsum tsis txhob muaj tej tswv yim xib hwb cuav; vim, saib seb tej tswv yim xib hwb cuav yog tej neeg uas qhuab qhia thiab tsa lawv tus kheej ua ib qho kaj rau neeg ntiaj teb, xwv kom lawv yuav muaj nyiaj nplua nuj thiab kom neeg ntiaj teb qhuas lawv; tiam sis lawv tsis nrhiav qhov zoo rau Xi-oos.",
                "30": "Saib seb, tus Tswv tau txwv qhov no; yog li ntawd, tus Tswv uas yog Vajtswv tau muab ib lo lus txib tias neeg txhua tus yuav tsum muaj kev siab hlub, uas yog kev hlub. Thiab yog lawv tsis muaj kev siab hlub ces lawv tsis muaj nuj nqis dab tsi li. Yog li ntawd, yog hais tias lawv muaj kev siab hlub lawv yuav tsis cia kom Xi-oos cov tub ua hauj lwm piam sij.",
                "31": "Tiam sis Xi-oos cov tub ua hauj lwm yuav tsum ua hauj lwm rau Xi-oos; yog hais tias lawv ua hauj lwm yuav nyiaj lawv yuav tsum piam sij.",
                "32": "Thiab ntxiv dua, tus Tswv uas yog Vajtswv tau txib tias neeg yuav tsum tsis txhob tua neeg; hais tias lawv yuav tsum tsis txhob dag; hais tias lawv yuav tsum tsis txhob ua tub sab; hais tias lawv yuav tsum tsis txhob muab tus Tswv uas yog lawv tus Vajtswv lub npe mus hais ua dog ua dig; hais tias lawv yuav tsum tsis txhob ntshaw luag tug; hais tias lawv yuav tsum tsis txhob muaj kev ntxub ntxaug; hais tias lawv yuav tsum tsis nrog lwm tus sib cav sib ceg; hais tias lawv yuav tsum tsis txhob sib daj sib deev; thiab hais tias lawv yuav tsum tsis txhob ua tej no hlo li; vim tus uas ua tej no yuav tsum piam sij.",
                "33": "Vim yeej tsis muaj ib yam kev ua phem no los ntawm tus Tswv los li; vim nws tsuas ua tej uas zoo rau noob neej xwb; thiab nws tsis ua dab tsi tsuas tsuas yog tej uas meej rau noob neej xwb; thiab nws caw lawv txhua tus kom los cuag nws thiab los txais yuav nws txoj kev tshav ntuj; thiab nws tsis txwv leej twg ntawm cov uas los cuag nws, tsis hais cov neeg dub los sis cov neeg dawb, cov neeg ua qhev los sis cov neeg ywj pheej, tsis hais poj niam los sis txiv neej; thiab nws nco ntsoov txog cov neeg tsis hwm Vajtswv; thiab txhua tus yeej zoo tib yam rau Vajtswv, tsis hais cov Neeg Yudais los yog Lwm Haiv Neeg."
            },
            "27": {
                "1": "Tiam sis, saib seb, nyob rau hauv hnub nyoog kawg, los sis nyob rau hauv Lwm Haiv Neeg lub caij—muaj tseeb tiag, saib seb txhua txhia haiv ntawm Lwm Haiv Neeg thiab cov Neeg Yudais thiab, tsis hais cov uas yuav tuaj rau hauv thaj av no thiab cov uas yuav nyob rau hauv lwm thaj av, muaj tseeb tiag, nyob hauv txhua thaj av hauv lub ntiaj teb, saib seb, kev ua phem thiab txhua txhia yam kev qias yuav ua rau lawv qaug—",
                "2": "Thiab thaum hnub ntawd los txog Ib Tsoom Tub Rog tus Tswv yuav los xyuas lawv, nrog xob quaj thiab nrog av qeeg, thiab nrog ib lub suab nrov heev, thiab nrog cua daj cua dub, thiab nrog khaub zeeg cua, thiab nrog nplaim hluav taws leej faj.",
                "3": "Thiab txhua haiv neeg uas tawm tsam Xi-oos, thiab cov uas ua kom nws muaj kev nyuaj siab, yuav zoo li ib zaj npau suav uas pom thaum tsaus ntuj; muaj tseeb tiag, yuav muaj li no rau lawv, zoo li rau ib tug neeg tshaib plab uas npau suav, thiab saib seb nws noj tiam sis thaum nws tsim los nws plab qhuav qhawv; los sis zoo li ib tug neeg nqhis dej uas npau suav, thiab saib seb nws haus dej tiam sis thaum nws tsim los nws qaug zog, thiab nws tus ntsuj plig tseem nqhis; muaj tseeb tiag, twb yuav muaj li ntawd rau tej neeg ntawm txhua haiv neeg uas nkaug tawm tsam Roob Xi-oos.",
                "4": "Vim saib seb, nej txhua tus uas ua kev phem, cia li nyob twj ywm thiab cia li ua zoo xav, vim nej yuav qw, thiab quaj; muaj tseeb tiag, nej yuav qaug tiam sis tsis yog vim cawv txiv hmab, nej yuav vau koj vau kus tiam sis tsis yog vim tej dej cawv.",
                "5": "Vim saib seb, tus Tswv tau hliv tus ntsuj plig uas tsaug zog heev rau nej. Vim saib seb, nej tau kaw nej lub qhov muag, thiab nej tau xyeej cov yaj saub; thiab nej cov nom cov tswv, thiab cov pom tau yav tom ntej nws tau muab zais vim yog nej tej kev ua phem.",
                "6": "Thiab yuav muaj tias tus Tswv uas yog Vajtswv yuav muab cov lus ntawm ib phau ntawv tawm los rau nej, thiab cov lus no yuav yog cov uas tau pw tsaug zog tej lus.",
                "7": "Thiab saib seb Vajtswv yuav muab phau ntawv no khi cia; thiab nyob hauv phau ntawv yuav muaj kev tshwm sim los ntawm Vajtswv, txij thaum chiv keeb ntawm lub ntiaj teb los mus txog thaum ntuj tag teb kawg.",
                "8": "Yog li ntawd, vim yog tej uas tau muab khi cia, Vajtswv yuav tsis muab tej uas tau muab khi cia tawm los thaum cov neeg tseem muaj kev phem thiab kev qias. Yog li ntawd yuav tsis muab phau ntawv rau lawv.",
                "9": "Tiam sis yuav muab phau ntawv rau ib tug txiv neej, thiab nws yuav muab cov lus ntawm phau ntawv, uas yog cov neeg uas tau pw hauv plua av tej lus, thiab nws yuav nqa cov lus no mus rau lwm tus;",
                "10": "Tiam sis nws yuav tsis nqa cov lus uas tau muab khi cia, thiab nws yuav tsis nqa phau ntawv. Vim yuav muab phau ntawv khi cia los ntawm Vajtswv lub hwj chim, thiab tej kev tshwm sim uas tau muab khi cia yuav muab ceev rau hauv phau ntawv kom txog lub sij hawm uas tus Tswv pom zoo, es mam muab tej lus uas tau khi cia ua tawm los; vim saib seb, tej lus ntawd qhia txhua yam txij thaum ntuj tsim teb raug los txog rau thaum ntuj tag teb kawg.",
                "11": "Thiab hnub ntawd yuav los uas yuav muab tej lus ntawm phau ntawv uas tau muab khi cia nyeem nyob puag saum tej ruv tsev; thiab yuav nyeem tej lus ntawd los ntawm Khetos lub hwj chim; thiab yuav muab txhua yam ua tshwm sim los rau noob neej, tej uas ib txwm tau ua tshwm sim los rau noob neej, thiab tej uas tseem yuav ua tshwm sim mus txog thaum ntuj tag teb kawg.",
                "12": "Yog li ntawd, nyob rau hnub ntawd thaum muab phau ntawv rau tus txiv neej uas kuv tau hais txog, yuav muab phau ntawv zais ntawm neeg ntiaj teb lub qhov muag, xwv kom tsis muaj ib tug neeg twg lub qhov muag pom tsuas yog peb tug tim khawv thiaj li yuav pom xwb, los ntawm Vajtswv lub hwj chim, nrog tus uas Vajtswv tau muab phau ntawv rau; thiab lawv yuav ua tim khawv txog qhov tseeb ntawm phau ntawv thiab txog tej xwm txheej uas nyob rau haud.",
                "13": "Thiab yuav tsis muaj dua lwm tus uas yuav pom phau ntawv no, tsuas yog ob peb tug raws li Vajtswv lub siab nyiam, los ua tim khawv txog nws tej lus rau noob neej; vim tus Tswv uas yog Vajtswv tau hais tias tej lus uas cov neeg rau siab ntseeg hais yuav nrov zoo li tej lus uas los ntawm cov tuag los.",
                "14": "Yog li ntawd, tus Tswv uas yog Vajtswv yuav muab cov lus ntawm phau ntawv tawm los; thiab nws yuav tsa nws txoj lus los ntawm coob tus tim khawv lub qhov ncauj raws li nws pom zoo; thiab kev txom nyem yuav raug tus uas xyeej Vajtswv txoj lus!",
                "15": "Tiam sis saib seb, yuav muaj tias tus Tswv uas yog Vajtswv yuav hais rau tus uas nws yuav muab phau ntawv rau hais tias: Muab cov lus no uas tsis tau muab khi cia thiab muab rau lwm tus, xwv kom nws yuav coj mus qhia rau tus neeg kawm txawj kawm ntse hais tias: Kuv thov koj nyeem qhov no. Thiab tus neeg kawm txawj kawm ntse yuav teb hais tias: Nqa phau ntawv tuaj rau kuv, es kuv mam nyeem.",
                "16": "Thiab nim no, vim yog cov neeg kawm txawj kawm ntse xav tau yeeb koob ntawm lub ntiaj teb thiab xav muaj nyiaj nplua nuj lawv yuav hais li no, thiab tsis yog rau Vajtswv lub yeeb koob.",
                "17": "Thiab tus txiv neej yuav hais tias: Kuv nqa tsis tau phau ntawv tuaj, vim tau muab phau ntawv khi cia.",
                "18": "Ces tus neeg kawm txawj kawm ntse yuav teb hais tias: Kuv nyeem tsis tau phau ntawv uas tau muab zwm cia.",
                "19": "Yog li ntawd yuav muaj tias tus Tswv uas yog Vajtswv yuav rov qab muab phau ntawv thiab cov lus nyob rau hauv rau tus uas tsis kawm txawj kawm ntse; thiab tus txiv neej uas tsis kawm txawj kawm ntse yuav hais tias: Kuv twb tsis kawm txawj kawm ntse.",
                "20": "Thaum ntawd tus Tswv uas yog Vajtswv yuav hais rau nws hais tias: Cov neeg kawm txawj kawm ntse yuav tsis nyeem cov lus no, vim lawv tau xyeej cov lus no, thiab kuv yeej ua tau kuv txoj hauj lwm; yog li ntawd koj cia li nyeem cov lus uas kuv yuav muab rau koj.",
                "21": "Tsis txhob kov tej uas tau muab khi cia, vim kuv mam li muab tej ntawd tawm los thaum txog lub sij hawm uas kuv pom zoo; vim kuv yuav ua rau noob neej paub tias kuv yeej ua tau kuv txoj hauj lwm.",
                "22": "Yog li ntawd, thaum koj tau nyeem cov lus uas kuv tau txib kom koj nyeem, thiab tau txais cov tim khawv uas kuv tau cog lus rau koj, thaum ntawd koj yuav tsum rov qab muab phau ntawv khi tseg cia dua, thiab muab phau ntawv coj mus zais rau kuv, xwv kom kuv yuav ceev cov lus uas koj tsis tau nyeem cia, kom txog thaum kuv pom tias tsim nyog raws li kuv lub tswv yim muab txhua yam ua tshwm sim los rau noob neej.",
                "23": "Vim saib seb, kuv yog Vajtswv; thiab kuv yog ib tug Vajtswv ua txuj ci tseem ceeb; thiab kuv yuav qhia rau neeg ntiaj teb tias kuv zoo ib yam nag hmo, hnub no, thiab mus ib txhis li; thiab kuv tsuas ua hauj lwm nyob hauv noob neej raws li lawv txoj kev ntseeg.",
                "24": "Thiab yuav muaj dua tias tus Tswv yuav hais rau tus uas yuav nyeem cov lus uas yuav muab rau nws:",
                "25": "Vim cov neeg no siv lawv lub qhov ncauj txav los ze kuv thiab muab lawv di ncauj hwm kuv, tiam sis tau tshem lawv lub siab mus deb ntawm kuv, thiab lawv tej kev hwm kuv yog kawm los ntawm neeg tej ntsiab cai—",
                "26": "Yog li ntawd, kuv yuav ua ib txoj hauj lwm zoo kawg nkaus nyob hauv cov neeg no, muaj tseeb tiag, ib txoj hauj lwm zoo kawg nkaus thiab ib qho txuj ci xav tsis thoob, vim cov neeg txawj ntse thiab cov neeg paub ntaub paub ntawv lawv tej kev txawj ntse yuav piam sij, thiab txoj kev to taub ntawm lawv cov neeg ntse yuav raug muab zais.",
                "27": "Thiab kev txom nyem yuav raug cov uas nrhiav chaw tob muab lawv tej kev tom txwv zais deb ntawm tus Tswv! Thiab lawv tej hauj lwm yog nyob hauv qhov tsaus ntuj; thiab lawv hais tias: Leej twg yuav pom peb, thiab leej twg yuav paub? Thiab lawv kuj hais tias: muaj tseeb tiag, cov neeg yuav pom tias qhov uas tus Tswv muab tej no ntxeev sab hauv tuaj sab nraud zoo li tus neeg puab lauj kaub tej av. Tiam sis saib seb, Ib Tsoom Tub Rog tus Tswv hais tias, kuv yuav qhia rau lawv tias, kuv paub tag nrho lawv tej hauj lwm. Puas tsim nyog rau qhov khoom uas tsim tau hais txog tus uas tsim qhov khoom ntawd tias, nws tsis yog tus tsim kuv? Los sis puas tsim nyog rau qhov khoom uas puab tau hais txog tus uas puab qhov khoom ntawd tias, nws tsis muaj kev to taub?",
                "28": "Tiam sis saib seb, Ib Tsoom Tub Rog tus Tswv hais tias: Kuv yuav qhia rau noob neej tias tshuav tsis ntev pes tsawg lawm uas tus Tswv yuav muab Lenpanoos pauv mus ua ib thaj teb uas zoo heev; thiab cov neeg yuav saib thaj teb uas zoo ntawd zoo li ib thaj hav zoov.",
                "29": "Thiab nyob rau hnub ntawd cov neeg lag ntseg yuav hnov cov lus hauv phau ntawv, thiab cov neeg dig muag tej qhov muag yuav pom tawm hauv txoj kev pom tsis tseeb los thiab tawm hauv qhov tsaus ntuj los.",
                "30": "Thiab cov neeg siab mos siab muag yuav tau koob hmoov ntxiv, thiab lawv yuav xyiv fab rau tus Tswv, thiab cov pluag yuav zoo siab rau Ixayees tus Dawb Huv.",
                "31": "Vim tseeb npaum li tus Tswv muaj txoj sia nyob cov neeg yuav pom tias tus uas phem kawg nkaus yuav raug ua kom tsis muaj nuj nqis dab tsi, thiab tus uas pheej thuam lwm tus yuav raug puas tsuaj, thiab txhua tus uas tos ntsoov kev ua phem yuav raug muab txiav tawm mus;",
                "32": "Thiab cov uas hais lus nkaug ib tug neeg tsis muaj txim tias nws muaj txim, thiab cuab ib rooj ntxiab rau tus uas tau qhuab ntuas ntawm lub rooj vag, thiab muab cov neeg ncaj ncees thawb rau ib sab yam li tsis muaj nuj nqis.",
                "33": "Yog li ntawd, tus Tswv hais li no, tus uas tau txhiv Anplaham, ntsig txog tsev neeg Yakhauj: Nim no Yakhauj yuav tsis txaj muag, thiab nim no nws lub ntsej muag yuav tsis daj li.",
                "34": "Tiam sis thaum nws pom nws cov me nyuam, txoj hauj lwm ntawm kuv txhais tes, nyob ib puag ncig nws, lawv yuav qhuas kuv lub npe, thiab qhuas Yakhauj Tus Dawb Huv, thiab yuav hwm Ixayees tus Vajtswv.",
                "35": "Cov uas tau ua yuam kev ntawm sab ntsuj plig kuj yuav to taub, thiab cov uas yws yws yuav tau los kawm lus qhuab qhia."
            },
            "28": {
                "1": "Thiab nim no, saib seb, kuv cov kwv tij, kuv tau hais rau nej, raws li tus Ntsuj Plig tau txhib kom kuv hais; yog li ntawd, kuv paub tias tej no yeej yuav muaj los xwb xwb li.",
                "2": "Thiab tej uas yuav muab sau tawm hauv phau ntawv los yuav muaj nuj nqis heev rau noob neej, thiab qhov tseem ceeb yog rau peb cov tub ki, uas yog ib co seem tshuav ntawm tsev neeg Ixayees.",
                "3": "Vim yuav muaj tias nyob rau hnub ntawd cov koom txoos uas tib neeg tsa, thiab tsis yog tsa rau tus Tswv, thaum ib tug yuav hais rau lwm tus hais tias: Saib seb, kuv, kuv yog tus Tswv li; thiab lwm tus ho yuav teb tias: Kuv, kuv yog tus Tswv li; thiab txhua tus uas tau tsa tej koom txoos yuav hais li no, thiab tsis yog tsa rau tus Tswv—",
                "4": "Thiab lawv ib leeg yuav cav nrog ib leeg; thiab lawv cov pov thawj ib leeg yuav cav nrog ib leeg, thiab lawv yuav qhia los ntawm lawv tej kev kawm, thiab xyeej tus Vaj Ntsuj Plig Dawb Huv, uas ua rau neeg txawj hais.",
                "5": "Thiab lawv xyeej Vajtswv lub hwj chim, uas yog Ixayees tus Dawb Huv; thiab lawv hais rau cov neeg tias: Cuab pob ntseg mloog peb, thiab nej cia li mloog peb tej lus ntsiab cai; vim saib seb niaj hnub nim no yeej tsis muaj Vajtswv, vim tus Tswv thiab tus Txhiv Dim tau ua nws txoj hauj lwm tiav, thiab nws tau muab nws lub hwj chim rau tib neeg lawm;",
                "6": "Saib seb, nej cia li mloog kuv txoj lus ntsiab cai; yog leej twg hais tias muaj ib qho txuj ci tseem ceeb uas tau ua los ntawm tus Tswv txhais tes, tsis txhob ntseeg; vim niaj hnub nim no nws tsis yog ib tug Vajtswv ua txuj ci tseem ceeb; nws twb ua tiav nws txoj hauj lwm lawm.",
                "7": "Muaj tseeb tiag, thiab yuav muaj coob leej uas hais tias: Yeej meem noj, yeej meem haus, thiab cia li zoo siab, vim tag kis peb yuav tuag; thiab yuav zoo rau peb.",
                "8": "Thiab kuj yuav muaj coob leej uas hais tias: Yeej meem noj, yeej meem haus, thiab cia li zoo siab; txawm li ntawd los, hwm Vajtswv—nws yuav zam txim rau tej kev txhaum me ntsis; muaj tseeb tiag, dag me ntsis, siv lwm tus neeg cov lus rov qab tawm tsam nws, khawb ib lub qhov rau koj tus neeg zej zog; tej no ua yeej tsis ua li cas; thiab cia li ua txhua yam no, vim tag kis peb yuav tuag; thiab txawm tias peb muaj txim los, Vajtswv yuav ntaus peb ob peb nplawg xwb, thiab thaum kawg yuav cawm peb dim nyob hauv Vajtswv lub nceeg vaj.",
                "9": "Muaj tseeb tiag, thiab yuav muaj ntau tus uas yuav qhia zoo li no, tej lus cuav thiab tej lus tsis muaj qab hau thiab tej lus qhia vwm ntsuav, thiab yuav khav txiv ntxhias hauv lawv lub siab, thiab yuav nrhiav chaw tob muab lawv tej kev tom txwv zais deb ntawm tus Tswv; thiab tej yam lawv ua yuav nyob hauv kev tsaus ntuj.",
                "10": "Thiab cov ntseeg cov ntshav yuav qw tawm hauv av los tawm tsam lawv.",
                "11": "Muaj tseeb tiag, lawv txhua tus tau ncaim tawm ntawm txoj kev mus; lawv tau los ua neeg lim hiam.",
                "12": "Vim kev muab hlob, thiab vim tej xib hwb cuav, thiab tej lus qhuab qhia cuav, lawv tej koom txoos tau hloov los ua tsis huv, thiab lawv tej koom txoos yog tej uas muaj muaj plhus; vim kev muab hlob lawv thiaj khav txiv ntxhias.",
                "13": "Lawv nyiag ntawm cov neeg pluag vim yog lawv tej chaw teev tiam uas zoo heev; lawv nyiag ntawm cov neeg pluag vim yog lawv tej tsuj tej npuag; thiab lawv tsim txom cov neeg siab mos siab muag thiab cov neeg pluag hauv nruab siab, vim lawv txoj kev muab hlob lawv thiaj khav txiv ntxhias.",
                "14": "Lawv ua caj dab txhav thiab tsa taub hau siab; muaj tseeb tiag, thiab vim kev muab hlob, thiab kev phem, thiab kev qias, thiab kev sib daj sib deev, lawv txhua tus tau mus yuam kev tsuas yog tshuav ob peb tug, yog cov uas txo hwj chim coj raws li Khetos; txawm li ntawd los, muaj cov xib hwb cuav coj lawv, uas ntau zaus ua rau lawv yuam kev vim lawv kawm los ntawm neeg tej ntsiab cai.",
                "15": "Auj cov neeg txawj ntse, thiab cov neeg kawm txawj kawm ntse, thiab cov neeg nplua nuj, uas khav txiv hauv lawv lub siab muab hlob, thiab tag nrho cov uas tshaj tawm tej lus qhuab qhia cuav, thiab tag nrho cov uas sib daj sib deev, thiab muab tus Tswv txoj kev yog pauv, tus Tswv Vajtswv uas Muaj Hwj Chim Tag Nrho hais tias, kev txom nyem, kev txom nyem, kev txom nyem yuav raug lawv, vim lawv yuav raug muab pov mus rau hauv ntuj txiag teb tsaus!",
                "16": "Kev txom nyem yuav raug cov uas saib cov neeg ncaj ncees tsis rau nqi thiab hais lus cem tawm tsam tej uas zoo, thiab hais tias tej ntawd tsis muaj nuj nqis dab tsi! Vim hnub ntawd yuav los uas tus Tswv uas yog Vajtswv yuav los xyuas cov neeg hauv lub ntiaj teb sai sai; thiab nyob rau hnub ntawd thaum lawv txoj kev ua phem siav tas lawm lawv yuav piam sij.",
                "17": "Tiam sis saib seb, yog hais tias cov neeg nyob hauv lub ntiaj teb hloov siab lees txim rau lawv tej kev phem thiab kev qias lawv yuav tsis raug puas tsuaj, Ib Tsoom Tub Rog tus Tswv hais li ntawd.",
                "18": "Tiam sis saib seb, lub koom txoos uas muaj zog thiab txaus ntxub ntawd, uas yog tag nrho ntiaj teb tus niam ntiav, yeej yuav vau rau hauv av, thiab qhov vau ntawd yuav phem kawg nkaus.",
                "19": "Vim tus dab phem lub nceeg vaj yeej yuav tshee hnyo, thiab tus Tswv yuav txhaub kom cov uas nyob rau hauv tus dab phem lub nceeg vaj tig los hloov siab lees txim, tsis li ces tus dab phem yuav xuas nws tej saw hlau uas kav ib txhis li los txhom lawv khi, thiab txhaub kom lawv npau taws, thiab piam sij;",
                "20": "Vim saib seb, nyob rau hnub ntawd, nws yuav tshum noob neej lub siab, thiab txhaub kom lawv npau taws tawm tsam tej uas zoo.",
                "21": "Thiab nws yuav nplij lwm tus neeg lub siab, thiab ntxias lawv mus kom txaus siab rau sab cev nqaij daim tawv, kom lawv hais tias; Txhua yam yeej zoo nyob hauv Xi-oos; muaj tseeb tiag, Xi-oos yeej vam meej, txhua yam yeej zoo—thiab tus dab phem dag ntxias lawv tej ntsuj plig li no, thiab maj mam coj lawv mus rau hauv ntuj txiag teb tsaus.",
                "22": "Thiab saib seb, nws ntxias tau lwm cov, thiab qhia rau lawv hais tias yeej tsis muaj ntuj txiag teb tsaus; thiab nws hais rau lawv tias: Kuv tsis yog dab phem, vim tsis muaj dab phem—thiab nws yuav ntxhi rau lawv tej pob ntseg li no, kom txog thaum nws xuas nws tej saw hlau uas txaus ntshai khi tau lawv, qhov uas tsis muaj hnub yuav dim.",
                "23": "Muaj tseeb tiag, lawv raug khi los ntawm kev tuag, thiab ntuj txiag teb tsaus; thiab kev tuag, thiab ntuj txiag teb tsaus, thiab tus dab phem, thiab txhua tus uas raug khi li ntawd yeej yuav los sawv ntawm Vajtswv lub rooj theej kiab, thiab raug txiav txim raws li tej yam lawv tau ua, tom qab ntawd lawv yeej yuav mus rau hauv qhov chaw uas tau npaj rau lawv, twb yog ib lub pas hluav taws thiab leej faj, uas muaj kev tsim txom tsis txawj kawg li.",
                "24": "Yog li ntawd, kev txom nyem yuav raug tus uas txaus siab lawm nyob hauv Xi-oos!",
                "25": "Kev txom nyem yuav raug tus uas tshaj tawm hais tias: Txhua yam yeej zoo!",
                "26": "Muaj tseeb tiag, kev txom nyem yuav raug tus uas cuab pob ntseg mloog neeg tej ntsiab cai, thiab tsis lees paub Vajtswv lub hwj chim, thiab lub txiaj ntsim Vaj Ntsuj Plig Dawb Huv!",
                "27": "Muaj tseeb tiag, kev txom nyem yuav raug tus uas hais tias. Peb tau txais lawm, thiab peb tsis yuav ntxiv lawm!",
                "28": "Thiab lub ntsiab yog li no, kev txom nyem yuav raug txhua tus cov uas tshee hnyo, thiab npau taws vim Vajtswv txoj kev tseeb! Vim saib seb, tus uas tsa rau saum lub pob zeb zoo siab hlo txais Vajtswv txoj kev tseeb; thiab tus uas tsa rau saum tej xuab zeb tshee hnyo ntshai tsam nws yuav vau.",
                "29": "Kev txom nyem yuav raug tus uas hais tias: Peb tau txais Vajtswv txoj lus lawm, thiab peb tsis xav tau Vajtswv txoj lus ntxiv lawm, vim peb muaj txaus lawm!",
                "30": "Vim saib seb, tus Tswv uas yog Vajtswv hais li no: Kuv yuav muab rau noob neej ib nqe lus ntxiv rau ib nqe lus, ib ntsiab cai ntxiv rau ib ntsiab cai, muab me ntsis nim no thiab muab me ntsis lwm hnub; thiab lawv cov uas mloog kuv tej lus ntsiab cai, thiab cuab pob ntseg rau kuv tej lus ntuas, yuav tau koob hmoov, vim lawv yuav kawm laj lim tswv yim; rau tus uas txais kuv yuav muab ntau ntxiv; thiab cov uas hais tias, Peb muaj txaus lawm, kuv yuav muab tej uas lawv muaj tshem ntawm lawv mus.",
                "31": "Tus uas tso siab rau tib neeg, los sis cia cev nqaij daim tawv ua nws txhais npab, los sis mloog neeg tej ntsiab cai yuav raug foom tsis zoo, tsuas yog tias lawv tej ntsiab cai yog muab los ntawm tus Vaj Ntsuj Plig Dawb Huv lub hwj chim.",
                "32": "Kev txom nyem yuav raug Lwm Haiv Neeg, tus Tswv uas yog Ib Tsoom Tub Rog tus Vajtswv hais li! Txawm hais tias kuv yuav xyab kuv txhais npab rau lawv ib hnub dhau ib hnub los, lawv yuav xyeej kuv; txawm li ntawd los, kuv yuav hlub tshua lawv, tus Tswv uas yog Vajtswv hais li, yog hais tias lawv hloov siab lees txim thiab los cuag kuv; vim kuv txhais npab yeej xyab rawv tas hnub li, tus Tswv uas yog Ib Tsoom Tub Rog tus Vajtswv hais li."
            },
            "29": {
                "1": "Tiam sis saib seb, yuav muaj coob leej—nyob rau hnub ntawd thaum kuv yuav ua ib txoj hauj lwm zoo kawg nkaus rau lawv, xwv kom kuv nco txog kuv tej kev khi lus uas kuv tau khi rau noob neej, xwv kom kuv yuav tsa kuv txhais tes dua zaum ob los cawm kuv cov neeg, uas yog tsev neeg Ixayees;",
                "2": "Thiab, xwv kom kuv nco txog tej lus cog tseg uas kuv tau cog rau koj, Nifais, thiab rau koj txiv thiab, hais tias kuv yuav nco txog koj cov tub ki; thiab xwv kom tej lus ntawm koj tej tub ki yuav tawm ntawm kuv lub qhov ncauj mus rau koj cov tub ki; thiab kuv tej lus yuav nrov ncha mus thoob ntiaj teb, ua ib tug chij mus rau kuv cov neeg, uas yog tsev neeg Ixayees;",
                "3": "Thiab vim kuv tej lus yuav nrov ncha mus—muaj coob leej ntawm Lwm Haiv Neeg yuav hais tias: Ib phau Npaivnpaum! Ib phau Npaivnpaum! Peb twb muaj ib phau Npaivnpaum lawm, thiab muaj tsis taus ib phau Npaivnpaum ntxiv lawm.",
                "4": "Tiam sis tus Tswv uas yog Vajtswv hais li no: Auj cov neeg ruam, lawv yuav muaj ib phau Npaivnpaum; thiab phau Npaivnpaum yuav tawm ntawm cov Neeg Yudais los, uas yog kuv cov neeg khi lus txheej thaum ub. Thiab lawv puas tau ua cov Neeg Yudais tsaug vim phau Npaivnpaum uas lawv tau txais ntawm lawv los? Muaj tseeb tiag, Lwm Haiv Neeg xav li cas xwb? Lawv puas nco qab txog cov neeg Yudais tej teeb meem, thiab tej kev iab kev khwv, thiab tej kev mob kev nkeeg, thiab lawv tej kev rau siab ntso ntseeg kuv, es thiaj coj tau kev cawm seej los rau Lwm Haiv Neeg?",
                "5": "Auj nej cov uas yog Lwm Haiv Neeg es, nej puas nco qab txog cov Neeg Yudais, uas yog kuv cov neeg khi lus txheej thaum ub? Nej yeej tsis nco qab txog; tiam sis nej tau foom tsis zoo rau lawv, thiab tau ntxub lawv, thiab tsis tau nrhiav kev coj lawv rov qab los. Tiam sis saib seb, kuv yuav rov qab muab txhua yam no los tso rau saum nej lub taub hau; vim kuv uas yog tus Tswv tsis tau hnov qab kuv cov neeg.",
                "6": "Nej cov neeg ruam, uas yuav hais tias: Ib phau Npaivnpaum, peb twb tau ib phau Npaivnpaum lawm, thiab peb tsis xav tau ib phau Npaivnpaum ntxiv lawm. Nej puas tau ib phau Npaivnpaum yog tias tsis yog los ntawm cov Neeg Yudais los?",
                "7": "Nej tsis paub hais tias muaj ntau dua li ib haiv neeg no los? Nej tsis paub tias kuv, tus Tswv uas yog nej tus Vajtswv, tau tsim neeg txhua tus, thiab tsis paub tias kuv yeej nco txog lawv cov uas nyob saum tej koog pov txwv ntawm dej hiav txwv; thiab tsis paub tias kuv kav saum ntuj puag saud thiab hauv ntiaj teb puag hauv; thiab kuv coj kuv txoj lus tawm los rau noob neej, muaj tseeb tiag, kuv twb coj los rau txhua haiv neeg hauv lub ntiaj teb?",
                "8": "Yog li ntawd nej yws yws ua tus dab tsi, vim nej yuav tau txais kuv txoj lus ntau ntxiv? Nej puas paub hais tias cov lus tim khawv ntawm ob haiv neeg yog ib qho pov thawj rau nej tias kuv yog Vajtswv, thiab kuv nco txog ib haiv neeg zoo ib yam li kuv nco txog lwm haiv neeg? Yog li ntawd, kuv hais tib co lus rau ib haiv neeg zoo ib yam li hais rau lwm haiv neeg. Thiab thaum ob haiv neeg koom ua ke cov lus tim khawv ntawm ob haiv neeg kuj yuav koom ua ke thiab.",
                "9": "Thiab kuv ua li no xwv kom kuv yuav ua tim khawv qhia rau coob leej tias zoo ib yam nag hmo, hnub no, thiab mus ib txhis li kuv yeej yuav zoo li ntawd; thiab hais tias kuv hais kuv tej lus tawm tuaj mus raws li kuv lub siab nyiam. Thiab vim tias kuv tau hais ib lo lus lawm nej tsis txhob xav hais tias kuv tsis muaj cuab kav hais ntxiv; vim kuv txoj hauj lwm tsis tau tiav; thiab yuav tsis tau tiav kom txog thaum tsis muaj tib neeg, thiab yuav tsis tau tiav txij li lub caij ntawd ntxiv mus thiab mus ib txhis li.",
                "10": "Yog li ntawd, vim tias nej muaj ib phau Npaivnpaum nej tsis txhob xav hais tias phau Npaivnpaum muaj tag nrho kuv tej lus; thiab nej tsis txhob xav hais tias kuv tsis tau kom muab sau ntau ntxiv.",
                "11": "Vim kuv txib txhua tus neeg, tsis hais nyob sab hnub tuaj thiab sab hnub poob, thiab sab qaum teb, thiab sab qab teb, thiab nyob hauv tej koog pov txwv ntawm dej hiav txwv, kom lawv sau tej lus uas kuv hais rau lawv; vim kuv yuav txiav txim rau neeg ntiaj teb tawm ntawm tej phau ntawv uas muab sau cia, txhua tus neeg raws li tej yam nws tau ua, raws li tej uas tau muab sau tseg.",
                "12": "Vim saib seb, kuv yuav hais lus rau cov Neeg Yudais thiab lawv yuav muab sau cia; thiab kuv kuj yuav hais lus rau cov Neeg Nifais thiab lawv yuav muab sau cia; thiab kuv kuj yuav hais lus rau lwm xeem neeg ntawm tsev neeg Ixayees, uas kuv tau coj khiav tawm, thiab lawv yuav muab sau cia; thiab kuv kuj yuav hais lus rau txhua haiv neeg hauv lub ntiaj teb thiab lawv yuav muab sau cia.",
                "13": "Thiab yuav muaj tias cov Neeg Yudais yuav tau cov Neeg Nifais tej lus, thiab cov Neeg Nifais yuav tau cov Neeg Yudais tej lus; thiab cov Neeg Nifais thiab cov Neeg Yudais yuav tau tej xeem neeg Ixayees uas tau ploj lawm tej lus; thiab tej xeem neeg Ixayees uas tau ploj lawm yuav tau cov Neeg Nifais thiab cov Neeg Yudais tej lus.",
                "14": "Thiab yuav muaj tias kuv yuav muab kuv cov neeg, cov uas yog tsev neeg Ixayees, sau los tsev los rau tej av uas yog lawv qub txeeg qub teg; thiab kuj yuav muab kuv txoj lus sau ua ke los ua ib phau thiab. Thiab kuv yuav qhia rau lawv cov uas ntaus tawm tsam kuv txoj lus thiab tawm tsam kuv cov neeg, cov uas yog tsev neeg Ixayees, paub tias kuv yog Vajtswv, thiab paub tias kuv tau khi lus nrog Anplaham tias kuv yuav nco qab ntsoov txog nws tej tub ki mus ib txhis li."
            },
            "30": {
                "1": "Thiab nim no saib seb, kuv cov kwv tij uas kuv hlub es, kuv yuav hais rau nej; vim kuv, Nifais, yuav tsis cia nej xav tias nej yog neeg ncaj ncees dua li Lwm Haiv Neeg. Vim saib seb, tsuas yog nej yuav ua raws li Vajtswv tej lus txib xwb nej txhua tus thiaj yuav raug piam sij tib yam; thiab vim tej lus uas tau hais lawm nej tsis txhob xav tias Lwm Haiv Neeg yuav raug puas tsuaj huv tib si.",
                "2": "Vim saib seb, kuv hais rau nej tias txhua tus ntawm Lwm Haiv Neeg uas yuav hloov siab lees txim yeej yog tus Tswv cov neeg khi lus; thiab txhua tus ntawm cov Neeg Yudais uas tsis kam hloov siab lees txim yuav raug ntiab khiav tawm mus; vim tus Tswv tsis khi lus nrog ib tug twg li tsuas yog cov uas hloov siab lees txim thiab ntseeg nws tus Tub, tus uas yog Ixayees tus Dawb Huv xwb.",
                "3": "Thiab nim no, kuv yuav qhia tej yuav muaj los yav tom ntej me ntsis ntsig txog cov Neeg Yudais thiab Lwm Haiv Neeg. Vim tom qab phau ntawv uas kuv tau hais txog yuav tawm los, thiab tau muab sau rau Lwm Haiv Neeg, thiab rov qab muab khi cia rau tus Tswv, yuav muaj coob leej ntseeg tej lus uas tau muab sau; thiab lawv yuav coj tej lus ntawd tawm mus rau peb cov tub ki uas seem tshuav.",
                "4": "Thiab tom qab ntawd peb cov tub ki uas seem tshuav yuav paub txog peb, saib peb tau tawm hauv Yeluxalees tuaj li cas, thiab paub tias lawv yog cov Neeg Yudais cov tub ki.",
                "5": "Thiab tus Tswv cov tub qhe yuav tshaj tawm Yexus Khetos txoj moo zoo mus rau lawv; yog li ntawd, tus Tswv yuav muab lawv txum tim rov qab paub txog lawv cov yawg koob, thiab paub txog Yexus Khetos, uas lawv cov yawg koob paub.",
                "6": "Thiab tom qab ntawd lawv yuav zoo siab; vim lawv yuav paub tias qhov no yog ib txoj koob hmoov uas los ntawm Vajtswv txhais tes los rau lawv; thiab lawv tej nplai kev tsaus ntuj yuav pib poob ntawm lawv qhov muag mus; thiab ntau tiam neeg yuav tsis dhau mus, nyob hauv lawv, ua ntej lawv yuav los ua ib co neeg huv huv thiab ntxim nyiam heev xwb.",
                "7": "Thiab yuav muaj tias cov Neeg Yudais uas tau tawg khiav ri niab kuj yuav pib ntseeg Khetos thiab; thiab lawv yuav pib sib sau los ua ke rau hauv thaj av; thiab tag nrho cov uas yuav ntseeg Khetos kuj yuav los ua ib co neeg ntxim nyiam heev.",
                "8": "Thiab yuav muaj tias tus Tswv uas yog Vajtswv yuav pib ua nws txoj hauj lwm mus thoob plaws rau txhua haiv neeg, txhua xeem neeg, txhua yam lus, thiab txhua yam neeg, kom muab nws cov neeg txum tim rov qab los rau hauv lub ntiaj teb.",
                "9": "Thiab tus Tswv uas yog Vajtswv yuav siv kev ncaj ncees los txiav txim rau cov neeg pluag, thiab siv kev ncaj los qhuab ntuas cov neeg siab mos siab muag hauv lub ntiaj teb. Thiab nws yuav xuas tus pas ntawm nws lub qhov ncauj los nplawm lub ntiaj teb; thiab xuas cov pa ntawm nws daim di ncauj los tua cov neeg phem.",
                "10": "Vim lub sij hawm yuav los sai kawg nkaus uas tus Tswv uas yog Vajtswv yuav ua ib txoj kev sib faib loj heev nyob hauv cov neeg, thiab cov neeg phem yuav raug puas tsuaj; thiab nws yuav tseg nws cov neeg, muaj tseeb tiag, txawm yog yuav muaj tias, nws yuav tsum muab hluav taws los hlawv cov neeg phem kom puas tsuaj.",
                "11": "Thiab kev ncaj ncees yuav yog txoj siv sia ntawm nws duav, thiab kev rau siab ntseeg yuav yog txoj siv sia ntawm nws ntsag.",
                "12": "Thiab thaum ntawd tus hma yuav los nyob nrog tus me nyuam yaj; thiab tus tsov txaij yuav da pw nrog tus me nyuam tshis, thiab tus thav nyuj thiab tus thav tsov ntxhuav, thiab tej nyuj twm uas rog yuav nyob ua ke, thiab ib tug me nyuam yaus yuav coj lawv kev.",
                "13": "Thiab tus nyuj thiab tus dais yuav noj ua ke; nkawd tej me nyuam mos yuav da pw ua ke; thiab tus tsov ntxhuav yuav noj quav nyab ib yam li tus heev nyuj.",
                "14": "Thiab tus me nyuam uas tseem noj mis yuav ua si ntawm lub qhov uas nab taug nyob, thiab tus me nyuam uas tso mis lawm yuav tso nws txhais tes rau saum nab raj kub sai lub qhov.",
                "15": "Lawv yuav tsis ua kom mob thiab tsis ua kom puas tsuaj nyob thoob plaws hauv kuv lub roob dawb huv; vim kev paub txog tus Tswv yuav nrov mus thoob plaws lub ntiaj teb, ib yam li tej dej npog mus thoob tej hiav txwv.",
                "16": "Yog li ntawd, tus Tswv yuav ua kom paub txhua yam ntawm txhua haiv neeg; muaj tseeb tiag, yuav ua txhua yam kom noob neej paub.",
                "17": "Tsis muaj ib yam dab tsi uas yuav tsis muab ua kom tshwm sim los; tsis muaj ib yam uas ua hauv tsaus ntuj uas yuav tsis muab ua kom tawm los rau hauv qhov kaj; thiab tsis muaj ib yam dab tsi uas tau muab khi cia rau hauv lub ntiaj teb uas yuav tsis muab ua kom daws.",
                "18": "Yog li ntawd, txhua yam uas tau muab ua tshwm sim los rau noob neej yuav raug muab ua tshwm sim los nyob rau hnub ntawd; thiab Dab Ntxwg Nyoog yuav tsis muaj hwj chim ntxias tau noob neej lub siab ntxiv lawm, yuav tsis muaj hwj chim mus ntev heev li. Thiab nim no, kuv cov kwv tij uas kuv hlub es, kuv xaus kuv tej lus hais."
            },
            "31": {
                "1": "Thiab nim no kuv, Nifais, xaus kuv txoj kev qhia tej yuav muaj los yav tom ntej rau nej, kuv cov kwv tij uas kuv hlub. Thiab kuv tsuas sau tau ob peb yam, uas kuv paub tseeb tias yeej yuav muaj los; thiab kuv tsuas sau tau kuv tus kwv Yakhauj ob peb lo lus.",
                "2": "Yog li ntawd, tej yam uas kuv tau sau cia twb txaus kuv siab lawm, tsuas yog tshuav ob peb lo lus uas kuv yuav tsum hais txog Khetos txoj lus qhuab qhia; yog li ntawd, kuv yuav qhia rau nej meej meej, raws li kuv txoj kev qhia meej txog tej uas yuav muaj los yav tom ntej.",
                "3": "Vim kuv tus ntsuj plig zoo siab rau kev qhia meej; vim tus Tswv uas yog Vajtswv ua hauj lwm rau noob neej zoo li no. Vim tus Tswv uas yog Vajtswv muab qhov kaj rau txoj kev to taub; vim nws hais lus rau tib neeg raws li lawv yam lus, kom lawv thiaj to taub.",
                "4": "Yog li ntawd, kuv xav kom nej sawv daws nco qab ntsoov tias kuv tau hais rau nej lawm ntsig txog tus yaj saub ntawd uas tus Tswv tau qhia rau kuv, tus uas yuav muab Vajtswv tus Me Nyuam Yaj ua kev cai raus dej, tus uas yuav los ris neeg ntiaj teb tej kev txhaum mus.",
                "5": "Thiab nim no, yog hais tias Vajtswv tus Me Nyuam Yaj, uas dawb huv, yuav tsum ua kev cai raus dej, kom ua raws li txhua txoj kev ncaj ncees, auj yog li ntawd, peb cov uas tsis dawb huv, haj yam yuav tsum ua kev cai raus dej, muaj tseeb tiag, twb yog nyob rau hauv dej!",
                "6": "Thiab nim no, kuv yuav nug nej, kuv cov kwv tij uas kuv hlub, ua li cas Vajtswv tus Me Nyuam Yaj thiaj ua raws li txhua txoj kev ncaj ncees thaum nws ua kev cai raus dej?",
                "7": "Nej puas paub tias nws dawb huv? Txawm tias nws dawb huv los, nws tseem ua qhia rau noob neej tias, raws li sab cev nqaij daim tawv nws tseem txo nws lub hwj chim rau Leej Txiv, thiab ua pov thawj rau Leej Txiv tias nws yuav mloog Leej Txiv lus kom ua raws li Leej Txiv tej lus txib.",
                "8": "Yog li ntawd, tom qab nws ua kev cai raus dej tus Vaj Ntsuj Plig Dawb Huv nqis los rau saum nws zoo li yog ib tug nquab.",
                "9": "Thiab qhov no qhia ntxiv rau noob neej txog qhov ti ntawm txoj kev, thiab qhov nqaim ntawm lub rooj vag, uas lawv yuav tau nkag mus, thiab nws tau coj yam ntxwv rau lawv.",
                "10": "Thiab nws hais rau noob neej hais tias: Nej cia li coj raws li kuv. Yog li ntawd, kuv cov kwv tij uas kuv hlub es, peb puas yuav coj raws li Yexus yog hais tias peb tsis txaus siab ua raws li Leej Txiv tej lus txib?",
                "11": "Thiab Leej Txiv tau hais tias: Nej cia li hloov siab lees txim, nej cia li hloov siab lees txim, thiab ua kev cai raus dej los ntawm kuv Leej Tub uas kuv hlub lub npe.",
                "12": "Thiab Leej Tub lub suab kuj los rau kuv, hais tias: Tus uas ua kev cai raus dej los ntawm kuv lub npe, Leej Txiv yuav muab tus Vaj Ntsuj Plig Dawb Huv rau nws, ib yam li muab rau kuv; yog li ntawd, cia li coj raws li kuv, thiab ua tej uas nej tau pom kuv ua.",
                "13": "Yog li ntawd, kuv cov kwv tij uas kuv hlub es, kuv paub tias yog nej yuav coj raws li Leej Tub, kawg siab kawg ntsws, tsis txhob lam ua txuj ua los sis lam dag rau Vajtswv, tiam sis mob siab tiag, hloov siab lees txim rau nej tej kev txhaum, ua pov thawj rau Leej Txiv tias nej yeej txaus siab ris Khetos lub npe, los ntawm kev cai raus dej—muaj tseeb tiag, yog nej coj raws li tus Tswv thiab nej tus Cawm Seej mus rau hauv dej, raws li nws txoj lus, saib seb, tom qab ntawd nej yuav tau txais tus Vaj Ntsuj Plig Dawb Huv; muaj tseeb tiag, tom qab ntawd txoj kev cai raus ntawm hluav taws thiab ntawm tus Vaj Ntsuj Plig Dawb Huv yuav los; thiab thaum ntawd nej yuav hais tau cov tim tswv yam lus, thiab qw qhuas Ixayees tus Dawb Huv.",
                "14": "Tiam sis, saib seb, kuv cov kwv tij uas kuv hlub es, Leej Tub lub suab tau los rau kuv, hais tias: Tom qab nej tau hloov siab lees txim rau nej tej kev txhaum, thiab tau ua pov thawj rau Leej Txiv tias nej txaus siab ua raws li kuv tej lus txib, los ntawm kev cai raus dej, thiab tau txais txoj kev cai raus ntawm hluav taws thiab ntawm tus Vaj Ntsuj Plig Dawb Huv, thiab hais tau ib yam lus tshiab, muaj tseeb tiag, twb yog cov tim tswv yam lus, thiab tom qab no yog tias nej tseem xyeej kuv, yuav zoo dua rau nej yog tias nej tsis tau paub kuv dua.",
                "15": "Thiab kuv tau hnov ib lub suab los ntawm Leej Txiv los hais tias: Muaj tseeb tiag, Tus kuv Hlub tej lus yeej muaj tseeb thiab ncaj tsis tu tsis tseg. Tus uas nyiaj mus kom txog thaum kawg, tus ntawd yuav txais kev cawm dim.",
                "16": "Thiab nim no, kuv cov kwv tij uas kuv hlub es, kuv paub los ntawm tej no tias tsuas yog ib tug neeg yuav nyiaj mus kom txog thaum kawg, coj raws li Vajtswv tus uas muaj txoj sia nyob Leej Tub tus yam ntxwv xwb, tsis li ntawd ces yuav cawm tsis tau tus ntawd dim.",
                "17": "Yog li ntawd, cia li ua tej uas kuv tau qhia rau nej uas kuv tau pom tias nej tus Tswv thiab nej tus Txhiv Dim yuav ua; yog vim li no tus Tswv thiaj tau muab tej no qhia los rau kuv paub, xwv kom nej yuav paub lub rooj vag uas nej yuav tsum nkag mus. Vim lub rooj vag uas nej yuav tsum nkag mus yog kev hloov siab lees txim thiab kev cai raus dej; thiab tom qab ntawd yuav kev zam txim rau nej tej kev txhaum los ntawm hluav taws thiab los ntawm tus Vaj Ntsuj Plig Dawb Huv.",
                "18": "Thiab thaum ntawd nej yuav nyob hauv txoj kev ti thiab nqaim no uas yuav coj mus rau txoj sia nyob mus ib txhis; muaj tseeb tiag, nej tau nkag mus hauv lub rooj vag; nej tau ua raws nraim li Leej Txiv thiab Leej Tub tej lus txib; thiab nej tau txais tus Vaj Ntsuj Plig Dawb Huv, uas ua pov thawj txog Leej Txiv thiab Leej Tub, kom muaj raws li kev cog lus uas nws tau cog, hais tias yog nej nkag mus hauv txoj kev ces nej yuav tau txais.",
                "19": "Thiab nim no, kuv cov kwv tij uas kuv hlub es, tom qab nej tau los rau hauv txoj kev ti thiab nqaim no lawm, kuv yuav nug tias saib txhua yam puas tau tiav? Saib seb, kuv hais rau nej tias, tsis tau; vim nej yuav tsis tau los deb npaum li no yog tsis muaj Khetos txoj lus nrog rau txoj kev ntseeg nws uas khov kho, vam khom tag nrho rau tej hauj lwm zoo ntawm tus uas muaj hwj chim cawm tau.",
                "20": "Yog li ntawd, nej yuav tsum sib zog mus lawm tom hauv ntej nrog txoj kev ntseeg Khetos uas khov kho, muaj ib txoj kev cia siab uas ci kawg nkaus, thiab muaj ib txoj kev hlub rau Vajtswv thiab rau tib neeg txhua tus. Yog li ntawd, yog tias nej yuav thawb lawm tom hauv ntej, mloog ntsoov Khetos tej lus, thiab nyiaj mus kom txog thaum kawg, saib seb, Leej Txiv hais li no tias: Nej yuav tau txoj sia nyob mus ib txhis.",
                "21": "Thiab nim no, saib seb, kuv cov kwv tij uas kuv hlub es, qhov no yog txoj kev; thiab yeej tsis muaj lwm txoj kev los sis lwm lub npe nyob hauv qab ntuj uas yuav cawm tau tib neeg dim nyob hauv Vajtswv lub nceeg vaj. Thiab nim no, saib seb, qhov no yog Khetos txoj lus qhuab qhia, thiab yog tib txoj lus qhuab qhia tseeb ntawm Leej Txiv, thiab ntawm Leej Tub thiab ntawm tus Vaj Ntsuj Plig Dawb Huv, uas yog ib tug Vajtswv, uas tsis muaj qhov kawg li. Amees."
            },
            "32": {
                "1": "Thiab nim no, saib seb, kuv cov kwv tij uas kuv hlub es, kuv xav tias nej yuav xav me ntsis nyob hauv nej nruab siab ntsig txog tej uas nej yuav tsum ua tom qab nej tau nkag mus rau hauv txoj kev. Tiam sis, saib seb, yog vim li cas nej thiaj xav txog tej yam no nyob hauv nej nruab siab?",
                "2": "Nej tsis nco qab tias kuv hais rau nej tias tom qab nej tau txais tus Vaj Ntsuj Plig Dawb Huv lawm nej yuav txawj hais tau cov tim tswv yam lus no los? Thiab nim no, nej yuav txawj hais cov tim tswv yam lus tau li cas tsuas yog los ntawm tus Vaj Ntsuj Plig Dawb Huv xwb?",
                "3": "Cov tim tswv hais lus los ntawm tus Vaj Ntsuj Plig Dawb Huv lub hwj chim; yog li ntawd, lawv hais Khetos tej lus. Yog li ntawd, kuv hais rau nej tias, mloog ntsoov Khetos tej lus; vim saib seb, Khetos tej lus yuav qhia nej txhua yam uas nej yuav tsum ua.",
                "4": "Yog li ntawd, nim no tom qab kuv tau hais tej lus no, yog hais tias nej tsis to taub tej ntawd ces yog vim nej tsis nug, thiab nej tsis khob; yog li ntawd, Vajtswv tsis coj nej los rau hauv qhov kaj, tiam sis nej yeej yuav piam sij nyob hauv qhov tsaus ntuj.",
                "5": "Vim saib seb, kuv hais rau nej ntxiv tias yog nej yuav nkag mus rau hauv txoj kev, thiab txais yuav tus Vaj Ntsuj Plig Dawb Huv, nws yuav qhia rau nej txhua yam uas nej yuav tsum ua.",
                "6": "Saib seb, nov yog Khetos txoj lus qhuab qhia, thiab yuav tsis muaj cov lus qhuab qhia ntxiv kom txog tom qab nws yuav ua nws tus kheej tshwm los rau nej ntawm cev nqaij daim tawv. Thiab thaum nws yuav ua nws tus kheej tshwm los rau nej ntawm cev nqaij daim tawv, tej yam uas nws yuav hais rau nej los nej yuav tsum mob siab ntso ua.",
                "7": "Thiab nim no kuv, Nifais, hais tsis tau ntxiv; tus Ntsuj Plig cheem tsis pub kuv hais, thiab kuv raug cia nyob quaj ntsuag vim yog tib neeg txoj kev tsis ntseeg, thiab txoj kev phem, thiab txoj kev tsis quav ntsej, thiab txoj kev tawv ncauj; vim lawv yuav tsis nrhiav kev txawj ntse, thiab tsis to taub kev txawj ntse uas tseem ceeb, thaum tus Tswv qhia meej muab tej kev txawj ntse ntawd rau lawv, twb meej npaum li cov lus meej tau.",
                "8": "Thiab nim no, kuv cov kwv tij uas kuv hlub es, kuv paub tias nej tseem xav nyob hauv nej nruab siab; thiab ua rau kuv nyuaj siab uas kuv yuav tsum hais txog tej yam no. Vim yog tias nej mloog tus Ntsuj Plig uas qhia kom tib neeg thov Vajtswv ces nej yeej paub tias nej yuav tsum thov Vajtswv; vim tus ntsuj plig phem tsis qhia kom tib neeg thov Vajtswv, tiam sis qhia kom nws yuav tsum tsis txhob thov Vajtswv.",
                "9": "Tiam sis saib seb, kuv hais rau nej tias nej yuav tsum thov Vajtswv tas mus li, thiab tsis txhob nkees; thiab hais tias nej yuav tsum tsis txhob ua ib yam dab tsi rau tus Tswv tsuas yog ua ntej tshaj plaws nej yuav thov Leej Txiv los ntawm Khetos lub npe, xwv kom nws yuav muab tej uas nej ua fij tseg rau nej, xwv kom tej uas nej ua yuav zoo rau nej tus ntsuj plig."
            },
            "33": {
                "1": "Thiab nim no kuv, Nifais, tsis muaj cuab kav sau txhua yam uas peb tau qhia nyob hauv kuv cov neeg; thiab kuv tsis txawj sau ntawv zoo li uas hais lus; vim thaum ib tug neeg hais lus los ntawm tus Vaj Ntsuj Plig Dawb Huv lub hwj chim, lub hwj chim ntawm tus Vaj Ntsuj Plig Dawb Huv yuav coj cov lus ntawd mus rau noob neej lub siab.",
                "2": "Tiam sis saib seb, muaj coob leej uas tau ua lawv lub siab tawv qhawv tawm tsam tus Ntsuj Plig Dawb Huv, uas ua rau tus Ntsuj Plig tsis muaj chaw nyob hauv lawv; yog li ntawd, lawv muab ntau yam uas tau muab sau cia pov tseg thiab suav tias tej ntawd tsis muaj nuj nqis.",
                "3": "Tiam sis kuv, Nifais, tau sau tej uas kuv tau sau, thiab kuv suav tias tej ntawd muaj nuj nqis heev, thiab qhov tseem ceeb yog rau kuv cov neeg. Vim kuv thov Vajtswv tsis tu ncua rau lawv thaum nruab hnub, thiab kuv tej kua muag ntxaum kuv lub tog hauv ncoo thaum hmo ntuj, vim yog lawv; thiab kuv thov kuv tus Vajtswv nrog txoj kev ntseeg, thiab kuv paub tias nws yuav hnov kuv tej lus thov.",
                "4": "Thiab kuv paub tias tus Tswv uas yog Vajtswv yuav muab kuv tej kev thov fij tseg kom pab kuv cov neeg. Thiab tus Tswv yuav muab tej lus uas kuv tau sau los ntawm kev qaug zog ua kom muaj zog rau lawv; vim tej lus ntawd yuav yaum kom lawv ua zoo; tej lus ntawd qhia lawv txog lawv cov yawg koob; thiab tej lus ntawd qhia txog Yexus, thiab yaum lawv los ntseeg nws, thiab nyiaj mus kom txog thaum kawg, uas yog txoj sia nyob mus ib txhis.",
                "5": "Thiab tej lus ntawd hais hnyav tawm tsam kev txhaum, raws li txoj kev qhia meej txog qhov tseeb; yog li ntawd, yuav tsis muaj neeg npau taws rau tej lus uas kuv tau sau tsuas yog tus uas muaj tus dab phem tus ntsuj plig xwb.",
                "6": "Kuv zoo siab rau kev qhia meej; kuv zoo siab rau qhov tseeb; kuv zoo siab rau kuv tus Yexus, vim nws tau txhiv kuv tus ntsuj plig dim ntawm ntuj txiag teb tsaus.",
                "7": "Kuv muaj kev siab hlub rau kuv cov neeg, thiab muaj kev ntseeg Khetos uas ruaj hais tias nyaj kuv yuav ntsib ntau tus ntsuj plig uas tsis muaj qhov phem nyob ntawm nws lub rooj txiav txim.",
                "8": "Kuv muaj kev siab hlub rau cov Neeg Yudais—kuv hais tias cov Neeg Yudais, rau qhov kuv hais txog cov neeg uas kuv tawm ntawm lawv tuaj.",
                "9": "Kuv kuj muaj kev siab hlub rau Lwm Haiv Neeg. Tiam sis saib seb, txhua yam no tsis muaj ib yam uas kuv cia siab rau tsuas yog tias lawv yuav rov sib raug zoo nrog Khetos xwb, thiab nkag mus rau hauv lub rooj vag nqaim, thiab taug txoj kev ti uas coj mus rau txoj sia, thiab rau siab ntso taug txoj kev mus kom txog thaum kawg ntawm hnub sim siab.",
                "10": "Thiab nim no, kuv cov kwv tij uas kuv hlub es, thiab cov Neeg Yudais, thiab tag nrho nej sawv daws uas nyob thoob plaws lub ntiaj teb, cia li mloog tej lus no thiab ntseeg Khetos; thiab yog nej tsis ntseeg tej lus no los cia li ntseeg Khetos. Thiab yog nej ntseeg Khetos ces nej yuav ntseeg tej lus no, vim tej lus no yog Khetos tej lus, thiab nws tau muab tej lus no rau kuv; thiab tej lus no qhia neeg txhua tus kom lawv yuav tsum ua zoo.",
                "11": "Thiab yog tias tej lus no tsis yog Khetos tej lus, nej cia li txiav txim—vim Khetos yuav qhia rau nej, nrog lub hwj chim thiab lub yeeb koob loj, hais tias tej lus no yog nws tej lus, thaum txog hnub kawg; thiab nej thiab kuv yuav sawv tim ntsej tim muag ntawm nws lub rooj txiav txim; thiab nej yuav paub tias nws tau txib kom kuv sau tej no, txawm tias kuv sau tsis tau ntawv zoo.",
                "12": "Thiab kuv thov Leej Txiv los ntawm Khetos lub npe kom peb coob leej, yog tias tsis tag nrho, yuav txais kev cawm dim nyob hauv nws lub nceeg vaj nyob rau hnub tseem ceeb thiab hnub kawg ntawd.",
                "13": "Thiab nim no, kuv cov kwv tij uas kuv hlub es, tag nrho cov uas yog tsev neeg Ixayees, thiab tag nrho nej sawv daws uas nyob thoob plaws lub ntiaj teb, kuv hais rau nej ib yam li lub suab ntawm ib tug uas qw nrov nrov tawm hauv av tuaj: Mus zoo nej kom txog thaum hnub tseem ceeb ntawd yuav los.",
                "14": "Thiab nej cov uas yuav tsis kam txais Vajtswv txoj kev zoo, thiab saib cov Neeg Yudais tej lus rau nqi, thiab kuv tej lus, thiab cov lus uas yuav tawm ntawm Vajtswv tus Me Nyuam Yaj lub qhov ncauj los, saib seb, kuv hais lus sib ncaim uas kav ib txhis rau nej, vim tej lus no yuav rau txim rau nej thaum txog hnub kawg.",
                "15": "Vim yam uas kuv muab khi nyob hauv ntiaj teb, yam ntawd yuav tawm tsam nej nyob rau ntawm lub rooj txiav txim; vim tus Tswv tau txib kuv li no, thiab kuv yuav tsum mloog lus. Amees."
            }
        }
    },
    "jacob": {
        "meta": {
            "slug": "jacob",
            "name": "Phau Ntawv Yakhauj",
            "chapterWord": "Tshooj"
        },
        "chapters": {
            "1": {
                "intro": "Nws tej lus qhuab qhia rau nws cov kwv tij. Nws ua rau ib tug txiv neej uas nrhiav kev ntxeev Khetos txoj lus qhuab qhia tsis paub hais. Ob peb lo lus txog Nifais cov neeg tej keeb kwm.",
                "1": "Vim saib seb, tau muaj tias tsib caug tsib xyoos tau dhau mus txij thaum lub sij hawm Lihais ncaim Yeluxalees; yog li ntawd, Nifais muab ib lo lus txib rau kuv, Yakhauj, ntsig txog cov phiaj me uas muab tej yam no sau rau saud.",
                "2": "Thiab nws muab ib lo lus txib rau kuv, Yakhauj, hais tias kuv yuav tsum muab ob peb yam ntawm tej xwm uas kuv pom tias muaj nuj nqis tshaj sau rau saum cov phiaj no; hais tias kuv yuav tsum tsis txhob sau, tsuas yog me ntsis xwb, ntsig txog tej keeb kwm ntawm cov neeg no uas hu ua cov Neeg Nifais.",
                "3": "Vim nws hais tias nws cov neeg tej keeb kwm yuav tsum muab sau rau saum nws lwm cov phiaj, thiab hais tias kuv yuav tsum tsom kwm thiab muab cov phiaj no cev mus rau kuv cov tub ki, ntawm ib tiam neeg mus rau ib tiam.",
                "4": "Thiab yog tias muaj kev qhuab qhia uas dawb ceev, los sis kev tshwm sim uas tseem ceeb, los sis kev qhia tej yuav muaj los yav tom ntej, kuv yuav tsum muab tej uas tseem ceeb tshaj ntawm tej ntawd sau rau saum cov phiaj no, thiab sau txog tej ntawd kom ntau npaum li yuav sau tau, kom ua rau Khetos, thiab pab peb cov neeg.",
                "5": "Rau qhov vim yog kev ntseeg thiab kev txhawj heev, thiaj tau muab ua tshwm sim los rau wb ntsig txog wb cov neeg, tej xwm uas yuav tshwm sim rau lawv.",
                "6": "Thiab wb kuj tau muaj kev tshwm sim ntau, thiab qhov txiaj ntsim qhia tau tej yuav muaj los yav tom ntej ntau heev; yog li ntawd, wb paub txog Khetos thiab nws lub nceeg vaj, uas yuav los.",
                "7": "Yog li ntawd wb thiaj rau siab ntso ua hauj lwm nyob hauv wb cov neeg, xwv kom wb yuav yaum tau lawv los cuag Khetos, thiab txais yuav Vajtswv txoj kev zoo, xwv kom lawv yuav nkag tau mus rau hauv nws qhov chaw so, tsam ho muaj tej yam dab tsi ua rau nws npau taws cog lus tias lawv nkag tsis tau mus rau hauv, ib yam li lub caij sim siab thaum cov neeg Ixayees tseem nyob tom roob moj sab qhua es lawv npau taws tawm tsam tus Tswv.",
                "8": "Yog li ntawd, wb cia siab rau Vajtswv tias wb yuav muaj peev xwm yaum neeg txhua tus kom tsis txhob ntxeev siab tawm tsam Vajtswv, thab kom nws npau taws, tiam sis kom neeg txhua tus ntseeg Khetos, thiab ua zoo xav txog nws txoj kev tuag, thiab kwv nws tus ntoo khaub lig thiab nyiaj kev thuam ntawm neeg ntiaj teb; yog li ntawd, kuv, Yakhauj, txais rau kuv tus kheej kom ua raws li kuv tus tij laug Nifais txoj lus txib tiav.",
                "9": "Nim no Nifais pib laus lawm, thiab nws tau pom tias tsis ntev nws yeej yuav tuag; yog li ntawd, nws pleev roj tsa ib tug txiv neej los ua ib tug vaj ntxwv thiab los ua ib tug kav nws cov neeg nim no, raws li tej vaj ntxwv kev kav teb chaws.",
                "10": "Cov neeg hmov tshua Nifais heev kawg li, vim nws yog ib tug neeg tsom kwm zoo heev rau lawv, vim nws siv Lanpas rab ntaj tiv thaiv lawv, thiab vim nws ua hauj lwm tag nrho nws lub neej pab rau lawv txoj kev noj qab nyob zoo—",
                "11": "Yog li ntawd, cov neeg xav nco ntsoov nws lub npe. Thiab leej twg uas los kav tom qab nws, cov neeg muab tus ntawd hu ua, Nifais thib ob, Nifais thib peb, thiab ntxiv mus, raws li tej vaj ntxwv kev kav teb chaws; thiab cov neeg muab cov vaj ntxwv hu li no, txawm tias lawv lub npe hu li cas los xij.",
                "12": "Thiab tau muaj tias Nifais tuag.",
                "13": "Nim no cov neeg uas tsis yog cov Neeg Lamas ces yog cov Neeg Nifais; txawm li ntawd los, lawv hu ua cov Neeg Nifais, cov Neeg Yakhauj, cov Neeg Yauxej, cov Neeg Xaulas, cov Neeg Lamas, cov Neeg Lemu-ees, thiab cov Neeg Ixama-ees.",
                "14": "Tiam sis kuv, Yakhauj, txij no mus yuav tsis saib lawv ib leeg txawv ib leeg los ntawm tej lub npe no, tiam sis kuv yuav muab cov uas nrhiav kev ua kom Nifais cov neeg puas tsuaj hu ua cov Neeg Lamas, thiab cov uas ua zoo rau Nifais kuv yuav hu ua cov Neeg Nifais, los sis Nifais cov neeg, raws li tej vaj ntxwv kev kav teb chaws.",
                "15": "Thiab nim no tau muaj tias Nifais cov neeg, nyob hauv kev kav ntawm tus vaj ntxwv thib ob, pib muaj tej kev tawv hauv lawv lub siab, thiab koom tes yaum ua kev phem, zoo ib yam li Daviv thaum ub uas xav muaj coob tus poj niam thiab ntau tus niam yau, thiab kuj zoo ib yam li nws tus tub Xalumoos.",
                "16": "Muaj tseeb tiag, thiab lawv kuj pib nrhiav nyiaj nrhiav kub ntau, thiab pib ua neeg muab hlob tsawv.",
                "17": "Yog li ntawd kuv, Yakhauj, tau muab cov lus no rau lawv thaum kuv qhia lawv nyob hauv lub tuam tsev, tom qab tau txais kuv txoj hauj lwm los ntawm tus Tswv.",
                "18": "Vim Nifais txhais tes tau muab kuv, Yakhauj, thiab kuv tus kwv Yauxej tsa los ua pov thawj thiab xib hwb rau cov neeg no.",
                "19": "Thiab wb tau rau siab ua wb txoj luag hauj lwm rau tus Tswv, wb tau muab lub nra los ris, muab cov neeg tej kev txhaum tso rau saum wb taub hau yog hais tias wb tsis rau siab ntso muab Vajtswv txoj lus los qhia lawv; yog li ntawd, los ntawm kev ua hauj lwm tag wb lub dag lub zog lawv cov ntshav yuav tsis tsuas wb tej tsoos tsho; tsis li ces lawv cov ntshav yuav tsuas wb tej tsoos tsho, thiab wb yuav muaj qhov phem thaum txog hnub kawg."
            },
            "2": {
                "1": "Tej lus uas Yakhauj, Nifais tus kwv, tau hais rau Nifais cov neeg tom qab Nifais tuag:",
                "2": "Nim no, kuv cov kwv tij uas kuv hlub es, kuv, Yakhauj, raws li txoj hauj lwm rau Vajtswv uas kuv ris, los rau siab ua kuv lub luag hauj lwm ruaj ntseg, thiab xwv kom kuv yuav ntxuav tau nej tej kev txhaum tawm ntawm kuv tej tsoos tsho, kuv thiaj tau tuaj rau hauv lub tuam tsev hnub no xwv kom kuv yuav tau tshaj Vajtswv txoj lus rau nej.",
                "3": "Thiab nej tus kheej yeej paub tias kuv ib txwm rau siab ua lub luag hauj lwm uas Vajtswv hu kuv ua; tiam sis hnub no kuv nyuaj siab heev nrog kev xav thiab kev txhawj txog kev noj qab nyob zoo ntawm nej tej ntsuj plig ntau tshaj li kuv ib txwm muaj.",
                "4": "Vim saib seb, los txog tav li no, nej tau mloog tus Tswv txoj lus, uas kuv tau muab rau nej.",
                "5": "Tiam sis saib seb, nej cia li mloog kuv, thiab paub tias los ntawm tus Tsim Ntuj Tsim Teb uas muaj hwj chim tag nrho txoj kev pab kuv muaj cuab kav qhia nej ntsig txog nej tej kev xav, ua li cas nej ho pib ua kev txhaum, txoj kev txhaum uas pom txaus ntxub heev rau kuv, muaj tseeb tiag, thiab txaus ntxub rau Vajtswv.",
                "6": "Muaj tseeb tiag, qhov ntawd ua rau kuv tus ntsuj plig nyuaj siab thiab ua rau kuv nkaum nrog kev txaj muag nyob ntawm tus Tsim kuv xub ntiag, kuv thiaj yuav tsum ua tim khawv rau nej ntsig txog txoj kev phem ntawm nej lub siab.",
                "7": "Thiab qhov ntawd kuj ua rau kuv nyuaj siab uas kuv yuav tsum siv tej lus tawv qhawv ntsig txog nej, tab meeg nej tej poj niam thiab me nyuam, coob leej uas muaj tej kev xav mos muag thiab dawb huv heev rau Vajtswv, uas ua rau Vajtswv zoo siab;",
                "8": "Thiab kuv xav tias lawv tau los pem no los mloog Vajtswv txoj lus zoo, muaj tseeb tiag, txoj lus uas kho tau tej ntsuj plig uas raug mob kom zoo.",
                "9": "Yog li ntawd, ua rau kuv tus ntsuj plig ris nra hnyav uas kuv yuav tsum raug txhib, vim txoj lus txib nruj uas kuv tau txais los ntawm Vajtswv, los ntuas nej raws li nej tej kev txhaum, los ua kom cov uas twb muaj mob lawm haj yam mob loj tuaj, tsis yog los nplij thiab kho lawv qhov mob; thiab cov uas tsis tau raug mob, tsis yog yuav tau mloog Vajtswv txoj lus zoo tiam sis yuav muaj tej ntaj chob lawv tus ntsuj plig thiab hlais lawv lub siab mos.",
                "10": "Tiam sis, txawm tias txoj hauj lwm hnyav heev, kuv yuav tsum ua raws li Vajtswv txoj lus txib nruj, thiab qhia rau nej ntsig txog nej tej kev phem thiab kev qias, rau ntawm cov uas muaj siab dawb, thiab ntawm cov uas muaj lub siab mob xub ntiag, thiab ntawm tus Vajtswv uas Muaj Hwj Chim Tag Nrho lub qhov muag uas ntsia ntsoov.",
                "11": "Yog li ntawd, kuv yuav tsum qhia qhov tseeb rau nej raws li kev qhia meej txog Vajtswv txoj lus. Vim saib seb, thaum kuv thov tus Tswv, txoj lus tau los rau kuv li no, hais tias: Yakhauj, tag kis koj cia li mus rau hauv lub tuam tsev, thiab tshaj txoj lus uas kuv yuav muab rau koj rau cov neeg no.",
                "12": "Thiab nim no saib seb, kuv cov kwv tij, qhov no yog txoj lus uas kuv tshaj rau nej, hais tias nej muaj coob leej tau pib nrhiav kub, thiab nrhiav nyiaj, thiab nrhiav txhua txhia yam quav tooj quav hlau uas muaj nqis, uas muaj nyob ntau heev nyob hauv thaj av no, uas yog thaj av uas cog lus cia rau nej thiab rau nej cov tub ki.",
                "13": "Thiab Vajtswv tau foom koob hmoov ntau nplua mias rau nej, nej thiaj tau txais nyiaj txiag ntau heev; thiab vim yog nej ib txhia tau txais ntau dua nej tej kwv tij nej thiaj khav theeb vim nej lub siab muab hlob, thiab ua caj dab tawv qhawv thiab tsa taub hau siab vim nej tej ris tsho uas kim kim, thiab nej tsim txom nej cov kwv tij vim nej xav hais tias nej zoo dua lawv.",
                "14": "Thiab nim no, kuv cov kwv tij, nej puas xav hais tias Vajtswv pom zoo nej ua tej no? Saib seb, kuv hais rau nej tias, nws tsis pom zoo. Tiam sis nws yuav rau txim rau nej, thiab yog hais tias nej tseem pheej ua tej no ntxiv nws tej kev txiav txim yeej yuav los rau nej sai kawg nkaus li.",
                "15": "Auj kheev lam nws yuav qhia rau nej paub tias nws muaj peev xwm chob tau nej, thiab los ntawm nws lub qhov muag ib ntsia nej nws muaj peev xwm nplawm nej vau mus rau hauv av!",
                "16": "Auj kheev lam nws ua kom nej dim ntawm txoj kev ua phem thiab txoj kev qias no. Thiab, auj kheev lam nej yuav mloog nws tej lus txib, thiab tsis txhob cia nej lub siab muab hlob no ua rau nej tej ntsuj plig puas tsuaj!",
                "17": "Xav txog nej tej kwv tij ib yam li nej xav txog nej tus kheej, thiab zeem kom paub txhua tus thiab cia nej tej khoom pub dawb, xwv kom lawv yuav muaj ib yam li nej.",
                "18": "Tiam sis ua ntej nej nrhiav kev nplua nuj, nej yuav tsum nrhiav Vajtswv lub nceeg vaj tso.",
                "19": "Thiab tom qab nej tau ib txoj kev cia siab rau Khetos nej mam tau kev nplua nuj, yog hais tias nej nrhiav tej ntawd; thiab nej yuav nrhiav tej ntawd los ua qhov zoo—los muab ris tsho rau cov neeg liab qab hnav, thiab los pub rau cov neeg tshaib plab noj, thiab los tso cov neeg raug txhom kom dim, thiab los pab cov neeg muaj mob thiab cov neeg txom nyem.",
                "20": "Thiab nim no, kuv cov kwv tij, kuv tau hais rau nej ntsig txog kev muab hlob; thiab nej cov uas tau ua rau nej tej neeg zej zog raug kev txom nyem, thiab tsim txom nws vim nej khav txiv nyob hauv nej lub siab, txog tej khoom uas Vajtswv tau muab rau nej, nej yuav hais li cas txog qhov no?",
                "21": "Nej tsis xav hais tias tej yam ntawd ntxim ntxub rau tus uas tau tsim txhua tus tib neeg no los? Thiab ib tug neeg twg yeej muaj nuj nqis ib yam li lwm tus nyob ntawm nws lub qhov muag. Thiab txhua tus tib neeg puav leej los ntawm av los; nws tau tsim lawv los rau tib txoj hau kev, xwv kom lawv yuav ua raws li nws tej lus txib thiab ua kom nws tau yeeb koob mus ib txhis.",
                "22": "Thiab nim no kuv xaus zaj lus hais rau nej txog txoj kev muab hlob no. Thiab yog tias kuv tsis tas hais rau nej ntsig txog ib txoj kev txhaum uas phem tshaj, ces kuv lub siab yuav zoo siab heev vim yog nej.",
                "23": "Tiam sis Vajtswv txoj lus hnyav rau kuv vim yog nej tej kev txhaum uas phem tshaj. Vim saib seb, tus Tswv hais li no: Cov neeg no pib ua phem ntau zuj zus; lawv tsis to taub cov vaj lug kub, vim lawv nrhiav kev zam txim rau lawv tus kheej thaum sib daj sib deev, vim yog tej xwm uas tau muab sau tseg ntsig txog Daviv, thiab nws tus tub Xalumoos.",
                "24": "Saib seb, Daviv thiab Xalumoos yeej tau muaj ntau tus poj niam thiab ntau tus niam yau tiag, uas yog yam txaus ntxub rau kuv, tus Tswv hais li.",
                "25": "Yog li ntawd, tus Tswv hais li no, kuv tau coj cov neeg no tawm ntawm thaj av Yeluxalees, los ntawm kuv txhais npab lub hwj chim, xwv kom kuv yuav tsa tau ib ceg neeg ncaj ncees rau kuv los ntawm Yauxej cov tub ki.",
                "26": "Yog li ntawd, kuv, tus Tswv uas yog Vajtswv yuav tsis cia cov neeg no ua li cov thaum ub.",
                "27": "Yog li ntawd, kuv cov kwv tij, cia li hnov kuv tej lus, thiab cia li mloog tus Tswv txoj lus: Yuav tsum tsis txhob cia ib tug txiv neej twg hauv nej muaj coob tshaj ib tug poj niam; thiab nws yuav tsum tsis txhob muaj niam yau hlo li;",
                "28": "Vim kuv, tus Tswv uas yog Vajtswv, zoo siab rau cov poj niam txoj kev coj dawb huv. Thiab kuv xav tias tej kev sib daj sib deev yog kev qias; Ib Tsoom Tub Rog tus Tswv hais li ntawd.",
                "29": "Yog li ntawd, cov neeg no yuav tsum ua raws li kuv tej lus txib, Ib Tsoom Tub Rog tus Tswv hais li, tsis li ntawd ces kuv yuav foom tsis zoo rau thaj av rau lawv.",
                "30": "Ib Tsoom Tub Rog tus Tswv hais tias, yog kuv xav tsa cov tub ki rau kuv, kuv mam li txib kuv cov neeg; yog tsis li ntawd lawv yuav tsum mloog tej yam no.",
                "31": "Vim saib seb, kuv, tus uas yog tus Tswv, tau pom txoj kev tu siab, thiab tau hnov txoj kev quaj ntsuag ntawm kuv cov neeg tej ntxhais nyob hauv thaj av Yeluxalees, muaj tseeb tiag, thiab nyob hauv txhua thaj av ntawm kuv cov neeg, vim yog tej kev phem thiab kev qias ntawm lawv cov txiv.",
                "32": "Thiab Ib Tsoom Tub Rog tus Tswv hais tias, Kuv yuav tsis cia cov neeg no tej ntxhais uas zoo, uas kuv tau coj tawm ntawm thaj av Yeluxalees tuaj, lub suab quaj tuaj rau kuv tawm tsam cov txiv neej ntawm kuv cov neeg, Ib Tsoom Tub Rog tus Tswv hais li.",
                "33": "Vim lawv yuav tsis txhom coj kuv cov neeg tej ntxhais mus vim yog lawv txoj kev mos muag, tsuas yog kuv yuav los xyuas lawv nrog ib txoj kev foom tsis zoo uas mob heev, twb kom lawv puas tsuaj; vim lawv yuav tsis sib daj sib deev, zoo li cov thaum ub, Ib Tsoom Tub Rog tus Tswv hais li.",
                "34": "Thiab nim no saib seb, kuv cov kwv tij, nej yeej paub tias tau muab tej lus txib no rau peb txiv, Lihais; yog li ntawd, nej yeej paub tej no ua ntej lawm; thiab nej tau raug kev rau txim loj; vim nej tau ua tej yam no uas tsis tsim nyog rau nej ua.",
                "35": "Saib seb, nej tau ua phem tshaj cov Neeg Lamas, peb cov kwv tij. Nej tau ua rau nej cov poj niam uas mos muag lub siab tawg tas, thiab ua rau nej cov me nyuam tej kev cia siab ploj tag, vim yog nej tus yam ntxwv phem uas nej ua rau lawv; thiab tej suab quaj hauv lawv lub siab nrov nce mus rau Vajtswv tawm tsam nej. Thiab vim yog Vajtswv txoj lus nruj, uas los tawm tsam nej, ntau lub siab tau tuag, raug chob ua mob tob heev."
            },
            "3": {
                "1": "Tiam sis saib seb, kuv, Yakhauj, yuav hais rau nej cov uas muaj lub siab dawb. Ntsia ntsoov Vajtswv nrog nej lub siab ruaj khov kho, thiab thov nws nrog txoj kev ntseeg heev, thiab nws yuav nplij nej thaum nej raug kev txom nyem, thiab nws yuav hais daws nej zaj, thiab xa kev txim lij los rau cov uas nrhiav ua kom nej puas tsuaj.",
                "2": "Auj tag nrho nej cov uas muaj lub siab dawb, cia li tsa nej lub taub hau thiab txais yuav Vajtswv txoj lus uas zoo, thiab nco ntsoov khaws nws txoj kev hlub; vim nej yuav ua tau li ntawd, yog nej lub siab nyob ruaj khov kho, mus ib txhis.",
                "3": "Tiam sis, kev txom nyem, kev txom nyem yuav raug nej cov uas tsis muaj lub siab dawb, cov uas vuab tsuab rau Vajtswv pom lub sij hawm no; tsuas yog tias nej hloov siab lees txim tsis li ces thaj av yuav raug foom tsis zoo rau nej; thiab cov Neeg Lamas, uas tsis vuab tsuab li nej, txawm li ntawd los lawv tseem raug foom tsis zoo nrog ib txoj kev foom tsis zoo uas mob heev, yuav nplawm nej mus rau kev puas tsuaj.",
                "4": "Thiab lub sij hawm yuav los sai sai, tsuas yog tias nej hloov siab lees txim tsis li ces lawv yuav tau thaj av uas yog nej qub txeeg qub teg, thiab tus Tswv uas yog Vajtswv yuav coj cov neeg ncaj ncees hauv nej tawm khiav mus.",
                "5": "Saib seb, cov Neeg Lamas uas yog nej cov kwv tij, cov uas nej ntxub vim yog lawv tej kev vuab tsuab thiab kev foom tsis zoo uas tau los rau lawv tej tawv nqaij, tseem ncaj ncees tshaj nej; vim lawv tsis tau hnov qab Vajtswv txoj lus txib, uas tau muab rau peb txiv—hais tias lawv yuav tsum muaj ib tug poj niam xwb, thiab lawv yuav tsum tsis txhob muaj niam yau hlo li, thiab yuav tsum tsis txhob muaj kev sib daj sib deev nyob hauv lawv.",
                "6": "Thiab nim no, lawv mob siab ua raws txoj lus txib no; yog li ntawd, vim yog lawv mob siab ua raws li txoj lus txib no, tus Tswv uas yog Vajtswv yuav tsis ua kom lawv puas tsuaj, tiam sis yuav hlub tshua lawv; thiab muaj ib hnub lawv yuav los ua ib co neeg uas tau koob hmoov.",
                "7": "Saib seb, lawv tej txiv hlub lawv tej poj niam, thiab lawv tej poj niam hlub lawv tej txiv; thiab lawv tej txiv thiab lawv tej poj niam hlub lawv tej me nyuam; thiab lawv tej kev tsis ntseeg thiab lawv tej kev ntxub ntxaug nej twb yog vim lawv cov poj koob yawm txwv tej kev ua phem xwb; yog li ntawd nej ho zoo dua lawv npaum li cas, raws li nej tus Tsim uas muaj hwj chim pom?",
                "8": "Auj kuv cov kwv tij es, kuv ntshai tias tsuas yog nej yuav hloov siab lees txim rau nej tej kev txhaum xwb, tsis li ces lawv tej tawv nqaij yuav dawb dua nej tej, thaum nej raug coj nrog lawv los mus rau ntawm Vajtswv lub rooj theej kiab.",
                "9": "Yog li ntawd, kuv muab ib lo lus txib rau nej, uas yog Vajtswv txoj lus, hais tias nej tsis txhob cem lawv ntxiv lawm vim yog lawv tej tawv nqaij dub; thiab nej tsis txhob thuam lawv vim yog lawv tej kev vuab tsuab; tiam sis nej yuav tsum nco ntsoov nej tus kheej tej kev vuab tsuab, thiab nco ntsoov tias lawv tej kev vuab tsuab tau muaj los, yog vim lawv cov poj koob yawm txwv xwb.",
                "10": "Yog li ntawd, nej yuav tsum nco txog nej cov me nyuam, uas nej tau ua rau lawv nyuaj siab vim yog tus yam ntxwv uas nej tau ua rau lawv; thiab nco ntsoov tias, vim yog nej tej kev vuab tsuab, nej yuav coj tau nej cov me nyuam mus rau kev puas tsuaj, thiab lawv tej kev txhaum yuav tso rau saum nej taub hau thaum txog hnub kawg.",
                "11": "Auj kuv cov kwv tij es, cia li mloog kuv tej lus; cia li siv nej tus ntsuj plig tej kev txawj hnov txawj pom; nchos nej tus kheej xwv kom nej yuav tsim ntawm kev dab ntub ntawm txoj kev tuag; thiab daws nej tus kheej kom dim ntawm ntuj txiag teb tsaus tej kev mob nkeeg xwv kom nej yuav tsis hloov los ua cov tim tswv rau tus dab phem, es raug muab pov mus rau hauv lub pas hluav taws thiab leej faj uas yog txoj kev tuag zaum ob.",
                "12": "Thiab nim no kuv, Yakhauj, tau hais ntau yam ntxiv rau Nifais cov neeg, tau ceeb toom lawv txog kev deev nkauj nraug thiab kev xav tau daj tau deev, thiab txhua yam kev txhaum, qhia rau lawv txog tej xwm txheej phem los ntawm tej kev txhaum no.",
                "13": "Thiab kuv sau tsis tau ib feem pua ntawm tej uas tau tshwm sim rau cov neeg no, cov uas nim no tau pib muaj coob tuaj, saum cov phiaj no; tiam sis tau muab ntau yam uas tau tshwm sim rau lawv sau rau saum cov phiaj loj zog, thiab lawv tej kev ua rog, thiab lawv tej kev sib cav sib ceg, thiab lawv tej vaj ntxwv tej kev kav teb chaws.",
                "14": "Cov phiaj no hu ua Yakhauj cov phiaj, thiab cov phiaj no yog Nifais txhais tes ua. Thiab kuv hais tej lus no tiav lawm."
            },
            "4": {
                "1": "Nim no saib seb, tau muaj tias kuv, Yakhauj, tau hais lus ntau los qhuab qhia kuv cov neeg, (thiab kuv tsis muaj cuab kav sau tsuas yog qhov me ntsis ntawm kuv tej lus xwb, vim yog qhov uas muab peb tej lus sau rau saum cov phiaj nyuaj heev) thiab peb paub tias tej yam uas peb muab sau rau saum cov phiaj yeej yuav nyob tsis ploj mus;",
                "2": "Tiam sis txhua yam uas yog peb tsis muab sau rau saum cov phiaj ces yeej yuav piam sij thiab ploj mus; tiam sis peb muaj cuab kav sau ob peb lo lus rau saum cov phiaj, kom yuav ua rau peb cov me nyuam, thiab rau peb cov kwv tij uas peb hlub, paub me me txog peb, los sis txog lawv cov poj koob yawm txwv—",
                "3": "Nim no peb zoo siab heev rau tej no; thiab peb rau siab ntso ua hauj lwm sau tej lus no rau saum cov phiaj, cia siab ntsoov tias peb cov kwv tij uas peb hlub thiab peb cov me nyuam yuav tau txais cov lus no nrog lub siab ua tsaug ntxaws, thiab ua zoo nyeem cov lus no xwv kom lawv yuav kawm nrog kev xyiv fab es tsis yog nrog kev tu siab, thiab tsis thuam txog lawv thawj nkawm niam txiv.",
                "4": "Vim, rau lub ntsiab no peb thiaj sau tej yam no, xwv kom lawv yuav paub tias peb paub txog Khetos, thiab peb tau muaj kev cia siab rau nws lub yeeb koob ntau pua xyoo ua ntej nws los; thiab tsis yog peb tus kheej xwb uas tau muaj kev cia siab rau nws lub yeeb koob, tiam sis tag nrho cov yaj saub dawb huv uas nyob ua ntej peb thiab.",
                "5": "Saib seb, lawv ntseeg Khetos thiab teev tiam Leej Txiv los ntawm nws lub npe, thiab peb los kuj teev tiam Leej Txiv los ntawm nws lub npe thiab. Thiab yog vim lub ntsiab no peb thiaj coj Mauxes txoj kev cai, vim tej no taw ntsoov peb tej ntsuj plig mus rau nws; thiab yog vim li no Vajtswv pom zoo tias peb ua ncaj ncees, ib yam li tau muaj rau Anplaham nyob hauv roob moj sab qhua kom ua raws li Vajtswv tej lus txib ntawm kev muab nws tus tub Ixaj los txi, uas yog ib lub cim piv txog Vajtswv thiab nws Tib Leeg Tub.",
                "6": "Yog li ntawd, peb kawm tej uas cov yaj saub tau sau, thiab peb muaj ntau yam kev tshwm sim thiab muaj lub txiaj ntsim qhia tau tej yuav muaj los yav tom ntej; thiab vim peb muaj tag nrho tej pov thawj no peb thiaj tau txais kev cia siab, thiab peb txoj kev ntseeg hloov kom ua khov kho, ua rau peb thiaj muaj cuab kav txib los ntawm Yexus lub npe thiab tej ntoo, thiab tej roob, thiab tej ntas dej hiav txwv puav leej mloog peb lus.",
                "7": "Txawm li ntawd los, tus Tswv uas yog Vajtswv qhia rau peb txog peb txoj kev qaug zog xwv kom peb yuav paub tias twb yog los ntawm nws txoj kev tshav ntuj, thiab nws tej kev nqis los nrog noob neej nyob, es peb thiaj muaj hwj chim ua tau tej yam no.",
                "8": "Saib seb, tej yam uas tus Tswv ua yeej yog tej uas tseem ceeb thiab zoo kawg nkaus. Nws tej txuj ci uas neeg paub tsis txog los tib neeg yuav nrhiav tsis tau; thiab tsis muaj hnub uas tib neeg yuav nrhiav tau tag nrho nws tej kev li. Thiab tsis muaj leej twg yuav paub txog nws tej kev tsuas yog muab ua tshwm sim los rau nws xwb; yog li ntawd, cov kwv tij, tsis txhob muab Vajtswv tej kev tshwm sim saib tsis rau nqi.",
                "9": "Vim saib seb, los ntawm lub hwj chim ntawm nws txoj lus tib neeg tshwm los rau hauv lub ntiaj teb, lub ntiaj teb uas yog lub hwj chim ntawm nws txoj lus tsim. Yog li ntawd, yog hais tias Vajtswv muaj peev xwm hais lus es cia li muaj lub ntiaj teb, thiab hais lus es cia li tsim tau tib neeg, auj yog li ntawd, vim li cas nws ho tsis muaj hwj chim txib lub ntiaj teb, los sis txib nws tej tes tej hauj lwm nyob hauv lub ntiaj teb, raws li nws lub siab xav thiab siab nyiam?",
                "10": "Yog li ntawd, cov kwv tij, tsis txhob nrhiav kev ntuas tus Tswv, tiam sis txais lus ntuas los ntawm nws txhais tes. Vim saib seb, nej tus kheej twb paub hais tias nws ntuas nrog tswv yim, thiab nrog kev txim lij, thiab nrog kev hlub tshua uas ntau heev, thoob plaws tag nrho nws tej hauj lwm.",
                "11": "Yog li ntawd, cov kwv tij uas kuv hlub, cia li los sib raug zoo nrog nws los ntawm Khetos, uas yog nws Tib Leeg Tub txoj kev theej txhoj, thiab nej yuav tau txais ib txoj kev sawv rov los, raws li lub hwj chim ntawm txoj kev sawv rov los uas los ntawm Khetos, thiab muab nej uas yog Khetos thawj cov txiv ntoo pub rau Vajtswv, vim nej muaj kev ntseeg, thiab tau txais txoj kev cia siab zoo tias nej yuav tau yeeb koob los ntawm nws ua ntej nws los tshwm sim ntawm sab nqaij daim tawv.",
                "12": "Thiab nim no, cov uas kuv hlub, txhob xav tsis thoob tias cas kuv qhia tej yam no rau nej; yog vim li cas thiaj yuav tsis qhia txog Khetos txoj kev theej txhoj, thiab nrhiav kom tau txoj kev paub zoo tag nrho txog nws, ib yam li nrhiav kom tau txoj kev paub txog txoj kev sawv rov los thiab lub neej uas yuav los?",
                "13": "Saib seb, kuv cov kwv tij, tus uas yuav qhia tej yuav muaj los yav tom ntej, cia nws yeej meem qhia tej yuav muaj los yav tom ntej raws li tib neeg txoj kev to taub; vim tus Ntsuj Plig hais qhov tseeb thiab tsis dag. Yog li ntawd, nws hais txog tej uas yeej muaj tiag, thiab txog tej uas yeej yuav muaj tiag; yog li ntawd, tau muab tej yam no ua tshwm sim los rau peb paub tseeb, rau peb tej ntsuj plig txoj kev cawm seej. Tiam sis saib seb, peb tsis yog tib cov uas ua pov thawj txog tej yam no nkaus xwb; vim Vajtswv kuj tau hais tej yam no rau cov yaj saub thaum ub thiab.",
                "14": "Tiam sis saib seb, cov Neeg Yudais yog ib co neeg tawv ncauj; thiab lawv tsis quav ntsej txog tej lus uas qhia meej, thiab lawv tua cov yaj saub, thiab nrhiav tej yam uas lawv tsis to taub. Yog li ntawd, vim yog lawv txoj kev dig muag, uas yog txoj kev dig muag uas tau los vim lawv ntsia dhau lub hom phiaj, lawv yuav tsum poob; vim Vajtswv tau muab nws txoj kev qhia meej tshem tawm ntawm lawv mus, thiab tau muab ntau yam rau lawv uas lawv tsis muaj peev xwm to taub, vim yog lawv xav tau tej ntawd. Thiab vim yog lawv xav tau tej ntawd Vajtswv thiaj tau ua tej ntawd, xwv kom lawv yuav dawm ko taw.",
                "15": "Thiab nim no tus Ntsuj Plig tshoov kuv, Yakhauj, lub siab kom qhia tej yuav muaj los yav tom ntej; vim kuv paub los ntawm tus Ntsuj Plig tej kev tshoov siab uas nyob hauv kuv tias, los ntawm cov Neeg Yudais txoj kev dawm ko taw lawv yuav xyeej lub pob zeb uas yog lawv qhov chaw tsa thiab lub hauv paus ruaj khov.",
                "16": "Tiam sis saib seb, raws li hauv vaj lug kub, lub pob zeb no yuav los ua lub hauv paus tseem ceeb, thiab lub hauv paus kawg, thiab tib lub hauv paus tseeb, uas cov Neeg Yudais tsa tau rau saud.",
                "17": "Thiab nim no, cov uas kuv hlub, tom qab lawv cov no tau xyeej lub hauv paus tseeb, lawv yuav ua li cas muaj peev xwm tsa tau rau saum lub hauv paus no, xwv kom lub hauv paus no yuav los ua lub thawj ntawm lawv lub ces kaum?",
                "18": "Saib seb, kuv cov kwv tij uas kuv hlub es, kuv yuav qhia qhov uas neeg paub tsis txog no rau nej; yog hais tias tsis muaj tej yam dab tsi ua rau kuv plam qhov ruaj khov los ntawm tus Ntsuj Plig, thiab ua rau kuv dawm ko taw vim yog kuv txhawj nej."
            },
            "5": {
                "1": "Saib seb, kuv cov kwv tij, nej tsis nco qab tias nej tau nyeem tus yaj saub Xenos tej lus lawm los, uas nws hais rau tsev neeg Ixayees, hais tias:",
                "2": "Cia li mloog, auj nej cov uas yog tsev neeg Ixayees es, thiab cia li mloog kuv tej lus, tus uas yog tus Tswv ib tug yaj saub.",
                "3": "Vim saib seb, tus Tswv hais li no tias, auj tsev neeg Ixayees es, kuv yuav muab nej piv rau ib tsob ntoo txiv roj nyeg, uas ib tug txiv neej tau coj mus tu nyob hauv nws lub vaj txiv ntoo roj; thiab tsob ntoo ntawd tau loj tuaj, thiab ciaj ua tsob ntoo txwj ntoo laus, thiab tau pib lwj mus.",
                "4": "Thiab tau muaj tias tus tswv vaj txiv ntoo roj tau tawm mus xyuas, thiab nws tau pom tias nws tsob ntoo txiv roj tau pib lwj; thiab nws hais tias: Kuv yuav muab tsob ntoo yim, thiab khawb av ncig, thiab tu, xwv kom tsob ntoo no yuav hlav tau tej ceg mos thiab tshiab tuaj, thiab yuav tsis tuag.",
                "5": "Thiab tau muaj tias nws tau mus yim tsob ntoo, thiab tau khawb av ncig, thiab mus tu raws li nws tej lus.",
                "6": "Thiab tau muaj tias tom qab ntau hnub tsob ntoo txiv roj tau pib hlav ob peb tug ceg mos thiab tshiab tuaj; tiam sis saib seb, lub ntsis ntawm tsob ntoo pib tuag mus.",
                "7": "Thiab tau muaj tias tus tswv ntawm lub vaj txiv ntoo roj pom tsob ntoo, thiab nws hais rau nws tus tub qhe tias: Ua rau kuv nyuaj siab uas kuv yuav xiam tsob ntoo no mus; yog li ntawd, cia li mus thiab rho ib tsob ntoo txiv roj qus tej ceg, thiab nqa los rau kuv ntawm no; thiab wb yuav rho tej ceg nyeg uas tab tom yuav qhuav mus no pov tseg, thiab wb yuav muab tej no pov rau hauv hluav taws xwv kom tej no yuav kub hnyiab mus.",
                "8": "Thiab saib seb, tus Tswv ntawm lub vaj txiv ntoo roj hais tias, kuv muab ntau tus ntawm tej ceg uas mos thiab tshiab no coj mus, thiab kuv yuav muab tej ceg no txuas rau qhov twg los xij uas kuv xav muab txuas; thiab tsis ua li cas txawm hais tias tsob ntoo no tej cag yuav piam sij mus, kuv thiaj yuav tshwj tau tej txiv ntawm tsob ntoo no rau kuv tus kheej; yog li ntawd, kuv yuav coj tej ceg uas mos thiab tshiab no, thiab kuv yuav muab tej ceg no txuas rau qhov twg los xij uas kuv xav muab txuas.",
                "9": "Koj cia li coj tej ceg ntawm tsob ntoo txiv roj qus, thiab muab tej ceg no coj los txuas rau hauv, los pauv cov ceg nyeg tej qub chaw; thiab cov ceg uas kuv tau muab rho pov tseg kuv yuav muab pov rau hauv hluav taws thiab muab tej ceg no hlawv, xwv kom tej ceg no thiaj li tsis sw tej av ntawm kuv lub vaj txiv ntoo roj.",
                "10": "Thiab tau muaj tias tus Tswv ntawm lub vaj txiv ntoo roj ntawd tus tub qhe ua raws nkaus li tus Tswv ntawm lub vaj txiv ntoo roj txoj lus, thiab tau muab tej ceg ntawm tsob ntoo txiv roj qus coj los txuas rau.",
                "11": "Thiab tus Tswv ntawm lub vaj txiv ntoo roj txib kom yuav tsum khawb av ncig tsob ntoo, thiab yim, thiab tu, hais rau nws tus tub qhe hais tias: Ua rau kuv nyuaj siab uas kuv yuav xiam tsob ntoo no mus; yog li ntawd, kom tej zaum kuv yuav tshwj tau tsob ntoo no tej cag tseg cia kom txhob piam sij, xwv kom kuv yuav tshwj tau tej cag tseg cia rau kuv tus kheej, kuv thiaj tau ua tej yam no.",
                "12": "Yog li ntawd, koj cia li mus; saib xyuas tsob ntoo, thiab tu tsob ntoo, raws li kuv tej lus.",
                "13": "Thiab kuv yuav muab cov ceg no coj mus tso rau qhov chaw uas deb tshaj plaws ntawm kuv lub vaj txiv ntoo roj, qhov twg los xij kuv, tsis ua li cas rau koj; thiab kuv ua li no xwv kom kuv yuav tshwj tau tej ceg nyeg ntawm tsob ntoo rau kuv tus kheej; thiab xwv kom kuv yuav tshwj tau cov txiv ntawm tsob ntoo rau kuv tus kheej rau lub caij uas yuav los; vim ua rau kuv nyuaj siab uas kuv yuav xiam tsob ntoo thiab cov txiv ntawm tsob ntoo no mus.",
                "14": "Thiab tau muaj tias tus Tswv ntawm lub vaj txiv ntoo roj tau ncaim mus, thiab muab tej ceg ntawm tsob ntoo txiv roj nyeg coj mus zais rau hauv tej chaw uas deb tshaj plaws ntawm lub vaj txiv ntoo roj, muab ib txhia coj mus tso rau ib qho thiab muab ib txhia coj mus tso rau lwm qhov, raws li nws lub siab xav thiab siab nyiam.",
                "15": "Thiab tau muaj tias ib lub sij hawm ntev dhau mus, thiab tus Tswv ntawm lub vaj txiv ntoo roj hais rau nws tus tub qhe hais tias: Los, cia wb mus rau nram lub vaj txiv ntoo roj, xwv kom wb thiaj tau ua hauj lwm nyob hauv lub vaj txiv ntoo roj.",
                "16": "Thiab tau muaj tias tus Tswv ntawm lub vaj txiv ntoo roj, thiab nws tus tub qhe thiab, tau mus rau nram lub vaj txiv ntoo roj mus ua hauj lwm. Thiab tau muaj tias tus tub qhe hais rau nws tus tswv hais tias: Saib seb, ntsia ntawm no; saib tsob ntoo seb.",
                "17": "Thiab tau muaj tias tus Tswv ntawm lub vaj txiv ntoo roj ntsia thiab pom tsob ntoo uas tau muab tej ceg ntoo txiv roj qus coj los txuas rau; thiab tsob ntoo tau pib loj hlob tuaj thiab tau pib txi txiv. Thiab nws tau pom tias tsob ntoo loj zoo nkauj; thiab cov txiv ntawm tsob ntoo los kuj zoo ib yam li cov txiv nyeg.",
                "18": "Thiab nws hais rau tus tub qhe tias: Saib seb, tej ceg ntawm tsob ntoo qus muaj peev xwm nqus tau dej los ntawm tsob ntoo no tej cag, ua rau tej cag ntawd muaj zog tuaj; thiab vim yog tsob ntoo no tej cag muaj zog, cov ceg qus thiaj tau txi txiv ntoo nyeg. Nim no, yog hais tias wb tsis tau muab cov ceg no los txuas rau, ces ntshai tsob ntoo no twb raug piam sij lawm. Thiab nim no, saib seb, kuv yuav khaws tau txiv ntoo ntau cia, uas yog tsob ntoo no tau txi; thiab cov txiv ntawd kuv yuav tseg cia rau kuv tus kheej rau lub caij uas yuav los.",
                "19": "Thiab tau muaj tias tus Tswv ntawm lub vaj txiv ntoo roj hais rau tus tub qhe tias: Los, cia wb mus rau tom tej chaw uas deb tshaj plaws ntawm lub vaj txiv ntoo roj, thiab saib seb tej ceg nyeg ntawm tsob ntoo puas tau txi txiv ntau ib yam thiab, xwv kom kuv yuav tseg tau cov txiv ntawm tsob ntoo ntawd cia rau kuv tus kheej rau lub caij uas yuav los.",
                "20": "Thiab tau muaj tias nkawd mus rau ntawm qhov uas tus tswv tau muab tej ceg nyeg ntawm tsob ntoo coj mus zais, thiab nws hais rau tus tub qhe tias: Ntsia cov no saib; thiab tus tub qhe pom thawj thawj ceg tias tau txi txiv ntau; thiab nws kuj pom tias yog ib qho uas zoo. Thiab nws hais rau tus tub qhe tias: De cov txiv ntawm thawj ceg ko, thiab khaws cia rau lub caij uas yuav los, xwv kom kuv yuav ceev cia rau kuv tus kheej; vim saib seb, nws hais tias, kuv tau tu tsob ntoo no los ntev npaum li no, thiab tsob ntoo no tau txi txiv ntau.",
                "21": "Thiab tau muaj tias tus tub qhe hais rau nws tus tswv tias: Yog vim li cas koj ho tuaj cog tsob ntoo no, los sis tus ceg ntawm tsob ntoo, rau ntawm no? Vim saib seb, qhov chaw yog qhov uas phem tshaj plaws ntawm tej av nyob hauv koj lub vaj txiv ntoo roj.",
                "22": "Thiab tus Tswv ntawm lub vaj txiv ntoo roj hais rau nws tias: Tsis txhob ntuas kuv; kuv yeej paub tias qhov chaw no yog ib thaj av tsis zoo; yog li ntawd, kuv thiaj hais rau koj tias, kuv tau tu tsob ntoo no ntev npaum li no, thiab koj pom tias tsob ntoo no tau txi txiv ntau.",
                "23": "Thiab tau muaj tias tus Tswv ntawm lub vaj txiv ntoo roj hais rau nws tus tub qhe tias: Ntsia ntawm no saib; saib seb kuv kuj tau cog ib tug ceg ntawm tsob ntoo ntxiv thiab; thiab koj paub tias thaj av no haj yam tsis zoo npaum li thawj thaj. Tiam sis, saib tsob ntoo seb. Kuv tau tu tsob ntoo no ntev npaum li no, thiab tsob ntoo no tau txi txiv ntau heev; yog li ntawd, cia li sau cov txiv no, thiab tseg cia rau lub caij uas yuav los, xwv kom kuv yuav tshwj tau cov txiv ntawd rau kuv tus kheej.",
                "24": "Thiab tau muaj tias tus Tswv ntawm lub vaj txiv ntoo roj rov qab hais rau nws tus tub qhe dua tias: Ntsia ntawm no saib, thiab saib dua lwm tus ceg thiab, uas kuv tau cog; saib seb kuv kuj tau tu nws tib yam thiab, thiab nws tau txi txiv.",
                "25": "Thiab nws hais rau tus tub qhe tias: Ntsia ntawm no thiab saib tus ceg uas yog tus kawg. Saib seb, tus ceg no kuv tau muab cog rau hauv qhov av zoo; thiab kuv tau tu tus ceg no ntev npaum li no; thiab tsuas yog ib feem ntawm tsob ntoo thiaj txi txiv nyeg xwb, thiab ib feem txi txiv qus; saib seb, kuv tau tu tsob ntoo no ib yam nkaus li lwm tsob.",
                "26": "Thiab tau muaj tias tus Tswv ntawm lub vaj txiv ntoo roj hais rau tus tub qhe tias: Cia li muab tej ceg uas tsis txi txiv zoo rho, thiab muab pov rau hauv hluav taws.",
                "27": "Tiam sis saib seb, tus tub qhe hais rau nws tias: Cia wb muab tsob ntoo no yim, thiab khawb av ncig, thiab tu kom ib nyuag ntev zog ntxiv, xwv kom tej zaum tsob ntoo no yuav txi tau cov txiv zoo rau koj, xwv kom koj yuav khaws tau cia rau lub caij uas yuav los.",
                "28": "Thiab tau muaj tias tus Tswv ntawm lub vaj txiv ntoo roj thiab tus tub qhe ntawm tus Tswv ntawm lub vaj txiv ntoo roj tau tu tag nrho cov txiv ntawm lub vaj txiv ntoo roj.",
                "29": "Thiab tau muaj tias ib lub sij hawm ntev dhau mus, thiab tus Tswv ntawm lub vaj txiv ntoo roj hais rau nws tus tub qhe hais tias: Los, cia wb mus rau nram lub vaj txiv ntoo roj, xwv kom wb thiaj tau ua hauj lwm nyob hauv lub vaj txiv ntoo roj dua. Vim saib seb, lub caij nyoog twb los ze ze, thiab qhov kawg twb yuav los sai sai; yog li ntawd, kuv yuav tsum tau khaws cov txiv ntoo cia rau lub caij uas yuav los, rau kuv tus kheej.",
                "30": "Thiab tau muaj tias tus Tswv ntawm lub vaj txiv ntoo roj thiab tus tub qhe mus rau nram lub vaj txiv ntoo roj; thiab nkawd mus rau ntawm tsob ntoo uas tau muab tej ceg nyeg lov tawm, thiab tau muab tej ceg qus coj los txuas rau; thiab saib seb txhua hom txiv tau txi ua rau tsob ntoo qaug.",
                "31": "Thiab tau muaj tias tus Tswv ntawm lub vaj txiv ntoo roj tau saj cov txiv, txhua hom tsis hais hom ntau tshaj thiab hom tsawg tshaj, thiab tus Tswv ntawm lub vaj txiv ntoo roj hais tias: Saib seb wb tau tu tsob ntoo no ntev npaum li no, thiab kuv tau khaws tej txiv ntau cia rau kuv tus kheej rau lub caij uas yuav los.",
                "32": "Tiam sis saib seb, zaum no tsob ntoo tau txi txiv ntau heev, thiab tsis muaj ib lub uas zoo li. Thiab saib seb, muaj txhua hom txiv phem; thiab tsis muaj nuj nqis dab tsi rau kuv, txawm tias wb tau sib zog ua hauj lwm; thiab nim no ua rau kuv nyuaj siab uas kuv yuav xiam tsob ntoo no mus.",
                "33": "Thiab tus Tswv ntawm lub vaj txiv ntoo roj tau hais rau tus tub qhe tias: Wb yuav ua li cas rau tsob ntoo, xwv kom kuv yuav rov qab tshwj tau cov txiv zoo ntawm tsob ntoo rau kuv tus kheej dua?",
                "34": "Thiab tus tub qhe hais rau nws tus tswv tias: Saib seb, vim koj tau muab tej ceg ntoo txiv roj qus coj los txuas rau tej ceg no tau pab tej cag, es tej cag thiaj ciaj sia nyob thiab tsis tau piam sij; yog li ntawd koj pom hais tias tej cag no tseem zoo.",
                "35": "Thiab tau muaj tias tus Tswv ntawm lub vaj txiv ntoo roj hais rau nws tus tub qhe tias: Tsob ntoo tsis muaj nuj nqis dab tsi rau kuv, thiab tej cag ntawd tsis muaj nuj nqis dab tsi rau kuv yog tias tsob ntoo tseem txi cov txiv phem.",
                "36": "Txawm li ntawd los, kuv paub tias tej cag yeej zoo, thiab kuv tau muab tshwj cia rau kuv tej lub hom phiaj; thiab vim tej cag no muaj zog heev tej cag no thiaj tau txi txiv zoo ua ntej lub sij hawm no, los ntawm tej ceg qus.",
                "37": "Tiam sis saib seb, tej ceg qus tau loj tuaj thiab loj duav tej cag ntawm tsob ntoo; thiab vim tias tej ceg qus tau loj yeej tej cag ntawm tsob ntoo li ntawd, tau txi cov txiv phem ntau; thiab vim tias tau txi cov txiv phem ntau heev koj pom tias tsob ntoo no pib piam sij mus; thiab tsis ntev yuav siav, xwv kom yuav muab pov rau hauv hluav taws, tsuas yog tias wb ua tej yam rau tsob ntoo no pab muab tshwj cia xwb.",
                "38": "Thiab tau muaj tias tus Tswv ntawm lub vaj txiv ntoo roj hais rau nws tus tub qhe tias: Cia wb mus rau nram qhov chaw uas deb tshaj plaws nyob hauv lub vaj txiv ntoo roj, thiab saib seb tej ceg nyeg puas txi cov txiv phem thiab.",
                "39": "Thiab tau muaj tias nkawd mus rau nram qhov chaw uas deb tshaj plaws hauv lub vaj txiv ntoo roj. Thiab tau muaj tias nkawd pom tias cov txiv ntawm tej ceg nyeg kuj tau lwj tas; muaj tseeb tiag, thawj cov ceg thiab cov ceg thib ob thiab cov ceg nav thiab; thiab cov txiv tag nrho tau lwj tas.",
                "40": "Thiab cov txiv ntoo qus ntawm tus ceg nav tau loj yeej feem ntawm tsob ntoo uas txi cov txiv zoo, ua rau tus ceg tau qhuav thiab tuag mus.",
                "41": "Thiab tau muaj tias tus Tswv ntawm lub vaj txiv ntoo roj los kua muag, thiab hais rau tus tub qhe tias: Tshuav dab tsi ntxiv uas kuv tsis tau ua rau kuv lub vaj txiv ntoo roj?",
                "42": "Saib seb, kuv paub tias tag nrho cov txiv hauv lub vaj txiv ntoo roj tau lwj tas, tsuas yog tshuav cov no xwb. Thiab nim no cov no uas thaum ub tau txi cov txiv zoo kuj tau lwj tas; thiab nim no txhua tsob ntoo uas nyob hauv kuv lub vaj txiv ntoo roj tsis zoo ua tus dab tsi tsuas yog tias muab ntov kom vau thiab pov rau hauv hluav taws xwb.",
                "43": "Thiab saib seb tsob ntoo kawg no, uas tej ceg tau qhuav mus lawm, kuv twb muab cog rau hauv ib qho av uas zoo; muaj tseeb tiag, twb yog qhov chaw uas kuv paub tias zoo tshaj lwm qhov av uas nyob hauv kuv lub vaj txiv ntoo roj.",
                "44": "Thiab koj pom tias kuv kuj ntov tej ntoo uas ntxoov thaj av no, xwv kom kuv yuav tau muab tsob ntoo no cog rau ntawm qhov no.",
                "45": "Thiab koj pom tias muaj ib txhia ceg ntawd tau txi cov txiv zoo, thiab muaj ib txhia ntawd ho txi cov txiv qus; thiab vim tias kuv tsis tau txiav tej ceg ntawd thiab tsis tau muab pov rau hauv hluav taws, saib seb, tej ceg ntawd tau loj yeej tej ceg uas zoo ua rau tej ceg uas zoo qhuav mus.",
                "46": "Thiab nim no, saib seb, txawm tias wb tau ua txhua yam los pab rau kuv lub vaj txiv ntoo roj los, tej ntoo no tseem lwj tas, ua rau tej ntoo no tsis txi cov txiv uas zoo; thiab kuv tau cia siab tias yuav tshwj cov no cia, cia rau kuv tus kheej rau lub caij uas yuav los. Tiam sis, saib seb, tej tsob ntoo no tau hloov los zoo li tej ntoo txiv roj qus, thiab tsis muaj nuj nqis dab tsi tsuas yog tias muab ntov kom vau thiab pov rau hauv hluav taws xwb; thiab ua rau kuv nyuaj siab uas kuv yuav xiam tej tsob ntoo no.",
                "47": "Tiam sis tshuav dab tsi ntxiv uas kuv tsis tau ua nyob hauv kuv lub vaj txiv ntoo roj? Puas yog kuv nkaum kuv txhais tes, es kuv thiaj tsis tau tu lub vaj? Tsis yog li ntawd, kuv twb tau tu kuv lub vaj txiv ntoo roj, thiab kuv tau khawb av ncig, thiab kuv tau yim, thiab kuv tau muab chiv rau kuv lub vaj; thiab kuv tau xyab kuv txhais tes yuav luag tas hnub, thiab qhov kawg twb los txog ze lawm. Thiab ua rau kuv nyuaj siab uas kuv yuav tau muab tag nrho cov ntoo hauv kuv lub vaj txiv ntoo roj ntov pov tseg, thiab muab cov ntoo pov rau hauv hluav taws xwv kom yuav kub hnyiab mus. Leej twg yog tus ua rau kuv lub vaj txiv ntoo roj lwj?",
                "48": "Thiab tau muaj tias tus tub qhe hais rau nws tus tswv tias: Puas yog txoj kev khav theeb ntawm koj lub vaj txiv ntoo roj—puas yog tej ceg ntawd tau loj yeej tej cag uas zoo? Thiab vim yog tej ceg tau loj yeej tej cag ntawd, saib seb tej ceg loj hlob nrawm dua tej cag lub zog, muaj lub zog rau lawv tus kheej. Saib seb, kuv hais tias, puas yog qhov no ua rau tej ntoo hauv koj lub vaj txiv ntoo roj lwj tas?",
                "49": "Thiab tau muaj tias tus Tswv ntawm lub vaj txiv ntoo roj hais rau tus tub qhe tias: Cia wb mus thiab muab cov ntoo ntawm lub vaj txiv ntoo roj ntov kom vau thiab muab pov rau hauv hluav taws, xwv kom thiaj li tsis sw tej av hauv kuv lub vaj txiv ntoo roj, vim kuv twb tau ua txhua yam. Tseem tshuav dab tsi uas kuv tsis tau ua rau kuv lub vaj txiv ntoo roj?",
                "50": "Tiam sis, saib seb, tus tub qhe hais rau tus Tswv ntawm lub vaj txiv ntoo roj tias: Cia lub vaj nyob ib nyuag ntev me ntsis tso.",
                "51": "Thiab tus Tswv tau hais tias: Muaj tseeb tiag, kuv yuav cia kuv lub vaj nyob ib nyuag ntev me ntsis tso, vim ua rau kuv nyuaj siab uas kuv yuav xiam cov ntoo hauv kuv lub vaj txiv ntoo roj mus.",
                "52": "Yog li ntawd, cia wb muab tej ceg no uas kuv tau muab cog rau hauv tej chaw uas deb tshaj hauv kuv lub vaj txiv ntoo roj, thiab cia wb muab txuas rov rau tej ntoo uas tau txiav ceg los; thiab cia wb muab tej ceg uas txi cov txiv iab tshaj txiav pov tseg, thiab muab tej ceg nyeg ntawm tsob ntoo coj los txuas rau tej ntawd qhov chaw.",
                "53": "Thiab kuv yuav ua li no xwv kom tsob ntoo thiaj li tsis piam sij, kom, tej zaum, kuv yuav tshwj tau tej cag ntawm tsob ntoo rau kuv lub hom phiaj.",
                "54": "Thiab, saib seb, tej cag ntawm tej ceg nyeg ntawm tsob ntoo uas kuv tau muab cog rau qhov twg los xij kuv tseem muaj sia; yog li ntawd, xwv kom kuv yuav tshwj tau tej cag no cia rau kuv tus kheej lub hom phiaj thiab, kuv yuav txiav tsob ntoo no tej ceg, thiab kuv yuav muab tej ceg coj mus txuas rau tej cag no. Muaj tseeb tiag, kuv yuav muab tsob niam ntoo tej ceg txuas rau tej cag no, xwv kom kuv yuav tshwj tau tej cag rau kuv tus kheej, xwv kom thaum muaj zog txaus tej cag yuav txi cov txiv uas zoo rau kuv, thiab tej zaum kuv tseem yuav tau yeeb koob los ntawm cov txiv ntawm kuv lub vaj txiv ntoo roj.",
                "55": "Thiab tau muaj tias nkawd muab tej ceg nyeg ntawm tsob ntoo uas tau hloov los ua ntoo qus, thiab tau muab txuas rau tsob ntoo nyeg, uas kuj tau hloov los ua ntoo qus lawm thiab.",
                "56": "Thiab nkawd kuj tau muab tej ceg ntawm tej ntoo nyeg uas tau hloov los ua ntoo qus, thiab tau muab txuas rau tsob niam ntoo.",
                "57": "Thiab tus Tswv ntawm lub vaj txiv ntoo roj hais rau tus tub qhe tias: Tsis txhob muab tej ceg qus txiav tawm ntawm tej ntoo, tsuas yog txiav tej uas iab tshaj xwb; thiab koj cia li muab txuas rau tej ntoo ntawd raws li tej uas kuv tau hais.",
                "58": "Thiab wb yuav rov tu tej ntoo ntawm lub vaj txiv ntoo roj dua, thiab wb yuav yim tej ceg ntawd; thiab wb yuav muab tej ceg uas qhuav lawm, uas yeej yuav piam sij mus, thiab muab pov rau hauv hluav taws.",
                "59": "Thiab kuv ua li no xwv kom, tej zaum, tej cag ntawd yuav muaj zog tuaj vim yog tej cag txoj kev zoo; thiab vim yog tau muab tej ceg ntawd sib hloov, tej zaum tej uas zoo yuav loj yeej tej uas phem.",
                "60": "Thiab vim tias kuv tau muab tej ceg nyeg thiab tej cag ntawd tshwj cia, thiab vim tias kuv tau muab tej ceg nyeg rov qab los txuas rau tsob niam ntoo, thiab tau tshwj tsob niam ntoo ntawd tej cag cia, xwv kom, tej zaum, tej ntoo hauv kuv lub vaj txiv ntoo roj yuav rov txi cov txiv uas zoo; thiab kom kuv yuav rov muaj kev xyiv fab rau cov txiv hauv kuv lub vaj txiv ntoo roj, thiab, tej zaum, kom kuv yuav xyiv fab kawg nkaus tias kuv tau muab tej cag thiab tej ceg ntawm thawj cov txiv tshwj cia—",
                "61": "Yog li ntawd, cia li mus, thiab hu cov tub qhe, xwv kom peb yuav rau siab ntso ua hauj lwm tas peb lub dag lub zog nyob hauv lub vaj txiv ntoo roj, xwv kom peb yuav npaj tau txoj kev, xwv kom kuv yuav muaj cov txiv nyeg dua tuaj, cov txiv nyeg uas yog cov zoo thiab cov uas qab tshaj plaws dua tag nrho lwm cov txiv.",
                "62": "Yog li ntawd, cia peb mus thiab ua hauj lwm kom tas peb dag peb zog zaum kawg no, vim saib seb qhov kawg los txog ze lawm, thiab zaum no yog zaum kawg uas kuv yuav yim kuv lub vaj txiv ntoo roj.",
                "63": "Txuas tej ceg rau; pib txuas tej tom kawg ua ntej xwv kom tej no yuav tau los ua thawj, thiab cov tom thawj ho yuav tau los ua qab, thiab khawb av ncig cov ntoo, tag nrho cov laus thiab cov mos, cov thawj thiab cov nav; thiab cov nav thiab cov thawj, xwv kom yuav tu tau tag nrho ib zaug ntxiv ua zaum kawg.",
                "64": "Yog li ntawd, khawb av ncig, thiab yim, thiab rau chiv rau cov ntoo no, ib zaug ntxiv, ua zaum kawg, vim qhov kawg los txog ze lawm. Thiab yog tias tej ceg uas txuas zaum kawg no ho loj hlob, thiab txi tau cov txiv nyeg, ces nej yuav npaj txoj kev rau lawv, xwv kom tej ceg no yuav loj hlob.",
                "65": "Thiab thaum tej ceg no pib loj hlob tuaj nej yuav tsum muab tej ceg uas txi cov txiv iab tshem mus, raws li lub zog ntawm tej ceg uas zoo thiab seb tej ceg uas zoo ntawd loj npaum li cas; thiab nej tsis txhob ua tib zaug muab tej ceg uas phem ntawd tshem mus kom tag nrho, nyob tsam tej cag ntawd ho muaj zog dhau rau cov uas muab los txuas, thiab cov uas muab los txuas ntawd ho piam sij, thiab ua rau kuv xiam cov ntoo ntawm kuv lub vaj txiv ntoo roj mus.",
                "66": "Vim ua rau kuv nyuaj siab uas kuv yuav xiam tej ntoo ntawm kuv lub vaj txiv ntoo roj; yog li ntawd nej yuav tsum muab cov phem tshem mus raws li cov zoo yuav loj tuaj, xwv kom tej cag thiab tej ntsis yuav muaj zog sib npaug zos, kom txog thaum cov zoo yuav loj yeej cov phem, thiab cov phem raug ntov kom vau thiab muab pov rau hauv hluav taws, xwv kom tsis txhob sw tej av ntawm kuv lub vaj txiv ntoo roj; thiab kuv yuav cheb cov phem tawm ntawm kuv lub vaj txiv ntoo roj mus zoo li no.",
                "67": "Thiab kuv yuav muab tej ceg ntawm tsob ntoo nyeg rov qab los txuas rau tsob ntoo nyeg;",
                "68": "Thiab kuv yuav muab tej ceg ntawm tsob ntoo nyeg txuas rau tej ceg nyeg ntawm tsob ntoo; thiab kuv yuav rov coj los ua ke zoo li no, xwv kom yuav txi cov txiv nyeg, thiab lawv yuav los ua ib tsob.",
                "69": "Thiab yuav muab cov phem pov tseg, muaj tseeb tiag, twb yuav pov tawm hauv tag nrho tej av ntawm kuv lub vaj txiv ntoo roj mus; vim saib seb, kuv yuav yim kuv lub vaj txiv ntoo roj tib zaug no xwb.",
                "70": "Thiab tau muaj tias tus Tswv ntawm lub vaj txiv ntoo roj xa nws tus tub qhe; thiab tus tub qhe tau mus thiab ua raws li tus Tswv tau txib nws, thiab coj lwm cov tub qhe; thiab lawv tsis muaj coob.",
                "71": "Thiab tus Tswv ntawm lub vaj txiv ntoo roj hais rau lawv tias: Cia li mus, thiab ua hauj lwm nyob hauv lub vaj txiv ntoo roj, nrog nej lub dag lub zog. Vim saib seb, zaum no yog zaum kawg uas kuv yuav tu kuv lub vaj txiv ntoo roj; vim qhov kawg twb yuav txog lawm, thiab lub caij twb yuav los sai sai; thiab yog tias nej ua hauj lwm nrog nej lub dag lub zog nrog kuv nej yuav muaj kev xyiv fab txog cov txiv uas kuv yuav tseg cia rau kuv tus kheej rau lub caij uas yuav los sai sai no.",
                "72": "Thiab tau muaj tias cov tub qhe tau mus thiab ua hauj lwm nrog lawv lub dag lub zog; thiab tus Tswv ntawm lub vaj txiv ntoo roj los kuj nrog lawv ua hauj lwm thiab; thiab lawv tau ua raws li tus Tswv ntawm lub vaj txiv ntoo roj tej lus txib ua txhua yam.",
                "73": "Thiab rov pib muaj dua tej txiv ntoo nyeg nyob hauv lub vaj txiv ntoo roj; thiab tej ceg nyeg pib loj hlob thiab loj zoo heev li; thiab tej ceg qus raug muab txiav tawm thiab muab pov tseg; thiab lawv tau ceev tej cag thiab tej ntsis ntawm tsob ntoo nyeg kom xwm yeem, raws li tsob ntoo ntawd lub zog.",
                "74": "Thiab lawv rau siab ntso ua hauj lwm tag nrho lawv lub dag lub zog li no, raws li tus Tswv ntawm lub vaj txiv ntoo roj tej lus txib, mus txog thaum tej uas phem tau raug muab pov tseg tawm ntawm lub vaj txiv ntoo roj mus, thiab tus Tswv tau tshwj tseg cia rau nws tus kheej, tej ntoo uas rov qab txi cov txiv nyeg dua; thiab tej ntoo no tau hloov kom zoo li ib lub cev; thiab cov txiv loj xwm yeem; thiab tus Tswv ntawm lub vaj txiv ntoo roj tau tshwj tseg cia rau nws tus kheej cov txiv nyeg, uas yog cov qab tshaj plaws rau nws txij thaum chiv keeb los.",
                "75": "Thiab tau muaj tias thaum tus Tswv ntawm lub vaj txiv ntoo roj pom tias nws cov txiv yeej zoo, thiab pom tias nws lub vaj txiv ntoo roj tsis lwj ntxiv lawm, nws hu nws cov tub qhe los ua ke, thiab hais rau lawv tias: Saib seb, vim peb tau tu kuv lub vaj txiv ntoo roj ua zaum kawg; thiab nej pom tias kuv tau ua tiav raws li kuv lub siab nyiam; thiab kuv tau tshwj cov txiv nyeg tseg cia, cov txiv thiaj zoo, twb zoo ib yam li thaum chiv keeb. Thiab nej tau koob hmoov; vim rau qhov nej rau siab ua hauj lwm nrog kuv nyob hauv kuv lub vaj txiv ntoo roj, thiab tau ua raws li kuv tej lus txib, thiab coj tau cov txiv nyeg rov los rau kuv, ua rau kuv lub vaj txiv ntoo roj tsis lwj ntxiv lawm, thiab muab cov phem pov tseg, saib seb nej yuav tau kev xyiv fab nrog kuv vim yog cov txiv ntawm kuv lub vaj txiv ntoo roj.",
                "76": "Vim saib seb, rau ib lub sij hawm uas ntev heev, kuv yuav tseg cia cov txiv hauv kuv lub vaj txiv ntoo roj rau kuv tus kheej rau lub caij, uas yuav los sai sai no; thiab yog zaum kawg uas kuv tu, thiab yim, thiab khawb av ncig, thiab rau chiv rau kuv lub vaj txiv ntoo roj; yog li ntawd kuv yuav khaws cov txiv cia rau kuv tus kheej, rau ib lub sij hawm uas ntev heev, raws li qhov uas kuv tau hais.",
                "77": "Thiab thaum lub sij hawm uas cov txiv phem rov los rau hauv kuv lub vaj txiv ntoo roj dua, thaum ntawd kuv yuav ua kom cov phem thiab cov zoo raug muab sau los; thiab kuv yuav tshwj cov zoo cia rau kuv tus kheej, thiab kuv yuav muab cov phem pov rau hauv cov phem qhov chaw. Thiab thaum ntawd lub caij thiab qhov kawg los; thiab kuv yuav ua kom kuv lub vaj txiv ntoo roj raug hluav taws kub hnyiab mus."
            },
            "6": {
                "1": "Thiab nim no, saib seb, kuv cov kwv tij, ib yam li kuv tau hais rau nej tias kuv yuav qhia tej yuav muaj los yav tom ntej, saib seb, qhov no yog kuv txoj kev qhia tej uas yuav muaj tom ntej—hais tias tej yam uas tus yaj saub Xenos no hais, txog tsev neeg Ixayees, ntawm qhov uas nws muab lawv piv rau ib tsob ntoo txiv roj nyeg, yeej yuav muaj xwb xwb li.",
                "2": "Thiab hnub uas nws yuav tsa nws txhais tes dua zaum ob los cawm nws cov neeg, yog hnub uas, muaj tseeb tiag, twb yog zaum kawg, uas tus Tswv cov tub qhe yuav tawm mus tu thiab yim nws lub vaj txiv ntoo roj nrog nws lub hwj chim; thiab tom qab ntawd qhov kawg yuav los sai sai.",
                "3": "Thiab cov uas tau rau siab ntso ua hauj lwm nyob hauv nws lub vaj txiv ntoo roj tau koob hmoov ntau kawg; thiab cov uas yuav raug ntiab tawm mus rau hauv lawv tus kheej tej chaw raug foom tsis zoo! Thiab yuav xuas hluav taws hlawv lub ntiaj teb.",
                "4": "Thiab peb tus Vajtswv hlub tshua peb kawg li, vim nws nco ntsoov txog tsev neeg Ixayees, tag nrho tej cag thiab tej ceg; thiab nws ncav nws txhais tes rau lawv tas hnub li; thiab lawv yog ib co neeg tawv ncauj thiab ib co neeg cam ncauj; tiam sis tag nrho cov uas yuav tsis ua lawv lub siab tawv qhawv yuav txais kev cawm dim nyob hauv Vajtswv lub nceeg vaj.",
                "5": "Yog li ntawd, kuv cov kwv tij uas kuv hlub es, kuv ua tib zoo hais lus los thov nej tiag tiag kom nej yuav hloov siab lees txim, thiab los kawg siab kawg ntsws, thiab muab siab npuab Vajtswv ib yam li nws muab siab npuab nej. Thiab thaum uas nws txhais npab hlub tshua tseem cev tuaj rau nej nyob hauv qhov kaj ntawm nruab hnub, nej tsis txhob ua nej lub siab tawv qhawv.",
                "6": "Muaj tseeb tiag, hnub no, yog nej xav hnov nws lub suab, nej tsis txhob ua nej lub siab tawv qhawv; vim li cas nej ho yuav tuag?",
                "7": "Vim saib seb, tom qab Vajtswv txoj lus zoo tau tu nej tag nrho ib hnub, nej tseem yuav txi cov txiv phem, kom nej yeej yuav raug muab ntov kom vau thiab muab pov rau hauv hluav taws thiab los?",
                "8": "Saib seb, nej puas yuav xyeej tej lus no? Nej puas yuav xyeej cov yaj saub tej lus; thiab nej puas yuav xyeej tag nrho tej lus uas tau hais txog Khetos, tom qab tau muaj coob tus tau hais txog nws; thiab xyeej Khetos txoj lus zoo, thiab Vajtswv lub hwj chim, thiab lub txiaj ntsim Vaj Ntsuj Plig Dawb Huv, thiab tso tus Ntsuj Plig Dawb Huv tseg, thiab ua saib tsis taus lub tswv yim tseem ceeb uas tau npaj tseg ntawm txoj hau kev txhiv dim, uas tau npaj rau nej lawm?",
                "9": "Nej tsis paub tias yog nej ua tej no, ces lub hwj chim ntawm txoj kev txhiv dim thiab ntawm txoj kev sawv rov los, uas yog los ntawm Khetos, yuav coj nej los sawv nrog kev txaj muag thiab kev muaj txim phem heev nyob ntawm Vajtswv lub rooj txiav txim no los?",
                "10": "Thiab raws li lub hwj chim ntawm txoj kev txim lij, vim tsis muaj peev xwm xyeej tau kev txim lij, nej yeej yuav mus rau hauv lub pas hluav taws thiab leej faj, uas muaj nplaim cig tsis txawj tuag, thiab muaj pa taws ncho mus ib txhiab thiab ib txhis, lub pas hluav taws thiab leej faj uas yog kev tsim txom uas tsis muaj qhov kawg li.",
                "11": "Auj yog li ntawd, kuv cov kwv tij uas kuv hlub es, nej cia li hloov siab lees txim, thiab cia li nkag mus rau hauv lub rooj vaj nqaim, thiab kam tiag mus rau hauv txoj kev ti, kom txog thaum nej tau txais txoj sia nyob mus ib txhis.",
                "12": "Auj cia li muaj tswv yim; Tshuav dab tsi ntxiv uas kuv tsis tau hais?",
                "13": "Thaum kawg no, kuv thov kom nej noj qab nyob zoo, kom txog thaum kuv yuav ntsib nej ntawm Vajtswv lub rooj txiav txim, uas yog lub rooj txiav txim uas yuav ua rau cov neeg phem txhawj thiab ntshai heev. Amees."
            },
            "7": {
                "1": "Thiab nim no tau muaj tias tom qab ob peb xyoos dhau mus, tau muaj ib tug txiv neej tuaj nyob hauv cov Neeg Nifais, nws lub npe hu ua Seles.",
                "2": "Thiab tau muaj tias nws pib qhuab qhia nyob hauv cov neeg, thiab tshaj tawm rau lawv tias yuav tsis muaj Khetos. Thiab nws tshaj tawm ntau yam uas qhuas ntxias cov neeg; thiab nws ua li no xwv kom nws yuav ntxeev tau Khetos txoj lus qhuab qhia.",
                "3": "Thiab nws rau siab ua hauj lwm xwv kom nws yuav ntxias coj tau cov neeg lub siab mus, nws thiaj li ntxias coj tau ntau tus lub siab mus; thiab vim nws paub ntsoov tias kuv, Yakhauj, ntseeg tus Khetos uas yuav los, nws nrhiav sij hawm ntau zaus kom nws tuaj ntsib kuv.",
                "4": "Thiab nws yeej muaj kev kawm, ua rau nws paub tag nrho cov neeg yam lus; yog li ntawd, nws muaj peev xwm siv ntau yam uas qhuas ntxias, thiab muaj hwj chim ntau txawj hais lus, raws li tus dab phem lub hwj chim.",
                "5": "Thiab nws cia siab tias nws yuav rhuav tau kuv txoj kev ntseeg, txawm hais tias kuv twb tau pom ntau yam kev tshwm sim thiab ntau yam ntawm tej xwm txheej no; vim kuv yeej tau pom cov tim tswv lawm tiag, thiab lawv tau los txhawb pab kuv. Thiab kuv kuj tau hnov kiag tus Tswv lub suab hais lus rau kuv, tej lub sij hawm; yog li ntawd, thiaj tsis muaj peev xwm ntxias tau kuv.",
                "6": "Thiab tau muaj tias nws tuaj ntsib kuv, thiab nws hais lus rau kuv zoo li no, hais tias: Tij laug Yakhauj, kuv tau nrhiav ntau kom muaj sij hawm kom kuv tau hais lus rau koj; vim kuv tau hnov thiab kuj paub tias koj tawm mus ncig ntau heev, mus qhuab qhia tej uas koj hu ua txoj moo zoo, los sis Khetos txoj lus qhuab qhia.",
                "7": "Thiab koj tau coj cov neeg no coob leej mus kom lawv hloov txoj kev yog ntawm Vajtswv, thiab tsis ua raws li Mauxes txoj kev cai uas yog txoj kev yog; thiab muab Mauxes txoj kev cai ntxeev mus teev tiam ib tug neeg uas koj hais tias yuav los ntau pua xyoo yav tom ntej no. Thiab nim no saib seb, kuv, Seles, hais rau koj paub tias qhov no yog saib tsis taus Vajtswv kiag li; vim yeej tsis muaj ib tug neeg twg yuav paub txog tej yam zoo li ntawd; vim nws tsis muaj peev xwm qhia tau tej uas yuav muaj los. Thiab Seles tau cam tawm tsam kuv zoo li no.",
                "8": "Tiam sis saib seb, tus Tswv uas yog Vajtswv pub nws tus Ntsuj Plig nplua mias los rau hauv kuv lub siab, kuv thiaj ua rau nws poob ntsej muag thaum nws hais lus.",
                "9": "Thiab kuv hais rau nws tias: Puas yog koj xyeej Khetos tus uas yuav los? Thiab nws hais tias: Yog hais tias muaj ib tug Khetos, kuv yuav tsis xyeej nws; tiam sis kuv paub tias yeej tsis muaj Khetos, yeej tsis tau muaj dua, thiab yeej yuav tsis muaj.",
                "10": "Thiab kuv hais rau nws tias: Koj puas ntseeg cov vaj lug kub? Thiab nws teb tias, kuv ntseeg.",
                "11": "Thiab kuv hais rau nws tias: Yog li ntawd koj tsis to taub cov vaj lug kub; vim cov vaj lug kub yeej ua tim khawv txog Khetos tiag. Saib seb, kuv hais rau koj tias yeej tsis muaj ib tug yaj saub twg uas tau sau, los sis tau qhia tej yuav muaj los yav tom ntej, tsuas yog tias lawv tau hais txog tus Khetos no xwb.",
                "12": "Thiab tsis tas li no xwb—nws tau ua tshwm sim rau kuv, vim kuv hnov thiab pom; thiab nws kuj tau ua tshwm sim rau kuv los ntawm tus Vaj Ntsuj Plig Dawb Huv lub hwj chim; yog li ntawd, kuv paub tias yog tsis muaj txoj kev theej txhoj ces tib neeg sawv daws yeej yuav ploj mus.",
                "13": "Thiab tau muaj tias nws hais rau kuv tias: Ua ib lub cim rau kuv saib los ntawm tus Vaj Ntsuj Plig Dawb Huv lub hwj chim no, uas koj paub ntau txog.",
                "14": "Thiab kuv hais rau nws tias: Kuv yog leej twg es kuv ho yuav sim Vajtswv siab kom nws ua ib lub cim rau koj saib txog tej uas koj twb paub tias muaj tseeb no? Tiam sis koj tseem xyeej tias tsis muaj Khetos, vim koj yog tus dab phem li. Txawm li ntawd los, tsis yog ua li kuv lub siab nyiam; tiam sis yog Vajtswv rau txim rau koj, cia qhov ntawd ua ib lub cim rau koj tias nws yeej muaj hwj chim, nyob saum ntuj thiab nyob hauv ntiaj teb; thiab ua ib lub cim rau koj tias Khetos yeej yuav los. Thiab, auj tus Tswv es, ua li koj lub siab nyiam, thiab tsis yog ua li kuv lub siab nyiam.",
                "15": "Thiab tau muaj tias thaum kuv, Yakhauj, tau hais tej lus no tas lawm, tus Tswv lub hwj chim los rau nws, ua rau nws thiaj vau rau hauv pem teb. Thiab tau muaj tias luag pub mov tu nws tau ntau hnub.",
                "16": "Thiab tau muaj tias nws hais rau cov neeg tias: Tag kis nej cia li sib sau tuaj ua ke, vim kuv yuav tuag; yog li ntawd, kuv xav hais lus rau cov neeg ua ntej kuv yuav tuag.",
                "17": "Thiab tau muaj tias tag kis cov neeg coob coob tuaj sib sau ua ke; thiab nws hais lus meej rau lawv thiab thim tej uas nws tau qhia lawv, thiab lees tias nws ntseeg Khetos, thiab tus Vaj Ntsuj Plig Dawb Huv lub hwj chim, thiab tej tim tswv txoj kev los txhawb pab.",
                "18": "Thiab nws hais lus meej rau lawv, hais tias nws tau raug ntxias los ntawm tus dab phem lub hwj chim. Thiab nws hais txog ntuj txiag teb tsaus, thiab hais txog lub neej nyob mus ib txhis, thiab hais txog kev rau txim nyob mus ib txhis.",
                "19": "Thiab nws hais tias: Kuv ntshai tsam kuv tau ua txoj kev txhaum uas zam tsis tau txim rau, vim kuv tau dag rau Vajtswv; vim kuv tsis lees tias kuv ntseeg Khetos, thiab hais tias kuv ntseeg cov vaj lug kub; thiab cov vaj lug kub yeej ua tim khawv txog nws tiag. Thiab vim yog kuv dag rau Vajtswv li ntawd kuv ntshai heev tias tsam kuv yuav raug phem heev kawg li; tiam sis kuv thov lees txim rau Vajtswv.",
                "20": "Thiab tau muaj tias thaum nws hais tej lus no tas nws tsis muaj peev xwm hais tau ntxiv lawm, thiab nws txawm tuag lawm.",
                "21": "Thiab thaum cov neeg coob coob tau pom tias nws hais tej yam no thaum nws tab tom yuav tuag, lawv ceeb loj kawg nkaus li; ua rau Vajtswv lub hwj chim thiaj nqis los rau lawv, thiab ua rau lawv tsis muaj zog li lawv thiaj vau rau hauv pem teb.",
                "22": "Nim no, tej no ua rau kuv, Yakhauj, zoo siab, vim kuv tau thov tej no ntawm kuv Txiv tus uas nyob saum ntuj ceeb tsheej; vim nws tau hnov kuv lub suab taij thiab tau teb kuv tej lus thov.",
                "23": "Thiab tau muaj tias Vajtswv tau muab nws txoj kev thaj yeeb thiab txoj kev hlub rov qab txum tim dua los nyob hauv cov neeg; thiab lawv tshawb xyuas cov vaj lug kub, thiab tsis mloog tus txiv neej phem no tej lus ntxiv lawm.",
                "24": "Thiab tau muaj tias cov neeg Nifais tau ntaus tswv yim ntau yam los coj thiab rov qab txum tim cov Neeg Lamas kom los paub qhov tseeb; tiam sis txhua yam twb tsis muaj qab hau, vim lawv nyiam tej kev ua rog thiab kev nqaij ntuag ntshav nrog, thiab lawv ntxub peb, uas yog lawv cov kwv tij, yam li tsis paub kawg. Thiab los ntawm lub hwj chim ntawm lawv tej cuab yeej ua rog lawv tau nrhiav kev tsis tu ncua ua kom peb puas tsuaj.",
                "25": "Yog li ntawd, Nifais cov neeg thiaj tau siv lawv tej riam phom los tiv thaiv tawm tsam lawv, siv tag nrho lawv lub dag zog, thiab cia siab ntsoov rau tus Vajtswv thiab lub pob zeb ntawm lawv txoj kev cawm seej; yog li ntawd, lawv thiaj tseem kov yeej lawv tej yeeb ncuab.",
                "26": "Thiab tau muaj tias kuv, Yakhauj, tau pib laus; thiab vim phau ceev xwm txheej ntawm cov neeg no muab ceev rau saum Nifais lwm cov phiaj, yog li ntawd, kuv xaus phau ceev xwm txheej no, qhia hais tias kuv tau sau kom zoo li zoo tau raws li tej uas kuv paub, hais tias lub sij hawm dhau mus nrog peb, thiab peb lub neej txoj sia dhau mus yam li ib zaj npau suav, peb yog ib co neeg twj cuab thiab ib co neeg ua dab tsi ua tiag tiag, cov neeg loj leeb, raug ntiab tawm ntawm Yeluxalees, yug nyob hauv kev txom nyem, nyob hauv hav zoov, thiab peb cov kwv tij ntxub peb, uas ua rau muaj kev ua rog thiab kev sib cav sib ceg; yog li ntawd, peb muaj kev tu siab tas peb lub neej.",
                "27": "Thiab kuv, Yakhauj, tau pom tias tsis ntev no kuv yeej yuav tau nqis mus rau hauv kuv lub qhov ntxa; yog li ntawd, kuv tau hais rau kuv tus tub Enos tias: Coj cov phiaj no mus. Thiab kuv qhia rau nws tej yam uas kuv tus tij laug Nifais tau txib kuv, thiab nws cog lus tias nws yuav ua raws li tej lus txib ntawd. Thiab kuv xaus tej lus uas kuv sau rau saum cov phiaj no, tej lus sau uas tsis muaj ntau; thiab rau cov uas nyeem cov lus no kuv thov ncaim nej mus, cia siab tias kuv cov kwv tij coob tus yuav nyeem kuv tej lus. Cov kwv tij, thov Vajtswv nrog nej nyob."
            }
        }
    },
    "enos": {
        "meta": {
            "slug": "enos",
            "name": "Phau Ntawv Enos",
            "chapterWord": "Tshooj"
        },
        "chapters": {
            "1": {
                "1": "Saib seb, tau muaj tias kuv, Enos, paub tias kuv txiv nws yog ib tug neeg ncaj—rau qhov nws qhia kuv txog nws yam lus, thiab qhia kuv raws li tus Tswv tej kev cob qhia thiab kev qhuab ntuas—thiab cia li qhuas kuv tus Vajtswv lub npe vim yog tej yam ntawd—",
                "2": "Thiab kuv yuav qhia nej txog txoj kev sib zog rau Vajtswv, ua ntej kuv tau txais txoj kev zam txim rau kuv tej kev txhaum.",
                "3": "Saib seb, kuv tau mus tua tsiaj qus nyob rau hauv hav zoov; thiab tej lus uas ntau lub sij hawm kuv tau hnov kuv txiv hais txog txoj sia nyob mus ib txhis, thiab txoj kev xyiv fab ntawm cov ntseeg, nkag mus tob rau hauv kuv lub siab.",
                "4": "Thiab kuv tus ntsuj plig ntshaw; thiab kuv txhos caug ntawm tus uas Tsim kuv lub xub ntiag, thiab kuv thov nws thov tas zog thiab thov pab rau kuv tus kheej tus ntsuj plig; thiab kuv thov nws tas hnub; muaj tseeb tiag, thiab thaum uas twb tsaus ntuj lawm los kuv tseem tsa kuv lub suab siab kom mus txog ntua puag saum ntuj.",
                "5": "Thiab muaj ib lub suab los rau kuv, hais tias: Enos, twb zam txim rau koj tej kev txhaum lawm, thiab koj yuav tau koob hmoov.",
                "6": "Thiab kuv, Enos, paub tias Vajtswv yeej dag tsis taus; yog li ntawd, kuv txoj kev muaj txim ploj huv tib si.",
                "7": "Thiab kuv hais tias: Tus Tswv, ua li cas thiaj ua tau li ntawd?",
                "8": "Thiab nws hais rau kuv tias: Vim yog koj txoj kev ntseeg Khetos, tus uas yav tas los koj ib txwm tsis tau hnov los sis pom dua li. Thiab ntau xyoo yuav dhau mus ua ntej nws yuav ua nws tus kheej tshwm los ntawm cev nqaij daim tawv; yog li ntawd, cia li mus, koj txoj kev ntseeg tau ua rau koj huv.",
                "9": "Nim no, tau muaj tias thaum kuv hnov tej lus no kuv pib muaj kev xav kom kuv cov kwv tij noj qab nyob zoo, uas yog cov Neeg Nifais; yog li ntawd, kuv tau thov Vajtswv kawg siab kawg ntsws kom pab lawv.",
                "10": "Thiab thaum kuv tseem sib zog ntawm sab ntsuj plig li no, saib seb, tus Tswv lub suab rov qab los rau hauv kuv lub siab dua, hais tias: Kuv yuav mus xyuas koj cov kwv tij raws li lawv tej kev rau siab ntso coj kuv tej lus txib. Kuv tau muab thaj av no rau lawv, thiab thaj av no yog ib thaj av uas dawb huv; thiab tsis yog kuv foom tsis zoo rau thaj av tsuas yog foom tsis zoo vim yog kev ua phem xwb; yog li ntawd, kuv yuav mus xyuas koj cov kwv tij raws li kuv tau hais; thiab kuv yuav rhuav lawv tej kev ua txhaum nrog kev tu siab los rau saum lawv lub taub hau.",
                "11": "Thiab tom qab kuv, Enos, tau hnov tej lus no, kuv txoj kev ntseeg tus Tswv pib ruaj khov kho; thiab kuv sib zog thov nws ntev ntev txog kuv cov kwv tij, cov Neeg Lamas.",
                "12": "Thiab tau muaj tias tom qab kuv tau thov thiab rau siab ntso siv zog tag nrho, tus Tswv hais rau kuv tias: Kuv yuav muab rau koj raws li tej uas koj xav tau, vim yog koj txoj kev ntseeg.",
                "13": "Thiab nim no saib seb, qhov no yog qhov uas kuv xav tau ntawm nws—hais tias yog yuav muaj tias, kuv cov neeg, cov Neeg Nifais, yuav poob mus rau kev ua txhaum, thiab yuav raug puas tsuaj los ntawm tej yam dab tsi, thiab cov Neeg Lamas ho tsis raug puas tsuaj, xav kom tus Tswv uas yog Vajtswv tshwj ib phau ceev xwm txheej txog kuv cov neeg, cov Neeg Nifais; txawm hais tias yuav yog los ntawm lub hwj chim ntawm nws txhais ncaj npab dawb huv, xwv kom ib hnub yav tom ntej no yuav coj tau phau ceev xwm txheej no los rau cov Neeg Lamas, kom, tej zaum, yuav coj tau lawv los rau txoj kev cawm seej—",
                "14": "Vim tam sim no peb tej kev siv zog kom txum tim lawv rov qab los rau txoj kev ntseeg tseeb twb tsis muaj qab hau dab tsi. Thiab lawv npau taws cog lus tias, yog hais tias ua tau, lawv yuav ua kom peb thiab peb tej ceev xwm txheej puas tsuaj mus, thiab kom tag nrho peb cov yawg koob tej kab lis kev cai puas tsuaj mus thiab.",
                "15": "Yog li ntawd, vim kuv paub tias tus Tswv uas yog Vajtswv yeej muaj peev xwm tshwj peb tej ceev xwm txheej tseg cia, kuv thiaj thov nws tsis tu ncua, vim nws tau hais rau kuv tias: Txhua yam uas koj thov nrog kev ntseeg, ntseeg tias koj yuav tau txais los ntawm Khetos lub npe, koj yeej yuav tau txais.",
                "16": "Thiab kuv muaj kev ntseeg, thiab kuv tau thov Vajtswv kom nws tshwj cov ceev xwm txheej tseg cia; thiab nws khi lus rau kuv tias nws yuav coj cov no tawm mus rau cov Neeg Lamas thaum txog lub sij hawm uas nws pom zoo.",
                "17": "Thiab kuv, Enos, paub tias yuav muaj raws li kev khi lus uas nws tau khi tseg; yog li ntawd kuv tus ntsuj plig thiaj tau so.",
                "18": "Thiab tus Tswv hais rau kuv tias: Koj cov yawg koob los kuj tau thov kuv kom muaj li no thiab; thiab yuav muaj li no rau lawv raws li lawv txoj kev ntseeg; vim lawv txoj kev ntseeg zoo tib yam li koj li thiab.",
                "19": "Thiab nim no tau muaj tias kuv, Enos, tau mus ncig rau hauv Nifais cov neeg, qhia txog tej xwm uas yuav muaj los yav tom ntej, thiab ua tim khawv txog tej yam uas kuv tau hnov thiab tau pom.",
                "20": "Thiab kuv ua tim khawv tias cov Neeg Nifais tau rau siab ntso nrhiav kev coj cov Neeg Lamas rov qab los txum tim rau txoj kev ntseeg Vajtswv uas muaj tseeb. Tiam sis peb tej hauj lwm twb tsis muaj qab hau dab tsi; lawv tej kev ntxub ntxaug nyob khov kho, thiab lawv cia lawv lub siab phem coj lawv ua rau lawv hloov los ua neeg qus, thiab tsiv tsaim, thiab ib co neeg nyiam ua kom muaj nqaij ntuag ntshav nrog, pe dab pe mlom heev thiab muaj kev vuab tsuab puv npo; noj nqaij tsiaj qus; nyob tsev pheeb suab ntaub, thiab ua loj leeb ncig hauv tej hav zoov es hnav tawv tsiaj luv luv npog lawv tej puab tais thiab lawv tej taub hau chais do dus; thiab lawv tej txuj ci uas lawv txawj yog tua hneev nti, thiab siv liag, thiab siv taus. Thiab lawv muaj coob leej yeej tsis noj dab tsi li tsuas yog noj nqaij nyoos xwb; thiab lawv tau nrhiav tsis tu ncua ua kom peb puas tsuaj.",
                "21": "Thiab tau muaj tias Nifais cov neeg tau ua liaj ua teb, thiab cog txhua yam qoob loo, thiab txiv hmab txiv ntoo, thiab yug tej pab tsiaj txhu, thiab tej niag pab ntawm txhua yam tsiaj tuaj kub, thiab tshis, thiab sai, thiab kuj muaj nees coob tus thiab.",
                "22": "Thiab muaj coob tus yaj saub nyob nrog peb. Thiab cov neeg yog ib co neeg tawv ncauj, uas to taub nyuaj heev.",
                "23": "Thiab tsis muaj dab tsi li tsuas yog cov lus hnyav heev xwb, qhuab qhia thiab qhia txog tej yuav muaj los yav tom ntej txog tej kev ua rog, thiab kev sib cav sib ceg, thiab kev puas tsuaj puas ntsoog, thiab ceeb toom lawv tsis tu ncua txog kev tuag, thiab qhov ncua ntev ntawm kev nyob mus ib txhis, thiab tej kev txiav txim thiab lub hwj chim ntawm Vajtswv, thiab tag nrho txhua yam no—txhaub lawv tsis tu ncua ua kom lawv hwm tus Tswv. Tsuas yog tag nrho tej no tsis tshuav ib yam dab tsi, thiab kev hais lus meej meej heev, thiaj yuav ua kom lawv tsis txhob tau nqis nrawm nroos mus rau txoj kev puas tsuaj. Thiab kuv sau txog lawv zoo li no.",
                "24": "Thiab kuv pom tej kev ua rog ntawm cov Neeg Nifais thiab cov Neeg Lamas nyob rau hauv kuv lub neej.",
                "25": "Thiab tau muaj tias kuv pib laus, thiab ib puas xya caum cuaj xyoos tau dhau mus txij thaum lub caij uas peb txiv Lihais tau ncaim Yeluxalees mus.",
                "26": "Thiab kuv tau pom tias tsis ntev kuv yeej yuav nqis mus rau hauv kuv lub qhov ntxa, Vajtswv lub hwj chim tau ua kom kuv qhuab qhia thiab hais tej yuav muaj los yav tom ntej rau cov neeg no, thiab tshaj tawm txoj lus raws li Khetos txoj kev tseeb. Thiab kuv tau tshaj tawm txoj lus nyob tag nrho hauv kuv lub neej, thiab tau zoo siab rau txoj lus tshaj tej uas nyob hauv lub ntiaj teb.",
                "27": "Thiab tsis ntev kuv yuav mus rau kuv qhov chaw so, uas yog nrog kuv tus Txhiv Dim; vim kuv paub tias kuv yuav tau so los ntawm nws. Thiab kuv yuav zoo siab nyob rau hnub uas kuv lub cev uas txawj tuag yuav hloov los ua lub cev tsis txawj tuag, thiab yuav sawv ntawm nws xub ntiag; ces kuv yuav pom nws lub ntsej muag nrog kev zoo siab, thiab nws yuav hais rau kuv tias: Los ntawm kuv no, koj tus uas tau koob hmoov, muaj ib qho chaw tau npaj tseg cia rau koj nyob hauv kuv Txiv tej chaw nyob. Amees."
            }
        }
    },
    "jarom": {
        "meta": {
            "slug": "jarom",
            "name": "Phau Ntawv Yaloos",
            "chapterWord": "Tshooj"
        },
        "chapters": {
            "1": {
                "1": "Nim no saib seb, kuv, Yaloos, sau ob peb lo lus raws li kuv txiv, Enos, txoj lus txib, xwv kom yuav ceev tau peb tej caj ceg tseg.",
                "2": "Thiab vim yog cov phiaj no me me, thiab vim yog tau muab tej yam no sau cia xwv kom yuav pab tau peb cov kwv tij, cov Neeg Lamas, yog li ntawd, tsim nyog uas kuv yuav tsum sau ib qho me me; tiam sis kuv yuav tsis sau txog kuv tej kev qhia tej yuav muaj los yav tom ntej los sis txog kuv tej kev tshwm sim. Puas tshuav dab tsi ntxiv uas kuv yuav sau tau tshaj tej uas kuv cov yawg koob twb sau lawm? Puas yog lawv twb qhia txog txoj hau kev cawm seej? Kuv hais rau nej tias, yog; thiab qhov no txaus kuv siab lawm.",
                "3": "Saib seb, tsim nyog kom ua ntau yam nyob hauv cov neeg no, vim yog lawv lub siab tawv, thiab lawv lag ntseg, thiab lawv tsis thoob tsib to nrog, thiab lawv caj dab tawv; txawm li ntawd los, Vajtswv tseem hlub tshua lawv kawg li, thiab tseem tsis tau muab lawv tshoob tawm ntawm thaj av mus.",
                "4": "Thiab muaj ntau tus nyob hauv peb uas tau txais kev tshwm sim ntau, vim tsis yog lawv txhua tus tawv ncauj. Thiab tag nrho cov uas tsis tawv ncauj thiab muaj kev ntseeg, lawv yuav muaj kev sib raug zoo nrog tus Ntsuj Plig Dawb Huv, uas ua tshwm sim rau noob neej, raws li lawv txoj kev ntseeg.",
                "5": "Thiab nim no, saib seb, ob puas xyoo tau dhau mus, thiab Nifais cov neeg tau peem tsheej muaj zog nyob hauv thaj av. Lawv ua tib zoo ua raws li Mauxes txoj kev cai thiab hwm hnub caiv kom dawb huv rau tus Tswv. Thiab lawv tsis hais lus phem thiab tsis ua phem; thiab lawv tsis hais lus saib tsis taus Vajtswv. Thiab tej kev cai ntawm thaj av nruj heev kawg li.",
                "6": "Thiab lawv tawg khiav ri niab mus nyob rau ntau qhov chaw hauv thaj av, thiab cov Neeg Lamas thiab. Thiab lawv tau muaj coob tshaj dua li lawv cov uas yog Neeg Nifais; thiab lawv nyiam tua neeg thiab nyiam haus ntshav tsiaj.",
                "7": "Thiab tau muaj tias lawv tau tuaj tawm tsam peb, uas yog Neeg Nifais ntau zaus, kom sib ntaus sib tua. Tiam sis peb cov vaj ntxwv thiab peb cov thawj coj yog ib co neeg muaj hwj chim los ntawm lawv txoj kev ntseeg tus Tswv; thiab lawv tau qhia tus Tswv tej kev rau cov neeg; yog li ntawd, peb tau kov yeej cov Neeg Lamas thiab tshoob lawv tawm ntawm peb tej thaj av mus, thiab tau pib ua kom peb tej nroog muaj zog ntxiv tuaj, los sis txhua qhov chaw uas yog peb qub txeeg qub teg.",
                "8": "Thiab peb tau huaj vam heev, thiab ri mus rau hauv thaj av, thiab muaj kub, thiab muaj nyiaj, thiab muaj tej khoom muaj nuj nqis, thiab muaj tej khoom zoo nkauj uas muab ntoo ua, muaj vaj tse, thiab muaj khoom tshuab, thiab kuj muaj hlau thiab tooj liab, thiab tooj dag thiab kab, ua txhua txhia yam twj tes los ncaws teb, thiab cuab yeej ua rog—muaj tseeb tiag, tej xub muaj hau ntse, thiab raj ntim xub, thiab xub nkaug, thiab hmuv nkaug, thiab ua txhua yam uas npaj rau kev ua rog.",
                "9": "Thiab yog li ntawd vim peb tau npaj tos cov Neeg Lamas, lawv tsis tau kov yeej peb. Tiam sis tau pom tias tus Tswv txoj lus yeej muaj tseeb, uas nws hais rau peb cov yawg koob, hais tias: Npaum li uas nej yuav ua raws li kuv tej lus txib nej yuav vam meej nyob hauv thaj av.",
                "10": "Thiab tau muaj tias tus Tswv cov yaj saub tau ceeb toom Nifais cov neeg, raws li Vajtswv txoj lus tias, yog lawv tsis ua raws li tej lus txib, thiab poob mus rau kev ua txhaum, lawv yuav raug puas tsuaj tawm ntawm thaj av mus.",
                "11": "Yog li ntawd, cov yaj saub, thiab cov pov thawj, thiab cov xib hwb, tau rau siab ntso ua hauj lwm, ua tag nrho siab ntev txhawb ntuas kom cov neeg rau siab ntso; qhia Mauxes txoj kev cai, thiab lub ntsiab uas tau muab txoj kev cai ntawd los; yaum kom lawv tos ntsoov tus Mexiyas, thiab ntseeg tias nws yuav los kom zoo li nws twb los lawm. Thiab lawv tau qhia li no rau cov neeg.",
                "12": "Thiab tau muaj tias los ntawm kev ua li no lawv tau cheem cov neeg kom txhob raug puas tsuaj nyob rau hauv thaj av; vim lawv tau muab txoj lus chob cov neeg lub siab, txhaub cov neeg tsis tu ncua kom hloov siab lees txim.",
                "13": "Thiab tau muaj tias ob puas thiab peb caug yim xyoo tau dhau mus—hauv lub caij muaj tej kev ua rog, thiab kev sib cav sib ceg, thiab kev tsis sib haum xeeb, tau muaj ntev loo hauv lub caij nyoog ntawd.",
                "14": "Thiab kuv, Yaloos, tsis sau ntxiv lawm, vim cov phiaj me me. Tiam sis saib seb, kuv cov kwv tij, nej nyeem tau Nifais lwm cov phiaj; vim saib seb, tau muab tej xwm txheej ntawm peb tej kev ua rog sau rau saum cov phiaj ntawd, raws li cov vaj ntxwv tej kev sau, los sis tej uas lawv kom sau.",
                "15": "Thiab kuv muab cov phiaj no rau kuv tus tub Oonis txhais tes, xwv kom yuav ceev tau cov phiaj raws li kuv cov yawg koob tej lus txib."
            }
        }
    },
    "omni": {
        "meta": {
            "slug": "omni",
            "name": "Phau Ntawv Oonis",
            "chapterWord": "Tshooj"
        },
        "chapters": {
            "1": {
                "1": "Saib seb, tau muaj tias kuv txiv, Yaloos, tau txib kuv, Oonis, hais tias kuv yuav tsum sau qhov me ntsis rau saum cov phiaj no, kom ceev tau peb tej keeb kwm tseg—",
                "2": "Yog li ntawd, nyob rau hauv kuv lub neej, kuv xav kom nej paub tias kuv tau siv ntaj sib ntaus sib tua ntau zaus kom tsom kwm kuv cov neeg, cov Neeg Nifais, kom tsis txhob poob mus rau lawv cov yeeb ncuab tes, uas yog cov Neeg Lamas. Tiam sis saib seb, kuv tus kheej yog ib tug neeg phem, thiab kuv tsis tau coj tus Tswv tej kev cai thiab tej lus txib ib yam li tsim nyog rau kuv ua.",
                "3": "Thiab tau muaj tias ob puas thiab xya caum rau xyoo tau dhau mus, thiab peb muaj ntau lub caij uas muaj kev thaj yeeb; thiab peb muaj ntau lub caij uas muaj kev ua rog hnyav thiab nqaij ntuag ntshav nrog. Muaj tseeb tiag, lub ntsiab yog li no, ob puas yim caum ob xyoos tau dhau mus, thiab kuv tau ceev cov phiaj no raws li kuv tej yawg koob tej lus txib; thiab kuv muab cov phiaj rau kuv tus tub Amaloo. Thiab kuv xaus lus.",
                "4": "Thiab nim no kuv, Amaloo, sau txhua yam uas kuv sau, uas tsis ntau, rau hauv kuv txiv phau ntawv.",
                "5": "Saib seb, tau muaj tias peb puas thiab nees nkaum xyoo tau dhau mus, thiab feem phem zog ntawm cov Neeg Nifais tau raug puas tsuaj lawm.",
                "6": "Vim tus Tswv yuav tsis cia, tom qab nws tau coj lawv tawm ntawm thaj av Yeluxalees thiab ceev thiab tsom kwm lawv kom tsis txhob poob mus rau lawv cov yeeb ncuab tes, muaj tseeb tiag, nws tsis kam cia tej lus no yuav tsis muaj tseeb, tej uas nws tau hais rau peb tej yawg koob, hais tias: Npaum li uas nej tsis ua raws li kuv tej lus txib nej yuav tsis vam meej nyob hauv thaj av.",
                "7": "Yog li ntawd, tus Tswv tau los xyuas lawv nrog kev txiav txim hnyav, txawm li ntawd los, nws tau tseg cia cov neeg ncaj ncees xwv kom lawv tsis txhob piam sij, tiam sis tau coj lawv dim tawm ntawm lawv cov yeeb ncuab tes.",
                "8": "Thiab tau muaj tias kuv tau muab cov phiaj rau kuv tus kwv Khemis.",
                "9": "Nim no kuv, Khemis, sau tej yam me ntsis uas kuv sau, rau hauv tib phau ntawv nrog kuv tus tij laug; vim saib seb, kuv tau pom qhov kawg uas nws sau, pom tias nws sau nws qhov ntawd nrog nws txhais tes kiag; thiab nws sau qhov ntawd nyob rau hnub uas nws muab cov phiaj rau kuv. Thiab peb ceev cov ceev xwm txheej li no, vim ua li no yog raws li peb cov yawg koob tej lus txib. Thiab kuv xaus lus.",
                "10": "Saib seb, kuv, Apinadoos, yog Khemis tus tub. Saib seb, tau muaj tias kuv pom kev ua rog thiab kev sib cav sib ceg ntau ntawm kuv cov neeg, cov Neeg Nifais, thiab cov Neeg Lamas; thiab kuv, nrog kuv rab ntaj, tau muab cov Neeg Lamas ntau tus txoj sia txo thaum kuv tiv thaiv kuv cov kwv tij.",
                "11": "Thiab saib seb, tau muab phau ceev xwm txheej ntawm cov neeg no sau rau saum cov phiaj uas tej vaj ntxwv tau, raws li tej tiam vaj ntxwv; thiab kuv tsis muaj kev tshwm sim, thiab kev qhia tej yuav muaj los yav tom ntej, tsuas yog tej uas twb muab sau cia lawm xwb; yog li ntawd, tej uas tau muab sau yeej txaus lawm. Thiab kuv xaus lus.",
                "12": "Saib seb, kuv yog Amalej, Apinadoos tus tub. Saib seb, kuv yuav hais rau nej ntsig txog Mauxiyas, tus uas tau los ua vaj ntxwv saib xyuas thaj av Xalahelas; vim saib seb, tus Tswv tau ceeb toom kom nws khiav tawm ntawm thaj av Nifais mus, thiab tag nrho cov uas yuav mloog tus Tswv lub suab yuav tsum nrog nws khiav tawm ntawm thaj av, mus rau hauv hav zoov—",
                "13": "Thiab tau muaj tias nws tau ua raws li tus Tswv tau txib nws. Thiab lawv khiav tawm ntawm thaj av mus rau hauv hav zoov, tag nrho cov uas yuav mloog tus Tswv lub suab; thiab ntau txoj kev qhuab qhia thiab ntau txoj kev qhia tej yuav muaj los yav tom ntej tau coj lawv kev. Thiab Vajtswv txoj lus qhia lawv tsis tu ncua thiab lub hwj chim ntawm nws txhais npab coj lawv, mus dhau hauv hav zoov txog rau thaum lawv mus rau hauv thaj av uas hu ua thaj av Xalahelas.",
                "14": "Thiab lawv tau ntsib ib pab neeg, uas hu ua cov neeg Xalahelas. Nim no, muaj kev zoo siab heev nyob hauv cov neeg Xalahelas; thiab Xalahelas zoo siab kawg nkaus, vim yog tus Tswv tau xa Mauxiyas cov neeg nrog cov phiaj toog uas muaj cov Neeg Yudais phau ceev xwm txheej.",
                "15": "Saib seb, tau muaj tias Mauxiyas kawm tias cov neeg Xalahelas tau tawm tim Yeluxalees tuaj thaum lub caij uas Xedekiyas, uas yog Yudas tus vaj ntxwv, raug txhom cab mus rau hauv Npanpiloos.",
                "16": "Thiab lawv tau tsiv nyob hauv hav zoov, thiab tus Tswv txhais tes coj lawv hla cov dej loj, mus rau hauv thaj av uas Mauxiyas ntsib lawv; thiab lawv tau nyob ntawd txij li lub caij ntawd los.",
                "17": "Thiab nyob rau lub caij uas Mauxiyas ntsib lawv, lawv tau huaj vam coob kawg li. Txawm li ntawd los, lawv tau muaj tej kev ua rog ntau thiab tej kev sib cav sib ceg hnyav heev, thiab tau raug tua los ntawm ntaj riam tej lub sij hawm; thiab lawv tej lus tau sib txuam tsis zoo tas; thiab lawv nqa tsis tau tej ceev xwm txheej nrog lawv tuaj; thiab lawv tsis lees tias muaj tus uas Tsim lawv; thiab Mauxiyas, thiab Mauxiyas cov neeg, kuj tsis muaj peev xwm to taub lawv.",
                "18": "Tiam sis tau muaj tias Mauxiyas txib kom yuav tsum qhia nws yam lus rau lawv. Thiab tau muaj tias tom qab lawv kawm Mauxiyas yam lus, Xalahelas muab ib zaj qhia caj ceg txog nws cov yawg koob, raws li nws lub cim xeeb; thiab tau muab zaj qhia caj ceg ntawd sau cia, tiam sis tsis yog sau rau hauv cov phiaj no.",
                "19": "Thiab tau muaj tias cov neeg Xalahelas, thiab cov neeg Mauxiyas, tau sib sau ua ib ke; thiab tau tsa Mauxiyas los ua lawv tus vaj ntxwv.",
                "20": "Thiab tau muaj tias nyob rau hauv Mauxiyas lub caij, cov neeg Xalahelas coj ib lub pob zeb loj uas muaj cov ntawv kos rau saud los rau nws; thiab nws tau txhais cov ntawv kos ntawd los ntawm Vajtswv lub txiaj ntsim thiab lub hwj chim.",
                "21": "Thiab cov ntawv kos ntawd qhia txog ib tug neeg hu ua Khauli-athumaws, thiab txog nws cov neeg uas raug tua. Thiab cov neeg Xalahelas nrhiav tau Khauli-athumaws; thiab nws nrog lawv nyob tau cuaj lub hlis.",
                "22": "Cov ntawv ntawd kuj qhia me ntsis txog nws cov yawg koob. Thiab nws thawj nkawm niam txiv tau tawm tim tus pej thuam tuaj, thaum lub sij hawm tus Tswv ua rau cov neeg nyias tsis nkag siab nyias yam lus; thiab tus Tswv txoj kev txiav txim hnyav tau raug lawv raws li nws tej kev txiav txim, uas ncaj ncees; thiab lawv tej pob txha tso ua sab ua sua nyob rau hauv thaj av sab qaum teb.",
                "23": "Saib seb, kuv, Amalej, tau yug los nyob rau hauv Mauxiyas lub caij; thiab kuv tau nyob pom nws tuag; thiab Npeyamis, nws tus tub, tau pauv nws qhov chaw los kav.",
                "24": "Thiab saib seb, kuv tau pom, nyob rau hauv vaj ntxwv Npeyamis lub caij, ib txoj kev ua rog hnyav heev thiab muaj nqaij ntuag ntshav nrog ntau heev ntawm cov Neeg Nifais thiab cov Neeg Lamas. Tiam sis saib seb, cov Neeg Nifais tau tawm tsam yeej lawv; muaj tseeb tiag, vaj ntxwv Npeyamis ntiab lawv tawm ntawm thaj av Xalahelas mus.",
                "25": "Thiab tau muaj tias kuv pib laus; thiab, vim tias kuv tsis muaj ib tug tub ki li, thiab vim kuv paub tias vaj ntxwv Npeyamis yog ib tug neeg ncaj ncees rau tus Tswv, yog li ntawd, kuv yuav muab cov phiaj no rau nws, ntuas kom neeg txhua tus los cuag Vajtswv, Ixayees tus Dawb Huv, thiab ntseeg tej kev qhia tej yuav muaj los yav tom ntej, thiab ntseeg tej kev tshwm sim, thiab ntseeg cov tim tswv txoj kev los txhawb pab, thiab ntseeg lub txiaj ntsim ntawm txoj kev hais lwm yam lus, thiab ntseeg lub txiaj ntsim ntawm txoj kev txawj txhais lus, thiab ntseeg txhua txhia yam uas zoo; vim tsis muaj ib yam dab tsi zoo li tsuas yog yam uas los ntawm tus Tswv los xwb; thiab yam uas phem yog los ntawm tus dab phem los.",
                "26": "Thiab nim no, kuv cov kwv tij uas kuv hlub es, kuv xav kom nej cia li los cuag Khetos, tus uas yog Ixayees tus Dawb Huv, thiab los txais nws txoj kev cawm seej, thiab lub hwj chim ntawm nws txoj kev txhiv dim. Muaj tseeb tiag, cia li los cuag nws, thiab muab tag nrho nej lub siab lub ntsws ua kev tiam pub rau nws, thiab ua kev yoo mov thiab thov Vajtswv tsis tu ncua, thiab nyiaj mus kom txog thaum kawg; thiab ib yam li tus Tswv muaj txoj sia nyob yeej yuav cawm nej dim.",
                "27": "Thiab nim no kuv yuav hais me ntsis txog cov uas tau mus rau pem hav zoov rov qab mus rau thaj av Nifais; vim tau muaj ib co neeg coob heev uas xav tau thaj av uas yog lawv qub txeeg qub teg.",
                "28": "Yog li ntawd, lawv tau mus rau pem hav zoov. Thiab vim lawv tus thawj yog ib tug neeg muaj zog thiab muaj hwj chim, thiab ib tug neeg tawv ncauj, yog li ntawd nws ua kom muaj kev sib cav sib ceg nyob hauv lawv; thiab lawv raug tua tuag tag, tsuas yog tshuav tsib caug leej, nyob hauv hav zoov, thiab lawv rov qab los rau hauv thaj av Xalahelas.",
                "29": "Thiab tau muaj tias lawv kuj coj lwm tus neeg coob, thiab lawv rov mus dua rau hauv hav zoov.",
                "30": "Thiab kuv, Amalej, muaj ib tug kwv, uas nrog lawv mus thiab; thiab txij li ntawd los kuv tsis paub txog lawv li lawm. Thiab kuv twb yuav mus pw rau hauv kuv lub qhov ntxa; thiab cov phiaj no twb puv lawm. Thiab kuv xaus kuv cov lus hais."
            }
        }
    },
    "w-of-m": {
        "meta": {
            "slug": "w-of-m",
            "name": "Maumoos cov Lus",
            "chapterWord": "Tshooj"
        },
        "chapters": {
            "1": {
                "1": "Thiab nim no kuv, Maumoos, tab tom yuav muab phau ceev xwm txheej uas kuv tau sau tso rau kuv tus tub Maulaunais txhais tes, saib seb kuv tau pom yuav luag tag nrho tej kev puas tsuaj ntawm kuv cov neeg, cov Neeg Nifais.",
                "2": "Thiab twb tau ntau pua xyoo tom qab Khetos txoj kev los uas kuv muab cov ceev xwm txheej no rau hauv kuv tus tub txhais tes; thiab kuv xav tias nws yuav pom tag nrho txoj kev puas tsuaj ntawm kuv cov neeg. Tiam sis thov kom Vajtswv cia nws muaj sia nyob, xwv kom nws yuav sau me ntsis ntsig txog lawv, thiab me ntsis ntsig txog Khetos, xwv kom tej zaum muaj ib hnub tej uas nws sau ntawd yuav pab tau lawv.",
                "3": "Thiab nim no, kuv hais me ntsis ntsig txog tej uas kuv tau sau; vim tom qab kuv tau sau cov ntsiab lus tawm ntawm Nifais cov phiaj, los mus txog rau txoj kev kav teb kav chaw ntawm tus vaj ntxwv Npeyamis no, tus uas Amalej tau hais txog, kuv tau tshawb nyob hauv cov ceev xwm txheej uas Amaloos muab tso rau kuv txhais tes, thiab kuv nrhiav pom cov phiaj no, uas ntim cov yaj saub zaj lus no, txij li Yakhauj los mus txog rau txoj kev kav teb kav chaw ntawm tus vaj ntxwv Npeyamis no, thiab kuj ntim Nifais tej lus ntau thiab.",
                "4": "Thiab tej uas nyob rau hauv cov phiaj no ua rau kuv zoo siab, vim yog tej kev qhia tej yuav muaj los yav tom ntej txog Khetos txoj kev los; thiab kuv cov yawg koob twb paub tias tau muaj raws li tej no ntau lawm; muaj tseeb tiag, thiab kuv kuj paub tias tau muaj raws li txhua yam ntsig txog peb uas qhia tias yuav muaj los yav tom ntej los txog rau lub sij hawm no lawm thiab, thiab txhua yam uas yuav muaj dhau lub caij no mus lawm yav tom ntej yeej yuav muaj los tseeb tiag—",
                "5": "Yog li ntawd, kuv xaiv tej yam no, los siv kom sau kuv phau ceev xwm txheej tiav, kuv phau ceev xwm txheej uas tseem tshuav kuv yuav muab tawm ntawm Nifais cov phiaj los; thiab kuv tsis muaj peev xwm sau ib feem pua txog tej uas kuv cov neeg ua.",
                "6": "Tiam sis saib seb, kuv yuav coj cov phiaj no, uas ntim tej kev qhia tej yuav muaj los yav tom ntej thiab tej kev tshwm sim, thiab muab cov no cia nrog kuv phau ceev xwm txheej uas tseem tshuav, vim cov no yog cov uas muaj nuj nqis rau kuv; thiab kuv paub tias cov no yuav muaj nuj nqis rau kuv cov kwv tij.",
                "7": "Thiab kuv ua li no rau ib lub hom phiaj tseem ceeb; vim li no nws tau ntxhi rau kuv, raws li tej kev tshoov siab ntawm tus Tswv tus Ntsuj Plig uas nyob hauv kuv. Thiab nim no, kuv tsis paub txhua yam; tiam sis tus Tswv paub txhua yam uas yuav muaj los; yog li ntawd, nws tshoov kuv lub siab kom ua raws li nws lub siab xav.",
                "8": "Thiab kuv txoj kev thov Vajtswv yog ntsig txog kuv cov kwv tij, xwv kom lawv yuav rov qab los paub txog Vajtswv ib zaug ntxiv, muaj tseeb tiag, txog Khetos txoj kev txhiv dim; xwv kom lawv yuav rov qab ua ib co neeg ntxim nyiam ib zaug ntxiv.",
                "9": "Thiab nim no kuv, Maumoos, tseem ua kom kuv phau ceev xwm txheej tiav, uas kuv muab ntawm Nifais cov phiaj los; thiab kuv ua kuv phau raws li txoj kev txawj ntse thiab txoj kev to taub uas Vajtswv tau muab rau kuv.",
                "10": "Yog li ntawd, tau muaj tias tom qab Amalej tau muab cov phiaj no rau vaj ntxwv Npeyamis txhais tes, nws coj lawv thiab muab lawv cia nrog lwm cov phiaj, uas muaj tej ceev xwm txheej uas cov vaj ntxwv tau muab cev los, ntawm ib tiam neeg mus rau ib tiam los txog rau vaj ntxwv Npeyamis lub caij.",
                "11": "Thiab vaj ntxwv Npeyamis tau muab tej ceev xwm txheej cev los, ntawm ib tiam neeg mus rau ib tiam los txog rau thaum tej no tau los rau hauv kuv txhais tes. Thiab kuv, Maumoos, thov Vajtswv kom yuav muab tej no tshwj tseg cia txij lub sij hawm no mus lawm yav tom ntej. Thiab kuv paub tias tus Tswv yuav ceev tej no tseg; vim muaj tej yam tseem ceeb heev uas tau muab sau rau saud, uas los ntawm tej yam no kuv cov neeg thiab lawv cov kwv tij yuav raug txiav txim nyob rau hnub tseem ceeb thiab hnub kawg, raws li Vajtswv txoj lus uas tau sau tseg.",
                "12": "Thiab nim no, hais txog tus vaj ntxwv Npeyamis no—nws tau muaj me ntsis kev sib cav sib ceg nyob hauv nws cov neeg.",
                "13": "Thiab tau muaj tias cov Neeg Lamas tej tub rog kuj tau tawm pem thaj av Nifais tuaj, ua rog tawm tsam nws cov neeg. Tiam sis saib seb, vaj ntxwv Npeyamis tau sau nws cov tub rog los ua ke, thiab nws tau sawv tawm tsam lawv; thiab nws tau tiv thaiv nrog lub dag zog ntawm nws tus kheej txhais caj npab, nrog Lanpas rab ntaj.",
                "14": "Thiab nrog tus Tswv lub zog lawv tau sib ntaus sib tua tawm tsam lawv cov yeeb ncuab, txog rau thaum lawv tua tau cov Neeg Lamas ntau txhiab leej. Thiab tau muaj tias lawv tau sib ntaus sib tua tawm tsam cov Neeg Lamas txog rau thaum lawv tau raws lawv tawm ntawm txhua thaj av uas yog lawv qub txeeg qub teg.",
                "15": "Thiab tau muaj tias tom qab tau muaj ntau tus Khetos cuav, thiab lawv qhov ncauj tau raug kaw, thiab lawv raug txim raws li lawv tej kev txhaum kev cai;",
                "16": "Thiab tom qab tau muaj cov yaj saub cuav, thiab cov neeg qhuab qhia cuav thiab cov xib hwb cuav nyob hauv cov neeg, thiab tag nrho cov no tau raug txim raws li lawv tej kev txhaum kev cai; thiab tom qab tau muaj kev sib cav sib ceg ntau thiab coob leej tau khiav mus nyob nrog cov Neeg Lamas, saib seb, tau muaj tias vaj ntxwv Npeyamis, nrog rau cov yaj saub dawb huv, uas nyob nrog nws cov neeg, txoj kev pab—",
                "17": "Vim saib seb, vaj ntxwv Npeyamis yog ib tug neeg dawb huv, thiab nws kav nws cov neeg raws li kev ncaj ncees; thiab muaj ntau tus neeg dawb huv nyob hauv thaj av, thiab lawv tau hais Vajtswv txoj lus nrog hwj chim thiab nrog txoj cai; thiab lawv tau hais lus hnyav ntau vim yog cov neeg txoj kev tawv ncauj—",
                "18": "Yog li ntawd, nrog rau cov yaj saub txoj kev pab, vaj ntxwv Npeyamis, vim nws ua hauj lwm nrog tag nrho lub dag zog ntawm nws lub cev thiab tej peev xwm ntawm tag nrho nws lub siab, thiab ntawm cov yaj saub thiab, nws tau tsim kev thaj yeeb nyob hauv thaj av ib zaug ntxiv."
            }
        }
    },
    "mosiah": {
        "meta": {
            "slug": "mosiah",
            "name": "Phau Ntawv Mauxiyas",
            "chapterWord": "Tshooj"
        },
        "chapters": {
            "1": {
                "1": "Thiab nim no tsis muaj kev sib cav sib ceg ntxiv nyob thoob plaws hauv thaj av Xalahelas, nyob thoob plaws cov neeg uas yog vaj ntxwv Npeyamis cov, vaj ntxwv Npeyamis thiaj muaj kev thaj yeeb tsis tu ncua nyob tag nrho hauv nws lub neej uas tseem tshuav.",
                "2": "Thiab tau muaj tias nws muaj peb leeg tub; thiab nws hu lawv lub npe ua Mauxiyas, thiab Hilaulas, thiab Hilamas. Thiab nws ua kom lawv yuav kawm tag nrho nws cov yawg koob yam lus hais, xwv kom lawv thiaj yuav los ua cov txiv neej uas txawj to taub; thiab xwv kom lawv yuav paub txog tej uas yuav muaj los yav tom ntej uas lawv cov yawg koob tej qhov ncauj tau hais, uas tus Tswv txhais tes tau coj los rau lawv.",
                "3": "Thiab nws kuj tau qhia lawv txog cov ceev xwm txheej uas tau muab sau rau saum cov phiaj toog, hais tias: Kuv cov tub, kuv xav kom nej nco ntsoov tias yog tsis muaj cov phiaj no, uas muaj cov ceev xwm txheej no thiab cov lus txib no, ces ntshe peb yeej yuav tsis paub, tsis hais lub sij hawm no los yog, es tsis paub txog tej txuj ci uas neeg tsis paub txog Vajtswv.",
                "4": "Vim yeej muaj tsis tau hais tias peb txiv, Lihais, yuav nco tau tag nrho tej yam no, uas tau muab qhia rau nws cov me nyuam, tsuas yog muaj cov phiaj no los pab xwb; vim nws tau kawm cov neeg Iyiv yam lus yog li ntawd nws txawj nyeem cov ntawv kos no, thiab qhia lawv rau nws cov me nyuam, xwv kom lawv thiaj yuav txawj qhia tej ntawd rau lawv cov me nyuam, thiab ua kom muaj raws li Vajtswv tej lus txib, los txog rau lub sij hawm nim no.",
                "5": "Kuv hais rau nej, kuv cov tub es, yog tsis muaj tej no, uas tau muab ceev thiab tshwj tseg los ntawm Vajtswv txhais tes, xwv kom peb yuav tau nyeem thiab to taub txog nws tej txuj ci uas neeg paub tsis txog, thiab muaj nws tej lus txib nyob ntawm peb tej qhov muag tas mus li, ces ntshe peb tej yawg koob los twb tso kev ntseeg tseg lawm, thiab ntshe peb twb zoo li peb cov kwv tij, cov Neeg Lamas, cov uas tsis paub ib yam dab tsi li txog tej yam no, los sis twb tsis ntseeg tej ntawd thaum muab qhia rau lawv, vim yog lawv cov yawg koob tej kab lis kev cai, uas yuam kev.",
                "6": "Auj kuv cov tub es, kuv xav kom nej nco ntsoov tias tej lus hais no muaj tseeb, thiab cov ceev xwm txheej no los kuj muaj tseeb. Thiab saib seb, thiab Nifais cov phiaj, uas ntim cov ceev xwm txheej thiab peb cov yawg koob tej lus hais txij li lub sij hawm lawv tau ncaim Yeluxalees los txog nim no, thiab nco ntsoov tias Nifais cov phiaj yeej muaj tseeb; thiab peb yeej paub tias cov phiaj ntawd muaj tseeb vim peb twb pom kiag ntawm peb qhov muag.",
                "7": "Thiab nim no, kuv cov tub es, kuv xav kom nej nco ntsoov rau siab ntso tshawb hauv Nifais cov phiaj, xwv kom cov phiaj yuav pab tau nej; thiab kuv xav kom nej ua raws li Vajtswv tej lus txib, xwv kom nej yuav vam meej nyob hauv thaj av raws li cov lus cog tseg uas tus Tswv cog rau peb cov yawg koob.",
                "8": "Thiab vaj ntxwv Npeyamis tau qhia ntau yam ntxiv rau nws cov tub, uas tsis tau muab sau rau hauv phau ntawv no.",
                "9": "Thiab tau muaj tias tom qab vaj ntxwv Npeyamis tau qhia nws cov tub tas lawm, nws laus zuj zus, thiab nws pom tias tsis ntev no nws yeej yuav mus rau txoj kev uas tag nrho neeg ntiaj teb mus; yog li ntawd, nws tau xav tias tsim nyog uas nws yuav tsum muab lub teb chaws tso rau nws ib tug tub.",
                "10": "Yog li ntawd, nws txib kom coj Mauxiyas los rau nws; thiab cov lus no yog cov uas nws tau hais rau Mauxiyas, hais tias: Kuv tus tub, kuv xav kom koj xa ib zaj lus tshaj tawm mus thoob plaws thaj av no rau tag nrho cov neeg no, los sis Xalahelas cov neeg, thiab Mauxiyas cov neeg uas nyob hauv thaj av, kom lawv sib sau tuaj ua ib ke; vim tag kis los ntawm kuv tus kheej lub qhov ncauj rau kuv cov neeg no kuv tshaj tawm hais tias koj yog ib tug vaj ntxwv thiab ib tug kav cov neeg no, cov uas tus Tswv peb tus Vajtswv tau muab rau peb.",
                "11": "Thiab tsis tas li ntawd, kuv yuav tis ib lub npe rau cov neeg no, xwv kom lawv yuav txawv ntawm tag nrho cov neeg uas tus Tswv uas yog Vajtswv tau coj tawm ntawm thaj av Yeluxalees tuaj; thiab kuv ua li no vim lawv tau ua ib co neeg uas rau siab ua raws li tus Tswv tej lus txib.",
                "12": "Thiab kuv tis ib lub npe rau lawv uas yuav tsis raug rho tawm ib zaug li, tsuas yog los ntawm kev ua txhaum xwb.",
                "13": "Muaj tseeb tiag, thiab kuv hais rau koj ntxiv dua, yog hais tias tus Tswv cov neeg uas tau koob hmoov nplua mias no poob mus rau kev ua txhaum, thiab los ua ib co neeg phem thiab ib co neeg deev luag poj luag txiv, ces tus Tswv yuav muab lawv tshem tawm, xwv kom lawv thiaj yuav hloov los qaug zog zoo li lawv cov kwv tij; thiab nws yuav tsis tsom kwm lawv ntxiv los ntawm nws lub hwj chim uas loj tshaj txhua yam thiab zoo kawg nkaus, ib yam li nws tau tsom kwm peb cov yawg koob los txog rau nim no.",
                "14": "Vim kuv hais rau koj tias, yog nws tsis tau ncav nws txhais npab los tsom kwm peb cov yawg koob ces ntshe lawv yeej yuav poob rau hauv cov Neeg Lamas tes, thiab raug tsim txom los ntawm cov Neeg Lamas txoj kev ntxub.",
                "15": "Thiab tau muaj tias tom qab vaj ntxwv Npeyamis tau hais cov lus no rau nws tus tub tas lawm, nws tau muab hauj lwm saib xyuas txhua yam dej num ntawm lub teb chaws rau nws.",
                "16": "Thiab tsis tas li ntawd, nws kuj tau muab hauj lwm saib xyuas cov ceev xwm txheej uas tau muab sau rau saum cov phiaj toog rau nws; thiab Nifais cov phiaj thiab; thiab, Lanpas rab ntaj thiab, thiab lub pob los sis lub taw kev, uas tau coj peb cov yawg koob dhau hauv roob moj sab qhua, uas tus Tswv txhais tes tau npaj xwv kom yuav coj tau lawv, txhua tus raws li txoj kev mloog lus thiab kev rau siab ntso uas lawv ua rau nws.",
                "17": "Yog li ntawd, thaum lawv tsis muaj kev ntseeg lawv tsis huaj vam thiab tsis vam meej thaum lawv taug kev mus, tiam sis lawv raug thawb rov qab, thiab ua rau Vajtswv tsis zoo siab rau lawv; thiab yog li ntawd lawv thiaj raug kev tshaib nqhis thiab kev txom nyem mob heev, txhaub kom lawv nco ntsoov txog lawv tej dej num.",
                "18": "Thiab nim no, tau muaj tias Mauxiyas tau mus thiab ua li nws txiv tau txib kom nws ua, thiab tshaj tawm rau tag nrho cov neeg uas nyob hauv thaj av Xalahelas xwv kom lawv yuav sib sau tuaj ua ke, mus rau pem lub tuam tsev mus mloog tej lus uas nws txiv yuav hais rau lawv."
            },
            "2": {
                "1": "Thiab tau muaj tias tom qab Mauxiyas tau ua tiav li nws txiv tau txib nws, thiab tau xa ib zaj lus tshaj tawm mus thoob plaws rau hauv thaj av, kom cov neeg thoob plaws hauv thaj av sib sau tuaj ua ke, kom lawv mus lawm pem lub tuam tsev mus mloog tej lus uas vaj ntxwv Npeyamis yuav hais rau lawv.",
                "2": "Thiab tau muaj neeg coob heev, coob heev ua rau vaj ntxwv Npeyamis thiab Mauxiyas thiaj tsis suav lawv; vim lawv tau huaj vam heev kawg li thiab muaj coob heev nyob rau hauv thaj av.",
                "3": "Thiab lawv kuj coj thawj tug me nyuam ntawm lawv tej tsiaj txhu tuaj, xwv kom lawv yuav ua tau kev cai txi thiab hlawv tsiaj txi raws li Mauxes txoj kev cai;",
                "4": "Thiab xwv kom lawv yuav tau ua tsaug rau tus Tswv lawv tus Vajtswv, tus uas tau coj lawv tawm ntawm thaj av Yeluxalees, thiab tus uas tau cawm lawv tawm ntawm lawv cov yeeb ncuab tes, thiab tau tsa cov neeg ncaj ncees los ua lawv cov xib hwb, thiab ib tug neeg ncaj ncees los ua lawv tus vaj ntxwv thiab, tus uas tau tsim kev thaj yeeb nyob rau hauv thaj av Xalahelas, thiab tus uas tau qhia lawv ua raws li Vajtswv tej lus txib, xwv kom lawv yuav zoo siab thiab muaj kev hlub puv npo rau Vajtswv thiab tib neeg txhua tus.",
                "5": "Thiab tau muaj tias thaum lawv tuaj txog ntawm lub tuam tsev, lawv tau rub lawv tej tsev pheeb suab ntaub rau ib puag ncig, txhua tus txiv neej raws li nws tsev neeg, uas muaj nws tus poj niam, thiab nws cov tub, thiab nws cov ntxhais, thiab lawv cov tub, thiab lawv cov ntxhais, txij li tus hlob mus rau tus yau, txhua tsev neeg nyob nrug lwm tsev neeg.",
                "6": "Thiab lawv tau rub lawv tej tsev pheeb suab ntaub ncig lub tuam tsev, txhua tus txiv neej muab nws lub qhov rooj tsev pheeb suab ntaub tig mus rau lub tuam tsev, xwv kom lawv thiaj yuav nyob hauv lawv tej tsev pheeb suab ntaub thiab hnov tej lus uas vaj ntxwv Npeyamis yuav hais rau lawv;",
                "7": "Vim cov neeg coob heev ua rau vaj ntxwv Npeyamis qhia tsis taus lawv txhua tus nyob rau hauv lub tuam tsev tej ntsa loog, yog li ntawd nws thiaj tau txib kom tsa ib tug pej thuam, xwv kom nws cov neeg thiaj yuav hnov tau tej lus uas nws yuav hais rau lawv.",
                "8": "Thiab tau muaj tias nws nyob saum tus pej thuam pib hais lus rau nws cov neeg; thiab lawv ib txhia tsis hnov nws cov lus vim pawg neeg coob heev; yog li ntawd nws thiaj li txib kom muab cov lus uas nws hais sau cia thiab muab xa mus rau cov uas tsis hnov nws lub suab, xwv kom lawv yuav tau txais nws cov lus thiab.",
                "9": "Thiab tej no yog tej lus uas nws tau hais thiab tau txib kom muab sau cia, hais tias: Kuv cov kwv tij, tag nrho nej cov uas tau sib sau tuaj ua ke, nej cov uas hnov kuv tej lus uas kuv yuav hais rau nej hnub no; vim kuv tsis tau txib kom nej tuaj ntawm no tuaj saib tsis taus tej lus uas kuv yuav hais, tiam sis kom nej mloog kuv, thiab cuab nej lub pob ntseg xwv kom nej yuav hnov, thiab qhib nej lub siab xwv kom nej yuav to taub, thiab qhib nej lub cim xeeb xwv kom tej txuj ci uas neeg tsis paub txog Vajtswv yuav qhib los rau nej pom.",
                "10": "Kuv tsis tau txib kom nej tuaj ntawm no xwv kom nej yuav ntshai kuv, los sis xwv kom nej yuav xav tias kuv tsis yog ib tug neeg uas txawj ploj txawj tuag.",
                "11": "Tiam sis kuv zoo tib yam li nej, uas raug ywj rau tag nrho tej kev qaug zog ntawm lub cev thiab nruab siab; txawm li ntawd los cov neeg no tau xaiv kuv, thiab kuv txiv tau tsa kuv, thiab tus Tswv txhais tes tau cia rau kuv los ua ib tug kav thiab ib tug vaj ntxwv rau cov neeg no; thiab nws lub hwj chim uas loj tshaj txhua yam, tau ceev thiab tsom kwm kuv, los pab nej kom kawg lub siab thiab lub dag lub zog uas tus Tswv tau muab rau kuv.",
                "12": "Kuv hais rau nej hais tias ib yam li tus Tswv tau cia kuv siv kuv lub neej ua hauj lwm pab nej, twb los txog rau lub sij hawm no, thiab twb tsis tau kom nej them kub los sis nyiaj los sis ib yam muaj nuj nqis dab tsi rau kuv li.",
                "13": "Thiab kuv twb tsis tau cia nej raug kaw rau hauv qhov taub, los sis cia nej ib leeg ua ib leeg qhev, los sis cia nej tua neeg, los sis tua txeeb tej khoom, los sis ua tub sab tub nyiag, los sis deev luag poj luag txiv; thiab kuv twb tsis tau cia nej ua ib yam kev phem dab tsi li, thiab tau qhia nej kom yuav tsum ua raws li tus Tswv tej lus txib, ua txhua yam uas nws tau txib nej—",
                "14": "Thiab, kuv tus kheej kiag, twb tau siv kuv txhais tes los ua hauj lwm xwv kom kuv yuav pab tau nej, thiab xwv kom nej txhob tau them se hnyav, thiab xwv kom txhob muaj ib yam dab tsi los rau nej uas nyuaj heev rau nej ris—thiab txhua yam uas kuv tau hais los no, nej sawv daws ua pov thawj rau hnub no.",
                "15": "Tiam sis, kuv cov kwv tij, kuv tsis tau ua tej yam no xwv kom kuv tau khav, thiab kuv tsis qhia tej yam no xwv kom kuv thiaj cem tau nej; tiam sis kuv qhia nej tej yam no xwv kom nej yuav paub tias kuv paub tseeb kuv muaj lub siab huv nyob rau ntawm Vajtswv lub xub ntiag.",
                "16": "Saib seb, kuv hais rau nej tias vim kuv hais rau nej tias kuv tau siv kuv lub neej ua hauj lwm pab nej, kuv tsis xav khav, vim kuv tsuas yog ua hauj lwm rau Vajtswv xwb.",
                "17": "Thiab saib seb, kuv qhia nej tej yam no xwv kom nej yuav kawm tau tswv yim; xwv kom nej yuav kawm tau hais tias thaum nej ua hauj lwm pab nej cov neeg zej zog ces nej tsuas yog ua hauj lwm rau nej tus Vajtswv xwb.",
                "18": "Saib seb, nej tau hu kuv ua nej tus vaj ntxwv; thiab yog hais tias kuv, tus uas nej hu ua nej tus vaj ntxwv, ua hauj lwm pab nej, yog li ntawd puas tsim nyog nej ib leeg ua hauj lwm pab ib leeg?",
                "19": "Thiab kuj saib seb, yog tias kuv, tus uas nej hu ua nej tus vaj ntxwv, uas tau siv nws lub neej ua hauj lwm pab nej, tiam sis nws tsuas yog ua hauj lwm rau Vajtswv, yog tsim nyog uas nej ua kuv tsaug, auj haj yam tsim nyog uas nej ua nej tus Vaj Ntxwv saum ntuj ceeb tsheej tsaug!",
                "20": "Kuv hais rau nej, kuv cov kwv tij, hais tias yog nej yuav hais tag nrho tej kev ua tsaug thiab tej lus qhuas uas muaj nyob hauv nej tus ntsuj plig kom tas nej lub hwj chim, rau Vajtswv tus uas tau tsim nej, thiab tau ceev thiab tsom kwm nej, thiab tau ua kom nej zoo siab, thiab tau pub kom nej ib leeg yuav nrog ib leeg nyob muaj kev thaj yeeb—",
                "21": "Kuv hais rau nej hais tias yog nej ua hauj lwm rau tus uas tau tsim nej txij li thaum chiv keeb los, thiab tsom kwm nej ib hnub dhau ib hnub, qiv txoj pa rau nej, xwv kom nej yuav ciaj sia thiab mus taus thiab ua tau raws li nej lub siab xav, thiab twb txhawb nqa nej ib ntus dhau ib ntus—kuv hais tias, txawm yog nej yuav ua hauj lwm rau nws nrog tag nrho nej lub siab huv tib si los, nej tseem yog cov tub qhe uas tsis muaj nuj nqis.",
                "22": "Thiab saib seb, nws tsuas yog xav kom nej ua raws li nws tej lus txib; thiab nws tau cog lus rau nej tias yog nej ua raws li nws tej lus txib nej yuav vam meej nyob rau hauv thaj av; thiab nws yeej tsis hloov tej uas nws tau hais ib zaug li; yog li ntawd, yog nej ua raws li nws tej lus txib nws yuav foom koob hmoov rau nej thiab ua kom nej vam meej.",
                "23": "Thiab nim no, qhov thib ib, nws tau tsim nej, thiab pub txoj sia rau nej, es nej thiaj tshuav nws nqi.",
                "24": "Thiab thib ob, nws xav kom nej ua raws li nws tau txib nej; vim yog tias nej ua li ntawd, nws yuav foom koob hmoov kiag rau nej; thiab yog li ntawd nws twb tau them nej lawm. Thiab nej tseem tshuav nws nqi, thiab yeej tshuav, thiab yuav tshuav, mus ib txhiab thiab ib txhis li; yog li ntawd, muaj dab tsi uas nej khav tau?",
                "25": "Thiab nim no kuv nug tias, nej puas muaj cuab kav hais zam nej tus kheej? Kuv teb nej tias, Tsis muaj. Nej twb tsis muaj cuab kav hais tau hais tias nej muaj nuj nqis dua tej hmoov av hauv pem teb; txawm li ntawd los twb tsim nej los ntawm tej hmoov av ntawm lub ntiaj teb; tiam sis saib seb, tej hmoov av los twb yog tus uas tau tsim nej li.",
                "26": "Thiab kuv, kuv kiag, tus uas nej hu ua nej tus vaj ntxwv, twb tsis zoo dua nej sawv daws; vim kuv kuj yog los ntawm tej hmoov av los thiab. Thiab nej pom tias kuv laus lawm, thiab tsis ntev yuav tso lub cev uas txawj ploj txawj tuag no rov mus rau nws niam av.",
                "27": "Yog li ntawd, ib yam li kuv hais rau nej tias kuv tau pab nej, ua lub neej nrog ib lub siab huv rau Vajtswv, yog li ntawd lub sij hawm no kuv tau txib kom nej sib sau tuaj ua ke, xwv kom Vajtswv yuav pom tias kuv tsis muaj txim, thiab kom nej cov ntshav tsis txhob los rau kuv, thaum kuv yuav los sawv rau Vajtswv txiav txim rau tej uas nws tau txib kuv ntsig txog nej.",
                "28": "Kuv hais rau nej tias kuv tau txib kom nej tuaj sib sau ua ke xwv kom kuv yuav tau ntxuav nej cov ntshav tawm ntawm kuv tej tsoos tsho, nyob rau lub caij no thaum kuv twb yuav nqis mus rau hauv kuv lub qhov ntxa, xwv kom kuv yuav nyob kaj siab lug nqis mus, thiab kom kuv tus ntsuj plig uas tsis txawj ploj tsis txawj tuag yuav tau koom nrog pawg hu nkauj uas nyob saum ntuj hu nkauj qhuas tus Vajtswv uas ncaj ncees.",
                "29": "Thiab tsis tas li ntawd, kuv hais rau nej tias kuv tau txib kom nej sib sau tuaj ua ib ke, xwv kom kuv yuav tshaj tawm rau nej tias kuv ua tsis taus nej tus xib hwb thiab tus vaj ntxwv ntxiv lawm;",
                "30": "Vim lub sij hawm no, kuv lub cev twb tshee hnyo heev kawg li thaum tab tom hais lus rau nej; tiam sis tus Tswv uas yog Vajtswv txhawb nqa kuv, thiab cia kuv hais lus rau nej, thiab tau txib kom kuv tshaj tawm rau nej hnub no tias, kuv tus tub Mauxiyas yog ib tug vaj ntxwv thiab ib tug saib xyuas kav nej.",
                "31": "Thiab nim no, kuv cov kwv tij, kuv xav kom nej ua li nej tau ua los txog nim no. Ib yam li nej tau ua raws li kuv tej lus txib, thiab kuv txiv tej lus txib, thiab tau vam meej, thiab Vajtswv tau ceev tsis pub nej poob mus rau hauv nej cov yeeb ncuab tes, yuav zoo ib yam li ntawd yog tias nej ua raws li kuv tus tub tej lus txib, los sis Vajtswv tej lus txib uas nws yuav muab rau nej, nej yuav vam meej nyob hauv thaj av, thiab nej cov yeeb ncuab yuav tsis muaj hwj chim kov yeej nej.",
                "32": "Tiam sis, auj kuv cov neeg es, ceev faj tsam ho muaj kev sib cav sib ceg nyob hauv nej, thiab nej ho xaiv mus mloog tus ntsuj plig phem lus, tus uas kuv txiv Mauxiyas tau hais txog.",
                "33": "Vim saib seb, muaj ib txoj kev txom nyem uas tau muab foom rau tus uas xaiv mus mloog tus ntsuj plig ntawd lus; vim yog tias nws xaiv mus mloog tus ntsuj plig ntawd lus, thiab nyob thiab tuag thaum tseem muaj nws tej kev txhaum, tus ntawd haus kev raug txim rau nws tus kheej tus ntsuj plig; vim nws yuav tau txais txoj kev rau txim uas kav ib txhis los ua nws nqi zog, vim nws ua txhaum Vajtswv txoj kev cai tsis raws li tej yam uas nws paub.",
                "34": "Kuv hais rau nej tias, tsuas yog tshuav nej cov me nyuam yaus uas tsis tau kawm txog tej yam no, tsis muaj ib tug twg uas nyob hauv nej, uas tsis paub hais tias nej tshuav Leej Txiv saum ntuj ceeb tsheej nqi mus ib txhis li, kom muab tag nrho tej uas nej muaj thiab nej yog huv tib si rau nws; thiab kuj tau kawm txog cov ceev xwm txheej uas muaj tej kev qhia tej yuav muaj los yav tom ntej uas cov yaj saub dawb huv tau hais, twb los txog rau lub sij hawm uas peb txiv, Lihais, tau ncaim Yeluxalees;",
                "35": "Thiab, tag nrho tej uas peb cov yawg koob tau hais los txog niaj hnub nim no thiab. Thiab saib seb, lawv kuj hais tej uas tus Tswv tau txib kom lawv hais; yog li ntawd, cov ceev xwm txheej thiaj ncaj thiab tseeb.",
                "36": "Thiab nim no, kuv hais rau nej, kuv cov kwv tij, hais tias tom qab nej tau paub thiab tau kawm tej yam no, yog hais tias nej yuav ua txhaum thiab ua tsis raws li tej uas tau hais lawm, ces nej rho nej tus kheej tawm ntawm tus Tswv tus Ntsuj Plig, kom nws tsis muaj chaw nyob hauv nej los coj nej kev raws li laj lim tswv yim xwv kom nej yuav tau koob hmoov, kev vam meej, thiab kev tsom kwm—",
                "37": "Kuv hais rau nej tias, tus neeg uas ua li no, nws yeej tab meeg ntxeev siab tawm tsam Vajtswv; yog li ntawd nws xaiv mloog tus ntsuj plig phem lus, thiab los ua ib tug yeeb ncuab rau tag nrho txoj kev ncaj ncees; yog li ntawd, tus Tswv tsis muaj chaw nyob hauv nws, vim tus Tswv tsis nyob hauv tej tuam tsev uas tsis dawb huv.",
                "38": "Yog li ntawd yog hais tias tus neeg ntawd tsis hloov siab lees txim, thiab nyob thiab tuag li ib tug yeeb ncuab rau Vajtswv, ces tej nqi ntawm txoj kev txim lij saum ntuj yuav tsa kom nws tus ntsuj plig uas tsis txawj tuag los paub tseeb txog nws lub txim, uas ua rau nws txav tawm ntawm tus Tswv lub xub ntiag mus, thiab ua nws lub hauv siab muaj kev txhaum puv npo, thiab kev mob, thiab kev ntxhov siab, uas zoo li ib lub cub tawg tsis txawj tuag, uas muaj nplaim sawv mus ib txhiab thiab ib txhis li.",
                "39": "Thiab nim no kuv hais rau nej tias, tsis muaj kev hlub tshua rau tus neeg ntawd; yog li ntawd nws txoj hmoov thaum kawg yog tiv txoj kev tsim txom uas tsis txawj kawg.",
                "40": "Auj, tag nrho nej cov neeg laus, thiab nej cov neeg hluas, thiab nej cov me nyuam yaus uas to taub kuv tej lus, vim kuv tau hais yooj yim heev rau nej xwv kom nej yuav to taub, kuv thov Vajtswv kom nej tsim los rau txoj kev nco ntsoov txog qhov txaus ntshai heev ntawm cov uas tau poob mus rau kev ua txhaum.",
                "41": "Thiab tsis tas li ntawd, kuv thov kom nej xav txog qhov uas cov uas ua raws li Vajtswv tej lus txib tau koob hmoov thiab zoo siab. Vim saib seb, lawv tau koob hmoov rau txhua txhia yam, tsis hais sab cev nqaij daim tawv los sis sab ntsuj plig; thiab yog lawv rau siab ntseeg mus kom txog thaum kawg Vajtswv yuav txais lawv mus rau hauv ceeb tsheej, xwv kom lawv thiaj yuav nrog Vajtswv nyob hauv qhov chaw uas muaj kev zoo siab tsis txawj kawg. Auj nco ntsoov, nco ntsoov tias tej no yeej muaj tseeb; vim tus Tswv uas yog Vajtswv tau hais li."
            },
            "3": {
                "1": "Thiab ntxiv kuv cov kwv tij, kuv xav kom nej mloog, vim kuv muaj qee yam ntxiv hais rau nej; vim saib seb, kuv muaj tej yam qhia rau nej txog tej uas yuav muaj los.",
                "2": "Thiab Vajtswv ib tug tim tswv tau ua rau kuv paub tej yam uas kuv yuav qhia nej. Thiab nws hais rau kuv tias: Sawv; thiab kuv tau sawv, thiab pom nws sawv ntsug ntawm kuv xub ntiag.",
                "3": "Thiab nws hais rau kuv tias: Sawv, thiab mloog cov lus uas kuv yuav qhia koj; vim saib seb, kuv los tshaj rau koj tej moo zoo siab ntawm txoj kev xyiv fab heev.",
                "4": "Vim tus Tswv tau hnov koj tej lus thov, thiab tau ntsuas koj txoj kev ncaj ncees, thiab tau xa kuv los tshaj rau koj kom koj yuav zoo siab; thiab kom koj yuav tshaj rau koj cov neeg, kom lawv yuav muaj kev xyiv fab puv npo thiab.",
                "5": "Vim saib seb, lub sij hawm yuav los, thiab tshuav tsis deb lawm, tus uas muaj hwj chim, tus Tswv uas Muaj Hwj Chim Loj Tshaj Plaws uas kav, yav tag los, thiab tseem kav nyob tag nrho ib txhiab mus tag nrho ib txhis, yuav nqis saum ntuj ceeb tsheej los nrog noob neej nyob, thiab yuav los nyob hauv ib lub cev av, thiab yuav tawm mus xyuas tib neeg, ua tej txuj ci tseem ceeb zoo kawg, xws li kho cov neeg muaj mob, tsa cov neeg tuag, ua rau cov neeg ceg tawv mus taus kev, cov neeg dig muag rov pom kev, thiab cov neeg lag ntseg rov hnov lus, thiab kho txhua yam kab mob kev nkeeg.",
                "6": "Thiab nws yuav ntiab tej dab phem tawm, los sis tej ntsuj plig phem uas nyob hauv noob neej lub siab.",
                "7": "Thiab xyuas seb, nws yuav raug tej kev ntxias, thiab kev mob ntawm cev nqaij daim tawv, kev tshaib, kev nqhis, thiab kev sab, ntau tshaj li neeg nyiaj taus, tsuas yog raug kev tuag xwb; vim saib seb, ntshav tawm hauv txhua lub qhov hws los, vim nws txoj kev ntxhov siab rau nws cov neeg tej kev phem thiab kev qias yuav hnyav npaum li ntawd.",
                "8": "Thiab nws yuav hu ua Yexus Khetos, Vajtswv Leej Tub, Leej Txiv ntawm lub ntuj thiab lub ntiaj teb, tus Tsim txhua yam txij thaum chiv keeb los; thiab nws niam yuav hu ua Maivliag.",
                "9": "Thiab xyuas seb, nws los rau nws cov neeg, xwv kom txoj kev cawm seej yuav los tau rau noob neej los ntawm txoj kev ntseeg nws lub npe; thiab txawm yog tom qab txhua yam li no los lawv tsuas xav tias nws yog ib tug txiv neej xwb, thiab hais tias nws muaj dab phem, thiab yuav nplawm nws, thiab yuav muab nws ntsia rau saum ntoo khaub lig.",
                "10": "Thiab hnub peb nws yuav sawv hauv qhov tuag rov qab los; thiab saib seb, nws sawv txiav txim rau neeg ntiaj teb; thiab saib seb, yuav ua tag nrho txhua yam no xwv kom ib txoj kev txiav txim ncaj ncees yuav muaj los rau noob neej.",
                "11": "Vim saib seb, thiab nws cov ntshav kuj theej rau tej kev txhaum ntawm cov uas tau poob los ntawm Adas txoj kev ua txhaum, cov uas tau tuag es tsis paub Vajtswv lub siab nyiam ntsig txog lawv, los sis cov uas tsis paub tias lawv ua txhaum.",
                "12": "Tiam sis kev txom nyem, kev txom nyem raug tus uas paub tias nws ntxeev siab tawm tsam Vajtswv! Vim txoj kev cawm seej yuav tsis los rau ib tug uas ua li ntawd tsuas yog los ntawm kev hloov siab lees txim thiab kev ntseeg tus Tswv Yexus Khetos xwb.",
                "13": "Thiab tus Tswv uas yog Vajtswv tau xa nws cov yaj saub dawb huv los rau tag nrho noob neej, los tshaj tej yam no rau txhua xeem neeg, txhua haiv neeg, thiab txhua yam lus, xwv kom txhua tus uas ntseeg tias Khetos yuav los, cov ntawd thiaj yuav tau txais kev zam txim rau lawv tej kev txhaum, thiab yuav zoo siab nrog txoj kev xyiv fab uas loj kawg nkaus, zoo ib yam li nws twb tau los nrog lawv nyob lawm.",
                "14": "Tiam sis tus Tswv uas yog Vajtswv tau pom tias nws cov neeg yog ib co neeg tawv ncauj, thiab nws tsa ib txoj kev cai rau lawv, uas yog Mauxes txoj kev cai.",
                "15": "Thiab ntau lub cim, thiab ntau yam txuj ci uas xav tsis thoob, thiab ntau hom cim, thiab ntau yam piv txwv uas nws tau ua rau lawv pom, txog nws txoj kev los; thiab cov yaj saub dawb huv los kuj tau qhia rau lawv txog nws txoj kev los thiab; thiab lawv tseem ua lawv lub siab tawv qhawv, thiab tsis to taub tias Mauxes txoj kev cai twb tsis muaj qab hau dab tsi tsuas yog los ntawm txoj kev theej txhoj ntawm nws cov ntshav xwb.",
                "16": "Thiab txawm yog tias cov me nyuam yaus muaj peev xwm ua txhaum los yuav cawm tsis tau lawv dim; tiam sis kuv hais rau koj tias lawv tau koob hmoov; vim saib seb, ib yam li los ntawm Adas, los sis los ntawm txoj kev ntuj tsawb teb tsim, lawv cia li poob, ib yam li ntawd Khetos cov ntshav theej rau lawv tej kev txhaum.",
                "17": "Thiab tsis tas li ntawd, kuv hais rau koj tias, yuav tsis muaj dua lwm lub npe los sis lwm txoj kev los sis lwm tus txheej txheem uas txoj kev cawm seej yuav los tau rau noob neej, tsuas yog los ntawm Khetos lub npe, tus Tswv uas Muaj Hwj Chim Loj Tshaj Plaws.",
                "18": "Vim saib seb nws txiav txim, thiab nws txoj kev txiav txim yeej ncaj; thiab tus me nyuam mos yuav tsis piam sij yog nws tuag thaum tseem mos liab; tiam sis tib neeg haus kev raug txim rau lawv tus kheej tsuas yog lawv txo hwj chim thiab hloov los ua zoo li me nyuam yaus xwb, thiab ntseeg tias txoj kev cawm seej tau los, thiab tab tom los, thiab yuav los, los ntawm Khetos, tus Tswv uas Muaj Hwj Chim Loj Tshaj Plaws cov ntshav uas theej txhoj.",
                "19": "Vim tus neeg ntawm sab cev nqaij daim tawv yog ib tug yeeb ncuab rau Vajtswv, thiab ib txwm yog txij thaum Adas poob los, thiab yuav yog, mus ib txhiab thiab ib txhis, tsuas yog nws ywj rau tus Vaj Ntsuj Plig Dawb Huv tej kev tshoov siab, thiab tso tus neeg ntawm sab cev nqaij daim tawv tseg thiab los ua ib tug neeg dawb huv los ntawm tus Tswv Khetos txoj kev theej txhoj, thiab hloov los ua zoo li ib tug me nyuam, mloog lus, muaj siab mos siab muag, txo hwj chim, ua siab ntev, muaj kev hlub puv npo, txaus siab ua txhua yam uas tus Tswv pom tias tsim nyog muab rau nws ua, ib yam li ib tug me nyuam yaus txaus siab ua txhua yam rau nws txiv.",
                "20": "Thiab tsis tas li ntawd, kuv hais rau koj tias, lub sij hawm yuav los thaum txoj kev paub txog tus Cawm Seej yuav nthuav mus thoob plaws rau txhua haiv neeg, txhua xeem neeg, txhua yam lus, thiab txhua yam neeg.",
                "21": "Thiab saib seb, thaum lub sij hawm ntawd los, yuav tsis muaj ib tug twg uas tsis muaj txim nyob ntawm Vajtswv xub ntiag, tsuas yog cov me nyuam yaus xwb, tsuas yog los ntawm txoj kev hloov siab lees txim thiab muaj kev ntseeg tus Tswv uas yog Vajtswv tus uas Muaj Hwj Chim Loj Tshaj Plaws lub npe.",
                "22": "Thiab txawm yog lub sij hawm no los, thaum koj twb tau qhia rau koj cov neeg tej yam uas tus Tswv koj tus Vajtswv tau txib kom koj qhia, txawm li ntawd los Vajtswv tsis tau pom tias lawv tsis muaj txim, tsuas yog raws li tej lus uas kuv tau hais rau koj.",
                "23": "Thiab nim no kuv tau hais tej lus uas tus Tswv uas yog Vajtswv tau txib kom kuv hais.",
                "24": "Thiab tus Tswv hais li no tias: Tej lus no yuav nyob ruaj nrees ua tim khawv tseeb tawm tsam cov neeg no, nyob rau hnub txiav txim; yog li ntawd lawv yuav raug txiav txim, txhua tus neeg raws li tej uas lawv ua, seb lawv ua zoo, los sis lawv ua phem.",
                "25": "Thiab yog tias lawv ua phem ces lawv yuav raug coj mus pom qhov phem ntawm lawv tej kev txhaum thiab kev qias, uas ua rau lawv nkaum ntawm tus Tswv xub ntiag mus rau hauv kev nyuaj siab thiab kev tsim txom tsis txawj kawg, ntawm qhov chaw uas lawv yuav tawm rov qab los tsis tau; yog li ntawd lawv tau haus kev raug txim rau lawv tej ntsuj plig.",
                "26": "Yog li ntawd, lawv tau haus tawm ntawm lub khob ntawm Vajtswv txoj kev npau taws, uas txoj kev txim lij tsis muaj cai thim rau lawv ib yam li tsis muaj cai thim qhov uas Adas yuav tsum poob vim yog nws noj lub txiv uas txwv tsis pub noj; yog li ntawd, kev hlub tshua tsis muaj cai txhiv tau lawv ib zaug ntxiv mus ib txhis li.",
                "27": "Thiab lawv txoj kev tsim txom zoo li ib lub pas hluav taws thiab leej faj, uas tus nplaim cig tsis txawj tuag, thiab cov pa taws nce mus ib txhiab thiab ib txhis li. Tus Tswv tau txib kuv hais li no. Amees."
            },
            "4": {
                "1": "Thiab nim no, tau muaj tias thaum vaj ntxwv Npeyamis tau hais cov lus uas Vajtswv tus tim tswv tau qhia rau nws tas lawm, nws tsa muag ntsia ib puag ncig rau cov neeg coob coob, thiab saib seb lawv tau vau rau hauv av, vim txoj kev hwm tus Tswv tau los rau lawv.",
                "2": "Thiab lawv tau saib lawv tus kheej pom tias lawv muaj lub siab nyiam sab cev nqaij daim tawv, uas twb tsis tsim txiaj li tej plua av. Thiab lawv sawv daws ua ib lub suab qw nrov nrov, hais tias: Auj thov muaj kev hlub tshua, thiab muab Khetos cov ntshav los theej txhoj xwv kom peb yuav tau txais kev zam txim rau peb tej kev txhaum, thiab kom peb lub siab hloov ua dawb huv; vim peb ntseeg Yexus Khetos, Vajtswv Leej Tub, tus uas tau tsim lub ntuj thiab lub ntiaj teb, thiab tag nrho txhua yam; tus uas yuav nqis los nrog noob neej nyob.",
                "3": "Thiab tau muaj tias tom qab lawv tau hais cov lus no tus Tswv tus Ntsuj Plig tau los rau lawv, thiab lawv muaj kev xyiv fab puv npo, vim lawv tau txais kev zam txim rau lawv tej kev txhaum, thiab tau muaj kev kaj siab lug hauv nruab siab, vim yog txoj kev ntseeg heev uas lawv muaj rau Yexus Khetos tus uas yuav los, raws li tej lus uas vaj ntxwv Npeyamis tau hais rau lawv.",
                "4": "Thiab vaj ntxwv Npeyamis rov qhib nws lub qhov ncauj dua thiab pib hais rau lawv, hais tias: Kuv cov phooj ywg thiab kuv cov kwv tij, kuv xeem neeg thiab kuv cov neeg es, kuv xav kom nej rov mloog dua, xwv kom nej yuav hnov thiab to taub kuv cov lus tseem tshuav uas kuv yuav hais rau nej.",
                "5": "Vim saib seb, yog hais tias kev paub txog Vajtswv txoj kev zoo nyob rau lub sij hawm no tau tsa nej los paub txog nej tej kev tsis muaj qab hau, thiab nej tej kev tsis muaj nuj nqis thiab txoj kev poob—",
                "6": "Kuv hais rau nej, yog nej tau los paub txog Vajtswv txoj kev zoo, thiab nws lub hwj chim uas loj tshaj txhua yam, thiab nws laj lim tswv yim, thiab nws lub siab ntev, thiab nws txoj kev ua siab ntev nyiaj rau noob neej; thiab, txoj kev theej txhoj uas tau npaj txij thaum ntuj tsim teb raug los, xwv kom txoj kev cawm seej thiaj yuav los rau tus uas yuav tso siab rau tus Tswv, thiab rau siab ntso ua raws li tus Tswv tej lus txib, thiab ua tsis tu ncua raws li txoj kev ntseeg mus kom kawg nws txoj sia, kuv hais txog txoj sia ntawm lub cev uas txawj ploj txawj tuag—",
                "7": "Kuv hais tias, tus neeg no yog tus uas yuav tau txais txoj kev cawm seej, los ntawm txoj kev theej txhoj uas tau npaj txij thaum ntuj tsim teb raug los rau tib neeg txhua tus, cov uas nyob txij thaum Adas txoj kev poob, los sis cov uas nyob tam sim no, los sis cov uas tseem yuav muaj, mus txog thaum lub ntiaj teb kawg.",
                "8": "Thiab nov yog txoj kev uas kev cawm seej yuav los. Thiab tsis muaj lwm txoj kev cawm seej tsuas yog txoj uas tau hais no xwb; thiab tsis muaj ib txoj kev twg uas yuav cawm neeg dim taus tsuas yog tib txoj kev uas kuv tau qhia rau nej.",
                "9": "Cia li ntseeg Vajtswv; ntseeg tias muaj nws, thiab ntseeg tias nws tsim txhua yam, tag nrho saum ntuj ceeb tsheej thiab hauv ntiaj teb; ntseeg tias nws muaj laj lim tswv yim tag nrho, thiab muaj hwj chim tag nrho, saum ntuj ceeb tsheej thiab hauv ntiaj teb; ntseeg tias tib neeg yeej tsis to taub txhua yam uas tus Tswv muaj peev xwm to taub.",
                "10": "Thiab ntxiv, ntseeg tias nej yuav tsum hloov siab lees txim rau nej tej kev txhaum thiab tso kev txhaum pov tseg, thiab cia li txo nej lub hwj chim rau Vajtswv; thiab ua siab tseeb tiag thov kom nws zam nej lub txim; thiab nim no, yog hais tias nej ntseeg tag nrho txhua yam no nej cia li ua tib zoo ua tej yam no.",
                "11": "Thiab kuv rov hais rau nej dua ib yam li kuv tau hais ua ntej lawm, hais tias vim nej tau los paub txog Vajtswv lub yeeb koob, los sis yog tias nej tau paub txog nws txoj kev zoo thiab tau saj nws txoj kev hlub, thiab tau txais ib txoj kev zam txim rau nej tej kev txhaum, uas ua rau nej tej ntsuj plig muaj kev xyiv fab loj kawg nkaus, txawm li ntawd los kuv xav kom nej nco ntsoov, thiab nco txog tas mus li, Vajtswv txoj kev tshav ntuj, thiab nej tej kev tsis muaj qab hau, thiab nws txoj kev zoo thiab kev ua siab ntev nyiaj rau nej, cov uas tsis muaj nqis, thiab txo nej lub hwj chim kom kawg siab kawg ntsws, niaj hnub hu ntsoov tus Tswv lub npe, thiab sawv khov kho ntseeg qhov uas yuav los, uas tus tim tswv lub qhov ncauj tau hais.",
                "12": "Thiab saib seb, kuv hais rau nej tias yog nej ua li no nej yuav xyiv fab tas mus li, thiab yuav muaj Vajtswv txoj kev hlub puv npo, thiab txais kev zam txim rau nej tej kev txhaum tas mus li; thiab nej txoj kev paub txog lub yeeb koob ntawm tus uas tau tsim nej yuav loj hlob, los sis kev paub txog qhov uas ncaj thiab tseeb yuav loj hlob.",
                "13": "Thiab nej yuav tsis muaj ib lub siab xav ua kom lwm tus raug mob, tiam sis yuav xav nyob kaj siab lug, thiab muab rau txhua tus tib neeg raws li tej uas yog nws ntiag tug.",
                "14": "Thiab nej yuav tsis cia kom nej cov me nyuam tshaib plab, los sis liab qab; thiab nej yuav tsis cia kom lawv ua txhaum Vajtswv tej kev cai, thiab sib ntaus thiab sib ceg nrog lwm tus, thiab ua hauj lwm rau tus dab phem, tus uas yog tus tswv ntawm kev txhaum, los sis tus uas yog tus ntsuj plig phem uas peb cov yawg koob tau hais txog, vim nws yog ib tug yeeb ncuab rau txhua yam kev ncaj ncees.",
                "15": "Tiam sis nej yuav qhia kom lawv taug mus raws li tej kev tseeb thiab kev ua tiag tiag; nej yuav qhia kom lawv ib leeg hlub ib leeg, thiab ib leeg pab ib leeg.",
                "16": "Thiab ntxiv, nej tus kheej los yuav pab cov uas xav tau nej txoj kev pab; nej yuav faib nej tej khoom rau tus uas txom nyem; thiab nej yuav tsis cia tus neeg thov khawv thov nej yam tsis muaj txiaj ntsim, thiab ntiab nws tawm mus kom piam sij.",
                "17": "Tej zaum nej yuav hais tias: Tus neeg ntawd tau ua rau nws tus kheej raug kev nyuaj siab; yog li ntawd kuv yuav nkaum kuv txhais tes, thiab yuav tsis muab kuv cov zaub mov rau nws, thiab tsis faib kuv tej khoom rau nws xwv kom nws thiaj tsis txom nyem, vim nws tej kev raug txim yeej ncaj—",
                "18": "Tiam sis kuv hais rau nej, auj neeg es, tus uas ua li no tus ntawd yeej yuav tsum hloov siab lees txim; thiab tsuas yog tias nws hloov siab lees txim rau tej uas nws tau ua tsis li ces nws yuav piam sij mus ib txhis li, thiab yuav tsis muaj ib qho chaw nyob hauv Vajtswv lub nceeg vaj.",
                "19": "Vim saib seb, tsis yog peb txhua tus puav leej yog neeg thov khawv los? Tsis yog peb txhua tus vam khom rau tib tug Neeg, uas yog Vajtswv, kom txais txhua yam khoom uas peb muaj, tag nrho tej zaub mov thiab tej ris tsho, thiab kub, thiab nyiaj, thiab txhua txhia yam kev nplua nuj uas peb muaj txhua nrho los?",
                "20": "Thiab saib seb, lub sij hawm no los, nej tseem tab tom hu txog nws lub npe, thiab thov kom txais kev zam txim rau nej tej kev txhaum. Thiab nws puas cia kom nej thov yam tsis muaj txiaj ntsim? Tsis yog li ntawd; nws tau pub nws tus Ntsuj Plig nplua mias los rau nej, thiab tau ua rau nej lub siab muaj kev xyiv fab puv npo, thiab tau ua rau nej qhov ncauj qos ua nej tsis muaj peev xwm nrhiav tau lus hais, nej txoj kev xyiv fab yeej loj npaum li ntawd.",
                "21": "Thiab nim no, yog hais tias Vajtswv, tus uas tau tsim nej, tus uas nej vam khom rau nej txoj sia thiab rau txhua yam uas nej muaj thiab nej yog, twb pub rau nej txhua yam uas nej thov uas ncaj ncees, nrog txoj kev ntseeg, ntseeg ntsoov tias nej yuav tau txais, auj yog li ntawd, nej yeej yuav tsum faib tej khoom uas nej muaj ib leeg rau ib leeg.",
                "22": "Thiab yog hais tias nej txiav txim rau tus neeg uas thov nej tej khoom xwv kom nws tsis txhob piam sij, thiab rau txim rau nws, haj yam tsim nyog rau txim rau nej npaum li cas vim nej khuv xim nej tej khoom, uas tsis yog nej li tiam sis yog Vajtswv li, tus uas nej txoj sia los yog nws li thiab; thiab txawm li ntawd los nej twb tsis tau thov, thiab tsis tau hloov siab lees txim rau tej uas nej tau ua.",
                "23": "Kuv hais rau nej tias, kev txom nyem yuav raug tus neeg ntawd, vim nws tej khoom yuav piam sij nrog nws mus; thiab nim no, kuv hais tej no rau cov uas nplua nuj vim muaj tej khoom ntawm ntiaj teb no.",
                "24": "Thiab ntxiv, kuv hais rau cov neeg pluag, nej cov uas tsis muaj tiam sis twb muaj txaus siv, xwv kom nej yuav nyob ib hnub dhau ib hnub; kuv hais tag nrho nej cov uas xyeej cov neeg thov khawv, vim nej tsis muaj; kuv xav kom nej hais hauv nej lub siab tias: Kuv tsis pub rau nws vim yog kuv tsis muaj, tiam sis yog kuv muaj kuv yeej yuav pub rau nws.",
                "25": "Thiab nim no, yog tias nej hais li no nyob hauv nej lub siab nej yuav nyob tsis muaj txim, tsis li ntawd nej yuav raug txim; thiab qhov nej raug txim yog ib qho ncaj vim nej mus ntshaw tej uas nej tsis tau txais.",
                "26": "Thiab nim no, rau lub hom phiaj ntawm tej yam no uas kuv tau hais rau nej—xws li, rau lub hom phiaj kom txais tau kev zam txim rau nej tej kev txhaum ib hnub dhau ib hnub, xwv kom nej yuav taug kev yam tsis muaj txim ntawm Vajtswv xub ntiag—kuv xav kom nej faib nej tej khoom rau cov neeg pluag, txhua tus tib neeg raws li tej uas nws muaj, xws li pub cov neeg tshaib plab noj, muab khaub ncaws rau cov neeg liab qab hnav, saib xyuas cov neeg muaj mob thiab pab kom lawv dim pa, ntawm sab ntsuj plig thiab sab cev nqaij daim tawv, raws li lawv tej kev xav tau.",
                "27": "Thiab saib xyuas kom ua txhua yam no raws li laj lim tswv yim thiab kev muaj txheej txheem; vim tsis tsim nyog kom ib tug neeg khiav nrawm dua li qhov nws muaj zog. Thiab ntxiv, tsim nyog kom nws rau siab, xwv kom nws thiaj yuav yeej tau nqi zog; yog li ntawd, yuav tsum ua txhua yam raws li kev muaj txheej txheem.",
                "28": "Thiab kuv xav kom nej nco ntsoov tias, nej leej twg uas qiv ib yam khoom ntawm nws tus neeg zej zog yuav tsum xa rov qab yam uas nws tau qiv, raws li nws pom zoo, yog tsis li ntawd nej yuav ua txhaum; thiab tej zaum nej yuav ua rau nej tus neeg zej zog ua txhaum thiab.",
                "29": "Thiab thaum kawg no, kuv tsis muaj peev xwm qhia nej txhua yam uas yuav ua rau nej ua txhaum; vim muaj ntau txoj kev thiab ntau hom, twb muaj ntau heev ua rau kuv suav tsis txheeb.",
                "30": "Tiam sis kuv qhia tau rau nej npaum li no, hais tias yog nej tsis xyuas nej tus kheej, thiab nej tej kev xav, thiab nej tej lus, thiab tej uas nej ua, thiab ua raws li Vajtswv tej lus txib, thiab yeej meem ntseeg tej uas nej tau hnov txog qhov uas peb tus Tswv yuav los, kom mus txog thaum nej txoj sia kawg, nej yeej yuav piam sij. Thiab nim no, auj neeg es, nco ntsoov, thiab tsis txhob piam sij."
            },
            "5": {
                "1": "Thiab nim no, tau muaj tias thaum vaj ntxwv Npeyamis hais li no rau nws cov neeg, nws xa xov mus rau lawv, xav paub saib nws cov neeg puas ntseeg tej lus uas nws tau hais rau lawv.",
                "2": "Thiab lawv sawv daws qw ua ib lub suab hais tias: Muaj tseeb tiag, peb ntseeg tag nrho tej lus uas koj tau hais rau peb; thiab peb kuj paub tias tej lus ntawd yeej tseeb thiab tiag, vim yog tus Tswv uas Muaj Hwj Chim Loj Tshaj Plaws tus Ntsuj Plig, uas ua rau peb hloov loj heev, los sis hloov peb lub siab, xwv kom peb tsis txhob muaj siab xav ua phem ntxiv, tiam sis xav ua zoo tsis tu ncua mus li.",
                "3": "Thiab peb, peb tus kheej, los ntawm Vajtswv txoj kev zoo uas nyob mus ib txhis, thiab tej uas nws tus Ntsuj Plig tau qhia, kuj tau pom tej yam tseem ceeb uas yuav muaj los; thiab yog tias tsim nyog, peb muaj peev xwm qhia tau txhua yam txog tej yuav muaj los yav tom ntej.",
                "4": "Thiab yog txoj kev ntseeg uas peb tau ntseeg tej yam uas peb tus vaj ntxwv tau hais rau peb es thiaj ua rau peb muaj txoj kev txawj ntse tseem ceeb no, peb thiaj xyiv fab nrog kev xyiv fab nplua mias.",
                "5": "Thiab peb txaus siab khi lus nrog peb tus Vajtswv los ua li nws lub siab nyiam, thiab ua raws li nws tej lus txib ua txhua yam uas nws yuav txib kom peb ua, tag nrho peb lub neej uas tseem tshuav, xwv kom peb tsis txhob coj tau txoj kev tsim txom uas tsis muaj hnub kawg los rau peb tus kheej, ib yam li tus tim tswv tau hais, xwv kom peb tsis txhob haus los ntawm lub khob ntawm Vajtswv txoj kev npau taws.",
                "6": "Thiab nim no, tej lus no yog tej lus uas vaj ntxwv Npeyamis xav hnov los ntawm lawv; thiab yog li ntawd nws hais rau lawv tias: Nej tau hais tej lus uas kuv xav hnov; thiab txoj kev khi lus uas nej tau khi yog ib txoj kev khi lus uas ncaj ncees.",
                "7": "Thiab nim no, vim yog kev khi lus uas nej tau khi ces yuav muab nej hu ua Khetos cov me nyuam, nws cov tub, thiab nws cov ntxhais; vim saib seb, hnub no nws los ua nej leej txiv ntawm sab ntsuj plig; vim nej hais tias nej lub siab tau hloov los ntawm kev ntseeg nws lub npe; yog li ntawd, nej thiaj yug los ntawm nws thiab tau peem tsheej los ua nws cov tub thiab nws cov ntxhais.",
                "8": "Thiab los ntawm lub npe no ua rau nej ywj pheej, thiab tsis muaj lwm lub npe uas yuav ua tau rau nej ywj pheej. Tsis muaj lwm lub npe uas yuav coj tau kev cawm seej los; yog li ntawd, kuv xav kom nej ris Khetos lub npe, tag nrho nej cov uas tau khi lus nrog Vajtswv tias nej yuav mloog lus mus kom txog thaum kawg nej txoj sia.",
                "9": "Thiab yuav muaj tias txhua tus uas ua li no yuav tau nyob rau ntawm Vajtswv sab tes xis, vim nws yuav paub lub npe uas siv los hu nws; vim yuav hu nws los ntawm Khetos lub npe.",
                "10": "Thiab nim no yuav muaj tias, tus uas tsis ris Khetos lub npe ces yeej yuav siv lwm lub npe los hu tus ntawd; yog li ntawd nws yuav pom tias nws nyob rau ntawm Vajtswv sab tes laug.",
                "11": "Thiab kuv kuj xav kom nej nco ntsoov tias, lub npe no yog lub npe uas kuv tau hais tias kuv yuav muab rau nej uas yuav tsis raug rho tawm ib zaug li, tsuas yog los ntawm kev ua txhaum xwb; yog li ntawd, ceev faj kom nej txhob ua txhaum, xwv kom lub npe tsis txhob raug rho tawm hauv nej lub siab mus.",
                "12": "Kuv hais rau nej, kuv xav kom nej nco ntsoov sau lub npe no cia rau hauv nej lub siab tas mus li, xwv kom nej txhob nyob rau ntawm Vajtswv sab tes laug, tiam sis kom nej yuav hnov thiab paub lub suab uas yuav hu nej, thiab, lub npe uas nws yuav siv los hu nej.",
                "13": "Vim ib tug tib neeg puas paub tus tswv uas nws tsis tau ua hauj lwm rau, thiab tus uas yog ib tug qhua rau nws, thiab nyob deb ntawm tej kev xav thiab tej lub hom phiaj ntawm nws lub siab?",
                "14": "Thiab ntxiv, ib tug tib neeg puas yuav coj nws tus neeg zej zog tus zag los, thiab tu nws? Kuv hais rau nej tias, Yeej tsis coj; ntshe nws twb tsis cia tus zag ntawd nrog nws pab tsiaj noj zaub, tiam sis lawv kom nws khiav mus, thiab ntiab kom nws tawm mus. Kuv hais rau nej tias, nej yeej zoo ib yam li ntawd yog tias nej tsis paub lub npe uas siv los hu nej.",
                "15": "Yog li ntawd, kuv xav kom nej nyob ruaj nrees thiab khov kho, ua ntau yam zoo tas mus li, xwv kom Khetos, tus Tswv uas yog Vajtswv tus uas Muaj Hwj Chim Loj Tshaj Plaws, yuav muab nej khi ua nws li, xwv kom tus Tswv yuav coj nej mus rau saum ntuj ceeb tsheej, xwv kom nej yuav muaj txoj kev cawm seej uas kav ib txhis thiab txoj sia nyob mus ib txhis, los ntawm laj lim tswv yim, thiab lub hwj chim, thiab txoj kev txim lij, thiab txoj kev hlub tshua ntawm tus uas tau tsim txhua yam, nyob saum ntuj thiab hauv ntiaj teb, tus uas yog Vajtswv siab tshaj txhua tus. Amees."
            },
            "6": {
                "1": "Thiab nim no, tom qab nws hais lus rau cov neeg tas, vaj ntxwv Npeyamis xav tias tsim nyog uas nws yuav sau lub npe ntawm tag nrho cov uas tau khi lus nrog Vajtswv hais tias lawv yuav ua raws li nws tej lus txib.",
                "2": "Thiab tau muaj tias tsis tshuav ib tug neeg hlo li, tsuas yog tshuav cov me nyuam yaus, uas tsis tau khi lus thiab tsis tau ris Khetos lub npe.",
                "3": "Thiab ntxiv, tau muaj tias thaum vaj ntxwv Npeyamis tau hais tag txhua yam no, thiab tau tsa nws tus tub Mauxiyas ua ib tug saib xyuas thiab ib tug vaj ntxwv rau nws cov neeg, thiab tau muab txhua yam kev lav ris ntsig txog lub teb chaws rau nws, thiab kuj tau tsa cov pov thawj los qhia cov neeg, xwv kom lawv thiaj yuav hnov thiab paub Vajtswv tej lus txib, thiab txhaub kom lawv nco txog txoj kev lav lus uas lawv tau lav, nws tso cov neeg coob coob ntawd mus, thiab lawv rov qab, txhua tus, nrog lawv tsev neeg, mus rau tom lawv tej tsev.",
                "4": "Thiab Mauxiyas pib pauv nws txiv qhov chaw los kav. Thiab nws pib kav thaum nws hnub nyoog muaj peb caug xyoo, suav tag nrho, kwv yees li plaub puas thiab xya caum rau xyoo txij thaum Lihais ncaim Yeluxalees.",
                "5": "Thiab vaj ntxwv Npeyamis nyob peb xyoos ntxiv ces nws tuag.",
                "6": "Thiab tau muaj tias vaj ntxwv Mauxiyas tau taug mus raws tus Tswv tej kev, thiab tau ua raws li nws tej kev txiav txim thiab nws tej kev cai, thiab tau ua raws li nws tej lus txib ua txhua yam txhua tsav uas tus Tswv txib nws ua.",
                "7": "Thiab vaj ntxwv Mauxiyas tau hais kom nws cov neeg mus ncaws teb. Thiab nws tus kheej los, kuj tau mus ncaws teb thiab, xwv kom nws thiaj yuav tsis muab lub nra hnyav rau nws cov neeg ris, kom nws yuav ua raws nraim li nws txiv tau ua txhua yam. Thiab tsis muaj kev sib cav sib ceg nyob hauv tag nrho nws cov neeg tau peb xyoos."
            },
            "7": {
                "1": "Thiab nim no, tau muaj tias tom qab vaj ntxwv Mauxiyas tau muaj kev thaj yeeb tsis tu ncua tau peb xyoos, nws xav paub txog cov neeg uas tau mus nyob pem thaj av Lihais-Nifais, los sis nyob hauv lub nroog Lihais-Nifais; vim txij li lub sij hawm thaum lawv tau ncaim ntawm thaj av Xalahelas mus, nws cov neeg twb tsis tau hnov xov dab tsi txog lawv hlo li; yog li ntawd, nws cov neeg ua rau nws ntxhov siab vim lawv pheej nug nws tsis tu ncua.",
                "2": "Thiab tau muaj tias vaj ntxwv Mauxiyas tau txib kom kaum rau tus txiv neej uas muaj zog mus lawm pem thaj av Lihais-Nifais, mus nug txog lawv cov kwv tij.",
                "3": "Thiab tau muaj tias tag kis lawv tau pib mus ped, muaj ib tug hu ua Amoos nrog lawv mus thiab, nws yog ib tug neeg muaj zog thiab muaj peev xwm, thiab yog Xalahelas ib tug xeeb ntxwv; thiab nws kuj yog lawv tus thawj coj.",
                "4": "Thiab nim no, lawv tsis paub txoj kev nyob hauv hav zoov uas lawv yuav tsum mus kom mus txog pem thaj av Lihais-Nifais; yog li ntawd lawv mus rau ub rau no nyob rau hauv hav zoov, twb muaj plaub caug hnub uas lawv mus rau ub rau no.",
                "5": "Thiab thaum lawv mus rau ub rau no tau plaub caug hnub lawv los txog ib lub pov roob, uas nyob sab qaum teb ntawm thaj av Sailos, thiab lawv rub lawv cov tsev pheeb suab ntaub nyob qhov ntawd.",
                "6": "Thiab Amoos coj nws peb tug kwv tij, thiab lawv lub npe yog Amalej, Helees, thiab Heem, thiab lawv mus rau nram thaj av Nifais.",
                "7": "Thiab saib seb, lawv ntsib tus vaj ntxwv ntawm cov neeg uas nyob hauv thaj av Nifais, thiab nyob hauv thaj av Sailos; thiab tus vaj ntxwv cov tub zov rooj vag tau koos vij vog lawv, thiab coj lawv mus, thiab khi lawv, thiab muab lawv tso rau hauv lub tsev kaw.",
                "8": "Thiab tau muaj tias tom qab lawv raug kaw tau ob hnub, tus vaj ntxwv cov tub zov rooj vag coj lawv los rau ntawm tus vaj ntxwv, thiab muab lawv tej hlua daws; thiab lawv sawv ntawm tus vaj ntxwv xub ntiag, thiab tus vaj ntxwv tau cia, los yog tau txib, kom lawv teb cov lus nug uas nws yuav nug lawv.",
                "9": "Thiab nws tau hais rau lawv tias: Saib seb, kuv yog Leehais, Nau-as tus tub, Nau-as yog Xeenas tus tub, tus uas tau tawm pem thaj av Xalahelas tuaj txais thaj av no, uas yog lawv cov yawg koob thaj av, tus uas cov neeg lub suab tau muab tsa ua ib tug vaj ntxwv.",
                "10": "Thiab nim no, kuv xav paub vim li cas nej tau tuaj ze lub nroog tej ntsa loog yam tsis ntshai kiag li, thaum kuv thiab kuv cov tub zov rooj vag nyob ntawm rooj vag sab nraud?",
                "11": "Thiab nim no, rau qhov no kuv thiaj tau cia nej nyob xwb, xwv kom kuv yuav nug nej, tsis li ces kuv twb kom kuv cov tub zov rooj vag muab nej tua. Nej muaj cai hais lus.",
                "12": "Thiab nim no, thaum Amoos pom tias tus vaj ntxwv tau cia nws hais lus, nws tau txav zog mus thiab tau khoov ntshis rau tus vaj ntxwv; thiab sawv dua los nws tau hais tias: Auj vaj ntxwv es, kuv ua Vajtswv tsaug kawg nkaus uas hnub no kuv tseem muaj sia nyob, thiab koj tseem cia rau kuv hais lus; thiab kuv yuav ua tib zoo hais lus nrog kev muaj peev xwm;",
                "13": "Vim kuv paub tseeb tias yog koj paub kuv koj yuav tsis cia kuv sia tej hlua khi no. Vim kuv yog Amoos, thiab yog Xalahelas ib tug xeeb ntxwv, thiab tau tawm nram thaj av Xalahelas tuaj nrhiav peb cov kwv tij, cov uas Xeenas coj tawm ntawm thaj av ntawd.",
                "14": "Thiab nim no, tau muaj tias tom qab Leehais hnov Amoos cov lus, nws zoo siab heev, thiab hais tias: Nim no, kuv paub tseeb tias kuv cov kwv tij uas nyob hauv thaj av Xalahelas tseem muaj txoj sia nyob. Thiab nim no, kuv yuav xyiv fab; thiab tag kis kuv yuav ua kom kuv cov neeg xyiv fab thiab.",
                "15": "Vim saib seb, peb ua qhev rau cov Neeg Lamas, thiab them se uas yog ib qho se uas hnyav heev li. Thiab nim no, saib seb, peb cov kwv tij yuav coj peb dim tawm ntawm peb txoj kev ua qhev, los sis tawm ntawm cov Neeg Lamas txhais tes, thiab peb mam ua peb cov kwv tij tej tub qhe; vim yuav zoo kom peb ua qhev rau cov Neeg Nifais dua li them se rau tus vaj ntxwv ntawm cov Neeg Lamas.",
                "16": "Thiab nim no, vaj ntxwv Leehais txib nws cov tub zov rooj vag kom lawv tsis txhob khi Amoos los sis nws cov kwv tij ntxiv lawm, tiam sis txib kom lawv mus rau tim lub pov roob uas nyob sab qaum teb ntawm Sailos, thiab coj Amoos cov kwv tij los rau hauv lub nroog, xwv kom lawv thiaj yuav tau noj thiab tau haus, thiab tau so lawv tus kheej ntawm lawv tej kev khwv taug kev tuaj; vim lawv tau raug kev txom nyem ntau yam; lawv tau yoo tshaib yoo nqhis, thiab sab lim.",
                "17": "Thiab nim no, tau muaj tias nyob rau tag kis vaj ntxwv Leehais xa ib zaj lus tshaj tawm mus thoob plaws rau nws cov neeg, xwv kom lawv thiaj yuav sib sau ua ke rau tom lub tuam tsev tuaj mloog cov lus uas nws yuav hais rau lawv.",
                "18": "Thiab tau muaj tias thaum lawv tau sib sau tuaj ua ke, nws tau hais rau lawv li no, hais tias: Auj nej, uas yog kuv cov neeg, tsa nej lub taub hau thiab txais kev nplij siab; vim saib seb, twb yuav txog lub sij hawm lawm, los sis tshuav tsis ntev, uas peb yuav tsis tau ua qhev rau peb cov yeeb ncuab ntxiv lawm, txawm hais tias peb tau sib zog tawm tsam lawv, uas twb pab tsis tau dab tsi; txawm li ntawd los kuv cia siab tias tseem tshuav ib txoj kev uas tseem yuav ua tau.",
                "19": "Yog li ntawd, cia li tsa nej lub taub hau, thiab zoo siab, thiab tso siab rau Vajtswv, tso siab rau tus Vajtswv uas yog Anplaham thiab Ixaj thiab Yakhauj tus Vajtswv; thiab kuj yog tus Vajtswv uas coj cov neeg Ixayees tawm ntawm Iyiv teb chaws los, thiab ua kom lawv mus ko taw hla tus Dej Hiav Txwv Liab saum av qhuav, thiab muab manas pub lawv noj xwv kom lawv yuav tsis piam sij nyob hauv roob moj sab qhua; thiab nws tau ua ntau yam ntxiv rau lawv.",
                "20": "Thiab ntxiv, tib tug Vajtswv ntawd tau coj peb cov yawg koob tawm ntawm thaj av Yeluxalees, thiab tau ceev thiab tsom kwm nws cov neeg los txog nim no; thiab saib seb, vim yog peb tej kev ua phem thiab tej kev qias es nws thiaj tau ua rau peb los ua qhev.",
                "21": "Thiab nej tag nrho ua tim khawv hnub no, hais tias Xeenas, tus uas raug tsa los ua vaj ntxwv rau cov neeg no, vim nws xav xav tau nws cov yawg koob thaj av los ua nws tug, yog li ntawd thiaj raug dag los ntawm vaj ntxwv Lamas txoj kev txawj haub thiab txawj ntxias, tus uas tau sib yeem nrog vaj ntxwv Xeenas, thiab tau muab ib feem ntawm thaj av rau hauv vaj ntxwv Xeenas tes, uas twb yog lub nroog Lihais-Nifais, thiab lub nroog Sailos; thiab thaj av uas nyob ib cheeb tsam ntawd—",
                "22": "Thiab vaj ntxwv Lamas ua tag nrho tej no, rau lub hom phiaj kom coj tau cov neeg no ua tauj los sis ua qhev. Thiab saib seb, nyob rau lub sij hawm no peb them se rau cov Neeg Lamas tus vaj ntxwv, npaum li uas peb muab ib nrab ntawm peb tej pob kws, thiab peb tej nplej, thiab tag nrho peb tej noob qoob noob loo txhua txhia yam, thiab ib nrab ntawm peb tej yaj thiab peb tej tsiaj txhu uas yug tshiab; thiab cov neeg Lamas tus vaj ntxwv yuam kom peb muab ib nrab ntawm txhua yam uas peb muaj los sis yog peb li, los sis muab peb txoj sia.",
                "23": "Thiab nim no, qhov no tsis yog ib qho hnyav heev los? Thiab qhov no, tsis yog peb txoj kev txom nyem loj heev los? Nim no saib seb, muaj ntau yam uas tsim nyog ua rau peb nyuaj siab.",
                "24": "Muaj tseeb tiag, kuv hais rau nej, muaj ntau yam uas tsim nyog ua rau peb nyuaj siab; vim saib seb muaj peb cov kwv tij pes tsawg leej uas tau raug tua, thiab lawv cov ntshav tau nrog yam tsis muaj nuj nqis, thiab txhua yam vim yog kev ua phem.",
                "25": "Vim yog hais tias cov neeg no tsis tau poob mus rau kev ua txhaum, ces ntshe tus Tswv twb tsis cia kom txoj kev phem loj no los rau lawv. Tiam sis saib seb, lawv tsis mloog nws tej lus; tiam sis muaj kev sib cav sib ceg nyob hauv lawv, twb npaum li uas lawv rov sib tua lawv.",
                "26": "Thiab lawv tau muab tus Tswv ib tug yaj saub tua; muaj tseeb tiag, yog ib tug neeg uas Vajtswv xaiv tseg, tus uas tau qhia rau lawv txog lawv tej kev phem thiab kev qias, thiab qhia txog ntau yam uas yuav muaj los yav tom ntej, muaj tseeb tiag, twb hais txog Khetos txoj kev yuav los.",
                "27": "Thiab vim nws hais rau lawv tias Khetos yog tus Vajtswv, Leej Txiv ntawm txhua yam, thiab hais tias nws yuav los yug muaj tus yam ntxwv zoo li tib neeg, thiab yog tus yam ntxwv li uas tau siv los tsim tib neeg thaum chiv keeb; los yog hais tias, nws hais tias tau tsim tib neeg muaj tus yam ntxwv zoo li Vajtswv, thiab hais tias Vajtswv yuav nqis los rau hauv noob neej, thiab los txais yuav cev nqaij daim tawv thiab roj ntsha rau nws, thiab yuav mus rau hauv lub ntiaj teb—",
                "28": "Thiab nim no, vim nws hais li no, lawv tau muab nws tua; thiab lawv tau ua ntau yam ntxiv uas ua rau Vajtswv txoj kev npau taws los rau lawv. Yog li ntawd, leej twg ho xav tsis tas hais tias lawv raug ua qhev, thiab hais tias lawv raug tej kev txom nyem uas mob heev?",
                "29": "Vim saib seb, tus Tswv tau hais tias: Kuv yuav tsis pab kuv cov neeg thaum lub sij hawm lawv ua txhaum; tiam sis kuv yuav cuam tshuam lawv tej kev xwv kom lawv tsis txhob vam meej; thiab tej uas lawv ua yuav zoo li yog cav dawm taw rau lawv.",
                "30": "Thiab nws hais ntxiv tias: Yog kuv cov neeg yuav tseb kev vuab tsuab, lawv yuav sau cov npluag nplej ntawm kev vuab tsuab ntawd nyob hauv lub khaub zig cua; thiab qhov xaus ntawd yog toj taug.",
                "31": "Thiab nws hais ntxiv tias: Yog kuv cov neeg yuav tseb kev vuab tsuab lawv yuav sau tej cua uas tuaj pem sab hnub tuaj, uas coj kev puas tsuaj tam sim ntawd.",
                "32": "Thiab nim no, saib seb, twb tau muaj raws li tus Tswv tej lus cog tseg lawm, thiab nej twb raug nplawm thiab raug txom nyem.",
                "33": "Tiam sis yog nej yuav tig rov qab mus cuag tus Tswv kawg siab kawg ntsws, thiab tso siab rau nws, thiab rau siab ntso ua hauj lwm rau nws, yog nej ua li no, nws yuav, raws li nws lub siab nyiam thiab siab xav, coj nej dim tawm ntawm kev ua qhev."
            },
            "8": {
                "1": "Thiab tau muaj tias tom qab vaj ntxwv Leehais tau hais lus rau nws cov neeg tas, vim nws hais ntau yam rau lawv thiab tsuas yog muaj ob peb yam kuv thiaj tau muab sau rau hauv phau ntawv no xwb, nws qhia rau nws cov neeg txhua yam txog lawv cov kwv tij uas nyob hauv thaj av Xalahelas.",
                "2": "Thiab nws hais kom Amoos sawv ntsug rau ntawm cov neeg coob coob, thiab qhia rau lawv tag nrho tej uas tau tshwm sim rau lawv cov kwv tij txij li lub sij hawm uas Xeenas tau ncaim ntawm thaj av los txog rau lub sij hawm uas nws tus kheej tawm ntawm thaj av tuaj.",
                "3": "Thiab nws kuj qhia rau lawv txog tej lus kawg uas vaj ntxwv Npeyamis tau qhia lawv, thiab piav tej ntawd rau vaj ntxwv Leehais cov neeg, xwv kom lawv yuav to taub tag nrho tej lus uas nws tau hais.",
                "4": "Thiab tau muaj tias tom qab nws tau ua tag nrho txhua yam no, vaj ntxwv Leehais cia cov neeg coob coob mus, thiab hais kom lawv txhua tus rov qab mus tom lawv tsev.",
                "5": "Thiab tau muaj tias nws txib kom muab cov phiaj uas ntim nws cov neeg phau ceev xwm txheej txij li lub caij uas lawv tau ncaim thaj av Xalahelas, coj los rau Amoos, xwv kom nws tau nyeem.",
                "6": "Nim no, tom qab kiag uas Amoos tau nyeem phau ceev xwm txheej tas, tus vaj ntxwv xav paub seb nws puas muaj peev xwm txhais tej lus, thiab Amoos qhia rau nws hais tias nws tsis muaj peev xwm.",
                "7": "Thiab tus vaj ntxwv hais rau nws tias: Vim kuv nyuaj siab txog kuv cov neeg tej kev txom nyem, kuv txib kom plaub caug peb leeg ntawm kuv cov neeg cia li taug kev mus lawm tom hav zoov, xwv kom tej zaum lawv thiaj yuav nrhiav tau thaj av Xalahelas, xwv kom peb yuav thov tau peb cov kwv tij kom coj peb dim tawm ntawm kev ua qhev.",
                "8": "Thiab lawv tau ploj rau hauv hav zoov tau ntau hnub, tiam sis lawv tseem rau siab, thiab nrhiav tsis tau thaj av Xalahelas tiam sis tau rov qab los rau thaj av no, tom qab mus rau hauv ib thaj av uas muaj dej ntau, mus pom ib thaj av uas muaj neeg tej pob txha, thiab pob txha tsiaj qus, thiab kuj muaj tej tsev uas piam lawm txhua yam, vim lawv nrhiav tau ib thaj av uas tau muaj neeg nyob coob npaum li cov neeg Ixayees.",
                "9": "Thiab lawv nqa tau nees nkaum plaub daim phiaj, uas yog tseem kub, uas ntim cov lus sau puv nkaus, los ua tim khawv tias tej uas lawv tau hais yeej muaj tseeb.",
                "10": "Thiab saib seb, lawv kuj nqa tau tej daim thaiv hauv siab, uas loj dav, thiab yog tooj dag thiab yog tooj liab, thiab yog tej uas zoo kawg nkaus.",
                "11": "Thiab ntxiv, lawv nqa tau ib co ntaj, uas tej ko ntaj tau piam tas lawm, thiab tej hniav ntaj tau khub xeb tuab; thiab twb tsis muaj ib tug twg nyob hauv thaj av uas muaj peev xwm txhais tau cov lus los sis cov ntawv uas sau nyob saum cov phiaj. Yog li ntawd kuv thiaj hais rau koj tias: Koj txhais puas tau?",
                "12": "Thiab kuv hais rau koj ntxiv tias: Koj puas paub muaj leej twg uas yuav txhais tau? Vim kuv xav kom muab cov ceev xwm txheej no txhais los ua peb cov lus; vim, tej zaum, cov ceev xwm txheej yuav qhia tau rau peb txog ib co seem tshuav ntawm cov neeg uas tau puas tsuaj, uas yog cov uas tau sau cov ceev xwm txheej no; los sis, tej zaum, cov ceev xwm txheej yuav qhia tau rau peb txog cov neeg uas tau puas tsuaj no; thiab kuv xav paub vim li cas lawv raug puas tsuaj.",
                "13": "Nim no Amoos hais rau nws tias: Kuv yeej muaj cuab kav qhia koj, auj vaj ntxwv, txog ib tug txiv neej uas muaj peev xwm txhais tau cov ceev xwm txheej; vim nws muaj tej yam uas nws siv coj los ntsia, thiab txhais tau txhua yam ceev xwm txheej thaum ub; thiab qhov ntawd yog ib qho txiaj ntsim los ntawm Vajtswv. Thiab tej yam ntawd yog hu ua cov cuab yeej txhais lus, thiab tsis muaj leej twg muaj cuab kav ntsia tau hauv tej yam ntawd tsuas yog Vajtswv txib nws xwb, ntshai tsam nws ho siv coj los saib tej yam uas tsis tsim nyog rau nws saib thiab ua rau nws piam sij. Thiab txhua tus uas Vajtswv txib kom ntsia hauv tej yam ntawd, tus ntawd yog hu ua tus pom tau.",
                "14": "Thiab saib seb, tus vaj ntxwv ntawm cov neeg uas nyob hauv thaj av Xalahelas yog tus uas Vajtswv txib kom ua tej yam no, thiab yog tus uas muaj lub txiaj ntsim zoo kawg nkaus no uas los ntawm Vajtswv.",
                "15": "Thiab tus vaj ntxwv hais tias tus pom tau tseem ceeb dua tus yaj saub.",
                "16": "Thiab Amoos hais tias tus pom tau yog tus txais kev tshwm sim thiab kuj yog ib tug yaj saub thiab; thiab tsis muaj neeg muaj tau ib lub txiaj ntsim tseem ceeb dua no, tsuas yog nws tau Vajtswv lub hwj chim xwb, uas tsis muaj leej twg tau; tiam sis ib tug neeg yeej muaj tau hwj chim loj uas yog Vajtswv muab rau nws.",
                "17": "Tiam sis tus pom tau muaj peev xwm paub txog tej yam uas tag los lawm, thiab kuj paub txog tej yam uas yuav muaj los, thiab los ntawm cov txhais lus yuav muab txhua yam ua kom tshwm sim los, los sis, hais kom meej zog, yuav muab tej yam uas nraim nkoos ua kom tshwm sim los, thiab yuav ua kom tej yam uas muab zais lawm tawm los rau qhov kaj, thiab los ntawm cov txhais lus, yuav muab tej yam uas tsis tau paub ua kom paub, thiab kuj yuav muab tej yam ua kom paub, uas yog hais tias tsis muaj cov txhais lus ces yuav paub tsis tau.",
                "18": "Xws li no Vajtswv tau muab ib qho cuab yeej xwv kom tib neeg, los ntawm kev ntseeg, yuav ua tau tej txuj ci tseem ceeb loj; yog li ntawd tib neeg thiaj hloov los ua ib lub txiaj ntsim tseem ceeb rau nws tej neeg zej zog.",
                "19": "Thiab nim no, thaum Amoos tau hais tej lus no tag lawm tus vaj ntxwv zoo siab kawg li, thiab ua Vajtswv tsaug, hais tias: Paub tseeb hais tias yeej muaj ib qho txuj ci tseem ceeb uas neeg paub tsis txog nyob hauv cov phiaj no, thiab cov cuab yeej txhais lus no yog Vajtswv tau npaj kom los nthuav tawm tag nrho tej txuj ci uas neeg paub tsis txog ntawd rau noob neej.",
                "20": "Auj tej yam uas tus Tswv ua yeej zoo kawg nkaus, thiab nws ua siab ntev heev rau nws cov neeg; muaj tseeb tiag, thiab noob neej dig muag thiab tsis txawj to taub tiag tiag; vim lawv tsis nrhiav laj lim tswv yim, thiab lawv tsis xav cia laj lim tswv yim kav lawv!",
                "21": "Muaj tseeb tiag, lawv zoo li ib pab yaj qus uas khiav tawm ntawm tus neeg yug yaj mus, thiab khiav ri niab, thiab raug caum, thiab raug tej tsiaj qus tom hav zoov dua noj."
            },
            "9": {
                "intro": "Xeenas Phau Ceev Xwm Txheej—Ib zaj txog nws cov neeg, txij li lub sij hawm lawv tau ncaim thaj av Xalahelas mus txog rau lub sij hawm uas tus Tswv tau coj lawv tawm ntawm cov Neeg Lamas tes.",
                "1": "Kuv, Xeenas, tau kawm tag nrho cov Neeg Nifais yam lus, thiab tau paub txog thaj av Nifais, los sis thawj thaj av uas yog peb cov yawg koob li qub txeeg qub teg, thiab tau raug xa ua ib tug tub nyiag xov mus pem cov Neeg Lamas mus nyiag xov txog lawv cov tub rog, xwv kom peb cov tub rog yuav tuaj tau rau lawv thiab ua kom lawv puas tsuaj—tiam sis thaum kuv pom tej yam uas zoo nyob hauv lawv kuv tau xav tias tsis tsim nyog ua kom lawv puas tsuaj.",
                "2": "Yog li ntawd, kuv nrog kuv cov kwv tij sab laj nyob tom hav zoov vim kuv xav kom peb tus thawj coj ua ib txoj kev sib yeem nrog cov Neeg Lamas; tiam sis vim nws yog ib tug neeg nruj neeg tsiv thiab nyiam tua neeg, nws txib kom muab kuv tua pov tseg; tiam sis los ntawm kev sib ntaus sib tua kuv thiaj li dim; vim txiv tawm tsam txiv, thiab kwv tij tawm tsam kwv tij, mus txog thaum feem coob ntawm peb cov tub rog raug puas tsuaj tas nyob rau hauv hav zoov; thiab peb cov uas tsis tuag tau rov qab mus rau thaj av Xalahelas, mus qhia zaj dab neeg ntawd rau lawv cov poj niam thiab lawv cov me nyuam.",
                "3": "Thiab tsis tas li ntawd, vim kuv xav tau peb cov yawg koob thaj av los ua kuv tug, thiaj tau sau tag nrho cov uas xav mus pem nyob hauv thaj av, thiab tau rov pib mus rau hauv hav zoov mus rau pem thaj av; tiam sis peb tau raug kev tshaib nqhis thiab kev txom nyem heev; vim peb qeeb nco txog tus Tswv peb tus Vajtswv.",
                "4": "Txawm li ntawd los, tom qab peb mus rau ub rau no tau ntau hnub nyob hauv hav zoov peb rub peb cov tsev pheeb suab ntaub nyob rau ntawm qhov chaw uas peb cov kwv tij tau raug tua, uas nyob ze rau peb cov yawg koob thaj av.",
                "5": "Thiab tau muaj tias kuv thiab kuv plaub tug tub rog tau rov mus rau hauv lub nroog, mus ntsib tus vaj ntxwv, xwv kom kuv paub txog tus vaj ntxwv tus cwj pwm, thiab xwv kom kuv paub tias kuv thiab kuv cov neeg puas yuav mus nyob tau hauv thaj av yam muaj kev thaj yeeb.",
                "6": "Thiab kuv mus ntsib tus vaj ntxwv, thiab tau khi lus nrog kuv tias kuv mus nyob tau hauv thaj av Lihais-Nifais, thiab thaj av Sailos.",
                "7": "Thiab nws kuj txib kom nws cov neeg tawm ntawm thaj av mus, thiab kuv thiab kuv cov neeg mus nyob rau hauv thaj av xwv kom tau thaj av los ua peb tug.",
                "8": "Thiab peb pib ua vaj tse, thiab kho tej ntsa loog ntawm lub nroog, muaj tseeb tiag, twb kho tej ntsa loog ntawm lub nroog Lihais-Nifais, thiab lub nroog Sailos.",
                "9": "Thiab peb pib ncaws teb, muaj tseeb tiag, twb siv txhua yam noob, siv tej noob pob kws, thiab txhuv liab, thiab nplej ua mov ci, thiab siv noob ne-as, thiab siv noob se-as, thiab siv txhua yam noob txiv ntoo; thiab peb tau pib huaj vam thiab vam meej nyob hauv thaj av.",
                "10": "Nim no twb yog vaj ntxwv Lamas txoj kev txawj haub txawj ntxias, kom coj tau kuv cov neeg ua qhev, nws thiaj muab thaj av tso rau peb mus nyob.",
                "11": "Yog li ntawd tau muaj tias, tom qab peb tau nyob hauv thaj av tau kaum ob xyoos, vaj ntxwv Lamas pib txhawj, ntshai tsam kuv cov neeg muaj zog tuaj nyob hauv thaj av, thiab tsam cov neeg Lamas yuav tsis muaj hwj chim kov yeej lawv thiab coj lawv los ua qhev.",
                "12": "Nim no lawv yog ib co neeg tub nkeeg thiab pe dab pe mlom; yog li ntawd lawv xav coj peb los ua qhev, xwv kom lawv yuav tau noj los ntawm tej hauj lwm uas peb tej tes ua; muaj tseeb tiag, xwv kom lawv yuav tau noj tej yaj tom peb tej teb.",
                "13": "Yog li ntawd tau muaj tias vaj ntxwv Lamas tau pib txhaub nws cov neeg kom lawv sib ntaus nrog kuv cov neeg; yog li ntawd pib muaj tej kev ua rog thiab tej kev sib cav sib ceg nyob hauv thaj av.",
                "14": "Vim, nyob rau xyoo kaum peb ntawm kuv txoj kev kav nyob hauv thaj av Nifais, nyob rau puag nram sab qab teb ntawm thaj av Sailos, thaum kuv cov neeg tseem tab tom pub dej thiab pub zaub rau lawv tej tsiaj, thiab ncaws lawv tej teb, muaj cov tub rog Lamas coob heev tuaj tawm tsam lawv thiab pib tua lawv, thiab txeeb lawv tej tsiaj, thiab tej pob kws uas nyob tom lawv tej teb.",
                "15": "Muaj tseeb tiag, thiab tau muaj tias tag nrho cov uas tsis raug tua khiav los rau hauv lub nroog Nifais, thiab tau thov kom kuv pab tiv thaiv lawv.",
                "16": "Thiab tau muaj tias kuv tau muab hneev, thiab xub, ntaj thiab liag, thiab qws, thiab hlua fiav, thiab txhua yam cuab yeej ua rog uas peb muaj peev xwm tsim tau rau lawv, thiab kuv thiab kuv cov neeg tau mus tawm tsam cov Neeg Lamas ua rog.",
                "17": "Muaj tseeb tiag, nrog tus Tswv lub zog peb tau mus ua rog tawm tsam cov Neeg Lamas; kuv thiab kuv cov neeg tau sib zog thov tus Tswv xwv kom nws yuav coj peb dim ntawm peb cov yeeb ncuab tes, vim ua rau peb tsim los nco txog thaum tus Tswv coj peb cov yawg koob dim.",
                "18": "Thiab Vajtswv tau hnov peb lub suab taij thiab tau teb peb tej lus thov; thiab peb tau mus nrog nws lub hwj chim; muaj tseeb tiag, peb tau mus tawm tsam cov Neeg Lamas, thiab nyob hauv ib hnub thiab ib hmos peb tua peb txhiab thiab plaub caug peb leeg tuag; peb tau tua lawv txog rau thaum peb ntiab tau lawv tawm ntawm peb thaj av.",
                "19": "Thiab kuv, tus kheej, nrog kuv txhais tes kiag, tau pab faus lawv cov neeg tuag. Thiab saib seb, ua rau peb tu siab heev thiab quaj nyiav uas ob puas thiab xya caum cuaj leeg ntawm peb cov kwv tij raug tua tuag."
            },
            "10": {
                "1": "Thiab tau muaj tias peb rov pib kho lub teb chaws dua thiab peb rov pib nyob muaj kev thaj yeeb hauv thaj av. Thiab kuv txib kom yuav tsum ua tej cuab yeej ua rog txhua yam, xwv kom kuv thiaj yuav muaj tej cuab yeej rau kuv cov neeg thaum lub sij hawm cov Neeg Lamas rov qab tuaj ua rog tawm tsam kuv cov neeg dua.",
                "2": "Thiab kuv txib kom muaj neeg zov ib puag ncig ntawm thaj av, xwv kom cov Neeg Lamas tsis txhob tuaj ntsiag to tawm tsam peb thiab ua rau peb puas tsuaj; thiab kuv tau tiv thaiv kuv cov neeg thiab kuv tej tsiaj zoo li no, thiab ua kom lawv tsis txhob poob mus rau peb cov yeeb ncuab tes.",
                "3": "Thiab tau muaj tias peb tau peb cov yawg koob thaj av los ua peb tug tau ntau xyoo, muaj tseeb tiag, tau nees nkaum ob xyoos.",
                "4": "Thiab kuv tau txib kom cov txiv neej yuav tsum mus ncaws teb, thiab cog txhua yam noob thiab txhua yam txiv ntoo.",
                "5": "Thiab kuv tau txib kom cov poj niam yuav tsum xaws, thiab rau siab ua dej num, thiab ua hauj lwm, thiab ntos txhua yam ntaub zoo nkauj, muaj tseeb tiag, thiab khaub ncaws txhua yam, xwv kom peb yuav tau hnav npog peb tej kev liab qab; thiab peb tau vam meej li no nyob hauv thaj av—peb tau muaj kev thaj yeeb li no tsis tu ncua nyob rau hauv thaj av tau nees nkaum ob xyoos.",
                "6": "Thiab tau muaj tias vaj ntxwv Lamas tau tuag; thiab nws tus tub tau pauv nws qhov chaw los kav. Thiab nws pib txhaub nws cov neeg kom ntxeev siab tawm tsam kuv cov neeg; yog li ntawd lawv pib npaj ua rog, thiab tuaj ua rog tawm tsam kuv cov neeg.",
                "7": "Tiam sis kuv tau xa kuv cov tub nyiag xov tawm mus ncig thaj av Seloos, xwv kom kuv yuav nrhiav paub txog lawv tej kev npaj ua rog, xwv kom kuv yuav tawm tsam tau lawv, xwv kom lawv yuav tuaj tsis tau rau kuv cov neeg thiab ua rau lawv puas tsuaj.",
                "8": "Thiab tau muaj tias lawv tuaj rau pem sab qaum teb ntawm thaj av Sailos, nrog lawv cov tub rog coob, tej txiv neej uas muaj hneev, thiab xub, thiab ntaj, thiab liag, thiab pob zeb, thiab hlua fiav; thiab lawv muab lawv lub taub hau chais do dus; thiab lawv hnav tawv tsiaj npog lawv ob ceg.",
                "9": "Thiab tau muaj tias kuv txib kom cov poj niam thiab cov me nyuam ntawm kuv cov neeg mus nkaum nyob hauv hav zoov; thiab kuv kuj txib kom txhua tus neeg laus thiab txhua tus neeg hluas ntawm kuv cov neeg uas tseem muaj cuab kav tuav tau ntaj riam yuav sib sau tuaj ua ke mus ua rog tawm tsam cov Neeg Lamas; thiab kuv tau muab lawv tso rau lawv qhov chaw, txhua tus txiv neej raws li nws hnub nyoog.",
                "10": "Thiab tau muaj tias peb tau mus ua rog tawm tsam cov Neeg Lamas; thiab kuv, txawm tias kuv laus lawm, tau mus ua rog tawm tsam cov Neeg Lamas. Thiab tau muaj tias peb tau mus ua rog nrog tus Tswv lub zog.",
                "11": "Nim no, cov Neeg Lamas tsis paub dab tsi txog tus Tswv, los sis txog nws lub zog li, yog li ntawd lawv vam khom rau lawv tus kheej lub zog. Tiam sis lawv kuj yog ib co neeg muaj zog, xws li ntawm tib neeg lub zog.",
                "12": "Lawv yog ib co neeg qus, thiab tsiv heev, thiab ib co neeg nyiam tua neeg, ntseeg lawv cov yawg koob tej kab lis kev cai, uas yog li no—Lawv ntseeg hais tias lawv raug ntiab tawm ntawm thaj av Yeluxalees mus vim yog lawv cov yawg koob tej kev ua phem, thiab hais tias lawv cov kwv tij tau ua tsis ncaj rau lawv nyob hauv roob moj sab qhua, thiab lawv cov kwv tij kuj tau ua tsis ncaj rau lawv thaum tab tom hla dej hiav txwv;",
                "13": "Thiab ntxiv, hais tias lawv cov kwv tij tau ua tsis ncaj rau lawv thaum nyob hauv thaj av uas yog lawv thawj qhov qub txeeg qub teg, tom qab lawv tau hla dej hiav txwv, thiab tag nrho tej no vim yog Nifais rau siab tshaj lawv ua raws li tus Tswv tej lus txib—yog li ntawd tus Tswv txhawb nqa nws heev, vim tus Tswv hnov nws tej lus thov thiab tau teb nws, thiab nws tau coj lawv mus nyob rau hauv roob moj sab qhua.",
                "14": "Thiab nws cov kwv tij npau taws rau nws vim lawv tsis to taub tus Tswv tej kev ua dej ua num; lawv kuj tau npau taws rau nws thaum nyob saum cov dej vim lawv ua lawv lub siab tawv qhawv tawm tsam tus Tswv.",
                "15": "Thiab ntxiv, lawv npau taws rau nws thaum lawv tuaj txog rau hauv thaj av uas cog lus cia, vim lawv hais tias nws tau txeeb kav cov neeg uas yog lawv tug; thiab lawv nrhiav kev muab nws tua.",
                "16": "Thiab ntxiv, lawv npau taws rau nws vim nws khiav tawm mus rau hauv hav zoov raws li tus Tswv tau txib nws, thiab nqa cov ceev xwm txheej uas muab sau rau saum cov phiaj toog, vim li no lawv hais tias nws nyiag lawv tug.",
                "17": "Thiab xws li no lawv tau qhia lawv cov me nyuam kom lawv ntxub, thiab kom lawv tua, thiab kom lawv ua tub sab nyiag thiab tua txeeb tej khoom, thiab ua txhua yam uas lawv ua tau los rhuav cov Neeg Nifais; yog li ntawd lawv muaj kev ntxub uas nyob mus ib txhis rau Nifais cov xeeb leej xeeb ntxwv.",
                "18": "Vim yog rau lub hom phiaj no vaj ntxwv Lamas thiaj tau dag kuv, los ntawm nws txoj kev txawj haub, thiab kev txawj dag ntxias, thiab nws tej lus cog tseg, kuv thiaj tau coj kuv cov neeg tuaj nyob rau hauv thaj av no, xwv kom lawv thiaj ua tau rau peb puas tsuaj; muaj tseeb tiag, thiab peb raug kev txom nyem tau ntau xyoo nyob rau hauv thaj av.",
                "19": "Thiab nim no kuv, Xeenas, tom qab tau qhia txhua yam no rau kuv cov neeg ntsig txog cov Neeg Lamas, kuv tau txhawb kom lawv mus ua rog nrog lawv lub dag zog, tso siab rau tus Tswv; yog li ntawd, peb tau nrog cov Neeg Lamas sib tawm tsam tim ntsej tim muag.",
                "20": "Thiab tau muaj tias peb rov qab ntiab lawv tawm ntawm peb thaj av dua; thiab peb tua lawv tuag coob kawg nkaus, coob heev li uas peb twb tsis suav lawv.",
                "21": "Thiab tau muaj tias peb rov qab los rau hauv peb thaj av, thiab kuv cov neeg tau rov pib zov lawv tej yaj, thiab ncaws lawv tej teb.",
                "22": "Thiab nim no kuv, vim kuv laus lawm, tau tso lub nceeg vaj rau kuv ib tug tub; yog li ntawd, kuv tsis hais ntxiv lawm, thiab thov kom tus Tswv foom koob hmoov rau kuv cov neeg. Amees."
            },
            "11": {
                "1": "Thiab nim no tau muaj tias Xeenas muab lub nceeg vaj tso rau Nau-as, ib tug ntawm nws cov tub; yog li ntawd Nau-as pib pauv nws qhov chaw los kav; thiab Nau-as tsis taug mus raws nws txiv tej kev.",
                "2": "Vim saib seb, nws tsis ua raws li Vajtswv tej lus txib, tiam sis nws taug raws li nws tus kheej lub siab xav. Thiab nws muaj ntau tus poj niam thiab niam yau. Thiab nws tau ua rau nws cov neeg ua txhaum, thiab ua tej uas tus Tswv pom tias yog tej yam txaus ntxub. Muaj tseeb tiag, thiab lawv tau sib daj sib deev thiab ua txhua yam kev phem.",
                "3": "Thiab nws tsub se ib feem tsib ntawm txhua yam uas lawv muaj, ib feem tsib ntawm lawv tej kub thiab ntawm lawv tej nyiaj, thiab ib feem tsib ntawm lawv tej hlau xiv, thiab ntawm lawv tej tooj liab, thiab ntawm lawv tej tooj dag thiab lawv tej hlau; thiab ib feem tsib ntawm lawv tej thav tsiaj; thiab kuj ib feem tsib ntawm tag nrho lawv tej qoob loos.",
                "4": "Thiab nws tau ua tag nrho tej no los txhawb pab nws tus kheej, thiab nws cov poj niam thiab nws cov niam yau; thiab nws cov pov thawj, thiab lawv cov poj niam thiab lawv cov niam yau; nws tau hloov lub nceeg vaj tej kev noj nyob xws li no.",
                "5": "Vim nws rho tawm tag nrho cov pov thawj uas nws txiv tau tsa, thiab tau tsa cov tshiab los pauv lawv tej chaw, cov uas khav theeb vim lawv lub siab muab hlob.",
                "6": "Muaj tseeb tiag, thiab xws li no lawv tau noj tau haus txhawb nqa lawv txoj kev tub nkeeg, thiab lawv txoj kev pe dab pe mlom, thiab lawv tej kev sib daj sib deev, los ntawm tej se uas vaj ntxwv Nau-as tau tsub rau nws cov neeg; xwv li no cov neeg tau khwv kawg nkaus los txhawb pab kev ua phem.",
                "7": "Muaj tseeb tiag, thiab cov neeg kuj pib pe dab pe mlom, vim vaj ntxwv Nau-as thiab tej pov thawj tau siv tej lus dag thiab tej lus uas tsis muaj qab hau los ntxias lawv; vim lawv tau hais tej lus uas ntxias dag rau cov neeg li no.",
                "8": "Thiab tau muaj tias vaj ntxwv Nau-as ua ntau lub tsev uas zoo nkauj thiab dav; thiab nws muab tej ntoo uas zoo, thiab txhua yam muaj nuj nqis, uas yog kub, thiab nyiaj, thiab hlau, thiab tooj dag, thiab hlau xiv, thiab tooj liab, los tsab zam tej tsev ntawd;",
                "9": "Thiab nws kuj tau ua ib lub tsev huab tais uas dav heev rau nws tus kheej, thiab ib lub rooj theej kiab nyob rau hauv lub tsev ntawd, tag nrho puav leej yog ntoo zoo thiab yog muab kub thiab nyiaj thiab tej yam uas muaj nuj nqis los tsab zam.",
                "10": "Thiab nws kuj tau txib nws cov tub zog siv tej ntoo zoo, thiab tooj liab, thiab tooj dag los ua txhua yam nyob hauv tej ntsa loog sab hauv ntawm lub tuam tsev.",
                "11": "Thiab nws muab tseem kub los tsab zam tej rooj zaum uas tau tseg cia rau cov pov thawj hlob, uas nyob siab tshaj lwm cov rooj zaum; thiab nws txib kom ua ib daim txiag txij hauv siab rau ntawm lawv xub ntiag, xwv kom lawv yuav tau tso cev thiab tso caj npab rau saud thaum lawv hais tej lus dag thiab tej lus tsis muaj qab hau rau nws cov neeg.",
                "12": "Thiab tau muaj tias nws ua ib tug pej thuam nyob ze ntawm lub tuam tsev; muaj tseeb tiag, ib tug pej thuam siab heev, twb siab kawg nkaus uas thaum nws sawv rau saum tus pej thuam ntawd nws muaj peev xwm saib pom tag nrho thaj av Sailos, thiab kuj pom thaj av Seloos, uas yog cov Neeg Lamas nyob; thiab nws muaj peev xwm ntsia pom tag nrho tej thaj av nyob ib puag ncig.",
                "13": "Thiab tau muaj tias nws txib kom ua ntau lub tsev nyob rau hauv thaj av Sailos; thiab nws txib kom ua ib tug pej thuam loj rau ntawm lub pov roob uas nyob sab qaum teb ntawm thaj av Sailos, uas yog ib qho chaw nyob rau Nifais cov xeeb leej xeeb ntxwv thaum lawv khiav tawm ntawm thaj av; thiab nws siv tej nyiaj txiag, uas nws tau los ntawm tej se uas nws sau ntawm nws cov neeg zoo li no.",
                "14": "Thiab tau muaj tias nws muab nws lub siab tso rau nws tej kev nplua nuj, thiab nws siv nws lub sij hawm ua neej luam thuam nrog nws cov poj niam thiab nws cov niam yau; thiab nws cov pov thawj los kuj siv lawv lub sij hawm nrog cov niam ntiav.",
                "15": "Thiab tau muaj tias nws cog vaj txiv hmab nyob thoob plaws hauv thaj av; thiab nws ua ib lub qhov tsuam cawv txiv hmab, thiab ua cawv txiv hmab nplua mias; thiab yog li ntawd nws los ua ib tug neeg quav cawv, thiab nws cov neeg los tib yam.",
                "16": "Thiab tau muaj tias cov Neeg Lamas pib tuaj tawm tsam nws cov neeg, tawm tsam cov uas tsawg, thiab tua lawv tom lawv tej teb, thiab thaum lawv tseem tab tom zov lawv tej tsiaj.",
                "17": "Thiab vaj ntxwv Nau-as xa cov tub zov rooj vag mus thoob plaws thaj av kom cov Neeg Lamas tsis txhob tuaj; tiam sis nws xa neeg tsis txaus, thiab cov Neeg Lamas tuaj tawm tsam lawv thiab tua lawv, thiab raws lawv tej tsiaj ntau pab tawm hauv thaj av mus; yog li ntawd cov Neeg Lamas pib ua rau lawv puas tsuaj, thiab ua raws li lawv txoj kev ntxub vaj ntxwv Nau-as cov neeg.",
                "18": "Thiab tau muaj tias vaj ntxwv Nau-as xa nws tej pawg tub rog mus tawm tsam lawv, thiab ua rau lawv thim rov qab, los sis vaj ntxwv Nau-as tej pawg tub rog ua rau lawv thim rov qab ib ntus; yog li ntawd, vaj ntxwv Nau-as tej pawg tub rog rov qab los yam zoo siab hlo vim lawv kov yeej cov Neeg Lamas.",
                "19": "Thiab nim no, vim lawv kev yeej loj zaum no lawv khav theeb vim lawv lub siab muab hlob; lawv tau khav txog lawv tus kheej lub zog, hais tias lawv tsib caug leej twb kov yeej cov Neeg Lamas txhiab leej; thiab lawv tau khav li no, thiab nyiam txo ntshav, thiab nyiam ua rau lawv cov kwv tij nqaij ntuag ntshav nrog, thiab qhov no twb vim yog txoj kev phem ntawm lawv tus vaj ntxwv thiab cov pov thawj.",
                "20": "Thiab tau muaj tias muaj ib tug txiv neej nrog lawv nyob uas muaj npe hu ua Anpinadais; thiab nws mus rau hauv lawv, thiab pib qhia tej yuav muaj los yav tom ntej, hais tias: Saib seb, tus Tswv hais li no, thiab nws tau txib kuv li no, hais tias, Cia li mus thiab hais rau cov neeg no, tus Tswv hais li no—Kev txom nyem yuav raug cov neeg no, vim kuv tau pom lawv tej kev qias, thiab lawv tej kev phem, thiab lawv tej kev sib daj sib deev; thiab tsuas yog hais tias lawv hloov siab lees txim, tsis li ces kuv yuav los xyuas lawv nrog kuv txoj kev npau taws.",
                "21": "Thiab tsuas yog hais tias lawv hloov siab lees txim thiab tig mus cuag tus Tswv lawv tus Vajtswv, tsis li ces, saib seb, kuv yuav tso lawv mus rau hauv lawv cov yeeb ncuab tes; muaj tseeb tiag, thiab yuav coj lawv mus ua qhev; thiab lawv yuav raug kev tsim txom los ntawm lawv cov yeeb ncuab tes.",
                "22": "Thiab yuav muaj tias lawv yuav paub tias kuv yog tus Tswv lawv tus Vajtswv, thiab yog ib tug Vajtswv uas kub siab lug, los xyuas kuv cov neeg tej kev ua phem.",
                "23": "Thiab yuav tau muaj tias tsuas yog cov neeg no hloov siab lees txim thiab tig rov qab mus cuag tus Tswv lawv tus Vajtswv, tsis li ces lawv yuav raug coj mus ua qhev; thiab yuav tsis muaj leej twg tso tau lawv dim, tsuas yog tus Tswv uas yog tus Vajtswv uas Muaj Hwj Chim Tag Nrho.",
                "24": "Muaj tseeb tiag, thiab yuav muaj tias thaum lawv thov kuv, kuv yuav qeeb hnov lawv tej lus thov; muaj tseeb tiag, thiab kuv yuav cia kom lawv cov yeeb ncuab nplawm lawv.",
                "25": "Thiab tsuas yog hais tias lawv hloov siab lees txim nrog txoj kev muab ntaub tsaj los npua thiab tsuab tshauv los nphoo, thiab sib sib zog thov tus Tswv lawv tus Vajtswv, tsis li ces kuv yuav tsis hnov lawv tej lus thov, thiab kuv yuav tsis coj lawv dim tawm ntawm lawv tej kev txom nyem; thiab tus Tswv hais li no, thiab nws tau txib kuv li no.",
                "26": "Nim no tau muaj tias thaum Anpinadais tau hais tej lus no rau lawv, lawv npau taws rau nws, thiab nrhiav kev txo nws txoj sia; tiam sis tus Tswv coj nws dim ntawm lawv tes.",
                "27": "Nim no thaum vaj ntxwv Nau-as hnov tej lus uas Anpinadais tau hais rau cov neeg, nws kuj npau taws thiab; thiab nws hais tias: Anpinadais yog leej twg, es nws ho yuav txiav txim rau kuv thiab kuv cov neeg, los sis tus Tswv yog leej twg, es ho yuav coj kev txom nyem loj li ntawd los rau kuv cov neeg?",
                "28": "Kuv txib nej mus coj Anpinadais los ntawm no, xwv kom kuv yuav muab nws tua, vim nws tau hais tej yam no los txhaub kuv cov neeg kom ib leeg npau taws rau ib leeg, thiab kom muaj kev sib cav sib ceg nyob hauv kuv cov neeg; yog li ntawd kuv yuav muab nws tua pov tseg.",
                "29": "Nim no cov neeg qhov muag dig; yog li ntawd lawv ua lawv lub siab tawv qhawv tawm tsam Anpinadais tej lus, thiab txij li lub sij hawm ntawd mus lawv nrhiav kev txhom nws. Thiab vaj ntxwv Nau-as ua nws lub siab tawv qhawv tawm tsam tus Tswv txoj lus, thiab nws tsis hloov siab lees txim rau nws tej kev ua phem."
            },
            "12": {
                "1": "Thiab tau muaj tias tom qab li ob xyoos Anpinadais tau pauv khaub ncaws ntsej muag tuaj nrog lawv nyob, xwv kom lawv tsis paub nws, thiab pib qhia tej yuav muaj los yav tom ntej nyob hauv lawv, hais tias: Tus Tswv tau txib kuv li no, hais tias—Anpinadais, cia li mus thiab qhia tej yuav muaj los yav tom ntej rau kuv cov neeg, vim lawv ua lawv lub siab ntsws tawv qhawv tsis mloog kuv tej lus; lawv tsis tau hloov siab lees txim ntawm lawv tej kev ua phem; yog li ntawd, kuv yuav los xyuas lawv nrog kuv txoj kev npau taws, muaj tseeb tiag, nrog kuv txoj kev npau taws heev kuv yuav los xyuas lawv thaum lawv ua kev phem thiab kev qias.",
                "2": "Muaj tseeb tiag, kev txom nyem raug tiam neeg no! Thiab tus Tswv hais rau kuv tias: Xyab koj txhais tes thiab qhia tej yuav muaj los yav tom ntej hais tias: Tus Tswv hais li no, yuav muaj tias tiam neeg no, vim yog lawv tej kev ua phem, yuav raug coj mus ua qhev, thiab yuav raug ntaus ntawm plhu; muaj tseeb tiag, thiab yuav raug neeg raws, thiab yuav raug tua; thiab tej dav noj nyuj uas nyob saum nruab ntug, thiab tej dev, muaj tseeb tiag, thiab tej tsiaj qus, yuav dua lawv tej nqaij noj.",
                "3": "Thiab yuav muaj tias vaj ntxwv Nau-as txoj sia yuav muaj nuj nqis ib yam li ib ce tsoos tsho uas nyob hauv ib lub cub tawg kub kub; vim nws yuav paub tias kuv yog tus Tswv.",
                "4": "Thiab yuav muaj tias kuv yuav siv tej kev txom nyem uas mob heev, muaj tseeb tiag, kev tshaib nqhis thiab tej kab mob phem, los nplawm kuv cov neeg no; thiab kuv yuav ua kom lawv quaj tas hnub.",
                "5": "Muaj tseeb tiag, thiab kuv yuav ua kom muaj nra hnyav nog rau saum lawv nraub qaum; thiab lawv yuav raug cab li ib tug nees luav uas hais tsis tau lus.",
                "6": "Thiab yuav muaj tias kuv yuav xa lawg los rau lawv, thiab tej lawg ntawd yuav ntaus lawv; thiab lawv kuj yuav raug tej cua sab hnub tuaj nplawm; thiab tej kab ntsaum kuj yuav nkag los rau lawv tej av, thiab noj lawv tej qoob loo.",
                "7": "Thiab tej kab mob phem yuav nplawm lawv—thiab kuv yuav ua txhua yam no vim yog lawv tej kev ua phem thiab tej kev qias.",
                "8": "Thiab yuav muaj tias tsuas yog lawv hloov siab lees txim xwb, tsis li ces kuv yuav ua kom lawv puas tsuaj huv tib si tawm ntawm lub ntiaj teb mus; tiam sis lawv yuav tseg ib phau ceev xwm txheej cia tom qab lawv tas sim neej no, thiab kuv yuav tsom kwm phau ceev xwm txheej no rau lwm haiv neeg uas tuaj nyob hauv thaj av; muaj tseeb tiag, kuv yuav ua li no xwv kom kuv qhia tau cov neeg no tej kev qias rau lwm haiv neeg. Thiab Anpinadais tau qhia tej yuav muaj los yav tom ntej ntau yam tawm tsam cov neeg no.",
                "9": "Thiab tau muaj tias lawv npau taws rau nws; thiab lawv txhom nws thiab muab nws khi cab mus rau vaj ntxwv Nau-as, thiab hais rau vaj ntxwv Nau-as hais tias: Saib seb, peb coj tau tus txiv neej no tuaj rau koj, tus uas tau qhia ntsig txog tej kev phem uas yuav muaj los yav tom ntej rau koj cov neeg, thiab hais tias Vajtswv yuav ua kom lawv puas tsuaj.",
                "10": "Thiab nws kuj qhia ntsig txog tej kev phem uas yuav muaj los yav tom ntej rau koj txoj sia, thiab hais tias koj txoj sia yuav zoo li ib ce tsoos tsho uas nyob hauv ib lub cub tawg uas cig hlob hlob.",
                "11": "Thiab ntxiv, nws hais tias koj yuav zoo li tej quav nyab npleg, twb zoo li tej quav nyab npleg qhuav tom teb, uas raug tej tsiaj qus khiav saud thiab tsuj hauv qab xib taws.",
                "12": "Thiab ntxiv, nws hais tias koj yuav zoo li tej paj pos tawg, uas thaum tawg nra, yog cua tuaj ntsawj, yuav raug ntsawj mus rau hauv thaj av. Thiab nws ua txuj hais tias tus Tswv tau hais tej ntawd. Thiab nws hais tias txhua yam no yuav los rau koj yog koj tsis hloov siab lees txim, thiab muaj tej no twb vim yog koj tej kev ua phem.",
                "13": "Thiab nim no, auj vaj ntxwv es, koj tau ua kev phem loj npaum li cas, los sis koj cov neeg tau ua tej kev txhaum loj npaum li cas, es Vajtswv thiaj yuav rau txim thiab tus txiv neej no thiaj yuav txiav txim rau peb?",
                "14": "Thiab nim no, auj vaj ntxwv es, saib seb, peb tsis muaj txim dab tsi, thiab koj, auj vaj ntxwv es, tsis tau ua txhaum; yog li ntawd, tus txiv neej no tau dag txog koj, thiab nws tau qhia tej yuav muaj los yav tom ntej uas tsis muaj qab hau.",
                "15": "Thiab saib seb, peb muaj zog khov kho, peb yuav tsis ua qhev, los sis raug peb cov yeeb ncuab txhom mus; muaj tseeb tiag, thiab koj tau vam meej nyob hauv thaj av, thiab koj tseem yuav vam meej ntxiv.",
                "16": "Saib seb, ntawm no yog tus txiv neej ntawd, peb coj nws tuaj rau koj tes; koj ua rau nws raws li koj nyiam.",
                "17": "Thiab tau muaj tias vaj ntxwv Nau-as txib kom muab Anpinadais tso rau hauv lub tsev kaw; thiab nws txib kom cov pov thawj sib sau tuaj ua ke xwv kom nws yuav sab laj nrog lawv saib nws yuav ua li cas rau Anpinadais.",
                "18": "Thiab tau muaj tias lawv hais rau vaj ntxwv Nau-as tias: Coj nws los ntawm no xwv kom peb thiaj tau nug nws; thiab vaj ntxwv Nau-as txib kom coj Anpinadais los rau lawv.",
                "19": "Thiab lawv pib nug nws, seb lawv puas muaj cuab kav ua rau nws hais txawv dhau los, xwv kom lawv thiaj yuav muaj tej yam los liam nws; tiam sis nws teb lawv yam tsis zais li, thiab nres tau tag nrho lawv tej lus nug, muaj tseeb tiag, ua rau lawv yoob; vim nws tiv tau tag nrho lawv tej lus nug, thiab ua rau lawv tsis paub hais lawv tej lus.",
                "20": "Thiab tau muaj tias muaj ib tug ntawm cov pov thawj hais rau nws tias: Muaj lub ntsiab li cas ntawm tej lus uas tau muab sau cia, thiab tej uas peb cov yawg koob tau qhia, hais tias:",
                "21": "Tus uas txhais ko taw zoo nkauj kawg nyob rau saum tej roob yog tus uas coj tej moo zoo los; uas tshaj tawm kev thaj yeeb, uas coj tej moo zoo los; uas tshaj tawm kev cawm seej; uas hais rau Xi-oos hais tias, Nej tus Vajtswv kav;",
                "22": "Koj tej neeg zov nyas yuav tsa lawv lub suab; lawv yuav hu nkauj nrog lub suab ua ke; vim lawv yuav pom tim ntsej tim muag thaum tus Tswv yuav coj Xi-oos rov qab los;",
                "23": "Cia li tsa suab nrog kev xyiv fab; cia li hu nkauj ua ke, nej tej chaw puas tsuaj ntawm Yeluxalees; vim tus Tswv tau nplij nws cov neeg, nws tau txhiv Yeluxalees dim;",
                "24": "Tus Tswv tau thws nws txhais npab dawb huv rau txhua haiv neeg lub qhov muag pom, thiab cov neeg tag nrho thoob ntiaj teb yuav pom peb tus Vajtswv txoj kev cawm seej?",
                "25": "Thiab nim no Anpinadais hais rau lawv tias: Nej puas yog pov thawj, thiab ua txuj qhia cov neeg no, thiab ua txuj hais tias nej to taub lub txiaj ntsim qhia tej yuav muaj los yav tom ntej, thiab ho xav kom kuv qhia saib tej yam no muaj ntsiab li cas no los?",
                "26": "Kuv hais rau nej tias, kev txom nyem raug nej vim nej ntxeev tus Tswv tej kev! Yog nej to taub tej yam no, nej twb tsis qhia raws li nej to taub; yog li ntawd, nej tau ntxeev tus Tswv tej kev.",
                "27": "Nej twb tsis ua kom nej lub siab yuav to taub; yog li ntawd, nej thiaj tsis muaj tswv yim. Yog li ntawd, nej qhia dab tsi rau cov neeg no?",
                "28": "Thiab lawv hais tias: Peb qhia Mauxes txoj kev cai.",
                "29": "Thiab nws hais rau lawv ntxiv tias: Yog nej qhia Mauxes txoj kev cai vim li cas nej ho tsis ua raws li txoj kev cai? Vim li cas nej ho tso nej lub siab rau tej kev nplua nuj? Vim li cas nej ho sib daj sib deev thiab siv nej lub dag zog nrog niam ntiav, muaj tseeb tiag, thiab ua rau cov neeg no ua txhaum, thiaj ua rau tus Tswv xa kuv tuaj qhia tej yuav muaj los yav tom ntej tawm tsam cov neeg no, muaj tseeb tiag, twb yog ib txoj kev phem loj heev tawm tsam cov neeg no?",
                "30": "Nej tsis paub tias kuv hais qhov tseeb no los? Muaj tseeb tiag, nej yeej paub tias kuv hais qhov tseeb; thiab tsim nyog nej ntshai tshee hnyo rau ntawm Vajtswv.",
                "31": "Thiab yuav muaj tias nej yuav raug nplawm vim nej tej kev ua phem, vim nej hais tias nej qhia Mauxes txoj kev cai. Thiab nej paub dab tsi txog Mauxes txoj kev cai? Kev cawm seej puas yog los ntawm Mauxes txoj kev cai? Nej hais li cas?",
                "32": "Thiab lawv teb thiab hais tias kev cawm seej yog los ntawm Mauxes txoj kev cai.",
                "33": "Tiam sis nim no Anpinadais hais rau lawv tias: Kuv paub tias yog nej ua raws li Vajtswv tej lus txib ces yuav cawm nej dim; muaj tseeb tiag, yog nej ua raws li tej lus txib uas tus Tswv muab rau Mauxes saum lub roob Xinais, hais tias:",
                "34": "Kuv yog tus Tswv nej tus Vajtswv, tus uas tau coj nej tawm ntawm teb chaws Iyiv, tawm ntawm lub tsev ua qhev.",
                "35": "Nej yuav tsum tsis txhob muaj lwm tus Vajtswv uas tsis yog kuv.",
                "36": "Nej yuav tsum tsis txhob puab mlom rau nej, los sis ib yam dab tsi uas zoo li tej uas nyob saum ntuj, los sis tej uas nyob hauv lub ntiaj teb.",
                "37": "Nim no Anpinadais hais rau lawv tias, Nej puas tau ua txhua yam no? Kuv hais rau nej tias, Tsis tau, nej tsis tau ua. Thiab nej puas tau qhia cov neeg no tias lawv yuav tsum ua txhua yam no? Kuv hais rau nej tias, Tsis tau, nej tsis tau qhia."
            },
            "13": {
                "1": "Thiab nim no thaum vaj ntxwv Nau-as hnov tej lus no, nws hais rau nws cov pov thawj tias: Coj tus neeg no mus, thiab muab nws tua; nws muaj tus xwm txheej dab tsi rau peb, vim nws yog ib tus neeg vwm.",
                "2": "Thiab lawv txav zog mus thiab npaj txhom nws; tiam sis nws tiv tau lawv, thiab hais rau lawv tias:",
                "3": "Tsis txhob tuav kuv, vim Vajtswv yuav nplawm nej yog nej xuas tes ntsiab nthos kuv, vim kuv tsis tau qhia zaj xov uas tus Tswv xa kuv tuaj qhia; thiab kuv twb tsis tau qhia nej txog tej uas nej nug kom kuv qhia; yog li ntawd, Vajtswv yuav tsis cia kom kuv raug puas tsuaj nyob rau lub sij hawm no.",
                "4": "Tiam sis kuv yuav tsum ua kom tiav tej lus txib uas Vajtswv tau txib kuv; thiab vim yog kuv tau qhia qhov tseeb rau nej, nej thiaj npau taws rau kuv. Thiab ntxiv, vim yog kuv tau hais Vajtswv txoj lus nej thiaj tau txiav txim rau kuv tias kuv yog neeg vwm.",
                "5": "Nim no tau muaj tias tom qab Anpinadais hais tej lus no, vaj ntxwv Nau-as cov neeg thiaj tsis muaj cuab kav xuas lawv tes ntsiab nthos nws, vim tus Tswv tus Ntsuj Plig nyob nrog nws; thiab nws lub ntsej muag ci ntsa iab kawg nkaus li, ib yam li Mauxes thaum nyob saum lub roob Xinais, thaum tab tom sib tham nrog tus Tswv.",
                "6": "Thiab nws hais lus nrog lub hwj chim thiab txoj cai uas los ntawm Vajtswv; thiab nws hais nws tej lus ntxiv, hais tias:",
                "7": "Nej pom tias nej tsis muaj hwj chim tua kuv, yog li ntawd kuv yuav hais kom tas kuv zaj xov. Muaj tseeb tiag, thiab kuv paub tias kuv zaj xov hlais raug nej nruab siab vim kuv qhia qhov tseeb rau nej txog nej tej kev ua phem.",
                "8": "Muaj tseeb tiag, thiab kuv tej lus ua rau nej xav tsis tag thiab xav tsis thoob, thiab ua rau nej npau taws.",
                "9": "Tiam sis kuv qhia kom tas kuv zaj xov; thiab tom qab ntawd kuv yuav mus qhov twg los tsis tseem ceeb, tsuas yog hais tias kuv txais kev cawm dim.",
                "10": "Tiam sis kuv qhia npaum li no rau nej, qhov uas nej ua rau kuv, tom qab no, yog ib lub cim thiab ib tug yam ntxwv rau tej uas yuav muaj los.",
                "11": "Thiab nim no kuv nyeem rau nej Vajtswv tej lus txib uas tseem tshuav, vim kuv paub tias tsis tau muab tej lus txib ntawd sau rau hauv nej lub siab; kuv paub tias feem ntau ntawm nej lub neej, nej tsuas yog kawm thiab qhia kev ua phem.",
                "12": "Thiab nim no, nej nco qab tias kuv twb hais rau nej hais tias: Nej yuav tsum tsis txhob puab mlom rau nej, los sis ib yam dab tsi uas zoo li tej uas nyob saum ntuj, los sis tej uas nyob hauv lub ntiaj teb, los sis tej uas nyob hauv dej uas nyob hauv lub ntiaj teb sab haud.",
                "13": "Thiab ntxiv: Nej yuav tsum tsis txhob pe tej mlom ntawd, thiab tsis txhob teev tiam lawv; vim kuv, tus Tswv uas yog nej tus Vajtswv yog ib tug Vajtswv uas kub siab lug, uas los xyuas cov yawg koob tej kev ua phem rau saum cov me nyuam, mus rau tiam neeg peb thiab tiam neeg plaub ntawm cov uas ntxub kuv;",
                "14": "Thiab muab kev hlub tshua rau txhiab txhiab tug uas hlub kuv thiab ua raws li kuv tej lus txib.",
                "15": "Nej yuav tsum tsis txhob muab tus Tswv nej tus Vajtswv lub npe hais ua dog ua dig; vim tus uas muab nws lub npe hais ua dog ua dig, tus Tswv yuav tsis suav tias tus ntawd tsis muaj txim.",
                "16": "Nco ntsoov hnub caiv, hwm hnub caiv kom dawb huv.",
                "17": "Nej muaj rau hnub los khwv, thiab los ua tag nrho nej tej hauj lwm;",
                "18": "Tiam sis hnub xya, hnub caiv ntawm tus Tswv nej tus Vajtswv, nej yuav tsum tsis txhob ua ib yam hauj lwm dab tsi, nej, los sis nej cov tub, los sis nej cov ntxhais, nej cov tub qhe, los sis nej cov ntxhais qhev, los sis nej tej tsiaj txhu, los sis tej qhua uas nyob sab hauv nej vaj tsev;",
                "19": "Vim tus Tswv siv rau hnub los tsim lub ntuj thiab lub ntiaj teb, thiab dej hiav txwv, thiab tag nrho tej uas nyob hauv; yog li ntawd tus Tswv foom koob hmoov rau hnub caiv, thiab ua rau hnub ntawd dawb huv.",
                "20": "Hwm nej niam thiab nej txiv, xwv kom nej yuav muaj sia nyob ntev hauv thaj av uas tus Tswv nej tus Vajtswv muab rau nej.",
                "21": "Nej yuav tsum tsis txhob tua neeg.",
                "22": "Nej yuav tsum tsis txhob deev luag poj luag txiv. Nej yuav tsum tsis txhob ua tub sab tub nyiag.",
                "23": "Nej yuav tsum tsis txhob ua tim khawv cuav tawm tsam nej cov neeg zej zog.",
                "24": "Nej yuav tsum tsis txhob ntshaw nej tus neeg zej zog lub vaj lub tsev, nej yuav tsum tsis txhob ntshaw nej tus neeg zej zog tus poj niam, los sis nws tus tub qhe, los sis nws tus ntxhais qhev, los sis nws tus nyuj, los sis nws tus zag, los sis ib yam dab tsi uas yog nej tus neeg zej zog li.",
                "25": "Thiab tau muaj tias tom qab Anpinadais hais cov lus no tag, nws hais rau lawv tias: Nej puas tau qhia rau cov neeg no hais tias lawv yuav tsum ua raws li tag nrho tej yam no thiaj li yuav ua raws li tej lus txib no?",
                "26": "Kuv hais rau nej tias, Tsis tau qhia; yog hais tias nej twb qhia lawm, ces tus Tswv yuav tsis txib kom kuv tuaj qhia tej kev phem uas yuav muaj los yav tom ntej rau cov neeg no.",
                "27": "Thiab nim no nej hais tias kev cawm seej yog los ntawm Mauxes txoj kev cai. Kuv hais rau nej tias tam sim no tseem tsim nyog rau nej coj Mauxes txoj kev cai; tiam sis kuv hais rau nej tias, lub sij hawm twb yuav los uas tsis tas coj Mauxes txoj kev cai ntxiv lawm.",
                "28": "Thiab tsis tas li ntawd, kuv hais rau nej tias, txoj kev cawm seej tsis yog los ntawm Mauxes txoj kev cai xwb; thiab txawm hais tias muaj Mauxes txoj kev cai, yog hais tias tsis muaj txoj kev theej txhoj, uas Vajtswv tus kheej yuav ua theej nws cov neeg tej kev txhaum thiab kev ua phem, ces lawv yeej yuav zam tsis dhau kev piam sij.",
                "29": "Thiab nim no kuv hais rau nej tias yeej tsim nyog muaj ib txoj kev cai muab rau cov neeg Ixayees, muaj tseeb tiag, twb yog ib txoj kev cai uas nruj heev; vim lawv yog ib co neeg tawv ncauj, nrawm ua kev phem, thiab qeeb nco txog tus Tswv lawv tus Vajtswv;",
                "30": "Yog li ntawd thiaj muaj ib txoj kev cai muab rau lawv, muaj tseeb tiag, yog ib txoj kev cai ntawm tej kev ua thiab ntawm tej kab ke, yog ib txoj kev cai uas lawv yuav tsum coj nraim ib hnub dhau ib hnub, pab kom lawv nco txog Vajtswv thiab lawv tej dej num uas ua rau nws.",
                "31": "Tiam sis saib seb, kuv hais rau nej tias, tag nrho tej yam no yog tej lub cim ntawm tej uas yuav muaj los.",
                "32": "Thiab nim no, lawv puas to taub txoj kev cai? Kuv hais rau nej tias, Tsis to taub, tsis yog lawv tag nrho to taub txoj kev cai; thiab qhov no yog vim lawv ua lawv lub siab tawv qhawv; vim lawv tsis to taub hais tias tsis muaj ib tug neeg twg yuav txais kev cawm dim tsuas yog los ntawm Vajtswv txoj kev txhiv dim xwb.",
                "33": "Vim saib seb, Mauxes tsis tau qhia tej yuav muaj los yav tom ntej rau lawv ntsig txog tus Mexiyas yuav los, thiab qhia tias Vajtswv yuav txhiv nws cov neeg dim los? Muaj tseeb tiag, thiab tag nrho cov yaj saub uas tau qhia tej yuav muaj los yav tom ntej txij thaum ntuj tsim teb raug—lawv tsis tau hais txog tej yam no los?",
                "34": "Lawv tsis tau hais tias Vajtswv tus kheej yuav nqis los nrog noob neej nyob, thiab los yug ua tib neeg, thiab tawm mus nrog lub hwj chim loj nyob rau hauv lub ntiaj teb no los?",
                "35": "Muaj tseeb tiag, thiab lawv tsis tau hais tias nws yuav ua kom cov neeg tuag sawv rov los, thiab hais tias nws, tus kheej, yuav raug kev tsim txom thiab kev txom nyem no los?"
            },
            "14": {
                "1": "Muaj tseeb tiag, Yaxayas tau hais tias: Leej twg ntseeg tej uas peb hais, thiab tus Tswv tau ua nws txhais npab tshwm sim los rau leej twg?",
                "2": "Vim nws yuav loj hlob rau ntawm Vajtswv zoo li ib tus kaus mos, thiab zoo li ib tug cag uas nrhau tawm hauv av qhuav tuaj; nws tsis muaj lub cev ntaj ntsug zoo saib thiab tsis muaj tus yam ntxwv zoo nyiam; thiab thaum peb pom nws tsis zoo nraug txaus peb xav tau nws.",
                "3": "Tib neeg saib tsis taus thiab muab nws tso tseg; nws yog ib tug neeg muaj kev nyuaj siab, thiab paub kev tu siab; thiab zoo li peb nraim peb lub ntsej muag ntawm nws; tib neeg saib tsis taus nws, thiab peb saib nws tsis rau nqi.",
                "4": "Twb yog nws ris peb tej kev nyuaj siab, thiab nqa peb tej kev tu siab mus; tiam sis peb tseem xav tias nws raug mob, Vajtswv rau txim rau nws, thiab nws raug kev txom nyem.",
                "5": "Tiam sis nws raug mob rau peb tej kev ua txhaum, nws doog ntshav rau peb tej kev ua phem; qhov uas nws raug txim yog kom peb tau nyob kaj siab lug; thiab nws tej tawv nqaij siav yog kho kom peb zoo.",
                "6": "Peb txhua tus, zoo li tej yaj, tau mus yuam kev; peb txhua tus nyias tig mus nyias txoj kev; thiab tus Tswv tau muab tag nrho peb tej kev ua phem tso rau nws.",
                "7": "Nws raug tsim txom, thiab nws raug txom nyem, tiam sis nws twb tsis qhib nws lub qhov ncauj; cov neeg coj nws zoo li coj ib tug me nyuam yaj mus rau tus neeg tua yaj, thiab ib yam li ib tug yaj hais tsis taus lus los rau cov neeg txiav plaub nws thiaj tsis qhib nws lub qhov ncauj.",
                "8": "Tib neeg coj nws tawm hauv lub tsev kaw thiab tawm hauv kev txiav txim; thiab leej twg yuav hais txog nws tej tiam neeg tom ntej? Vim tib neeg muab nws txiav tawm ntawm lub teb chaws ntawm cov neeg ciaj; vim kuv cov neeg tej kev ua txhaum nws thiaj raug mob.",
                "9": "Thiab nws cia nws qhov ntxa nrog cov neeg phem, thiab nrog cov neeg nplua nuj thaum nws tuag; vim nws tsis tau ua phem dab tsi, thiab tsis muaj lus dag ntxias los ntawm nws lub qhov ncauj.",
                "10": "Tiam sis tus Tswv txaus siab cia rau nws doog ntshav; tus Tswv tau ua rau nws raug kev nyuaj siab; thaum koj muab nws txoj sia los txi rau kev txhaum nws yuav pom nws cov tub ki, nws yuav ua kom nws lub neej ntev, thiab tus Tswv txoj kev zoo siab yuav vam meej nyob hauv nws txhais tes.",
                "11": "Nws yuav pom kev txom nyem ntawm nws tus ntsuj plig, thiab yuav txaus siab; los ntawm nws txoj kev txawj ntse kuv tus tub qhe ncaj ncees yuav kho tau ntau tus kom tsis muaj txim; vim nws yuav ris lawv tej kev ua phem.",
                "12": "Yog li ntawd kuv yuav faib ib feem rau nws zoo li faib rau cov muaj hwj chim, thiab nws yuav faib tej khoom rau cov uas muaj zog; vim nws tau muab nws txoj sia tso rau kev tuag; thiab nws raug suav nrog cov ua txhaum; thiab nws ris ntau tus tej kev txhaum, thiab ua kev pab daws cov ua txhaum."
            },
            "15": {
                "1": "Thiab nim no Anpinadais hais rau lawv tias: Kuv xav kom nej to taub tias Vajtswv tus kheej yuav nqis los nrog noob neej nyob, thiab yuav los txhiv nws cov neeg dim.",
                "2": "Thiab vim nws nyob ua neej ntawm sab cev nqaij daim tawv ces yuav muab nws hu ua Vajtswv Leej Tub, thiab vim tau ywj nws cev nqaij daim tawv ua raws li Leej Txiv lub siab nyiam, nws yog Leej Txiv thiab Leej Tub—",
                "3": "Hu ua Leej Txiv, vim nws tau xeeb los ntawm Vajtswv lub hwj chim, thiab hu ua Leej Tub, vim yog sab cev nqaij daim tawv; yog li ntawd thiaj los ua Leej Txiv thiab Leej Tub—",
                "4": "Thiab nkawd yog ib tug Vajtswv, muaj tseeb tiag, yog kiag Leej Txiv uas Nyob Mus Ib Txhis ntawm lub ntuj thiab lub ntiaj teb.",
                "5": "Thiab yog li ntawd vim cev nqaij daim tawv ywj rau tus Ntsuj Plig, los sis Leej Tub ywj rau Leej Txiv, uas yog ib tug Vajtswv, nws tiv kev haub ntxias, thiab tsis kam qaug rau kev haub ntxias, tiam sis cia nws tus kheej raug thuam, thiab nplawm, thiab ntiab tawm, thiab nws cov neeg tsis yuav nws.",
                "6": "Thiab tom qab txhua yam no, tom qab ua ntau yam txuj ci tseem ceeb loj nyob hauv noob neej, nws yuav raug coj, muaj tseeb tiag, twb zoo ib yam li Yaxayas tau hais tias, coj ib yam li ib tug yaj hais tsis tau lus los rau tus neeg txiav plaub, nws thiaj tsis qhib nws lub qhov ncauj.",
                "7": "Muaj tseeb tiag, zoo li ntawd nws yuav raug coj mus, raug ntsia saum ntoo khaub lig, thiab raug tua, cev nqaij daim tawv yuav raug txoj kev tuag, Leej Tub lub siab nyiam yuav ywj rau Leej Txiv lub siab nyiam.",
                "8": "Thiab li no Vajtswv ua rau kev tuag tej hlua tu, vim nws kov yeej kev tuag; muab hwj chim rau Leej Tub los pab daws noob neej—",
                "9": "Nws tau nce mus rau saum ntuj ceeb tsheej, muaj ntsoov lub siab hlub tshua; muaj puv npo kev khuv leej rau noob neej; sawv hauv nruab nrab ntawm lawv thiab kev txim lij; tau ua rau kev tuag tej hlua tu, nws tau ris lawv tej kev ua phem thiab lawv tej kev ua txhaum rau nws tus kheej, tau txhiv lawv dim, thiab tau them tej nqi ntawm txoj kev txim lij.",
                "10": "Thiab nim no kuv hais rau nej, leej twg yuav hais txog nws tej tiam neeg tom ntej? Saib seb, kuv hais rau nej tias, thaum nws tus ntsuj plig raug txi rau kev txhaum nws yuav pom nws cov tub ki. Thiab nim no nej yuav hais li cas? Thiab leej twg yuav ua nws cov tub ki?",
                "11": "Saib seb kuv hais rau nej tias, txhua tus uas tau hnov cov yaj saub tej lus, muaj tseeb tiag, tag nrho cov yaj saub dawb huv uas tau qhia tej yuav muaj los yav tom ntej txog tus Tswv txoj kev los—kuv hais rau nej tias, tag nrho cov uas tau ua raws li lawv tej lus, thiab ntseeg tias tus Tswv yuav txhiv nws cov neeg dim, thiab tos ntsoov rau hnub uas yuav zam lawv tej kev txhaum ntawd, kuv hais rau nej tias, cov no yog nws cov tub ki, los sis lawv yog cov uas yuav tau Vajtswv lub nceeg vaj los ua lawv tug.",
                "12": "Vim cov no yog cov uas nws tau ris lawv tej kev txhaum; cov no yog cov uas nws tau tuag rau lawv, tau txhiv lawv dim ntawm lawv tej kev ua txhaum. Thiab nim no, lawv tsis yog nws cov tub ki los?",
                "13": "Muaj tseeb tiag, thiab cov yaj saub, txhua tus uas tau qhib qhov ncauj qhia tej yuav muaj los yav tom ntej, uas tsis tau poob mus rau kev ua txhaum, kuv hais txog tag nrho cov yaj saub dawb huv txij puag thaum lub ntiaj teb chiv keeb, lawv tsis yog nws cov tub ki los? Kuv hais rau nej tias lawv yog nws cov tub ki.",
                "14": "Thiab cov no yog cov uas tshaj tawm kev thaj yeeb, uas coj tej moo zoo los; uas tshaj tawm kev cawm seej; uas hais rau Xi-oos hais tias, Nej tus Vajtswv kav!",
                "15": "Thiab auj lawv txhais ko taw zoo nkauj kawg nyob rau saum tej roob!",
                "16": "Thiab ntxiv, cov uas tseem tab tom tshaj tawm kev thaj yeeb lawv txhais ko taw zoo nkauj kawg nyob rau saum tej roob!",
                "17": "Thiab ntxiv, cov uas yuav tshaj tawm kev thaj yeeb txij no mus, muaj tseeb tiag, txij lub caij no mus thiab mus ib txhis li lawv txhais ko taw zoo nkauj kawg nyob rau saum tej roob!",
                "18": "Thiab saib seb, kuv hais rau nej tias, tsis tas li no xwb. Tus uas nws txhais ko taw zoo nkauj kawg nyob rau saum tej roob yog tus uas coj tej moo zoo los, uas yog tus tsim kev thaj yeeb, muaj tseeb tiag, nws twb yog tus Tswv, tus uas tau txhiv nws cov neeg dim; muaj tseeb tiag, tus uas tau pub kev cawm seej rau nws cov neeg;",
                "19": "Yog hais tias, tsis yog los ntawm kev txhiv dim uas nws tau ua rau nws cov neeg, uas tau npaj txij puag thaum ntuj tsim teb raug los, kuv hais rau nej tias, yog tsis yog li no ces, tib neeg sawv daws yeej yuav raug piam sij.",
                "20": "Tiam sis saib seb, kev tuag tej hlua yuav tu, thiab Leej Tub yuav kav, thiab muaj hwj chim tswj cov tuag; yog li ntawd, nws ua rau cov tuag sawv rov los.",
                "21": "Thiab muaj ib txoj kev sawv rov los, twb yog thawj thawj txoj kev sawv rov los; muaj tseeb tiag, twb yog ib txoj kev sawv rov los ntawm cov uas tau nyob yav tas lawm, thiab cov tseem nyob ziag no, thiab cov uas tseem yuav nyob yav tom ntej, kom txog thaum Khetos sawv rov los—vim yuav muab nws hu li no.",
                "22": "Thiab nim no, txoj kev sawv rov los ntawm tag nrho cov yaj saub, thiab tag nrho cov uas ntseeg cov yaj saub tej lus, los sis tag nrho cov uas tau ua raws li Vajtswv tej lus txib, yuav sawv los thaum thawj zaug kev sawv rov los; yog li ntawd, lawv yog thawj txoj kev sawv rov los.",
                "23": "Lawv sawv los nyob nrog Vajtswv tus uas tau txhiv lawv dim; yog li ntawd lawv tau txoj sia nyob mus ib txhis los ntawm Khetos, tus uas tau ua rau kev tuag tej hlua tu.",
                "24": "Thiab cov no yog cov uas muaj feem nyob hauv thawj txoj kev sawv rov los; thiab cov no yog cov uas tuag ua ntej Khetos los, thaum lawv tsis tau paub, thaum tsis tau tshaj tawm kev cawm seej rau lawv. Thiab xws li no tus Tswv txum tim lawv rov qab los; thiab lawv muaj feem nyob hauv thawj txoj kev sawv rov los, los sis tau txoj sia nyob mus ib txhis, vim tus Tswv tau txhiv lawv dim.",
                "25": "Thiab cov me nyuam yaus los kuj tau txoj sia nyob mus ib txhis thiab.",
                "26": "Tiam sis saib seb, thiab cia li ntshai, thiab cia li tshee hnyo rau Vajtswv, vim tsim nyog nej yuav tshee hnyo; vim tus Tswv yuav tsis muab ib tug twg txhiv dim uas ntxeev siab tawm tsam nws thiab tuag thaum lawv tseem muaj kev txhaum; muaj tseeb tiag, twb yog tag nrho cov uas tau piam sij thaum lawv tseem muaj kev txhaum txij puag thaum lub ntiaj teb chiv keeb los, cov uas txhob txwm ntxeev siab tawm tsam Vajtswv, cov uas paub Vajtswv tej lus txib, thiab tsis ua raws li tej lus txib ntawd; cov no yog cov uas tsis muaj feem nyob hauv thawj txoj kev sawv rov los.",
                "27": "Yog li ntawd puas tsim nyog nej cia li tshee hnyo? Vim kev cawm seej yuav tsis los rau tus uas zoo li ntawd; vim tus Tswv tsis tau txhiv tus uas zoo li ntawd dim; muaj tseeb tiag, thiab tus Tswv txhiv tsis tau tus uas zoo li ntawd dim; vim nws tsis muaj cuab kav xyeej nws tus kheej; vim nws tsis muaj cuab kav xyeej kev txim lij thaum kev txim lij txiav txim los.",
                "28": "Thiab nim no kuv hais rau nej tias lub sij hawm yuav los uas tus Tswv cov tub qhe yuav tshaj tawm tus Tswv txoj kev cawm seej rau txhua haiv neeg, txhua xeem neeg, txhua yam lus, thiab txhua yam neeg.",
                "29": "Muaj tseeb tiag, tus Tswv es, koj cov neeg zov nyas yuav tsa lawv lub suab; lawv yuav hu nkauj nrog lub suab ua ke; vim lawv yuav pom tim ntsej tim muag, thaum tus Tswv yuav coj Xi-oos rov qab los.",
                "30": "Cia li tsa suab nrog kev xyiv fab; cia li hu nkauj ua ke, nej tej chaw puas tsuaj ntawm Yeluxalees; vim tus Tswv tau nplij nws cov neeg, nws tau txhiv Yeluxalees dim.",
                "31": "Tus Tswv tau thws nws txhais npab dawb huv rau txhua haiv neeg lub qhov muag pom; thiab tib neeg tag nrho thoob ntiaj teb yuav pom peb tus Vajtswv txoj kev cawm seej."
            },
            "16": {
                "1": "Thiab nim no, tau muaj tias tom qab Anpinadais tau hais tej lus no, nws xyab nws txhais tes thiab hais tias: Lub sij hawm yuav los thaum uas tag nrho sawv daws yuav pom tus Tswv txoj kev cawm seej; thaum txhua haiv neeg, txhua xeem neeg, txhua yam lus, thiab txhua yam neeg yuav pom tim ntsej tim muag thiab yuav lees txhaum rau Vajtswv tias nws tej kev txiav txim yeej ncaj ncees.",
                "2": "Thiab thaum ntawd cov neeg phem yuav raug ntiab tawm, thiab yuav raug tej yam uas ua rau lawv quaj nrov nrov, thiab nyiav, thiab quaj ntsuag, thiab ua rau lawv tom hniav qees; thiab li no los vim yog lawv tsis mloog tus Tswv lub suab; yog li ntawd tus Tswv tsis txhiv lawv dim.",
                "3": "Vim lawv nyiam sab cev nqaij daim tawv thiab ua li dab phem, thiab tus dab phem muaj hwj chim kav lawv; muaj tseeb tiag, twb yog tus nab txwj nab laug uas tau dag ntxias peb thawj nkawm niam txiv, uas tau ua rau nkawd poob; uas tau ua rau tib neeg sawv daws hloov los ua neeg ntshaw sab cev nqaij daim tawv, ua raws li cev nqaij daim tawv nyiam, ua li dab phem, paub qhov phem txawv qhov zoo, cia lawv tus kheej ywj rau tus dab phem.",
                "4": "Yog li ntawd tib neeg sawv daws yuam kev; thiab saib seb, ntshe lawv yuav yuam kev tas mus li yog hais tias Vajtswv tsis txhiv nws cov neeg dim ntawm lawv txoj kev yuam kev thiab txoj kev poob.",
                "5": "Tiam sis nco ntsoov tias tus uas tseem pheej ua neej nyob raws li nws sab cev nqaij daim tawv nyiam, thiab mus raws li txoj kev txhaum thiab txoj kev ntxeev siab tawm tsam Vajtswv, tus ntawd tseem poob rau kev txhaum thiab tus dab phem tseem muaj hwj chim tag nrho kav nws. Yog li ntawd, nws zoo li twb tsis tau muaj txoj kev txhiv dim li, vim nws yog ib tug yeeb ncuab rau Vajtswv; thiab tus dab phem los kuj yog ib tug yeeb ncuab rau Vajtswv thiab.",
                "6": "Thiab nim no yog hais tias Khetos tsis tau los rau hauv lub ntiaj teb, kuv hais txog tej uas tseem yuav muaj los yav tom ntej zoo li tej ntawd twb muaj tas los lawm, ces twb tsis muaj kev txhiv dim.",
                "7": "Thiab yog hais tias Khetos tsis tau sawv hauv qhov tuag rov qab los, los sis tsis tau ua rau kev tuag tej hlua tu xwv kom lub qhov ntxa tsis txhob muaj kev yeej, thiab xwv kom kev tuag tsis txhob muaj kuab, ces twb tsis muaj txoj kev sawv rov los.",
                "8": "Tiam sis muaj ib txoj kev sawv rov los, yog li ntawd lub qhov ntxa thiaj tsis muaj yeej, thiab Khetos kov yeej qhov uas kev tuag muaj kuab heev tas lawm.",
                "9": "Nws yog txoj kev kaj thiab txoj sia ntawm neeg ntiaj teb; muaj tseeb tiag, yog ib txoj kev kaj uas tsis txawj kawg, uas tsis muaj hnub yuav tsaus; muaj tseeb tiag, thiab kuj yog ib txoj sia uas tsis txawj kawg, xwv kom tsis txhob muaj kev tuag ntxiv lawm.",
                "10": "Tsis hais lub cev uas txawj tuag no yuav hloov los ua lub cev tsis txawj tuag, thiab lub cev uas txawj lwj yuav hloov los ua lub cev uas tsis txawj lwj, thiab yuav raug coj mus sawv ntawm Vajtswv lub rooj txiav txim, rau nws txiav txim raws li tej yam uas lawv tau ua, seb lawv ua zoo los sis lawv ua phem—",
                "11": "Yog hais tias lawv ua zoo, ces mus rau txoj kev sawv rov los ntawm txoj sia uas tsis txawj kawg thiab txoj kev zoo siab; thiab yog hais tias lawv ua phem, ces mus rau txoj kev sawv rov los ntawm kev raug txim uas tsis txawj kawg, thiab raug coj mus rau tus dab phem, tus uas tau kav lawv, uas yog kev raug txim—",
                "12": "Thiab tau ua raws li lawv tus kheej lub siab nyiam thiab lub siab xav txog sab cev nqaij daim tawv; thiab ib txwm tsis tau thov tus Tswv thaum ob txhais npab ntawm kev hlub tshua tseem ncav rau lawv; vim tus Tswv ncav nws ob txhais npab ntawm kev hlub tshua rau lawv, thiab lawv tsis kam txais; lawv twb raug ceeb toom txog lawv tej kev ua phem thiab tiam sis lawv tsis kam tso tej ntawd tseg; thiab tus Tswv txib lawv kom hloov siab lees txim thiab tiam sis lawv tsis kam hloov siab lees txim.",
                "13": "Thiab nim no, puas tsim nyog nej tshee hnyo thiab hloov siab lees txim rau nej tej kev txhaum, thiab nco ntsoov tias tsuas yog los ntawm Khetos xwb nej thiaj li yuav txais tau kev cawm dim?",
                "14": "Yog li ntawd, yog hais tias nej qhia Mauxes txoj kev cai, nej yuav tau qhia thiab hais tias Mauxes txoj kev cai yog ib tug yam ntxwv ntawm tej uas yuav muaj los—",
                "15": "Qhia rau cov neeg hais tias kev txhiv dim yog los ntawm tus Tswv Khetos, tus uas twb yog Leej Txiv uas Nyob Mus Ib Txhis. Amees."
            },
            "17": {
                "1": "Thiab nim no tau muaj tias thaum Anpinadais tau hais tej lus no tas, vaj ntxwv Nau-as txib kom cov pov thawj txhom nws thiab txib kom muab nws tua.",
                "2": "Tiam sis tau muaj ib tug nyob hauv lawv uas muaj npe hu ua Amas, nws kuj yog Nifais ib tug xeeb ntxwv. Thiab nws yog ib tug neeg hluas, thiab nws ntseeg tej lus uas Anpinadais tau hais, vim nws paub txog txoj kev ua phem uas Anpinadais tau ua tim khawv nkaug lawv; yog li ntawd nws pib thov vaj ntxwv Nau-as kom nws tsis txhob npau taws rau Anpinadais, tiam sis kom cia nws tawm mus nrog kev kaj siab.",
                "3": "Tiam sis vaj ntxwv Nau-as haj yam npau taws heev, thiab txib kom muab Amas ntiab tawm ntawm lawv mus, thiab xa nws cov tub qhe mus raws Amas xwv kom lawv tua tau nws.",
                "4": "Tiam sis nws khiav dim ntawm lawv thiab mus nkaum xwv kom lawv nrhiav tsis tau nws. Thiab thaum nws mus nkaum tau ntau hnub, nws muab tag nrho tej lus uas Anpinadais tau hais sau cia.",
                "5": "Thiab tau muaj tias vaj ntxwv Nau-as txib kom nws cov tub zov nyas los vij Anpinadais thiab txhom nws; thiab lawv muab nws khi thiab muab nws pov rau hauv lub tsev kaw.",
                "6": "Thiab tom qab peb hnub, uas tau sab laj nrog nws cov pov thawj, nws txib kom coj Anpinadais rov qab los ntawm nws.",
                "7": "Thiab nws hais rau nws tias: Anpinadais, peb nrhiav tau ib txoj kev liam txim tawm tsam koj, thiab koj tsim nyog tuag.",
                "8": "Vim koj hais tias Vajtswv tus kheej yuav nqis los nrog noob neej nyob; thiab nim no, vim qhov no koj yuav raug muab tua yog hais tias koj tsis thim tag nrho tej lus phem uas koj tau hais txog kuv thiab kuv cov neeg.",
                "9": "Nim no Anpinadais hais rau nws tias: Kuv hais rau koj, kuv yuav tsis thim tej lus uas kuv tau hais rau koj ntsig txog cov neeg no, vim tej lus ntawd yeej muaj tseeb; thiab xwv kom koj yuav paub qhov tseeb ntawm tej lus ntawd kuv thiaj li cia kuv tus kheej poob rau hauv koj tes.",
                "10": "Muaj tseeb tiag, thiab kuv yuav raug mob kom mus txog thaum tuag, thiab kuv yuav tsis thim kuv tej lus, thiab tej lus ntawd yuav nyob ruaj nrees ua tim khawv nkaug nej. Thiab yog hais tias nej tua kuv, ces nej ua rau tus tsis txhaum nqaij ntuag ntshav nrog, thiab qhov no kuj yuav nyob ruaj nrees ua tim khawv nkaug nej thaum txog hnub kawg.",
                "11": "Thiab nim no vaj ntxwv Nau-as twb yuav luag tso nws, vim nws ntshai Anpinadais tej lus; vim nws ntshai tias tsam Vajtswv tej kev txiav txim yuav los raug nws.",
                "12": "Tiam sis cov pov thawj tsa lawv lub suab tawm tsam nws, thiab pib liam nws, hais tias: Nws saib tsis taus tus vaj ntxwv. Yog li ntawd lawv txhaub tus vaj ntxwv kom npau taws rau nws, thiab tus vaj ntxwv muab nws rau luag xwv kom nws yuav raug muab tua.",
                "13": "Thiab tau muaj tias lawv ntes nws thiab muab nws khi, thiab muab tw taws los nplawm nws daim tawv nqaij, muaj tseeb tiag, twb mus txog thaum yuav tuag.",
                "14": "Thiab nim no thaum tej nplaim taws pib kub nws, nws qw rau lawv hais tias:",
                "15": "Saib seb, ib yam li nej tau ua rau kuv, ib yam li ntawd yuav muaj tias nej cov tub ki yuav ua rau coob leej raug tsim txom ib yam li kuv raug, twb yuav raug hluav taws hlawv kom tuag; thiab li no los twb vim yog lawv ntseeg tus Tswv lawv tus Vajtswv txoj kev cawm seej.",
                "16": "Thiab yuav muaj tias nej yuav raug txhua yam kab mob kev nkeeg vim yog nej tej kev ua phem.",
                "17": "Muaj tseeb tiag, thiab nej yuav raug nplawm txhua txhia sab, thiab yuav raug raws khiav thiab tawg khiav ri niab mus rau ub rau no, zoo ib yam li ib pab tsiaj qus uas raug tej tsiaj qus thiab heev raws khiav.",
                "18": "Thiab nyob rau hnub ntawd nej yuav raug raws tua, thiab nej yuav raug nej cov yeeb ncuab ntes, thiab thaum ntawd nej yuav raug tsim txom, ib yam li kuv raug, raug hluav taws hlawv kom tuag.",
                "19": "Vajtswv ua li no pauj rau cov uas ua rau nws cov neeg puas tsuaj. Auj Vajtswv es, txais kuv tus ntsuj plig.",
                "20": "Thiab nim no, thaum Anpinadais tau hais cov lus no tas, nws vau hlo, nws tau tuag vim raug hluav taws hlawv; muaj tseeb tiag, nws tuag vim yog nws tsis kam xyeej Vajtswv tej lus txib, nws tau muab nws txoj sia ua lub cim nias rau qhov tseeb ntawm nws tej lus."
            },
            "18": {
                "1": "Thiab nim no, tau muaj tias Amas, tus uas tau khiav tawm ntawm vaj ntxwv Nau-as cov tub qhe, tau hloov siab lees txim rau nws tej kev txhaum thiab tej kev ua phem, thiab tau mus ntsiag to rau hauv cov neeg, thiab pib qhia Anpinadais tej lus—",
                "2": "Muaj tseeb tiag, txog tej uas yuav muaj los, thiab kuj qhia txog txoj kev sawv rov los ntawm cov tuag, thiab txoj kev txhiv dim ntawm cov neeg, uas yuav muaj los ntawm Khetos lub hwj chim, thiab kev tsim txom, thiab kev tuag, thiab nws txoj kev sawv rov los thiab txoj kev nce mus rau saum ntuj ceeb tsheej.",
                "3": "Thiab nws tau qhia tag nrho cov uas kam mloog nws cov lus. Thiab nws qhia lawv yam ntsiag to, xwv kom vaj ntxwv Nau-as thiaj tsis paub txog tej no. Thiab coob leej tau ntseeg nws cov lus.",
                "4": "Thiab tau muaj tias tag nrho cov uas ntseeg nws tau mus rau tom ib qho chaw uas hu ua Maumoos, uas yog tus vaj ntxwv tis npe rau, uas nyob ntawm tej ciaj ciam ntawm thaj av uas tej lub sij hawm los sis tej lub caij raug tej tsiaj qus dhia puas tsuaj tas.",
                "5": "Nim no, muaj ib lub pas dej txhawv nyob hauv qhov chaw Maumoos, thiab Amas mus so rau qhov chaw ntawd, uas muaj ib koog me nyuam ntoo nyob ze ntawm lub pas dej, uas yog nws qhov chaw nkaum vaj ntxwv Nau-as cov tub qhe thaum nruab hnub.",
                "6": "Thiab tau muaj tias tag nrho cov uas ntseeg nws mus mloog nws cov lus nyob rau qhov chaw ntawd.",
                "7": "Thiab tau muaj tias tom qab ntau hnub muaj ib pab neeg coob sib sau tuaj ua ke rau ntawm qhov chaw Maumoos, tuaj mloog Amas cov lus. Muaj tseeb tiag, tag nrho cov uas ntseeg nws cov lus tau sib sau tuaj ua ke, tuaj mloog nws. Thiab nws tau qhia lawv, thiab tau tshaj tawm rau lawv txog txoj kev hloov siab lees txim, thiab txoj kev txhiv dim, thiab txoj kev ntseeg tus Tswv.",
                "8": "Thiab tau muaj tias nws hais rau lawv tias: Saib seb, ntawm no yog cov dej Maumoos (vim cov dej yog hu li no) thiab nim no, vim nej xav los rau hauv Vajtswv pab yaj, thiab los ua nws cov neeg, thiab ib leeg txaus siab ris ib leeg tej nra, xwv kom tej nra thiaj li sib;",
                "9": "Muaj tseeb tiag, thiab txaus siab nyuaj siab nrog cov uas nyuaj siab; muaj tseeb tiag, thiab nplij cov uas xav tau kev nplij siab, thiab ua tim khawv txog Vajtswv txhua lub sij hawm thiab ua tim khawv txog txhua yam, thiab ua tim khawv nyob hauv txhua qhov chaw uas nej nyob, kom txog hnub tuag, xwv kom Vajtswv yuav txhiv nej dim, thiab suav nej nrog cov uas nyob hauv thawj txoj kev sawv rov los, xwv kom nej yuav tau txoj sia nyob mus ib txhis—",
                "10": "Nim no kuv hais rau nej tias, yog hais tias qhov no yog qhov uas nej lub siab xav tau, puas muaj dab tsi ua rau nej tsis yeem ua kev cai raus dej los ntawm tus Tswv lub npe, los ua pov thawj rau nws hais tias nej tau khi lus nrog nws, hais tias nej yuav ua hauj lwm rau nws thiab ua raws li nws tej lus txib, xwv kom nws yuav pub nws tus Ntsuj Plig nplua mias ntau ntxiv rau nej?",
                "11": "Thiab nim no thaum cov neeg hnov cov lus no, lawv npuaj tes rau kev xyiv fab, thiab qw hais tias: Qhov no yog qhov uas peb lub siab xav tau.",
                "12": "Thiab nim no tau muaj tias Amas coj Helas, nws yog thawj tug, thiab mus sawv rau hauv dej, thiab thov, hais tias: Auj tus Tswv es, pub koj tus Ntsuj Plig nplua mias los rau koj tus tub qhe, xwv kom nws yuav ua txoj hauj lwm no nrog lub siab dawb huv.",
                "13": "Thiab thaum nws hais cov lus no tas, tus Tswv tus Ntsuj Plig tau los rau nws, thiab nws hais tias: Helas, kuv muab koj ua kev cai raus dej, muaj txoj cai los ntawm tus Vajtswv uas Muaj Hwj Chim Tag Nrho, kom ua tim khawv tias koj tau khi lus los ua hauj lwm rau nws kom txog thaum koj tuag ntawm sab cev nqaij daim tawv; thiab thov kom muaj tus Tswv tus Ntsuj Plig nplua mias los rau koj; thiab thov kom nws pub txoj sia nyob mus ib txhis rau koj, los ntawm Khetos txoj kev txhiv dim, tus uas nws tau npaj txij thaum ntuj tsim teb raug.",
                "14": "Thiab tom qab Amas hais cov lus no tas, Amas thiab Helas nkawd muab nkawd tus kheej raus rau hauv dej; thiab nkawd sawv thiab tawm hauv dej los zoo siab hlo, vim nkawd muaj tus Ntsuj Plig puv npo.",
                "15": "Thiab ntxiv, Amas coj lwm tus, thiab mus rau hauv dej zaum ob, thiab muab nws ua kev cai raus dej ib yam li thawj tug, tsuas yog nws tsis muab nws tus kheej raus rau hauv cov dej ntxiv lawm xwb.",
                "16": "Thiab nws muab txhua tus uas tau mus rau ntawm qhov chaw Maumoos ua kev cai raus dej zoo li no; thiab lawv muaj kwv yees li ob puas thiab plaub leeg; muaj tseeb tiag, thiab lawv tau ua kev cai raus dej nyob hauv cov dej Maumoos, thiab muaj Vajtswv txoj kev tshav ntuj puv npo.",
                "17": "Thiab tau hu lawv ua Vajtswv lub koom txoos, los sis Khetos lub koom txoos, txij lub sij hawm ntawd los. Thiab tau muaj tias txhua tus uas tau ua kev cai raus dej los ntawm Vajtswv lub hwj chim thiab txoj cai tau koom nrog nws lub koom txoos.",
                "18": "Thiab tau muaj tias Amas, vim nws muaj Vajtswv txoj cai, nws tsa cov pov thawj; twb tsa ib tug pov thawj los qhuab qhia ib pab uas muaj tsib caug leej, thiab los qhia lawv txog tej yam ntawm Vajtswv lub nceeg vaj.",
                "19": "Thiab nws txib kom lawv tsis txhob qhia ib yam dab tsi tsuas yog tej yam uas nws tau qhia xwb, thiab tej uas tau hais los ntawm cov yaj saub dawb huv lub qhov ncauj.",
                "20": "Muaj tseeb tiag, nws twb txib kom lawv tsis txhob tshaj tawm txog ib yam dab tsi tsuas yog tshaj tawm txog kev hloov siab lees txim thiab kev ntseeg tus Tswv, tus uas tau txhiv nws cov neeg dim.",
                "21": "Thiab nws txib kom lawv tsis txhob muaj kev sib cav sib ceg ib leeg rau ib leeg, tiam sis lawv yuav tsum ntsia tom ntej nrog tib lub qhov muag, muaj tib txoj kev ntseeg thiab tib txoj kev ua kev cai raus dej, muab lawv lub siab sib khi ua ke los ntawm kev koom siab koom ntsws thiab los ntawm kev ib leeg hlub ib leeg.",
                "22": "Thiab nws txib kom lawv qhia zoo li no. Thiab lawv los ua Vajtswv cov me nyuam zoo li no.",
                "23": "Thiab nws txib kom lawv yuav tsum hwm hnub caiv, thiab hwm kom hnub ntawd dawb huv, thiab kom lawv yuav tsum ua tus Tswv lawv tus Vajtswv tsaug txhua hnub.",
                "24": "Thiab nws kuj txib kom cov pov thawj uas nws tau tsa yuav tsum siv lawv txhais tes los khwv rau lawv tus kheej tau noj tau haus.",
                "25": "Thiab lawv tshwj tseg cia ib hnub ntawm txhua lub lim tiam, uas lawv sib sau ua ke tuaj qhia cov neeg, thiab tuaj teev tiam tus Tswv lawv tus Vajtswv, thiab ntxiv, lawv sib sau tuaj ua ke txhua lub sij hawm uas lawv muaj cuab kav ua tau.",
                "26": "Thiab kom cov pov thawj tsis txhob tos kom cov neeg khwv rau lawv tau noj tau haus; tiam sis rau lawv tej hauj lwm lawv yuav tau txais Vajtswv txoj kev tshav ntuj, xwv kom lawv yuav muaj zog ntawm tus Ntsuj Plig zuj zus tuaj, thiab muaj Vajtswv txoj kev txawj ntse, xwv kom lawv yuav qhia nrog Vajtswv lub hwj chim thiab txoj cai.",
                "27": "Thiab ntxiv Amas txib kom cov neeg ntawm lub koom txoos yuav tsum faib lawv tej khoom, txhua tus raws li qhov uas nws muaj; tus uas muaj ntau zog tus ntawd yuav tsum faib ntau zog; thiab tus uas muaj tsawg yuav tsum hais kom tus ntawd muab tsawg xwb; thiab tus uas tsis muaj, yuav tsum muab rau tus ntawd.",
                "28": "Thiab li no lawv yuav tsum faib lawv tej khoom raws li lawv lub siab nyiam thiab tej kev xav zoo rau ntawm Vajtswv, thiab rau cov pov thawj uas ho txom nyem, muaj tseeb tiag, thiab rau txhua tus uas txom nyem thiab liab qab.",
                "29": "Thiab nws hais li no rau lawv, vim yog Vajtswv txib; thiab lawv tau taug kev ncaj ncees rau tus Tswv, ib leeg faib rau ib leeg tsis hais sab cev nqaij daim tawv los sis sab ntsuj plig raws li lawv tej kev txom nyem thiab kev xav tau.",
                "30": "Thiab nim no tau muaj tias lawv ua txhua yam no nyob hauv Maumoos, muaj tseeb tiag, nyob ntawm cov dej Maumoos, nyob hauv cov hav zoov uas nyob ze cov dej Maumoos; muaj tseeb tiag, qhov chaw Maumoos, cov dej Maumoos, tej hav zoov Maumoos, zoo nkauj kawg rau cov uas tau los paub lawv tus Txhiv Dim nyob rau ntawd; muaj tseeb tiag, thiab lawv tau koob hmoov ntau kawg, vim lawv yuav hu nkauj qhuas nws mus ib txhis li.",
                "31": "Thiab tau ua tej yam no nyob ntawm tej ciaj ciam ntawm thaj av, xwv kom vaj ntxwv Nau-as thiaj tsis paub txog tej yam no.",
                "32": "Tiam sis saib seb, tau muaj tias vaj ntxwv Nau-as, vim tau pom ib qho txawv txav nyob hauv cov neeg, xa nws cov tub qhe tuaj soj lawv. Yog li ntawd nyob rau hnub uas lawv sib sau ua ke tuaj mloog tus Tswv txoj lus thiaj ua rau vaj ntxwv Nau-as paub txog lawv.",
                "33": "Thiab nim no vaj ntxwv Nau-as hais tias Amas tab tom txhaub kom cov neeg ntxeev siab tawm tsam nws; yog li ntawd nws xa nws cov tub rog tuaj ua kom lawv puas tsuaj.",
                "34": "Thiab tau muaj tias lwm tus tau ceeb toom Amas thiab tus Tswv cov neeg txog qhov uas vaj ntxwv Nau-as cov tub rog yuav tuaj; yog li ntawd lawv nqa lawv tej tsev pheeb suab ntaub thiab coj lawv tsev neeg thiab khiav mus rau hauv hav zoov.",
                "35": "Thiab lawv muaj kwv yees li plaub puas thiab tsib caug leej."
            },
            "19": {
                "1": "Thiab tau muaj tias tus vaj ntxwv cov tub rog tau rov qab los, vim lawv nrhiav tsis pom tus Tswv cov neeg.",
                "2": "Thiab nim no saib seb, tus vaj ntxwv cov tub rog tsis coob, vim muaj tub rog tsawg dua li qub, thiab pib muaj kev sib cais ntawm cov neeg uas tseem nyob.",
                "3": "Thiab cov neeg feem tsawg pib hais lus tawm tsam tus vaj ntxwv, thiab pib muaj kev sib cav sib ceg hnyav nyob hauv lawv.",
                "4": "Thiab nim no muaj ib tug txiv neej nyob hauv lawv uas muaj npe hu ua Nkide-oos, thiab nws yog ib tug txiv neej muaj zog thiab ib tug yeeb ncuab rau tus vaj ntxwv, yog li ntawd nws rho nws rab ntaj, thiab nws npau taws cog lus tias nws yuav muab tus vaj ntxwv tua.",
                "5": "Thiab tau muaj tias nws nrog tus vaj ntxwv sib tawm tsam; thiab thaum tus vaj ntxwv s pom tias Nkide-oos yuav kov yeej nws, nws tso tes plhuav thiab khiav mus rau saum tus pej thuam uas nyob ze lub tuam tsev.",
                "6": "Thiab Nkide-oos raws nws qab thiab yuav luag mus rau saum tus pej thuam mus tua tus vaj ntxwv, thiab tus vaj ntxwv tsa nws qhov muag ntsia ib puag ncig mus rau lub nroog Seloos, thiab saib seb, cov Neeg Lamas cov tub rog twb tuaj nyob hauv tej ciaj ciam ntawm thaj av.",
                "7": "Thiab nim no tus vaj ntxwv thov nrov nrov nrog kev ntxhov siab, hais tias: Nkide-oos, txhob tua kuv, vim cov Neeg Lamas twb tuaj tawm tsam peb, thiab lawv yuav ua kom peb puas tsuaj; muaj tseeb tiag, lawv yuav ua kom kuv cov neeg puas tsuaj.",
                "8": "Thiab nim no tus vaj ntxwv twb tsis txhawj txog nws cov neeg npaum li nws txhawj txog nws tus kheej txoj sia; txawm li ntawd los, Nkide-oos tau tseg nws txoj sia.",
                "9": "Thiab tus vaj ntxwv txib kom cov neeg khiav ntawm cov Neeg Lamas, thiab nws tus kheej tau khiav ua ntej lawv, thiab lawv tau khiav mus rau hauv hav zoov, nrog lawv cov poj niam thiab lawv cov me nyuam.",
                "10": "Thiab tau muaj tias cov Neeg Lamas tau caum lawv, thiab txhom tau lawv, thiab pib muab lawv tua.",
                "11": "Nim no tau muaj tias tus vaj ntxwv txib kom tag nrho cov txiv neej yuav tsum tso tseg lawv cov poj niam thiab cov me nyuam, thiab khiav ntawm cov Neeg Lamas.",
                "12": "Nim no tau muaj ntau leej uas tsis kam tso lawv tseg, tiam sis yeem nyob thiab piam sij nrog lawv. Thiab cov seem tshuav tau tso lawv cov poj niam thiab lawv cov me nyuam tseg thiab khiav mus.",
                "13": "Thiab tau muaj tias cov uas nyob nrog lawv cov poj niam thiab lawv cov me nyuam hais kom lawv cov ntxhais uas zoo nkauj sawv los mus thiab thov kom cov Neeg Lamas tsis txhob muab lawv tua.",
                "14": "Thiab tau muaj tias cov Neeg Lamas muaj kev khuv leej rau lawv, vim qhov uas lawv cov poj niam zoo nkauj ntxim cov Neeg Lamas lub siab.",
                "15": "Yog li ntawd cov Neeg Lamas tau tseg lawv txoj sia, thiab txhom lawv thiab coj lawv rov qab mus rau tom thaj av Nifais, thiab txaus siab cia lawv nyob hauv thaj av, yog hais tias lawv muab vaj ntxwv Nau-as mus rau hauv cov Neeg Lamas tes, thiab muab lawv tej khoom, ib nrab kiag ntawm tag nrho tej uas lawv muaj, ib nrab ntawm lawv tej kub, thiab lawv tej nyiaj, thiab tag nrho lawv tej khoom uas muaj nuj nqis, thiab li no lawv yuav tau them se rau cov Neeg Lamas tus vaj ntxwv ib xyoos dhau ib xyoos.",
                "16": "Thiab nim no ntawm tus vaj ntxwv cov tub, muaj ib tug nrog cov uas raug txhom, nws lub npe hu ua Leehais.",
                "17": "Thiab nim no Leehais tsis xav kom nws txiv raug puas tsuaj; txawm li ntawd los, Leehais yeej paub txog nws txiv tej kev ua phem, vim nws tus kheej yog ib tug neeg ncaj.",
                "18": "Thiab tau muaj tias Nkide-oos nyiag xa ib co neeg mus rau hauv hav zoov, mus nrhiav tus vaj ntxwv thiab cov uas nrog nws. Thiab tau muaj tias lawv ntsib tag nrho cov neeg nyob hauv hav zoov, tsuas yog tshuav tus vaj ntxwv thiab nws cov pov thawj.",
                "19": "Nim no lawv tau cog lus rau hauv lawv lub siab hais tias lawv yuav rov qab mus rau tom thaj av Nifais, thiab yog hais tias lawv cov poj niam thiab lawv cov me nyuam, thiab cov uas nrog lawv nyob raug tua tuag tas lawm, ces lawv yuav nrhiav kev ua pauj, thiab ua kom lawv piam sij nrog lawv.",
                "20": "Thiab tus vaj ntxwv txib kom lawv tsis txhob rov qab mus; thiab lawv npau taws rau tus vaj ntxwv, thiab ua kom nws raug tsim txom, twb xuas hluav taws hlawv kom nws tuag.",
                "21": "Thiab lawv tab tom yuav txhom cov pov thawj thiab muab lawv tua, thiab cov pov thawj khiav dim ntawm lawv mus.",
                "22": "Thiab tau muaj tias lawv tab tom yuav rov qab mus rau tom thaj av Nifais, thiab lawv ntsib Nkide-oos cov neeg. Thiab Nkide-oos cov neeg qhia rau lawv tag nrho tej uas tau muaj rau lawv cov poj niam thiab lawv cov me nyuam; thiab hais tias cov Neeg Lamas txaus siab cia lawv nyob hauv thaj av yog lawv them se rau cov Neeg Lamas ib nrab ntawm tag nrho tej uas lawv muaj.",
                "23": "Thiab cov neeg qhia rau Nkide-oos cov neeg tias lawv tau muab tus vaj ntxwv tua lawm, thiab nws cov pov thawj tau khiav dim mus deb rau hauv hav zoov.",
                "24": "Thiab tau muaj tias tom qab lawv tau sib ntsib, lawv rov qab mus rau tom thaj av Nifais, zoo siab hlo, vim lawv cov poj niam thiab cov me nyuam tsis raug tua; thiab lawv qhia rau Nkide-oos qhov uas lawv tau ua rau vaj ntxwv Nau-as.",
                "25": "Thiab tau muaj tias cov Neeg Lamas tus vaj ntxwv lav lus rau lawv, hais tias nws cov neeg yuav tsis muab lawv tua.",
                "26": "Thiab Leehais, tus uas yog vaj ntxwv Nau-as tus tub, vim cov neeg muab lub teb chaws rau nws kav, lav lus rau cov Neeg Lamas tus vaj ntxwv hais tias nws cov neeg yuav them se rau nws, twb yog ib nrab ntawm tag nrho tej uas lawv muaj.",
                "27": "Thiab tau muaj tias Leehais pib txhim tsa lub teb chaws thiab tsim kev thaj yeeb nyob hauv nws cov neeg.",
                "28": "Thiab cov Neeg Lamas tus vaj ntxwv tso ib co tub zov nyas tuaj zov ib puag ncig thaj av, xwv kom nws yuav ceev tau Leehais cov neeg nyob hauv thaj av, xwv kom lawv yuav tsis khiav mus rau hauv hav zoov; thiab nws muab cov se uas nws tau txais ntawm cov Neeg Nifais los yug nws cov tub zov nyas.",
                "29": "Thiab nim no vaj ntxwv Leehais muaj kev thaj yeeb tsis tu ncua nyob hauv nws lub teb chaws tau li ob xyoos, uas cov Neeg Lamas tsis thab lawv los sis nrhiav kev ua kom lawv puas tsuaj."
            },
            "20": {
                "1": "Nim no muaj ib qho chaw nyob hauv Seloos uas cov Neeg Lamas tej ntxhais tuaj sib sau ua ke hu nkauj, thiab seev cev, thiab ua kom lawv zoo siab.",
                "2": "Thiab tau muaj tias muaj ib hnub lawv ib pab uas tsawg tuaj sib sau ua ke hu nkauj thiab seev cev.",
                "3": "Thiab nim no vaj ntxwv Nau-as cov pov thawj, vim lawv txaj muag rov qab mus rau tom thaj av Nifais, muaj tseeb tiag, thiab kuj ntshai tias cov neeg yuav muab lawv tua, yog li ntawd lawv thiaj tsis kam rov qab mus rau lawv tej poj niam thiab tej me nyuam.",
                "4": "Thiab vim lawv nyob rau hauv hav zoov, thiab lawv pom cov Neeg Lamas tej ntxhais, lawv thiaj nkaum thiab ntsia lawv;",
                "5": "Thiab thaum cov Neeg Lamas tej ntxhais ob peb leeg tuaj sib sau ua ke seev cev, lawv tawm ntawm lawv tej chaw nkaum los thiab txhom cov Neeg Lamas tej ntxhais thiab coj lawv mus rau hauv hav zoov; muaj tseeb tiag, lawv coj nees nkaum plaub leeg ntawm cov Neeg Lamas tej ntxhais mus rau hauv hav zoov.",
                "6": "Thiab tau muaj tias thaum cov Neeg Lamas paub tias lawv tej ntxhais ploj lawm, lawv npau taws rau Leehais cov neeg, vim lawv xav tias ntshe yog Leehais cov neeg.",
                "7": "Yog li ntawd lawv xa lawv cov tub rog tuaj; muaj tseeb tiag, twb yog cov Neeg Lamas tus vaj ntxwv uas coj nws cov neeg; thiab lawv tuaj rau pem thaj av Nifais ua kom Leehais cov neeg puas tsuaj.",
                "8": "Thiab nim no Leehais tuaj saum tus pej thuam pom lawv, nws twb tau pom tag nrho lawv tej kev npaj ua rog; yog li ntawd nws sib sau nws cov neeg tuaj ua ke, thiab nkaum tos lawv nyob hauv tej nras thiab hauv hav zoov.",
                "9": "Thiab tau muaj tias thaum cov Neeg Lamas tuaj txog, Leehais cov neeg pib tawm ntawm lawv tej chaw nkaum los tawm tsam lawv, thiab pib muab lawv tua.",
                "10": "Thiab tau muaj tias npluav rog tab tom yog ib npluav uas mob kawg nkaus, vim lawv sib tua zoo li tej tsov ntxhuav tom lawv tej tsiaj noj.",
                "11": "Thiab tau muaj tias Leehais cov neeg pib raws cov Neeg Lamas khiav ua ntej lawv; tiam sis lawv twb tsis coob npaum li ib nrab ntawm cov Neeg Lamas. Tiam sis lawv tua kom ceev lawv txoj sia, thiab lawv cov poj niam, thiab lawv cov me nyuam; yog li ntawd lawv sib zog sib tua yam li tej zaj.",
                "12": "Thiab tau muaj tias Leehais cov neeg pom cov Neeg Lamas tus vaj ntxwv nyob nrog lawv cov neeg tuag; tiam sis nws tseem tsis tau tuag, nws raug mob thiab nws cov neeg tso nws tseg rau hauv av, vim nws cov neeg khiav tawm nrawm heev li.",
                "13": "Thiab lawv coj nws thiab qhwv nws tej qhov txhab, thiab coj nws mus rau Leehais, thiab hais tias: Saib seb, nov yog cov Neeg Lamas tus vaj ntxwv; vim nws mob nws tau qaug nrog lawv cov neeg tuag, thiab lawv tau tso nws tseg; thiab saib seb, peb coj nws los rau koj; thiab nim no cia peb muab nws tua.",
                "14": "Tiam sis Leehais hais rau lawv tias: Nej tsis txhob tua nws, tiam sis coj nws los ntawm no xwv kom kuv pom nws. Thiab lawv coj nws los. Thiab Leehais hais rau nws tias: Yog vim li cas es nej thiaj tuaj ua rog tawm tsam kuv cov neeg? Saib seb, kuv cov neeg twb tsis tau rhuav kev lav lus uas kuv lav rau koj; yog li ntawd, vim li cas koj thiaj li rhuav tej lus uas koj lav rau kuv cov neeg?",
                "15": "Thiab nim no tus vaj ntxwv hais tias: Kuv tau rhuav tej lus uas tau lav vim koj cov neeg tau nyiag kuv cov neeg tej ntxhais; yog li ntawd, kuv npau taws kuv thiaj tau hais kom kuv cov neeg tuaj ua rog tawm tsam koj cov neeg.",
                "16": "Thiab nim no Leehais twb tsis tau hnov dab tsi txog tej xwm no; yog li ntawd nws hais tias: Kuv yuav tshawb hauv kuv cov neeg thiab txhua tus uas tau ua tej no yuav raug piam sij. Yog li ntawd nws hais kom tshawb nrhiav nyob hauv nws cov neeg.",
                "17": "Nim no thaum Nkide-oos hnov tej no, vim nws yog vaj ntxwv tus thawj tub rog, nws txav zog mus thiab hais rau tus vaj ntxwv tias: Kuv thov koj txhob rawm maj, thiab tsis txhob tshawb hauv cov neeg no, thiab tsis txhob liam tej no rau lawv.",
                "18": "Puas yog koj tsis nco qab txog koj txiv cov pov thawj, uas cov neeg no nrhiav kev ua kom puas tsuaj? Thiab tsis yog lawv nyob tom hav zoov los? Thiab lawv tsis yog cov uas tau nyiag cov Neeg Lamas tej ntxhais los?",
                "19": "Thiab nim no, saib seb, thiab qhia tej yam no rau tus vaj ntxwv, xwv kom nws yuav qhia rau nws cov neeg kom lawv tsis txhob npau taws rau peb; vim saib seb lawv tab tom npaj tuaj tawm tsam peb; thiab saib seb peb kuj tsis muaj coob.",
                "20": "Thiab saib seb, lawv tuaj nrog lawv tej tsoom tub rog coob; thiab tsuas yog hais tias tus vaj ntxwv hais kom lawv tsis txhob npau taws rau peb, tsis li ces peb yuav tsum piam sij.",
                "21": "Vim tsis tau muaj raws li Anpinadais tej lus los, tej uas nws tau qhia tej yuav muaj los yav tom ntej tawm tsam peb—thiab tag nrho tej no vim yog peb tsis mloog tus Tswv tej lus, thiab tsis tig ncaim ntawm peb tej kev ua phem?",
                "22": "Thiab nim no cia peb daws tus vaj ntxwv txoj kev chim, thiab peb ua kom tau li tej lus uas peb tau lav rau nws; vim peb ua qhev yuav zoo dua peb tas peb txoj sia; yog li ntawd, cia peb tsis txhob ua kom muaj nqaij ntuag ntshav nrog ntau ntxiv.",
                "23": "Thiab nim no Leehais qhia rau cov Neeg Lamas tus vaj ntxwv txhua yam ntsig txog nws txiv, thiab cov pov thawj uas tau khiav mus rau hauv hav zoov, thiab muab qhov uas txhom cov Neeg Lamas tej ntxhais tso rau lawv.",
                "24": "Thiab tau muaj tias tus vaj ntxwv thiaj tsis chim rau Leehais cov neeg; thiab nws hais rau lawv tias: Cia peb mus ntsib kuv cov neeg, tsis txhob nqa ntaj riam; thiab kuv cog lus rau koj nrog kev lav lus hais tias kuv cov neeg yuav tsis tua koj cov neeg.",
                "25": "Thiab tau muaj tias lawv raws cov Neeg Lamas tus vaj ntxwv qab, thiab mus ntsib cov Neeg Lamas, tsis nqa ntaj riam. Thiab tau muaj tias lawv mus ntsib cov Neeg Lamas; thiab cov Neeg Lamas tus vaj ntxwv nyo hau rau lawv, thiab thov kom zam rau Leehais cov neeg.",
                "26": "Thiab thaum cov Neeg Lamas pom Leehais cov neeg, pom tias lawv tsis nqa ntaj riam, lawv muaj kev khuv leej rau lawv thiab tsis npau taws rau lawv, thiab rov qab mus rau tom lawv thaj av nrog lawv tus vaj ntxwv nrog kev thaj yeeb."
            },
            "21": {
                "1": "Thiab tau muaj tias Leehais thiab nws cov neeg rov qab mus rau tom lub nroog Nifais, thiab rov qab pib muaj kev thaj yeeb nyob hauv thaj av.",
                "2": "Thiab tau muaj tias tom qab ntau hnub, cov thawj coj ntawm cov Neeg Lamas rov pib txhaub kom lawv cov neeg npau taws rau cov Neeg Nifais, thiab lawv pib tuaj rau hauv tej ciaj ciam ntawm thaj av ib puag ncig.",
                "3": "Nim no lawv tsis kam tua cov Neeg Nifais, vim yog tej lus uas lawv tus vaj ntxwv tau lav rau Leehais; tiam sis lawv pheej ntaus Leehais cov neeg tej plhu, thiab yuam cai rau lawv; thiab pib muab tej nra hnyav rau lawv lub nraub qaum, thiab tsav lawv ib yam li lawv tsav ib tug luj hais tsis tau lus—",
                "4": "Muaj tseeb tiag, tau muaj tag nrho tej no xwv kom yuav muaj raws li tus Tswv txoj lus.",
                "5": "Thiab nim no cov Neeg Nifais tej kev txom nyem hnyav heev, thiab yeej tsis muaj kev rau lawv khiav dim ntawm cov Neeg Lamas tes, vim cov Neeg Lamas tau vij lawv nyob rau txhua txhia sab.",
                "6": "Thiab tau muaj tias cov Neeg Nifais pib yws rau tus vaj ntxwv vim yog lawv tej kev txom nyem; thiab lawv pib xav mus tawm tsam ua rog nrog cov Neeg Lamas. Thiab lawv tej lus yws ua rau tus vaj ntxwv xeeb txob heev; yog li ntawd nws cia lawv mus ua raws li lawv siab xav.",
                "7": "Thiab lawv sib sau tuaj ua ke dua, thiab hnav lawv tej cuab yeej ua rog, thiab tawm mus tawm tsam cov Neeg Lamas, mus raws kom lawv khiav tawm ntawm lawv thaj av mus.",
                "8": "Thiab tau muaj tias cov Neeg Lamas kov yeej lawv, thiab ua rau lawv thim rov qab, thiab tua lawv tuag coob leej.",
                "9": "Thiab nim no muaj ib txoj kev nyiav thiab kev quaj ntsuag loj nyob hauv Leehais cov neeg, tus poj ntsuam quaj ntsuag rau nws tus txiv, tus tub thiab tus ntxhais quaj ntsuag rau nkawd txiv, thiab cov kwv tij quaj ntsuag rau lawv cov kwv tij.",
                "10": "Nim no muaj poj ntsuam coob heev nyob hauv thaj av, thiab lawv quaj heev ib hnub dhau ib hnub, vim txoj kev ntshai heev txog cov Neeg Lamas tau los rau lawv.",
                "11": "Thiab tau muaj tias lawv tej kev quaj tsis tu ncua txhaub Leehais cov neeg uas tseem tshuav kom npau taws rau cov Neeg Lamas; thiab lawv rov qab mus ua rog dua, tiam sis cov Neeg Lamas ua rau lawv thim rov qab dua, thiab lawv tuag coob leej.",
                "12": "Muaj tseeb tiag, lawv rov mus dua uas yog zaum peb, thiab raug ib yam nkaus li qub; thiab cov uas tsis tuag rov qab los rau tom lub nroog Nifais.",
                "13": "Thiab lawv txo lawv lub hwj chim mus ti nkaus rau hauv av, muab lawv tus kheej ywj rau tus quab ntawm kev ua qhev, cia lawv tus kheej raug ntaus, thiab raug tav mus rau ub rau no, thiab ris nra hnyav, raws li lawv cov yeeb ncuab lub siab nyiam.",
                "14": "Thiab lawv tau txo lawv lub hwj chim twb txo hwj chim kom kawg siab kawg ntsws; thiab lawv thov kawg siab kawg ntsws rau Vajtswv; muaj tseeb tiag, lawv twb thov tas hnub rau lawv tus Vajtswv xwv kom nws yuav coj lawv dim ntawm lawv tej kev txom nyem.",
                "15": "Thiab nim no tus Tswv qeeb hnov lawv tej lus thov vim yog lawv tej kev ua phem; txawm li ntawd los tus Tswv yeej hnov lawv tej lus thov, thiab pib ua rau cov Neeg Lamas lub siab mos muag, uas ua rau lawv pib txo kom lawv tej nra sib me ntsis; tiam sis tus Tswv tsis tau pom zoo coj lawv dim ntawm kev ua qhev.",
                "16": "Thiab tau muaj tias lawv maj mam pib vam meej nyob hauv thaj av, thiab pib cog noob qoob loos nplua mias ntau ntxiv, thiab yug tej pab tsiaj, thiab tsiaj txhu, xwv kom lawv thiaj tsis tau nyiaj tshaib yoo nqhis.",
                "17": "Nim no muaj poj niam coob, coob dua li muaj txiv neej; yog li ntawd vaj ntxwv Leehais txib kom txhua tus txiv neej yuav tsum faib kev noj haus rau cov poj ntsuam thiab lawv cov me nyuam, xwv kom lawv thiaj tsis tuag tshaib; thiab lawv ua li no vim yog lawv muaj coob leej uas raug tua tuag.",
                "18": "Nim no Leehais cov neeg nyob ua ib pab npaum li uas lawv muaj cuab kav ua, thiab saib xyuas lawv tej qoob loos thiab lawv tej tsiaj;",
                "19": "Thiab vaj ntxwv Leehais twb tsis tso siab cia nws tus kheej mus rau sab ntsa loog sab nraud, tsuas yog hais tias nws coj nws cov tub zov nyas nrog nws mus, ntshai hais tias tsam muaj tej yam dab tsi ho ua rau nws poob mus rau hauv cov Neeg Lamas tes.",
                "20": "Thiab nws txib kom nws cov neeg yuav tsum zov thaj av ib puag ncig, seb los ntawm tej yam dab tsi lawv puas yuav txhom tau cov pov thawj uas khiav mus rau hauv hav zoov, cov uas tau nyiag cov Neeg Lamas tej ntxhais, thiab tau txob kom muaj kev puas tsuaj loj los rau lawv.",
                "21": "Vim lawv xav txhom cov pov thawj ntawd xwv kom lawv yuav rau txim rau lawv; vim cov pov thawj ntawd tau los rau hauv thaj av Nifais thaum tsaus ntuj, thiab nyiag lawv tej qoob loos thiab lawv tej khoom muaj nuj nqis ntau yam nqa mus; yog li ntawd lawv thiaj li nkaum tos lawv.",
                "22": "Thiab tau muaj tias tsis muaj kev kub ntxhov ntxiv ntawm cov Neeg Lamas thiab Leehais cov neeg, twb mus txog rau thaum Amoos thiab nws cov kwv tij tuaj rau hauv thaj av.",
                "23": "Thiab vim vaj ntxwv Leehais thiab nws cov tub zov nyas tau mus rau sab rooj vag sab nraud ntawm lub nroog, lawv mus pom Amoos thiab nws cov kwv tij; thiab xav hais tias lawv yog Nau-as cov pov thawj yog li ntawd nws thiaj txib kom muab lawv txhom thiab khi, thiab muab tso rau hauv lub tsev kaw. Thiab yog hais tias lawv yog Nau-as cov pov thawj ces ntshe nws twb txib kom muab lawv tua.",
                "24": "Tiam sis thaum nws paub hais tias lawv tsis yog, tiam sis hais tias lawv yog nws cov kwv tij, thiab tau tuaj nram thaj av Xalahelas tuaj, nws xyiv fab heev kawg nkaus li.",
                "25": "Nim no vaj ntxwv Leehais tau xa, ua ntej Amoos tuaj, ib pab neeg tsawg mus nrhiav thaj av Xalahelas; tiam sis lawv mus nrhiav tsis tau, thiab lawv tau poob zoo hauv hav zoov.",
                "26": "Txawm li ntawd los, lawv nrhiav tau ib thaj av uas muaj neeg nyob; muaj tseeb tiag, ib thaj av uas muaj pob txha qhuav nyob thoob plaws; muaj tseeb tiag, ib thaj av uas tau muaj neeg nyob thiab tau raug puas tsuaj; thiab vim lawv xav hais tias thaj av ntawd yog thaj av Xalahelas, lawv thiaj rov qab los rau thaj av Nifais, lawv los txog tej ciaj ciam ntawm thaj av ua ntej ob peb hnub Amoos tuaj.",
                "27": "Thiab lawv nqa tau ib phau ceev xwm txheej nrog lawv los, twb yog ib phau ceev xwm txheej ntawm cov neeg uas lawv mus pom tej pob txha; thiab phau ceev xwm txheej yog muab sau rau saum cov phiaj quav hlau.",
                "28": "Thiab nim no Leehais rov qab xyiv fab dua thaum Amoos qhia rau nws hais tias vaj ntxwv Mauxiyas muaj ib lub txiaj ntsim los ntawm Vajtswv, uas nws thiaj muaj peev xwm txhais tau tej lus sau ntawd; muaj tseeb tiag, thiab Amoos los kuj zoo siab.",
                "29": "Tiam sis Amoos thiab nws cov kwv tij tu siab puv npo vim lawv cov kwv tij coob coob leej raug tua tuag;",
                "30": "Thiab vim yog vaj ntxwv Nau-as thiab nws cov pov thawj tau ua rau cov neeg ua ntau yam txhaum thiab ntau yam phem tawm tsam Vajtswv; thiab lawv kuj quaj ntsuag hais tias Anpinadais tuag lawm; thiab quaj ntsuag hais tias Amas thiab cov neeg uas nrog nws tau khiav mus, cov uas tau tsa Vajtswv ib lub koom txoos los ntawm Vajtswv lub zog thiab lub hwj chim, thiab los ntawm kev ntseeg rau tej lus uas Anpinadais tau hais.",
                "31": "Muaj tseeb tiag, lawv quaj ntsuag hais tias lawv tau khiav mus, vim lawv tsis paub xyov lawv khiav mus dua twg lawm. Nim no, yog mus tau, ces lawv twb zoo siab hlo mus koom nrog lawv, vim lawv tus kheej twb tau khi lus nrog Vajtswv los ua hauj lwm rau nws thiab coj nws tej lus txib.",
                "32": "Thiab nim no txij thaum Amoos tuaj, vaj ntxwv Leehais thiab coob leej ntawm nws cov neeg kuj tau khi lus nrog Vajtswv, kom ua hauj lwm rau nws thiab ua raws li nws tej lus txib.",
                "33": "Thiab tau muaj tias vaj ntxwv Leehais thiab coob leej ntawm nws cov neeg xav ua kev cai raus dej; tiam sis tsis muaj leej twg nyob hauv thaj av uas muaj txoj cai los ntawm Vajtswv los. Thiab Amoos tsis kam ua yam no, vim nws xav tias nws yog ib tug tub qhe uas tsis tsim nyog.",
                "34": "Yog li ntawd lub sij hawm ntawd vaj ntxwv Leehais thiab nws cov neeg tsis tau tsa ib lub koom txoos rau lawv tus kheej, tos ntsoov tus Tswv tus Ntsuj Plig. Nim no lawv xav kom lawv zoo ib yam li Amas thiab cov neeg uas nrog nws, cov uas tau khiav mus rau hauv hav zoov.",
                "35": "Lawv xav ua kev cai raus dej los ua tim khawv thiab ua pov thawj hais tias lawv txaus siab los ua hauj lwm rau Vajtswv nrog tag nrho lawv lub siab; txawm li ntawd los lawv tseem tau ncua lub sij hawm; thiab mam qhia ib zaj txog qhov uas lawv ua kev cai raus dej tom qab no.",
                "36": "Thiab nim no tag nrho tej kev tawm tswv yim ntawm Amoos thiab nws cov neeg, thiab ntawm vaj ntxwv Leehais thiab nws cov neeg, yog npaj los kom coj tau lawv khiav dim ntawm cov Neeg Lamas tes thiab ntawm kev poob cev qhev."
            },
            "22": {
                "1": "Thiab nim no tau muaj tias Amoos thiab vaj ntxwv Leehais pib sab laj nrog cov neeg saib lawv yuav ua li cas thiaj coj tau lawv dim ntawm kev ua qhev; thiab nkawd txib kom tag nrho cov neeg sib sau lawv tus kheej tuaj ua ke; thiab nkawd ua li no xwv kom nkawd tau cov neeg lub suab txog qhov ntawd.",
                "2": "Thiab tau muaj tias lawv nrhiav tsis tau kev coj kom lawv dim ntawm kev ua qhev, tsuas yog hais tias lawv coj lawv cov poj niam thiab me nyuam, thiab lawv tej pab tsiaj, thiab lawv tej tsiaj txhu, thiab lawv tej tsev pheeb suab ntaub, thiab khiav mus rau hauv hav zoov; vim cov Neeg Lamas muaj coob heev, yog hais tias Leehais cov neeg xav ua kom lawv tus kheej dim ntawm kev ua qhev los ntawm kev siv ntaj riam, lawv yuav tsis muaj peev xwm tawm tsam cov Neeg Lamas.",
                "3": "Nim no tau muaj tias Nkide-oos mus sawv ntawm tus vaj ntxwv lub xub ntiag, thiab hais rau nws tias: Nim no auj vaj ntxwv es, koj twb mloog kuv cov lus los txog txij no, ntau zaus thaum uas peb sib ntaus sib tua nrog peb cov kwv tij, cov Neeg Lamas.",
                "4": "Thiab nim no auj vaj ntxwv es, yog koj xav hais tias kuv yog ib tug tub qhe uas tsim nqi, los sis yog koj tau mloog kuv cov lus hlo li los txog nim no, thiab kuv cov lus twb pab koj, zoo ib yam li ntawd kuv thov kom koj mloog kuv cov lus zaum no, thiab kuv yuav ua koj tus tub qhe thiab coj cov neeg no dim tawm ntawm kev ua qhev.",
                "5": "Thiab tus vaj ntxwv cia rau nws hais lus. Thiab Nkide-oos hais rau nws tias:",
                "6": "Saib seb txoj kev tom qaum tsev, mus nraum sab ntsa loog, uas nyob ntawm lub nroog sab nraud. Cov Neeg Lamas, los sis cov Neeg Lamas cov tub zov kev, qaug cawv thaum tsaus ntuj; yog li ntawd cia peb xa ib zaj lus tshaj tawm mus rau tag nrho cov neeg no kom lawv sau lawv tej tsiaj thiab tej tsiaj txhu los ua ke, xwv kom lawv yuav tav tau tej tsiaj ntawd mus rau hauv hav zoov thaum tsaus ntuj.",
                "7": "Thiab kuv yuav mus raws li koj lo lus txib thiab them se cawv txiv hmab zaum kawg rau cov Neeg Lamas, thiab lawv yuav qaug cawv; thiab peb yuav mus txoj kev uas tsis muaj neeg paub uas nyob sab laug ntawm lawv lub yeej thaum lawv qaug cawv thiab tsaug zog.",
                "8": "Yog li no peb yuav khiav mus rau hauv hav zoov nrog peb cov poj niam thiab cov me nyuam, peb tej tsiaj, thiab peb tej tsiaj txhu; thiab peb yuav mus ze ntawm thaj av Sailos tej ciaj ciam.",
                "9": "Thiab tau muaj tias tus vaj ntxwv mloog Nkide-oos cov lus.",
                "10": "Thiab vaj ntxwv Leehais txib kom nws cov neeg sau lawv tej tsiaj los ua ke; thiab nws xa se cawv txiv hmab mus rau cov Neeg Lamas; thiab nws kuj xa cawv txiv hmab ntau ntxiv, ua ib qho khoom plig rau lawv; thiab lawv haus tej cawv txiv hmab uas vaj ntxwv Leehais tau xa mus rau lawv yam qhuas ntxhias.",
                "11": "Thiab tau muaj tias vaj ntxwv Leehais cov neeg tau khiav thaum tsaus ntuj mus rau hauv hav zoov nrog lawv tej tsiaj thiab lawv tej tsiaj txhu, thiab lawv mus ze ntawm thaj av Sailos tej ciaj ciam hauv hav zoov, thiab lawv lug kev mus rau thaj av Xalahelas, uas yog Amoos thiab nws cov kwv tij coj lawv.",
                "12": "Thiab lawv nqa tag nrho lawv tej kub, thiab tej nyiaj, thiab lawv tej khoom uas muaj nuj nqis, tej uas lawv ris taus, thiab lawv tej khoom noj nrog lawv, mus rau hauv hav zoov; thiab lawv yeej meem mus ntxiv.",
                "13": "Thiab tom qab ntau hnub nyob hauv hav zoov lawv los txog hauv thaj av Xalahelas, thiab los koom nrog Mauxiyas cov neeg, thiab los zwm rau nws.",
                "14": "Thiab tau muaj tias Mauxiyas tos txais lawv nrog kev xyiv fab; thiab nws kuj tau txais lawv tej ceev xwm txheej, thiab tej ceev xwm txheej uas Leehais cov neeg nrhiav tau.",
                "15": "Thiab nim no tau muaj tias thaum cov Neeg Lamas pom tias Leehais cov neeg tau khiav tawm ntawm thaj av thaum tsaus ntuj, lawv xa ib pab tub rog mus rau hauv hav zoov mus caum lawv;",
                "16": "Thiab tom qab lawv mus caum lawv tau ob hnub, lawv tsis muaj cuab kav taug lawv tej hneev taw ntxiv lawm; yog li ntawd lawv poob zoo nyob hauv hav zoov."
            },
            "23": {
                "intro": "Ib zaj txog Amas thiab tus Tswv cov neeg, cov uas vaj ntxwv Nau-as cov neeg tau raws khiav mus rau hauv hav zoov.",
                "1": "Nim no tus Tswv tau ceeb toom Amas tias vaj ntxwv Nau-as cov tub rog yuav tuaj tawm tsam lawv, thiab vim Amas tau qhia rau nws cov neeg paub, yog li ntawd lawv sau lawv tej pab tsiaj los ua ke, thiab sau lawv tej qoob loos, thiab khiav mus rau hauv hav zoov ua ntej vaj ntxwv Nau-as cov tub rog.",
                "2": "Thiab tus Tswv txhawb lawv lub dag lub zog, xwv kom vaj ntxwv Nau-as cov neeg tsis muaj peev xwm tuaj caum tau lawv rhuav kom lawv puas tsuaj.",
                "3": "Thiab lawv khiav tau yim hnub ke mus rau hauv hav zoov.",
                "4": "Thiab lawv mus txog rau ib thaj av, muaj tseeb tiag, twb yog ib thaj av uas zoo nkauj heev thiab xis nyob heev, ib thaj av uas muaj dej huv huv.",
                "5": "Thiab lawv rub lawv tej tsev pheeb suab ntaub, thiab pib mus ncaws teb, thiab pib ua vaj ua tsev; muaj tseeb tiag, lawv nquag, thiab sib zog khwv heev li.",
                "6": "Thiab cov neeg xav kom Amas ua lawv tus vaj ntxwv, vim nws cov neeg hlub nws heev.",
                "7": "Tiam sis nws hais rau lawv tias: Saib seb, tsis tsim nyog uas peb yuav muaj ib tug vaj ntxwv; vim tus Tswv hais li no: Nej tsis txhob saib ib tug neeg siab dua lwm tus, los sis ib tug tsis txhob xav tias nws zoo dua lwm tus; yog li ntawd kuv hais rau nej tias tsis tsim nyog uas nej yuav muaj ib tug vaj ntxwv.",
                "8": "Txawm li ntawd los, yog ua tau, es nej muaj cov neeg ncaj ncees los ua nej tej vaj ntxwv tas mus li, ces yuav zoo rau nej muaj ib tug vaj ntxwv.",
                "9": "Tiam sis nco ntsoov txog vaj ntxwv Nau-as thiab nws cov pov thawj tej kev ua phem; thiab kuv tus kheej tau mag ib rooj ntxiab, thiab tau ua ntau yam uas txaus ntxub raws li tus Tswv lub qhov muag pom, uas ua rau kuv hloov siab lees txim mob heev;",
                "10": "Txawm li ntawd los, tom qab muaj kev txom nyem ntau, tus Tswv tau hnov kuv lub suab taij, thiab tau teb kuv tej lus thov, thiab tau muab kuv ua ib rab cuab yeej nyob hauv nws txhais tes coj tau nej coob coob leej los paub txog nws qhov tseeb.",
                "11": "Txawm li ntawd los, qhov no kuv tsis khav, vim kuv tsis tsim nyog khav txog kuv tus kheej.",
                "12": "Thiab nim no kuv hais rau nej tias, nej raug vaj ntxwv Nau-as quab yuam, thiab raug ua tauj ua qhev rau nws thiab nws cov pov thawj, thiab raug lawv coj mus ua ntau yam phem; yog li ntawd tej hlua ntawm kev ua phem tau khi nej.",
                "13": "Thiab nim no vim Vajtswv lub hwj chim tau tso nej dim ntawm tej hlua no; muaj tseeb tiag, twb dim ntawm vaj ntxwv Nau-as thiab nws cov neeg tes, thiab dim ntawm tej hlua ntawm kev ua phem, yog li ntawd kuv thov kom nej nyob ruaj nrees rau ntawm txoj kev ywj pheej no uas tus Tswv tau ua rau nej nyob ywj siab, thiab kom nej tsis txhob tso siab rau ib tug neeg twg los ua ib tug vaj ntxwv kav nej.",
                "14": "Thiab tsis txhob tso siab rau ib tug neeg twg los ua nej tus xib hwb los sis tus qhuab qhia, tsuas yog hais tias nws yog ib tug neeg ntawm Vajtswv, uas taug ntshis nws tej kev thiab ua raws li nws tej lus txib.",
                "15": "Amas tau qhia nws cov neeg li no, kom txhua tus neeg hlub nws tus neeg zej zog ib yam li nws tus kheej, xwv kom tsis txhob muaj kev sib cav sib ceg nyob hauv lawv.",
                "16": "Thiab nim no, Amas yog lawv tus pov thawj hlob, vim nws yog tus tsim lawv lub koom txoos.",
                "17": "Thiab tau muaj tias tsis muaj leej twg txais tau txoj cai los tshaj tawm los sis qhuab qhia tsuas yog Vajtswv muab los ntawm Amas. Yog li ntawd nws tsa tag nrho lawv cov pov thawj thiab tag nrho lawv cov xib hwb; thiab nws tsis tau tsa ib tug twg tsuas yog lawv yog neeg ncaj ncees xwb.",
                "18": "Yog li ntawd lawv tau saib xyuas lawv cov neeg, thiab tau qhia lawv ntau yam txog kev ncaj ncees.",
                "19": "Thiab tau muaj tias lawv pib vam meej heev nyob hauv thaj av; thiab lawv muab thaj av hu ua Helas.",
                "20": "Thiab tau muaj tias lawv tau huaj vam thiab vam meej heev nyob hauv thaj av Helas; thiab lawv ua ib lub nroog, uas lawv muab hu ua lub nroog Helas.",
                "21": "Txawm li ntawd los, tus Tswv pom tias tsim nyog qhuab ntuas nws cov neeg; muaj tseeb tiag, nws sim lawv kev ua siab ntev thiab lawv txoj kev ntseeg.",
                "22": "Txawm li ntawd los—tus uas tso siab rau tus Tswv, tus Tswv yuav muab tus ntawd tsa sawv thaum txog hnub kawg. Muaj tseeb tiag, thiab tau muaj li no rau cov neeg no.",
                "23": "Vim saib seb, kuv qhia rau nej paub tias cov Neeg Lamas coj lawv mus rau kev ua cev qhev, thiab tsis muaj leej twg yuav tso tau lawv dim tsuas yog tus Tswv lawv tus Vajtswv xwb, muaj tseeb tiag, twb yog Anplaham thiab Ixaj thiab Yakhauj tus Vajtswv.",
                "24": "Thiab tau muaj tias nws tau tso lawv dim, thiab tau ua rau lawv pom nws lub hwj chim uas loj kawg nkaus, thiab lawv tej kev zoo siab mas ntau kawg li.",
                "25": "Vim saib seb, tau muaj tias thaum lawv nyob hauv thaj av Helas, muaj tseeb tiag, nyob hauv lub nroog Helas, thaum tab tom ua teb ib ncig, saib seb cov Neeg Lamas ib pab tub rog nyob rau ntawm thaj av tej ciaj ciam.",
                "26": "Nim no tau muaj tias Amas cov kwv tij khiav ntawm lawv tej teb, thiab sib sau ua ke mus rau hauv lub nroog Helas; thiab lawv ntshai heev vim yog cov Neeg Lamas tau tuaj.",
                "27": "Tiam sis Amas tawm mus sawv nrog lawv, thiab ntuas lawv kom lawv tsis txhob ntshai, tiam sis kom lawv nco ntsoov tus Tswv lawv tus Vajtswv thiab nws yeej yuav cawm lawv dim.",
                "28": "Yog li ntawd lawv thiaj tsum lawv tej kev ntshai, thiab pib thov tus Tswv kom ua rau cov Neeg Lamas lub siab muag, xwv kom cov Neeg Lamas yuav tseg lawv, thiab lawv cov poj niam, thiab lawv cov me nyuam txoj sia.",
                "29": "Thiab tau muaj tias tus Tswv tau ua rau cov Neeg Lamas lub siab muag. Thiab Amas thiab nws cov kwv tij tawm mus thiab tso lawv tus kheej rau hauv cov Neeg Lamas tes; thiab cov Neeg Lamas muab thaj av Helas los ua lawv tug.",
                "30": "Nim no cov Neeg Lamas cov tub rog, uas mus raws vaj ntxwv Leehais cov neeg qab, tau poob zoo rau hauv hav zoov tau ntau hnub.",
                "31": "Thiab saib seb, lawv mus nrhiav tau vaj ntxwv Nau-as cov pov thawj, nyob hauv ib qho chaw uas lawv muab hu ua Amuloos; thiab lawv tau pib nyob hauv thaj av Amuloos thiab tau pib ncaws teb.",
                "32": "Nim no tus thawj coj ntawm cov pov thawj ntawd muaj npe hu ua Amuloos.",
                "33": "Thiab tau muaj tias Amuloos tau thov cov Neeg Lamas; thiab nws kuj xa lawv cov poj niam, uas yog cov Neeg Lamas tej ntxhais, mus thov lawv cov nus, xwv kom cov Neeg Lamas tsis txhob ua rau lawv cov txiv puas tsuaj.",
                "34": "Thiab cov Neeg Lamas muaj kev khuv leej rau Amuloos thiab nws cov kwv tij, thiab tsis ua rau lawv puas tsuaj, vim yog lawv cov poj niam.",
                "35": "Thiab Amuloos thiab nws cov kwv tij tau koom nrog cov Neeg Lamas, thiab lawv tau mus nrhiav thaj av Nifais nyob hauv hav zoov thaum lawv mus pom thaj av Helas, uas Amas thiab nws cov kwv tij nyob.",
                "36": "Thiab tau muaj tias cov Neeg Lamas cog lus rau Amas thiab nws cov kwv tij tias, yog lawv qhia txoj kev uas coj mus rau thaj av Nifais rau lawv ces lawv yuav tseg lawv txoj sia thiab txoj kev ywj pheej rau lawv.",
                "37": "Tiam sis tom qab Amas qhia txoj kev uas coj mus rau thaj av Nifais rau lawv cov Neeg Lamas tsis ua raws li lawv tej lus cog tseg; tiam sis lawv tso tub zov nyas zov ib puag ncig ntawm thaj av Helas, zov Amas thiab nws cov kwv tij.",
                "38": "Thiab cov uas tseem tshuav ntawm cov Neeg Lamas mus rau tom thaj av Nifais; thiab ib feem ntawm cov uas mus rau tom thaj av Nifais rov qab los rau thaj av Helas, thiab lawv coj tau cov poj niam thiab cov me nyuam ntawm cov tub zov nyas uas tseem nyob hauv thaj av.",
                "39": "Thiab cov Neeg Lamas tus vaj ntxwv cia rau Amuloos ua ib tug vaj ntxwv thiab ib tug kav nws cov neeg, uas yog nyob hauv thaj av Helas; txawm li ntawd los nws tsis muaj hwj chim ua dab tsi uas txawv ntawm cov Neeg Lamas tus vaj ntxwv lub siab nyiam."
            },
            "24": {
                "1": "Thiab tau muaj tias cov Neeg Lamas tus vaj ntxwv pom zoo rau Amuloos; yog li ntawd, cov Neeg Lamas tus vaj ntxwv cia rau nws thiab nws cov kwv tij xaiv tsa cov xib hwb rau nws cov neeg, muaj tseeb tiag, twb yog rau cov neeg uas nyob hauv thaj av Seloos, thiab hauv thaj av Sailos, thiab hauv thaj av Amuloos.",
                "2": "Vim cov Neeg Lamas tau tag nrho tej thaj av no los ua lawv tug; yog li ntawd, cov Neeg Lamas tus vaj ntxwv xaiv tsa vaj ntxwv los kav tag nrho tej thav av no huv tib si.",
                "3": "Thiab nim no cov Neeg Lamas tus vaj ntxwv lub npe hu ua Lamas, uas yog hu raws li nws txiv lub npe; thiab yog li ntawd thiaj muab nws hu ua vaj ntxwv Lamas. Thiab nws ua vaj ntxwv kav ib co neeg coob.",
                "4": "Thiab nws xaiv tsa xib hwb los ntawm Amuloos cov kwv tij nyob rau txhua thaj av uas nws cov neeg nyob; thiab yog li no thiaj li pib muab Nifais yam lus coj los qhia nyob thoob plaws hauv cov Neeg Lamas.",
                "5": "Thiab lawv yog ib co neeg uas ib leeg ua phooj ywg rau ib leeg; txawm li ntawd los lawv twb tsis paub Vajtswv; thiab Amuloos cov kwv tij twb tsis qhia ib yam dab tsi rau lawv txog tus Tswv lawv tus Vajtswv, thiab tsis qhia Mauxes txoj kev cai; thiab lawv twb tsis qhia Anpinadais tej lus rau lawv thiab;",
                "6": "Tiam sis Amuloos cov kwv tij qhia kom lawv khaws lawv phau ceev xwm txheej, thiab kom lawv ib leeg sau ntawv rau ib leeg.",
                "7": "Thiab yog li ntawd cov Neeg Lamas pib nplua nuj tuaj, thiab ib leeg pib ua luam rau ib leeg thiab vam meej heev, thiab pib ua ib co neeg txawj ntxias thiab txawj ntse, hais txog kev txawj ntse ntawm neeg ntiaj teb, muaj tseeb tiag, ib co neeg txawj dag ntxias heev, nyiam ua txhua yam kev phem thiab kev tua txeeb tej khoom, tsuas yog tseg kiag hauv lawv cov kwv tij xwb.",
                "8": "Thiab nim no tau muaj tias Amuloos pib siv hwj chim khoo Amas thiab nws cov kwv tij, thiab pib tsim txom Amas, thiab ua kom nws cov me nyuam tsim txom Amas thiab nws cov kwv tij cov me nyuam.",
                "9": "Vim Amuloos paub Amas, paub tias nws yog vaj ntxwv Nau-as ib tug pov thawj, thiab paub tias Amas yog tus uas ntseeg Anpinadais tej lus thiab raug ntiab tawm ntawm vaj ntxwv Nau-as xub ntiag, thiab yog li ntawd nws npau taws rau Amas; txawm tias nws yuav tsum ywj rau vaj ntxwv Lamas tswj hwm los, nws tseem siv txoj cai kav Amas cov neeg, thiab muab hauj lwm rau lawv ua, thiab tso neeg saib hauj lwm zov lawv.",
                "10": "Thiab tau muaj tias lawv tej kev txom nyem hnyav heev li uas lawv tau pib sib sib zog thov Vajtswv.",
                "11": "Thiab Amuloos txib kom lawv tsum lawv tej kev thov; thiab nws tso neeg zov nyas zov lawv, kom tus uas lawv pom thov Vajtswv ces tus ntawd yuav raug muab tua.",
                "12": "Thiab Amas thiab nws cov neeg thiaj tsis tsa lawv lub suab rau tus Tswv lawv tus Vajtswv, tiam sis lawv tau thov nws kawg siab kawg ntsws; thiab tus Tswv lawv tus Vajtswv twb paub txog tej kev xav ntawm lawv lub siab.",
                "13": "Thiab tau muaj tias tus Tswv lub suab tau los rau lawv thaum lawv raug txom nyem, hais tias: Cia li tsa nej lub taub hau thiab cia li zoo siab, vim kuv paub txog kev khi lus uas nej tau khi rau kuv; thiab kuv yuav khi lus nrog kuv cov neeg thiab coj lawv dim ntawm kev ua qhev.",
                "14": "Thiab kuv kuj yuav ua rau tej nra uas nyob saum nej xub pwg kom sib, xwv kom nej tsis nco tias muaj tej nra ntawd nyob saum nej nraub qaum, tsis hais thaum nej tseem ua qhev los yog; thiab kuv yuav ua li no xwv kom nej yuav ua tim khawv txog kuv txij li no mus, thiab xwv kom nej yuav paub tseeb tias kuv, tus Tswv uas yog Vajtswv, yeej los saib xyuas kuv cov neeg thaum lawv muaj kev txom nyem.",
                "15": "Thiab nim no tau muaj tias tus Tswv tau ua rau tej nra uas cov Neeg Lamas tso rau Amas thiab nws cov kwv tij kom sib; muaj tseeb tiag, tus Tswv tau txhawb lawv lub dag lub zog es lawv thiaj ris tau lawv tej nra hnyav yam yooj yim, thiab lawv thiaj zoo siab hlo thiab ua siab ntev ywj rau tus Tswv lub siab nyiam tag nrho.",
                "16": "Thiab tau muaj tias lawv txoj kev ua siab ntev thiab lawv txoj kev ntseeg yeej loj kawg nkaus tus Tswv lub suab thiaj rov qab los rau lawv dua, hais tias: Cia li zoo siab hlo, vim tag kis kuv yuav coj nej dim tawm ntawm kev ua qhev.",
                "17": "Thiab nws hais rau Amas tias: Koj cia li coj cov neeg no, thiab kuv mam nrog koj mus thiab coj cov neeg no dim tawm ntawm kev ua qhev.",
                "18": "Nim no tau muaj tias thaum tsaus ntuj Amas thiab nws cov neeg sau lawv tej tsiaj los ua ke, thiab lawv tej qoob loos thiab; muaj tseeb tiag, twb yog lawv siv tag nrho ib hmos sau lawv tej tsiaj los ua ke.",
                "19": "Thiab thaum sawv ntxov tus Tswv ua kom cov Neeg Lamas ua dab ntub ntsiag zog, muaj tseeb tiag, thiab tag nrho lawv cov neeg saib hauj lwm tsaug zog looj lom.",
                "20": "Thiab Amas thiab nws cov neeg tau khiav mus rau hauv hav zoov; thiab thaum lawv mus tau ib hnub lawm lawv rub lawv tej tsev pheeb suab ntaub nyob hauv ib lub kwj ha, thiab lawv muab lub kwj ha ntawd hu ua Amas, vim nws yog tus coj lawv kev nyob hauv hav zoov.",
                "21": "Muaj tseeb tiag, thiab nyob hauv lub kwj ha Amas, lawv ua tsaug rau Vajtswv kawg siab kawg ntsws vim nws hlub tshua lawv, thiab ua rau lawv tej nra sib, thiab tau coj lawv dim ntawm kev ua qhev, vim lawv twb ua qhev, thiab twb tsis muaj leej twg muaj peev xwm tso lawv dim tsuas yog tus Tswv lawv tus Vajtswv xwb.",
                "22": "Thiab lawv ua tsaug rau Vajtswv, muaj tseeb tiag, tag nrho lawv cov txiv neej thiab tag nrho lawv cov poj niam thiab tag nrho lawv cov me nyuam uas txawj hais lus tsa lawv lub suab qhuas lawv tus Vajtswv.",
                "23": "Thiab nim no tus Tswv hais rau Amas tias: Koj maj nrawm nroos thiab coj koj thiab cov neeg no tawm ntawm thaj av no mus, vim cov Neeg Lamas twb tsim lawm thiab tab tom caum koj qab; yog li ntawd koj cia li tawm ntawm thaj av no mus, thiab kuv yuav cheem cov Neeg Lamas nyob hauv lub kwj ha no xwv kom lawv tuaj caum tsis tau cov neeg no ntxiv.",
                "24": "Thiab tau muaj tias lawv tau khiav tawm ntawm lub kwj ha ntawd mus, thiab mus rau hauv hav zoov.",
                "25": "Thiab tom qab lawv mus rau hauv hav zoov tau kaum ob hnub lawv mus txog rau hauv thaj av Xalahelas; thiab vaj ntxwv Mauxiyas kuj tos txais lawv nrog kev xyiv fab."
            },
            "25": {
                "1": "Thiab nim no vaj ntxwv Mauxiyas txib kom tag nrho cov neeg tuaj sib sau ua ke.",
                "2": "Nim no Nifais cov me nyuam tsis tshua muaj coob, los sis ntawm Nifais cov xeeb leej xeeb ntxwv tsis tshua muaj coob, npaum li Xalahelas cov neeg, uas yog Mules ib tug xeeb leej xeeb ntxwv, thiab cov uas nrog Xalahelas tuaj rau hauv hav zoov.",
                "3": "Thiab Nifais cov neeg thiab Xalahelas cov neeg tsis coob npaum li cov Neeg Lamas; muaj tseeb tiag, lawv twb tsis coob npaum li ib nrab.",
                "4": "Thiab nim no tag nrho Nifais cov neeg tau tuaj sib txoos ua ke, thiab tag nrho Xalahelas cov neeg, thiab lawv sib sau ua ke tuaj ua ob pab.",
                "5": "Thiab tau muaj tias Mauxiyas nyeem, thiab txib kom nyeem, Xeenas cov ceev xwm txheej rau nws cov neeg; muaj tseeb tiag, nws nyeem Xeenas cov neeg tej ceev xwm txheej, txij li lub sij hawm thaum lawv ncaim thaj av Xalahelas mus txog rau thaum lawv rov qab los.",
                "6": "Thiab nws kuj nyeem Amas thiab nws cov kwv tij zaj, thiab tag nrho lawv tej kev txom nyem, txij li lub sij hawm thaum lawv ncaim thaj av Xalahelas mus txog lub sij hawm lawv rov qab los.",
                "7": "Thiab nim no, thaum Mauxiyas nyeem tej ceev xwm txheej ntawd tas, nws cov neeg uas nyob hauv thaj av xav tsis tas thiab xav tsis thoob.",
                "8": "Vim lawv tsis paub yuav xav li cas; vim thaum lawv pom cov uas tus Tswv tau coj dim ntawm kev ua qhev lawv muaj kev xyiv fab heev kawg li.",
                "9": "Thiab ntxiv, thaum lawv xav txog lawv cov kwv tij uas raug cov Neeg Lamas muab tua lawv muaj kev tu siab puv npo, thiab los ntau lub kua muag ntawm kev tu siab.",
                "10": "Thiab ntxiv, thaum lawv xav txog Vajtswv txoj kev zoo, thiab nws lub hwj chim uas coj Amas thiab nws cov kwv tij dim ntawm cov Neeg Lamas tes thiab ntawm kev ua qhev, lawv tsa lawv tej suab thiab ua Vajtswv tsaug.",
                "11": "Thiab ntxiv, thaum lawv xav txog cov Neeg Lamas, uas yog lawv cov kwv tij, txog lawv tej kev txhaum thiab kev qias, lawv muaj kev mob thiab kev ntxhov siab puv npo rau cov Neeg Lamas tej ntsuj plig txoj kev noj qab nyob zoo.",
                "12": "Thiab tau muaj tias Amuloos thiab nws cov kwv tij cov me nyuam, cov uas tau coj cov Neeg Lamas tej ntxhais los ua poj niam, tsis txaus siab rau tej uas lawv txiv tau ua, thiab lawv tsis kam tis npe raws li lawv txiv ntxiv lawm, yog li ntawd lawv tis Nifais lub npe rau lawv tus kheej, xwv kom yuav hu lawv ua Nifais cov me nyuam thiab muab lawv suav nrog cov Neeg Nifais.",
                "13": "Thiab nim no tau muab tag nrho Xalahelas cov neeg tau suav nrog cov Neeg Nifais, thiab ua li no los vim yog txoj cai kav lub teb chaws tsuas yog muab rau cov uas yog Nifais cov xeeb leej xeeb ntxwv xwb.",
                "14": "Thiab tau muaj tias thaum Mauxiyas hais lus thiab nyeem rau cov neeg tas lawm, nws thov kom Amas los hais lus rau cov neeg thiab.",
                "15": "Thiab Amas tau hais rau lawv, thaum lawv sib txoos ua ke coob coob, thiab nws mus ntawm ib pab rau ib pab, qhuab qhia cov neeg txog kev hloov siab lees txim thiab kev ntseeg tus Tswv.",
                "16": "Thiab nws ntuas Leehais cov neeg thiab nws cov kwv tij, tag nrho cov uas tau khiav dim ntawm kev ua qhev, kom lawv nco ntsoov tias twb yog tus Tswv uas coj lawv dim.",
                "17": "Thiab tau muaj tias tom qab Amas tau qhia cov neeg ntau yam, thiab tau xaus hais lus rau lawv, vaj ntxwv Leehais xav ua kev cai raus dej; thiab tag nrho nws cov neeg los kuj xav kom muab lawv ua kev cai raus dej thiab.",
                "18": "Yog li ntawd, Amas tau mus rau hauv dej thiab tau muab lawv ua kev cai raus dej; muaj tseeb tiag, nws tau muab lawv ua kev cai raus dej mus raws li nws tau ua rau nws cov kwv tij nyob rau hauv cov dej Maumoos; muaj tseeb tiag, thiab tag nrho cov uas nws tau muab ua kev cai raus dej tau los zwm rau Vajtswv lub koom txoos; thiab qhov no los vim yog lawv ntseeg Amas tej lus.",
                "19": "Thiab tau muaj tias vaj ntxwv Mauxiyas cia rau Amas tsa kom muaj koom txoos nyob thoob plaws hauv thaj av Xalahelas; thiab cia nws muaj hwj chim tsa cov pov thawj thiab cov xib hwb rau txhua lub tsev koom txoos.",
                "20": "Nim no tau ua li no vim yog muaj neeg coob heev uas ib tug xib hwb yuav kav tsis tau lawv tag nrho; thiab lawv txhua tus twb tsis muaj peev xwm hnov Vajtswv txoj lus nyob hauv ib qho chaw sab laj.",
                "21": "Yog li ntawd lawv sib txoos tuaj ua ke nyob hauv txawv pab pawg, uas hu ua tej ceg koom txoos; txhua ceg koom txoos muaj cov pov thawj thiab cov xib hwb, thiab txhua tus pov thawj qhia txoj lus raws li tau muab rau nws los ntawm Amas lub qhov ncauj.",
                "22": "Thiab yog li ntawd, txawm tias muaj ntau ceg koom txoos los lawv yog tib lub koom txoos xwb, muaj tseeb tiag, twb yog Vajtswv lub koom txoos; vim twb tsis tshaj tawm dab tsi nyob hauv tag nrho tej ceg koom txoos tsuas yog tshaj tawm kev hloov siab lees txim thiab kev ntseeg Vajtswv xwb.",
                "23": "Thiab nim no muaj xya ceg koom txoos nyob hauv thaj av Xalahelas. Thiab tau muaj tias txhua tus uas xav los ris Khetos lub npe, los sis Vajtswv lub npe, cov ntawd tau los koom Vajtswv tej ceg koom txoos;",
                "24": "Thiab lawv hu ua Vajtswv cov neeg. Thiab tus Tswv pub nws tus Ntsuj Plig nplua mias los rau lawv, thiab lawv tau koob hmoov, thiab vam meej nyob hauv thaj av."
            },
            "26": {
                "1": "Nim no tau muaj tias coob leej ntawm tiam neeg uas tab tom loj hlob tsis to taub vaj ntxwv Npeyamis tej lus, vim lawv tseem yog me nyuam yaus thaum lub sij hawm nws hais rau nws cov neeg; thiab lawv tsis ntseeg lawv cov yawg koob tej kab lis kev cai.",
                "2": "Lawv tsis ntseeg tej uas tau hais txog kev sawv rov los ntawm cov tuag, thiab lawv kuj tsis ntseeg tias Khetos yuav los.",
                "3": "Thiab nim no vim lawv tsis ntseeg lawv thiaj tsis muaj peev xwm to taub Vajtswv txoj lus; thiab lawv lub siab tawv qhawv.",
                "4": "Thiab lawv tsis kam ua kev cai raus dej; thiab lawv kuj tsis kam koom nrog lub koom txoos. Thiab lawv yog ib co neeg txawv xws li ntawm lawv txoj kev ntseeg, thiab nyob zoo li ntawd mus li, twb muaj lub siab nyiam sab cev nqaij daim tawv thiab muaj kev txhaum; vim lawv tsis kam thov tus Tswv lawv tus Vajtswv.",
                "5": "Thiab nim no thaum lub sij hawm uas Mauxiyas kav teb kav chaw, cov uas tsis ntseeg twb tsis muaj coob li ib nrab ntawm Vajtswv cov neeg; tiam sis vim muaj kev tsis sib haum xeeb ntawm cov kwv tij lawv thiaj muaj coob ntxiv tuaj.",
                "6": "Vim tau muaj tias los ntawm lawv tej lus dag ntxias lawv coj tau coob leej mus yuam kev, cov uas nyob hauv koom txoos, thiab ua rau lawv ua txhaum ntau yam; yog li ntawd tsim nyog tias cov uas ua txhaum, uas yog nyob hauv lub koom txoos, yuav tsum raug cov ntseeg tej kev qhuab ntuas.",
                "7": "Thiab tau muaj tias cov uas ua txhaum raug coj los rau cov pov thawj, thiab cov xib hwb coj lawv los rau cov pov thawj; thiab cov pov thawj coj lawv los rau Amas, uas yog tus pov thawj hlob.",
                "8": "Nim no vaj ntxwv Mauxiyas tau muab txoj cai kav lub koom txoos rau Amas.",
                "9": "Thiab tau muaj tias Amas tsis paub yuav ua li cas rau lawv; tiam sis muaj coob tus tim khawv nkaug lawv; muaj tseeb tiag, cov neeg tau sawv thiab ua tim khawv txog lawv tej kev ua phem ntau heev.",
                "10": "Nim no thaum yav tas los twb tsis tau muaj ib yam zoo li no tshwm sim nyob hauv lub koom txoos li; yog li ntawd Amas ntxhov siab ntawm nws sab ntsuj plig, thiab nws txib kom coj lawv mus cuag vaj ntxwv Mauxiyas.",
                "11": "Thiab nws hais rau tus vaj ntxwv tias: Saib seb, nov yog coob leej uas peb tau coj tuaj rau koj, cov uas raug lawv cov kwv tij liam; muaj tseeb tiag, thiab lawv cov kwv tij tau pom lawv ua ntau yam phem. Thiab lawv tsis kam hloov siab lees txim rau lawv tej kev ua phem; yog li ntawd peb tau coj lawv tuaj rau koj, xwv kom koj yuav txiav txim rau lawv raws li lawv tej kev txhaum.",
                "12": "Tiam sis vaj ntxwv Mauxiyas hais rau Amas tias: Saib seb, kuv yuav tsis txiav txim rau lawv; yog li ntawd kuv cia lawv rau koj txiav txim.",
                "13": "Thiab nim no Amas tus ntsuj plig rov qab ntxhov siab dua; thiab nws mus thov tus Tswv saib nws yuav ua li cas ntsig txog qhov xwm no, vim nws ntshai tias tsam nws ua txhaum rau Vajtswv pom.",
                "14": "Thiab tau muaj tias tom qab nws thov Vajtswv kawg siab kawg ntsws, tus Tswv lub suab los rau nws hais tias:",
                "15": "Koj tau koob hmoov, Amas, thiab cov uas ua kev cai raus dej nyob hauv cov dej Maumoos tau koob hmoov. Koj tau koob hmoov vim yog koj txoj kev ntseeg heev, txawm tias yog kuv tus tub qhe Anpinadais tej lus xwb.",
                "16": "Thiab lawv tau koob hmoov, vim yog lawv txoj kev ntseeg heev txawm tias yog tej lus uas koj tau hais rau lawv xwb.",
                "17": "Thiab koj tau koob hmoov vim koj tau tsa ib lub koom txoos nyob hauv cov neeg no; thiab kuv yuav tsa kom lawv sawv, thiab lawv yuav ua kuv cov neeg.",
                "18": "Muaj tseeb tiag, cov neeg no uas txaus siab ris kuv lub npe tau koob hmoov; vim yuav muab lawv hu los ntawm kuv lub npe; thiab lawv yog kuv cov neeg.",
                "19": "Thiab vim koj tau nug kuv ntsig txog tus neeg ua txhaum, koj tau koob hmoov.",
                "20": "Koj yog kuv tus tub qhe; thiab kuv khi lus rau koj tias koj yuav tau txoj sia nyob mus ib txhis; thiab koj yuav ua hauj lwm rau kuv thiab tawm mus los ntawm kuv lub npe, thiab yuav sau kuv cov yaj los ua ke.",
                "21": "Thiab tus uas yuav mloog kuv lub suab yuav yog kuv tus yaj; thiab tus ntawd koj yuav txais los rau hauv lub koom txoos, thiab tus ntawd kuv kuj yuav txais tib yam.",
                "22": "Vim saib seb, lub no yog kuv lub koom txoos; tus uas ua kev cai raus dej yuav tsum ua kev cai raus dej rau txoj kev hloov siab lees txim. Thiab tus uas koj txais yuav tsum ntseeg kuv lub npe; thiab kuv yuav zam txim dawb paug rau nws.",
                "23": "Vim twb yog kuv uas ris neeg ntiaj teb tej kev txhaum; vim twb yog kuv uas tau tsim lawv; thiab twb yog kuv uas tseg ib qho chaw nyob ntawm kuv sab xis rau tus uas ntseeg mus txog thaum kawg.",
                "24": "Vim saib seb, yuav muab lawv hu los ntawm kuv lub npe; thiab yog lawv paub kuv lawv yuav tawm los, thiab yuav tau ib qho chaw nyob mus ib txhis ntawm kuv sab xis.",
                "25": "Thiab yuav muaj tias thaum lub suab raj hlau nrov zaum ob thaum ntawd cov uas ib txwm tsis paub kuv yuav tawm los thiab yuav sawv ntawm kuv xub ntiag.",
                "26": "Thiab thaum ntawd lawv yuav paub tias kuv yog tus Tswv lawv tus Vajtswv, paub tias kuv yog lawv tus Txhiv Dim; tiam sis lawv tsis kam txais kev txhiv dim.",
                "27": "Thiab thaum ntawd kuv yuav lees rau lawv tias kuv ib txwm tsis paub lawv; thiab lawv yuav ncaim mus rau hauv hluav taws uas cig tsis txawj tuag uas yog npaj rau tus dab phem thiab nws cov tim tswv.",
                "28": "Yog li ntawd kuv hais rau koj tias, tus uas tsis kam hnov kuv lub suab, tus ntawd koj tsis txhob txais los rau hauv kuv lub koom txoos, vim kuv yuav tsis txais tus ntawd thaum txog hnub kawg.",
                "29": "Yog li ntawd kuv hais rau koj tias, Cia li mus; thiab tus uas ua txhaum tawm tsam kuv, koj yuav tsum txiav txim rau tus ntawd raws li tej kev txhaum uas nws tau ua; thiab yog hais tias nws lees nws tej kev txhaum rau koj thiab kuv, thiab rau siab ntso hloov siab lees txim tiag tiag, koj yuav tsum zam txim rau tus ntawd, thiab kuv kuj yuav zam txim rau nws thiab.",
                "30": "Muaj tseeb tiag, thiab txhua zaus uas kuv cov neeg yuav hloov siab lees txim kuv yuav zam txim rau lawv tej kev txhaum uas lawv ua txhaum rau kuv.",
                "31": "Thiab nej ib leeg kuj yuav tsum zam txim rau ib leeg tej kev txhaum; vim kuv hais tseeb rau koj tias, tus uas tsis zam txim rau nws cov neeg zej zog tej kev txhaum thaum nws hais tias nws hloov siab lees txim, tus ntawd twb ua rau nws tus kheej raug txim.",
                "32": "Nim no kuv hais rau koj tias, Cia li mus; thiab tus uas tsis kam hloov siab lees txim rau nws tej kev txhaum, tsis txhob suav tus ntawd nrog kuv cov neeg; thiab yuav tsum ua li no txij lub sij hawm no mus.",
                "33": "Thiab tau muaj tias thaum Amas hnov tej lus no nws muab tej no sau cia xwv kom nws yuav tau tej lus no, thiab xwv kom nws yuav txiav txim tau rau cov neeg ntawm lub koom txoos raws li Vajtswv tej lus txib.",
                "34": "Thiab tau muaj tias Amas tau mus thiab txiav txim rau cov uas raug txhom vim kev ua phem, raws li tus Tswv txoj lus.",
                "35": "Thiab txhua tus uas hloov siab lees txim ntawm lawv tej kev txhaum thiab lees tej kev txhaum ntawd, cov ntawd nws muab suav nrog cov neeg ntawm lub koom txoos;",
                "36": "Thiab cov uas tsis kam lees lawv tej kev txhaum thiab tsis kam hloov siab lees txim rau lawv tej kev ua phem, tsis muab cov ntawd suav nrog cov neeg ntawm lub koom txoos, thiab lawv tej npe raug muab rho tawm.",
                "37": "Thiab tau muaj tias Amas kav tag nrho tej xwm txheej ntawm lub koom txoos; thiab lawv pib rov qab muaj kev thaj yeeb thiab vam meej heev thaum ua tej dej num ntawm lub koom txoos, thiab lawv taug kev ceev faj zoo rau Vajtswv, thiab lawv tau txais coob leej, thiab muab coob leej ua kev cai raus dej.",
                "38": "Thiab nim no Amas thiab cov uas nrog nws ua hauj lwm saib xyuas lub koom txoos tau ua tag nrho tej yam no, thiab lawv rau siab tag nrho taug kev, thiab lawv qhia Vajtswv txoj lus txog txhua yam, thiab lawv raug txhua yam kev txom nyem, vim lawv raug tsim txom los ntawm tag nrho cov uas tsis zwm rau Vajtswv lub koom txoos.",
                "39": "Thiab lawv ntuas lawv cov kwv tij; thiab lawv kuj raug qhuab ntuas, txhua tus los ntawm Vajtswv txoj lus, raws li nws tej kev txhaum, los sis rau tej kev txhaum uas nws tau ua, thiab Vajtswv txib kom lawv thov Vajtswv tsis tut sis tseg, thiab ua nws tsaug rau tag nrho txhua yam."
            },
            "27": {
                "1": "Thiab nim no tau muaj tias cov uas tsis ntseeg tej kev tsim txom lub koom txoos tau muaj ntau heev uas ua rau cov ntseeg pib yws yws, thiab yws rau lawv cov thawj coj txog tej xwm txheej; thiab lawv yws rau Amas. Thiab Amas piav tej teeb meem rau lawv tus vaj ntxwv, Mauxiyas. Thiab Mauxiyas sab laj nrog nws cov pov thawj.",
                "2": "Thiab tau muaj tias vaj ntxwv Mauxiyas xa ib zaj lus tshaj tawm mus thoob plaws rau thaj av ib puag ncig txwv tsis pub kom ib tug uas tsis ntseeg tsim txom cov uas zwm rau Vajtswv lub koom txoos.",
                "3": "Thiab tau muaj ib lo lus txib nruj mus rau thoob plaws tag nrho tej ceg koom txoos txwv tsis pub muaj kev tsim txom nyob hauv lawv, kom muaj kev sib txig rau txhua tus neeg;",
                "4": "Kom lawv tsis txhob cia kev muab hlob los sis kev khav txiv los cuam tshuam lawv txoj kev thaj yeeb; kom txhua tus neeg saib nws tus neeg zej zog zoo ib yam li nws tus kheej, thiab kom lawv siv lawv tus kheej txhais tes los khwv rau lawv noj.",
                "5": "Muaj tseeb tiag, thiab tag nrho lawv cov pov thawj thiab cov xib hwb yuav tsum siv lawv tus kheej txhais tes los khwv rau lawv noj, nyob hauv tag nrho txhua lub caij tsuas yog thaum muaj mob, los sis thaum txom nyem heev xwb; thiab thaum lawv ua tej yam no, lawv tau Vajtswv txoj kev tshav ntuj nplua mias.",
                "6": "Thiab pib muaj kev thaj yeeb ntau nyob hauv thaj av; thiab cov neeg pib muaj coob tuaj, thiab pib khiav ri niab mus thoob plaws lub teb chaws, muaj tseeb tiag, mus rau sab qaum teb thiab sab qab teb, rau sab hnub tuaj thiab sab hnub poob, thiab ua tej nroog loj thiab tej zos nyob thoob plaws tag nrho txhua ces kaum ntawm thaj av.",
                "7": "Thiab tus Tswv tau los xyuas lawv thiab ua rau lawv vam meej, thiab lawv los ua ib haiv neeg coob thiab nplua nuj.",
                "8": "Nim no tau suav Mauxiyas cov tub nrog cov uas tsis ntseeg; thiab Amas ib tug tub los kuj nrog lawv, nws hu ua Amas, raws li nws txiv; txawm li ntawd los, nws hloov los ua ib tug neeg phem heev thiab pe dab pe mlom. Thiab nws yog ib tug neeg muaj lus ntau, thiab tau hais lus dag ntxias ntau rau cov neeg; yog li ntawd nws coj tau cov neeg coob leej mus ua raws li nws tej kev ua phem.",
                "9": "Thiab nws los ua ib tug uas khaum kev heev rau txoj kev huaj vam ntawm Vajtswv lub koom txoos; thiab nws nyiag cov neeg lub siab coj mus; thiab ua kom muaj kev tsis sib haum xeeb ntau nyob hauv cov neeg; thiab ua rau Vajtswv tus yeeb ncuab muaj cib fim siv nws lub hwj chim kav lawv.",
                "10": "Thiab nim no tau muaj tias thaum nws tseem tab tom mus ncig rhuav Vajtswv lub koom txoos, vim nws mus ncig ntsiag to nrog Mauxiyas cov tub nrhiav kev ua kom lub koom txoos puas tsuaj, thiab mus coj tus Tswv cov neeg kom mus yuam kev, tsis txhob ua raws li Vajtswv tej lus txib, los sis tus vaj ntxwv—",
                "11": "Thiab ib yam li uas kuv tau hais rau nej lawm, thaum lawv tseem tab tom mus ncig ntxeev siab tawm tsam Vajtswv, saib seb, tus Tswv tus tim tswv tshwm sim los rau lawv; thiab nws nqis los zoo li nyob hauv ib tauv huab; thiab nws hais lus zoo li ib lub suab xob quaj, uas ua rau daim av co qeeg nkaws rau ntawm qhov uas lawv sawv;",
                "12": "Thiab lawv ceeb xav tsis tag li, uas ua rau lawv qaug rau hauv av, thiab tsis to taub tej lus uas nws hais rau lawv.",
                "13": "Txawm li ntawd los nws hais lus nrov dua hais tias: Amas, cia li sawv thiab sawv los, yog vim li cas koj thiaj li tsim txom Vajtswv lub koom txoos? Vim tus Tswv tau hais tias: Nov yog kuv lub koom txoos, thiab kuv yuav txhim tsa nws; thiab yuav tsis muaj ib yam dab tsi rhuav tshem tau kuv lub koom txoos, tsuas yog kuv cov neeg tej kev ua txhaum xwb.",
                "14": "Thiab tus tim tswv, rov qab hais dua tias: Saib seb, tus Tswv tau hnov nws cov neeg tej lus thov, thiab kuj hnov tej lus thov ntawm nws tus tub qhe, Amas, tus uas yog koj txiv; vim nws tau thov nrog kev ntseeg ntau heev ntsig txog koj xwv kom yuav coj tau koj los paub qhov tseeb; yog li ntawd, vim yog rau lub hom phiaj no kuv thiaj tau los ua kom koj paub txog Vajtswv lub hwj chim thiab txoj cai, xwv kom nws yuav teb tau nws cov tub qhe tej lus thov raws li lawv txoj kev ntseeg.",
                "15": "Thiab nim no saib seb, koj xyeej puas tau Vajtswv lub hwj chim? Vim saib seb, tsis yog kuv lub suab ua rau av qeeg nkaws los? Thiab puas yog koj twb pom kuv nyob ntawm koj xub ntiag? Thiab twb yog Vajtswv xa kuv los.",
                "16": "Nim no kuv hais rau koj tias: Cia li mus, thiab nco ntsoov koj cov yawg koob txoj kev poob cev qhev nyob hauv thaj av Helas, thiab nyob hauv thaj av Nifais; thiab nco ntsoov tej yam tseem ceeb uas nws tau ua rau lawv; vim lawv ua qhev, thiab nws tau tso lawv dim. Thiab nim no kuv hais rau koj, Amas, cia li mus, thiab tsis txhob nrhiav kev ua kom lub koom txoos puas tsuaj ntxiv lawm, xwv kom nws yuav teb lawv tej lus thov, thiab ua li no txawm hais tias koj yuav ua kom koj tus kheej raug ntiab tawm.",
                "17": "Thiab nim no tau muaj tias cov lus no yog cov lus kawg uas tus tim tswv hais rau Amas, thiab nws ncaim mus.",
                "18": "Thiab nim no Amas thiab cov uas nrog nws rov qab vau rau hauv av dua, vim lawv txoj kev xav tsis tag ntau heev li; vim lawv tau pom tus Tswv ib tug tim tswv ntawm lawv qhov muag kiag; thiab nws lub suab nrov cuag xob quaj, uas ua rau daim av co qeeg nkaws; thiab lawv paub tias tsuas yog Vajtswv lub hwj chim xwb thiaj ua tau daim av co qeeg nkaws thiab tshee qeeg nkaws zoo li twb yuav tawg.",
                "19": "Thiab nim no Amas txoj kev xav tsis tag muaj ceem heev uas ua rau nws hais tsis tau lus, ua rau nws qhib tsis tau nws lub qhov ncauj; muaj tseeb tiag, thiab nws qaug zog, ua rau nws txav tsis tau nws ob txhais tes; yog li ntawd cov uas nrog nws muab nws nqa, thiab ev nws yam qaug cev, twb mus txog thaum uas lawv muab nws tso rau ntawm nws txiv xub ntiag.",
                "20": "Thiab lawv qhia nws txiv txog txhua yam uas tau tshwm sim los rau lawv; thiab nws txiv zoo siab, vim nws paub tias yog Vajtswv lub hwj chim.",
                "21": "Thiab nws hais kom ib pab neeg coob coob sib sau tuaj ua ke xwv kom lawv yuav ua pov thawj rau qhov uas tus Tswv tau ua rau nws tus tub, thiab rau cov uas nrog nws.",
                "22": "Thiab nws hais kom cov pov thawj sib sau tuaj ua ke; thiab lawv pib yoo mov, thiab thov tus Tswv lawv tus Vajtswv xwv kom nws yuav qhib Amas lub qhov ncauj, xwv kom nws yuav hais tau lus, thiab xwv kom nws tes taw yuav rov muaj zog—xwv kom cov neeg qhov muag yuav qhib kom pom kev thiab paub txog Vajtswv txoj kev zoo thiab lub yeeb koob.",
                "23": "Thiab tau muaj tias tom qab lawv yoo mov thiab thov Vajtswv tau ncua li ob hnub ob hmos, Amas tes taw rov muaj zog tuaj, thiab nws sawv ntsug thiab pib hais lus rau lawv, qhia lawv kom cia li zoo siab:",
                "24": "Vim, nws hais tias, kuv tau hloov siab lees txim rau kuv tej kev txhaum, thiab tus Tswv tau txhiv kuv dim lawm; saib seb kuv yug los ntawm tus Ntsuj Plig.",
                "25": "Thiab tus Tswv hais rau kuv hais tias: Tsis txhob xav tsis thoob tias tib neeg sawv daws, muaj tseeb tiag, cov txiv neej thiab cov poj niam, tag nrho txhua haiv neeg, txhua xeem neeg, txhua yam lus thiab txhua yam neeg, yuav tsum yug dua tshiab; muaj tseeb tiag, yug los ntawm Vajtswv, hloov ntawm lawv lub siab nyiam sab cev nqaij daim tawv thiab txoj kev poob, mus rau kev ncaj ncees, uas Vajtswv tau muab lawv txhiv dim, los ua nws cov tub thiab cov ntxhais;",
                "26": "Thiab zoo li no lawv los ua neeg tshiab; thiab yog lawv tsis ua li no, ces lawv yeej yuav tsis tau Vajtswv lub nceeg vaj los ua lawv ntiag tug hlo li.",
                "27": "Kuv hais rau nej tias, tsuas yog ua li no xwb, tsis li ces lawv yuav raug ntiab tawm; thiab kuv paub li no, vim kuv twb yuav luag raug ntiab tawm.",
                "28": "Txawm li ntawd los, tom qab kuv ntsib kev txom nyem ntau, hloov siab lees txim yuav luag tuag, tus Tswv tau muaj siab hlub tshua pom zoo rub kuv tawm ntawm ib txoj kev kub hnyiab uas kav ib txhis, thiab kuv yug los ntawm Vajtswv.",
                "29": "Tus Tswv tau txhiv kuv tus ntsuj plig dim ntawm kev poob siab tag nrho thiab tej hlua ntawm kev ua phem. Kuv tau nyob hauv lub qhov uas tsaus ntuj tshaj plaws; tiam sis nim no kuv pom Vajtswv txoj kev kaj uas zoo kawg nkaus. Kuv tus ntsuj plig raug tsim txom nrog txoj kev tsim txom uas nyob mus ib txhis; tiam sis tus Tswv rub kuv dim, thiab kuv tus ntsuj plig tsis muaj mob ntxiv lawm.",
                "30": "Kuv xyeej kuv tus Txhiv Dim, thiab xyeej tej uas peb cov yawg koob tau hais; tiam sis nim no xwv kom tib neeg yuav paub ua ntej tias nws yuav los, thiab hais tias nws yeej nco ntsoov txhua yam muaj sia uas nws tau tsim, nws yuav ua nws tus kheej tshwm sim los rau txhua tus.",
                "31": "Muaj tseeb tiag, txhua lub hauv caug yuav txhos, thiab txhua tus nplaig yuav lees rau nws. Muaj tseeb tiag, twb yog thaum txog hnub kawg, thaum nws yuav txiav txim rau txhua tus neeg, thaum ntawd lawv yuav lees tias nws yog Vajtswv; thaum ntawd lawv, cov uas ua neej tsis muaj Vajtswv, yuav lees tias txoj kev txiav txim ntawm kev rau txim uas kav ib txhis yeej ncaj rau lawv; thiab lawv yuav qeeg, thiab tshee hnyo, thiab caws rau ntawm nws lub qhov muag uas pom tas txhua yam.",
                "32": "Thiab nim no tau muaj tias Amas pib mus qhia cov neeg txij lub sij hawm no mus, thiab cov uas nrog Amas thaum lub sij hawm tus tim tswv tshwm sim los rau lawv, mus ncig thoob plaws rau txhua thaj av, tshaj tawm rau tag nrho cov neeg txog tej xwm uas lawv tau hnov thiab tau pom, thiab qhuab qhia Vajtswv txoj lus thaum lawv raug txoj kev txom nyem ntau, vim lawv raug tsim txom heev los ntawm cov uas tsis ntseeg, vim coob leej muab lawv ntaus.",
                "33": "Tiam sis txawm tias muaj tag nrho tej no los, lawv tseem faib ntau yam kev nplij siab rau cov ntseeg, ua rau lawv txoj kev ntseeg ruaj khov kho, thiab ntuas kom lawv ua siab ntev nyiaj thiab tiv tiag tiag kom ua raws li Vajtswv tej lus txib.",
                "34": "Thiab plaub tug ntawm cov uas nrog Amas yog Mauxiyas cov tub; thiab lawv tej lub npe yog Amoos, thiab Aloos, thiab Oonaws, thiab Heenais; nov yog tej lub npe ntawm Mauxiyas cov tub.",
                "35": "Thiab lawv mus ncig thoob plaws thaj av Xalahelas, thiab tag nrho cov neeg uas yog vaj ntxwv Mauxiyas kav, rau siab ntso kho tag nrho tej uas lawv tau ua piam rau cov ntseeg, lees txim tag nrho rau lawv tej kev txhaum, thiab tshaj tawm tag nrho tej uas lawv tau pom, thiab piav txog tej kev qhia tej yuav muaj los yav tom ntej thiab tej vaj lug kub rau txhua tus uas kam mloog lawv.",
                "36": "Thiab xws li no lawv yog cov cuab yeej nyob hauv Vajtswv txhais tes uas coj tau ntau leej los paub txog qhov tseeb, muaj tseeb tiag, los paub txog lawv tus Txhiv Dim.",
                "37": "Thiab lawv tau koob hmoov kawg! Vim lawv tshaj tawm kev thaj yeeb; lawv tshaj tawm tej moo zoo; thiab lawv tshaj rau cov neeg tias tus Tswv yog tus kav."
            },
            "28": {
                "1": "Nim no tau muaj tias tom qab Mauxiyas cov tub tau ua txhua yam no, lawv coj ib co neeg tsis coob nrog lawv thiab rov qab mus cuag lawv txiv, vaj ntxwv Mauxiyas, thiab thov kom nws cia lawv, nrog cov uas lawv tau xaiv, mus lawm pem thaj av Nifais xwv kom lawv tau mus tshaj tawm tej uas lawv tau hnov thiab xwv kom lawv faib tau Vajtswv txoj lus rau lawv cov kwv tij, cov Neeg Lamas—",
                "2": "Xwv kom tej zaum lawv yuav coj tau cov Neeg Lamas los paub tus Tswv lawv tus Vajtswv, thiab qhia kom lawv ntseeg txog lawv cov yawg koob txoj kev ua phem; thiab xwv kom tej zaum lawv yuav kho tau cov Neeg Lamas txoj kev ntxub cov Neeg Nifais, xwv kom yuav coj tau lawv los muaj kev xyiv fab rau tus Tswv lawv tus Vajtswv, xwv kom lawv ib leeg yuav los ua phooj ywg rau ib leeg, thiab xwv kom txhob muaj kev sib cav sib ceg ntxiv nyob hauv txhua thaj av uas tus Tswv lawv tus Vajtswv tau muab rau lawv.",
                "3": "Nim no lawv xav mus tshaj tawm txoj kev cawm seej rau txhua tus neeg, vim lawv tiv tsis taus qhov uas yuav cia ib tug neeg tus ntsuj plig piam sij; muaj tseeb tiag, thaum xav txog qhov uas ib tug neeg tus ntsuj plig yuav nyiaj kev tsim txom uas tsis muaj qhov kawg twb ua rau lawv qeeg thiab tshee hnyo.",
                "4": "Thiab tus Tswv tus Ntsuj Plig tau tshoov lawv lub siab li no, vim lawv yog cov neeg ua txhaum uas phem tshaj plaws. Thiab los ntawm nws txoj kev hlub tshua uas tsis muaj hnub kawg, tus Tswv pom tias tsim nyog yuav tseg lawv txoj sia; txawm li ntawd los, lawv raug kev ntxhov siab ntau ntawm sab ntsuj plig vim yog lawv tej kev ua phem, lawv raug kev txom nyem ntau thiab ntshai tsam Vajtswv muab lawv ntiab tawm mus ib txhis li.",
                "5": "Thiab tau muaj tias lawv thov lawv txiv tau ntau hnub xwv kom lawv yuav tau mus rau pem thaj av Nifais.",
                "6": "Thiab vaj ntxwv Mauxiyas tau mus thiab nug tus Tswv saib puas tsim nyog cia nws cov tub mus rau hauv cov Neeg Lamas mus tshaj tawm txoj lus.",
                "7": "Thiab tus Tswv hais rau Mauxiyas hais tias: Cia lawv mus, vim muaj coob leej yuav ntseeg lawv cov lus, thiab lawv yuav tau txoj sia nyob mus ib txhis; thiab kuv yuav coj koj cov tub kom lawv dim ntawm cov Neeg Lamas tes.",
                "8": "Thiab tau muaj tias Mauxiyas cia lawv mus thiab ua raws li lawv thov.",
                "9": "Thiab lawv tau mus rau hauv hav zoov mus tshaj tawm txoj lus rau hauv cov Neeg Lamas; thiab kuv yuav sau ib zaj txog tej uas lawv ua tom qab no mus.",
                "10": "Nim no vaj ntxwv Mauxiyas tsis muaj leej twg uas nws tso tau lub teb chaws rau kav, vim nws cov tub tsis muaj leej twg kam txais lub teb chaws.",
                "11": "Yog li ntawd nws nqa cov ceev xwm txheej uas tau muab sau rau saum cov phiaj toog, thiab Nifais cov phiaj, thiab tag nrho tej uas nws tau ceev thiab tshwj tseg cia raws li Vajtswv tej lus txib, tom qab nws tau muab cov ceev xwm txheej txhais thiab sau cia uas nyob saum cov phiaj kub uas yog cov neeg Leehais nrhiav tau, uas yog Leehais txhais tes muab rau nws;",
                "12": "Thiab nws ua li no los vim yog nws cov neeg xav paub heev; vim lawv xav xav paub heev txog cov neeg uas tau raug puas tsuaj lawm.",
                "13": "Thiab nim no nws siv ob lub pob zeb uas yog muab khi rau hauv ob daim npoo ntawm ib lub kauj los txhais cov phiaj kub.",
                "14": "Nim no twb npaj tej yam no txij thaum chiv keeb los lawm, thiab tau muab tej yam no cev ntawm ib tiam neeg mus rau ib tiam, rau lub hom phiaj txhais lus;",
                "15": "Thiab tus Tswv txhais tes tau ceev thiab tshwj tseg cia tej yam no, xwv kom nws yuav qhia tau rau txhua tus neeg uas nyob hauv thaj av txog nws cov neeg tej kev ua phem thiab kev qias;",
                "16": "Thiab tus uas tau tej yam no, tus ntawd yog hu ua tus pom tau, raws li txheej puag thaum ub.",
                "17": "Nim no tom qab Mauxiyas txhais cov ceev xwm txheej no tas, saib seb, nws qhia ib zaj txog cov neeg uas tau raug puas tsuaj lawm, txij thaum lawv raug puas tsuaj rov qab mus txog rau thaum puab tus pej thuam siab siab, thaum lub sij hawm tus Tswv ua rau cov neeg nyias tsis nkag siab nyias yam lus thiab lawv tawg khiav ri niab mus thoob plaws hauv lub ntiaj teb, muaj tseeb tiag, thiab twb yog txij thaum ntawd rov qab mus txog rau thaum tsim Adas.",
                "18": "Nim no zaj no ua rau Mauxiyas cov neeg nyuaj siab heev, muaj tseeb tiag, lawv muaj kev tu siab puv npo; txawm li ntawd los kuj ua rau lawv muaj kev txawj ntse ntau, uas ua rau lawv zoo siab.",
                "19": "Thiab yuav muab zaj no sau cia tom qab no; vim saib seb, twb tsim nyog rau txhua tus neeg paub txog tej uas tau muab sau cia rau hauv zaj no.",
                "20": "Thiab nim no, ib yam li kuv tau hais rau nej, tom qab vaj ntxwv Mauxiyas tau ua tej yam no, nws nqa cov phiaj toog, thiab tag nrho tej uas nws tau khaws tseg, thiab muab cob rau Amas, tus uas yog Amas tus tub; muaj tseeb tiag, tag nrho cov ceev xwm txheej, thiab cov cuab yeej txhais lus, thiab muab tej ntawd rau nws, thiab txib nws kom nws ceev thiab tsom kwm tej ntawd, thiab txib kom nws ceev ib phau ceev xwm txheej txog cov neeg, thiab muab cev ntawm ib tiam neeg mus rau ib tiam, ib yam li tau muab cev txij thaum Lihais ncaim Yeluxalees."
            },
            "29": {
                "1": "Nim no thaum Mauxiyas tau ua li no tas nws xa xov mus thoob plaws hauv thaj av, rau tag nrho cov neeg, xav paub seb lawv xav kom leej twg los ua lawv tus vaj ntxwv.",
                "2": "Thiab tau muaj tias cov neeg lub suab teb, hais tias: Peb xav kom koj tus tub Aloos los ua peb tus vaj ntxwv thiab peb tus thawj coj.",
                "3": "Nim no Aloos twb mus rau pem thaj av Nifais lawm, yog li ntawd vaj ntxwv Mauxiyas muab tsis tau lub nceeg vaj cob rau nws; thiab Aloos los kuj tsis kam txais lub nceeg vaj; thiab Mauxiyas cov tub tsis muaj leej twg kam los kav lub nceeg vaj.",
                "4": "Yog li ntawd vaj ntxwv Mauxiyas tau xa xov mus rau cov neeg dua; muaj tseeb tiag, nws twb sau ib co lus xa mus rau cov neeg. Thiab nov yog tej lus uas nws tau sau, hais tias:",
                "5": "Saib seb, auj nej uas yog kuv cov neeg es, los sis kuv cov kwv tij es, vim kuv saib nej rau nqi zoo li ntawd, kuv thov kom nej yuav xav txog qhov xwm txheej uas tau hu nej los ntaus tswv yim—vim nej xav muaj ib tug vaj ntxwv.",
                "6": "Nim no kuv tshaj tawm rau nej tias tus uas muaj cai txais tau lub teb chaws tsis kam txais, thiab tsis kam los kav lub teb chaws.",
                "7": "Thiab nim no yog hais tias muab lwm tus los hloov nws chaw, saib seb kuv ntshai tsam yuav pib muaj kev sib cav sib ceg nyob hauv nej. Thiab tsis muaj leej twg paub tsam kuv tus tub, tus uas lub teb chaws yog nws li, ho npau taws thiab ntxias cov neeg no ib txhia mus lawv nws qab, uas yuav ua rau muaj kev ua rog thiab kev sib cav sib ceg nyob hauv nej, uas yog qhov pib ua kom muaj nqaij ntuag ntshav nrog ntau thiab muab tus Tswv txoj kev ua yuam kev, muaj tseeb tiag, thiab ua kom coob leej tus ntsuj plig puas tsuaj mus.",
                "8": "Nim no kuv hais rau nej tias cia peb muaj laj lim tswv yim thiab xav txog tej yam no, vim peb tsis muaj cai ua kom kuv tus tub puas tsuaj mus, thiab peb kuj tsis muaj cai rhuav lwm tus yog hais tias ho xaiv tau tus ntawd los pauv nws qhov chaw.",
                "9": "Thiab yog hais tias kuv tus tub tig rov qab mus rau nws txoj kev muab hlob thiab tej uas tsis muaj qab hau nws yuav thim tej lus uas nws tau hais, thiab los txeeb nws txoj cai kav lub teb chaws, uas yuav ua rau nws thiab cov neeg no ua kev txhaum ntau.",
                "10": "Thiab nim no cia peb muaj laj lim tswv yim thiab ntsia tom hauv ntej rau tej yam no, thiab ua qhov uas kom muaj kev thaj yeeb rau cov neeg no.",
                "11": "Yog li ntawd kuv yuav ua nej tus vaj ntxwv hauv kuv lub neej uas tseem tshuav; txawm li ntawd los, cia peb xaiv tsa ib co neeg txiav txim, los txiav txim rau cov neeg no raws li peb txoj kev cai; thiab peb yuav muab cov neeg no tej kev noj nyob kho ua tshiab, vim peb yuav xaiv tsa cov neeg uas muaj tswv yim los ua cov neeg txiav txim, cov uas yuav txiav txim rau cov neeg no raws li Vajtswv tej lus txib.",
                "12": "Nim no qhov uas Vajtswv txiav txim rau ib tug neeg yeej zoo dua li neeg txiav txim, vim Vajtswv tej kev txiav txim yeej ncaj tas mus li, tiam sis neeg tej kev txiav txim tsis ncaj tas mus li.",
                "13": "Yog li ntawd, yog ua tau es nej muaj cov neeg ncaj ncees los ua nej tej vaj ntxwv, cov uas los txhim tsa Vajtswv tej kev cai, thiab txiav txim rau cov neeg no raws li nws tej lus txib, muaj tseeb tiag, yog hais tias nej muaj cov neeg los ua nej tej vaj ntxwv uas ua tau ib yam li kuv txiv Npeyamis tau ua rau cov neeg no—Kuv hais rau nej tias, yog muaj zoo li no tas mus li ces yuav tsim nyog rau nej muaj vaj ntxwv los kav nej tas mus li.",
                "14": "Thiab kuv tus kheej los twb tau ua hauj lwm tas lub dag lub zog thiab lub hwj chim uas kuv muaj, los qhia nej txog Vajtswv tej lus txib, thiab los txhim tsa kev thaj yeeb thoob plaws rau hauv thaj av, xwv kom tsis txhob muaj kev ua rog los sis kev sib cav sib ceg, tsis muaj kev ua tub sab tub nyiag, thiab tsis muaj kev tua txeeb tej khoom, thiab tsis muaj kev tua neeg, thiab tsis muaj ib yam dab tsi ntawm kev ua phem;",
                "15": "Thiab tus uas tau ua kev phem, tus ntawd kuv twb rau txim rau nws raws li txoj kev txhaum uas nws tau ua, raws li txoj kev cai uas peb cov yawg koob tau muab rau peb.",
                "16": "Nim no kuv hais rau nej tias, vim neeg tag nrho yeej tsis ncaj ces tsis tsim nyog kom nej muaj ib tug vaj ntxwv los sis coob tus vaj ntxwv los kav nej.",
                "17": "Vim saib seb, ib tug vaj ntxwv phem ua tau rau cov neeg ua phem ntau heev, muaj tseeb tiag, thiab kev puas tsuaj loj kawg nkaus!",
                "18": "Muaj tseeb tiag, nco ntsoov txog vaj ntxwv Nau-as, nws txoj kev phem thiab nws txoj kev qias, thiab nws cov neeg tej kev phem thiab tej kev qias. Saib seb txoj kev puas tsuaj loj kawg nkaus tau los rau lawv; thiab twb vim yog lawv tej kev ua phem cov Neeg Lamas thiaj coj tau lawv mus rau kev ua qhev.",
                "19": "Thiab yog tias tsis yog los ntawm tus uas Tsim lawv, tus uas paub tag nrho ib puas tsav yam, txoj kev los pab, ces ntshe lawv yeej yuav nyob ua qhev los txog nim no, thiab ua li no los twb vim yog lawv txoj kev hloov siab lees txim tiag tiag.",
                "20": "Tiam sis saib seb, nws tau coj lawv dim vim lawv txo hwj chim rau nws; thiab vim lawv thov nws kawg siab kawg ntsws, nws thiaj tau coj lawv dim ntawm kev ua qhev; thiab xws li no tus Tswv ua hauj lwm nrog nws lub hwj chim nyob rau tag nrho txhua txhia yam hauv noob neej, ncav nws txhais npab ntawm kev hlub tshua rau cov uas tso siab rau nws.",
                "21": "Thiab saib seb, nim no kuv hais rau nej, nej yuav tshem tsis tau ib tug vaj ntxwv uas ua phem tawm ntawm nws lub rooj theej kiab tsuas yog los ntawm kev sib ntaus sib tua hnyav, thiab kev nqaij ntuag ntshav nrog ntau.",
                "22": "Vim saib seb, nws muaj nws tej phooj ywg uas ua phem, thiab nws ceev nws tej tub zov nyas nyob ib puag ncig nws; thiab nws muab tej kev cai ntawm cov uas kav ncaj ncees ua ntej nws dua pov tseg; thiab nws muab Vajtswv tej lus txib tsuj rau hauv qab xib taws;",
                "23": "Thiab nws tsim dua kev cai tshiab, thiab xa tej kev cai ntawd mus rau nws cov neeg, muaj tseeb tiag, tej kev cai uas ua raws li nws tus kheej tej kev phem; thiab cov uas tsis ua raws li nws tej kev cai nws ua kom raug puas tsuaj; thiab cov uas ntxeev siab tawm tsam nws, nws yuav xa nws cov tub rog mus ua rog tawm tsam lawv, thiab yog nws ua tau nws yuav ua kom lawv puas tsuaj; thiab zoo li no ib tug vaj ntxwv uas tsis ncaj ncees yuav hloov tag nrho tej kev ncaj ncees.",
                "24": "Thiab nim no saib seb kuv hais rau nej, tsis tsim nyog kom tej kev qias zoo li ntawd los rau nej.",
                "25": "Yog li ntawd, nej cia li xaiv cov neeg txiav txim los ntawm cov neeg no lub suab, xwv kom nej yuav raug txiav txim raws li tej kev cai uas peb cov yawg koob tau muab rau nej, uas yog tej kev cai raug, thiab yog tej uas tus Tswv txhais tes tau muab rau lawv.",
                "26": "Nim no tsis muaj ntau zaus uas cov neeg feem coob lub suab xav tau dab tsi uas tsis yog; tiam sis muaj ntau zaus uas cov neeg feem tsawg xav tau qhov tsis yog; yog li ntawd nej yuav tau ua raws li qhov no thiab muab qhov no ua nej txoj kev cai—siv cov neeg lub suab los ua nej tej hauj lwm.",
                "27": "Thiab yog thaum lub sij hawm los txog uas cov neeg lub suab ho xaiv kev ua phem, ces thaum ntawd yog lub caij uas Vajtswv tej kev txiav txim yuav los rau nej; muaj tseeb tiag, thaum ntawd yog lub caij uas nws yuav los xyuas nej nrog kev puas tsuaj loj ib yam li nws twb tau los xyuas thaj av no lawm.",
                "28": "Thiab nim no yog nej muaj cov neeg txiav txim, thiab lawv tsis txiav txim rau nej raws li txoj kev cai uas tau muab, nej muaj peev xwm hais kom ib tug neeg txiav txim uas siab zog txiav txim rau lawv.",
                "29": "Yog nej cov neeg txiav txim uas siab zog txiav txim tsis ncaj ncees, nej hais kom ob peb tug ntawm nej cov neeg txiav txim uas qes zog tuaj sib sau ua ke, thiab lawv yuav txiav txim rau nej cov neeg txiav txim uas siab zog, raws li cov neeg lub suab.",
                "30": "Thiab kuv txib kom nej ua tej yam no nrog txoj kev hwm tus Tswv; thiab kuv txib kom nej ua tej yam no, thiab kom nej tsis txhob muaj vaj ntxwv; xwv kom yog cov neeg no ua kev txhaum thiab kev phem, tus Tswv yuav tso tej kev txhaum thiab kev phem ntawd rau saum lawv tus kheej lub taub hau.",
                "31": "Vim saib seb kuv hais rau nej tias, neeg coob leej tej kev txhaum yog ua los ntawm lawv cov vaj ntxwv tej kev ua phem; yog li ntawd tus Tswv yuav tso lawv tej kev ua phem rau saum lawv cov vaj ntxwv lub taub hau.",
                "32": "Thiab nim no kuv tsis xav kom muaj txoj kev tsis sib txig no ntxiv nyob hauv thaj av no, qhov tseem ceeb ces yog nyob hauv kuv cov neeg no; tiam sis kuv xav kom thaj av no yog ib thaj av ywj pheej, thiab kom txhua tus neeg muaj cai thiab muaj sam xeeb sib xws, kom ntev npaum li uas tus Tswv pom zoo cia rau peb nyob thiab tau thaj av los ua peb ntiag tug, muaj tseeb tiag, twb ntev npaum li uas tseem muaj peb cov xeeb leej xeeb ntxwv nyob rau hauv thaj av.",
                "33": "Thiab vaj ntxwv Mauxiyas sau ntau yam ntxiv rau lawv, nthuav hlo rau lawv tag nrho ib tug vaj ntxwv uas ncaj ncees tej kev nyuaj siab thiab tej teeb meem, muaj tseeb tiag, tag nrho tej kev txhawj ntawm sab ntsuj plig rau lawv cov neeg, thiab tag nrho cov neeg tej kev yws rau lawv tus vaj ntxwv; thiab nws piav txhua yam rau lawv.",
                "34": "Thiab nws hais rau lawv tias tej yam no yuav tsum tsis txhob muaj; tiam sis lub nra yuav tsum muab faib rau tag nrho cov neeg, xwv kom txhua tus neeg yuav ris nws feem.",
                "35": "Thiab nws kuj muab tag nrho tej uas tsis zoo nthuav rau lawv, tej uas lawv yuav tau ua, yog tias lawv muaj ib tug vaj ntxwv uas tsis ncaj ncees kav lawv;",
                "36": "Muaj tseeb tiag, tag nrho tus vaj ntxwv uas tsis ncaj ncees tej kev ua phem thiab tej kev qias, thiab tag nrho tej kev ua rog, thiab tej kev sib cav sib ceg, thiab tej kev nqaij ntuag ntshav nrog, thiab txoj kev ua tub sab tub nyiag, thiab txoj kev tua txeeb tej khoom, thiab txoj kev sib daj sib deev, thiab txhua yam kev phem uas suav tsis txheeb—qhia rau lawv tias tej yam no yuav tsum tsis txhob muaj, qhia tias tej yam no twb tsis raws li Vajtswv tej lus txib.",
                "37": "Thiab nim no tau muaj tias, tom qab vaj ntxwv Mauxiyas xa tej yam no mus rau cov neeg lawv tau tig los ntseeg qhov tseeb ntawm nws cov lus.",
                "38": "Yog li ntawd lawv tso qhov uas lawv xav muaj ib tug vaj ntxwv tseg, thiab cia siab heev tias txhua tus neeg yuav muaj cai sib xws nyob thoob plaws hauv thaj av; muaj tseeb tiag, thiab txhua tus neeg txaus siab ris nws tus kheej tej kev txhaum.",
                "39": "Yog li ntawd, tau muaj tias lawv txoos lawv tus kheej ua ke tuaj ua tej pab thoob plaws hauv thaj av, tuaj tawm lawv lub suab saib leej twg yuav los ua lawv cov neeg txiav txim, los txiav txim rau lawv raws li txoj kev cai uas tau muab rau lawv; thiab lawv zoo siab heev vim yog txoj kev nyob ywj pheej uas tau muab pub rau lawv.",
                "40": "Thiab lawv txoj kev hlub Mauxiyas muaj zog tuaj; muaj tseeb tiag, lawv saib nws tsim txiaj tshaj txhua tus neeg; vim lawv tsis ntsia nws zoo li ib tug nom uas nrhiav kev nplua nuj, muaj tseeb tiag, txoj kev nplua nuj uas ua rau tus ntsuj plig lwj; vim nws tsis tau yuam kom lawv them nyiaj rau nws, thiab nws tsis nyiam kev nqaij ntuag ntshav nrog; tiam sis nws txhim tsa kev thaj yeeb nyob rau hauv thaj av, thiab nws cia rau nws cov neeg dim ntawm txhua yam kev ua qhev; yog li ntawd lawv saib nws tsim txiaj heev, muaj tseeb tiag, tshaj qhov yuav ntsuas tau.",
                "41": "Thiab tau muaj tias lawv xaiv tsa cov neeg txiav txim los kav lawv, los sis los txiav txim rau lawv raws li txoj kev cai; thiab lawv ua li no nyob thoob plaws hauv thaj av.",
                "42": "Thiab tau muaj tias lawv tsa Amas los ua thawj tus thawj txiav txim, thiab nws yog tus pov thawj hlob, vim nws txiv tau muab lub luag hauj lwm no rau nws, thiab muab nws ua tus saib xyuas txhua yam dej num ntawm lub koom txoos.",
                "43": "Thiab nim no tau muaj tias Amas tau taug mus raws tus Tswv tej kev, thiab nws ua raws li tus Tswv tej lus txib, thiab nws txiav txim ncaj ncees; thiab muaj kev thaj yeeb tsis tu ncua nyob thoob plaws hauv thaj av.",
                "44": "Thiab xws li no cov neeg txiav txim txoj kev kav pib nyob thoob plaws hauv thaj av Xalahelas, nyob hauv tag nrho cov neeg uas hu ua cov Neeg Nifais; thiab Amas yog thawj tus thiab tus thawj txiav txim.",
                "45": "Thiab nim no tau muaj tias nws txiv tuag, thaum nws muaj yim caum ob xyoos, thiab nws ua neej nyob kom ua tau raws li Vajtswv tej lus txib.",
                "46": "Thiab tau muaj tias Mauxiyas kuj tau tuag, tom qab nws kav tau peb caug peb xyoos, thaum nws muaj rau caum peb xyoos; uas suav tag nrho, tsib puas thiab cuaj xyoos txij thaum Lihais ncaim Yeluxalees.",
                "47": "Thiab cov Neeg Nifais cov vaj ntxwv txoj kev kav los xaus li no; thiab Amas lub neej los xaus li no, nws yog tus uas tsa lawv lub koom txoos."
            }
        }
    },
    "alma": {
        "meta": {
            "slug": "alma",
            "name": "Phau Ntawv Amas",
            "chapterWord": "Tshooj"
        },
        "chapters": {
            "1": {
                "intro": "Ib zaj txog Amas, tus uas yog Amas tus tub, thawj tus thiab tus thawj txiav txim rau cov Neeg Nifais, thiab kuj yog tus pov thawj hlob rau lub Koom Txoos. Ib zaj txog cov neeg txiav txim txoj kev kav, thiab txog tej kev ua rog thiab tej kev sib cav sib ceg hauv cov neeg. Thiab ib zaj txog ib npluav rog ntawm cov Neeg Nifais thiab cov Neeg Lamas thiab, raws li phau ceev xwm txheej ntawm Amas, thawj tus thiab tus thawj txiav txim.",
                "1": "Nim no tau muaj tias nyob hauv thawj xyoo ntawm cov neeg txiav txim txoj kev kav cov Neeg Nifais, txij li lub sij hawm no mus lawm yav tom ntej, vaj ntxwv Mauxiyas tau mus rau txoj kev uas tag nrho neeg ntiaj teb mus, tau ua ib lub neej tsim nyog, thiab taug kev ncaj ncees rau ntawm Vajtswv, thiab tsis muaj leej twg pauv nws qhov chaw los kav; tiam sis nws tau txhim tsa tej kev cai, thiab cov neeg txais yuav tej kev cai ntawd; yog li ntawd lawv yuav tsum coj raws li tej kev cai uas nws tau tsim.",
                "2": "Thiab tau muaj tias nyob hauv thawj xyoo ntawm Amas txoj kev kav nyob hauv lub rooj txiav txim, cov neeg coj ib tug txiv neej tuaj rau nws txiav txim, ib tug txiv neej uas loj, thiab muaj suab npe nrov vim nws muaj zog heev.",
                "3": "Thiab nws tau mus ncig hauv cov neeg, qhia rau lawv tej uas nws hais tias yog Vajtswv txoj lus, tawm tsam lub koom txoos; tshaj tawm rau cov neeg tias txhua tus pov thawj thiab xib hwb tsim nyog muaj koob muaj npe; thiab tsis tsim nyog uas lawv yuav siv lawv txhais tes los khwv, tiam sis cov neeg yuav tsum khwv kom lawv tau noj tau haus.",
                "4": "Thiab nws kuj ua tim khawv rau cov neeg hais tias tib neeg txhua tus yuav txais kev cawm dim thaum txog hnub kawg, thiab hais tias lawv tsis tas ntshai los sis tshee, tiam sis xav kom lawv tsa lawv lub taub hau thiab zoo siab; vim tus Tswv tau tsim neeg txhua tus, thiab kuj tau txhiv neeg txhua tus dim; thiab, txog thaum kawg, neeg txhua tus yuav muaj txoj sia nyob mus ib txhis.",
                "5": "Thiab tau muaj tias nws tau qhia tej yam no heev kawg nkaus ua rau coob leej ntseeg nws tej lus, muaj coob leej heev uas lawv pib txhawb nws thiab muab nyiaj rau nws.",
                "6": "Thiab nws pib khav theeb vim nws lub siab muab hlob, thiab hnav tej ris tsho uas kim heev, muaj tseeb tiag, thiab nws twb pib txhim tsa ib lub koom txoos raws li nws txoj kev qhuab qhia.",
                "7": "Thiab tau muaj tias thaum nws tseem tab tom mus, qhuab qhia rau cov uas ntseeg nws txoj lus, nws ntsib ib tug txiv neej uas zwm rau Vajtswv lub koom txoos, muaj tseeb tiag, twb yog ib tug ntawm lawv cov xib hwb; thiab nws pib sib cav heev heev nrog tus txiv neej ntawd, xwv kom nws yuav coj tau cov neeg hauv lub koom txoos mus; tiam sis tus txiv neej ntawd tiv tau nws, siv Vajtswv tej lus los qhuab ntuas nws.",
                "8": "Nim no tus txiv neej ntawd lub npe yog Nkide-oos; thiab nws twb yog ib rab cuab yeej nyob hauv Vajtswv txhais tes uas coj tau Leehais cov neeg dim ntawm kev ua qhev.",
                "9": "Nim no, vim Nkide-oos siv Vajtswv tej lus los tiv tau nws, nws npau taws rau Nkide-oos, thiab rho nws rab ntaj thiab pib muab nws tua. Nim no vim Nkide-oos laus heev lawm, yog li ntawd nws thiaj tiv tsis tau nws tej kev ntaus, yog li ntawd Nkide-oos thiaj raug tua los ntawm rab ntaj.",
                "10": "Thiab cov neeg ntawm lub koom txoos txhom tus txiv neej uas tua Nkide-oos thiab coj nws tuaj rau Amas, kom txiav txim rau nws raws li tej kev txhaum uas nws tau ua.",
                "11": "Thiab tau muaj tias nws sawv ntsug ntawm Amas xub ntiag thiab thov rau nws tus kheej yam tsis ntshai dab tsi li.",
                "12": "Tiam sis Amas hais rau nws tias: Saib seb, zaum no yog thawj zaug uas tswv yim xib hwb cuav tau muaj nyob rau hauv cov neeg no. Thiab saib seb, koj tsis yog muaj txim ntawm tswv yim xib hwb cuav xwb, tiam sis koj tseem siv ntaj los yuam tej tswv yim xib hwb cuav ntawd; thiab yog hais tias tseem muab tej tswv yim xib hwb cuav los yuam rau cov neeg no ces lawv yuav puas tsuaj tag nrho mus.",
                "13": "Thiab koj tau ua rau ib tug neeg ncaj ncees nqaij ntuag ntshav nrog, muaj tseeb tiag, ib tug txiv neej uas tau ua ntau yam zoo nyob hauv cov neeg no; thiab yog peb tseg koj txoj sia ces nws cov ntshav yuav los rau peb rau txoj kev pauj.",
                "14": "Yog li ntawd koj yuav raug txim tuag, raws li txoj kev cai uas Mauxiyas, uas yog peb tus vaj ntxwv kawg, tau muab rau peb; thiab cov neeg no tau txais yuav txoj kev cai ntawd; yog li ntawd cov neeg no yuav tau coj raws li txoj kev cai.",
                "15": "Thiab tau muaj tias lawv coj nws mus; thiab nws lub npe yog Nihos; thiab lawv coj nws mus rau saum lub pov roob Meethais, thiab nyob rau saud cov neeg ua rau nws, los sis nws kam lees, nyob nruab nrab ntawm lub ntuj thiab lub ntiaj teb, hais tias yam uas nws tau qhia rau cov neeg yeej tsis raws li Vajtswv txoj lus; thiab nyob rau saud nws tuag yam li ib tug neeg txhaum.",
                "16": "Txawm li ntawd los, qhov no tsis tau xaus txoj kev nthuav ntawm tej tswv yim xib hwb cuav nyob thoob hauv thaj av; vim muaj coob leej uas nyiam tej yam tsis muaj nuj nqis ntawm lub ntiaj teb, thiab lawv tawm mus qhia txog tej lus qhuab qhia cuav; thiab lawv ua li no rau tej kev nplua nuj thiab tau ntsej tau muag.",
                "17": "Txawm li ntawd los, lawv tsis kam dag, tsam cov neeg txiav txim paub, vim kev ntshai txoj kev cai, vim cov neeg dag yuav raug txim; yog li ntawd lawv ua txuj qhuab qhia raws li lawv txoj kev ntseeg; thiab nim no txoj kev cai tsis muaj hwj chim kav ib tug neeg vim yog nws txoj kev ntseeg.",
                "18": "Thiab lawv tsis kam ua tub sab, vim ntshai txoj kev cai, vim cov ua li ntawd yuav raug txim; thiab lawv kuj tsis kam ua tub nyiag, los sis tua neeg, vim tus uas tua neeg yuav raug txim tuag.",
                "19": "Tiam sis tau muaj tias txhua tus uas tsis zwm rau Vajtswv lub koom txoos pib tsim txom cov uas zwm rau Vajtswv lub koom txoos, thiab cov uas tau ris Khetos lub npe.",
                "20": "Muaj tseeb tiag, lawv tsim txom lawv, thiab siv txhua yam lus hais kom lawv raug kev kub ntxhov, thiab lawv ua li no los vim yog lawv txoj kev txo hwj chim; vim lawv tsis muab hlob ntawm lawv qhov muag, thiab vim lawv faib Vajtswv txoj lus, ib leeg rau ib leeg, tsis them nyiaj thiab tsis tshuav nqi.",
                "21": "Nim no tau muaj ib txoj kev cai nruj nyob hauv cov neeg ntawm lub koom txoos, txwv tsis pub ib tug neeg twg, uas zwm rau lub koom txoos, sawv thiab tsim txom cov uas tsis zwm rau lub koom txoos, thiab txwv tsis pub muaj kev tsim txom nyob hauv lawv.",
                "22": "Txawm li ntawd los, tseem muaj coob leej nyob hauv lawv uas pib khav txiv, thiab pib sib cav muaj ceem nrog lawv cov yeeb ncuab, twb mus txog thaum uas sib ntaus; muaj tseeb tiag, lawv xuas nrig ib leeg ntaus ib leeg.",
                "23": "Nim no qhov no yog nyob hauv xyoo thib ob ntawm Amas txoj kev kav, thiab qhov no yog ib qho ua rau lub koom txoos muaj kev nyuaj siab ntau; muaj tseeb tiag, qhov no yog qhov ua rau lub koom txoos muaj kev sim siab ntau.",
                "24": "Vim muaj coob leej lub siab tawv qhwb qhawv, thiab lawv tej npe raug muab rho tawm, xwv kom Vajtswv cov neeg txhob nco qab txog lawv ntxiv lawm. Thiab kuj muaj coob leej tau thim lawv tus kheej tawm ntawm lawv.",
                "25": "Nim no qhov no yog ib qho kev sim siab loj rau cov uas sawv khov kho muab siab rau ntseeg; txawm li ntawd los, lawv tseem nyob khov kho thiab ruaj nrees coj Vajtswv tej lus txib, thiab lawv ua siab ntev nyiaj tej kev tsim txom uas cov neeg tau muab los tsuam lawv.",
                "26": "Thiab thaum cov pov thawj tso lawv txoj hauj lwm tseg es mus faib Vajtswv txoj lus rau cov neeg, cov neeg los kuj tso lawv tej hauj lwm tseg es los mloog Vajtswv txoj lus thiab. Thiab thaum cov pov thawj faib Vajtswv txoj lus rau lawv tas lawm lawv rov qab mus rau siab ntso ua lawv tej hauj lwm; thiab tus pov thawj, twb tsis saib nws tus kheej siab tshaj cov uas mloog nws, vim tus qhuab qhia twb tsis zoo tshaj tus uas mloog, thiab tus xib hwb los twb tsis zoo tshaj tus uas kawm; thiab yog li ntawd lawv txhua tus puav leej sib txig, thiab txhua tus puav leej ua hauj lwm, txhua tus neeg raws li nws lub zog.",
                "27": "Thiab lawv faib lawv tej khoom, txhua tus neeg raws li tej uas nws muaj, rau cov neeg pluag, thiab cov neeg txom nyem, thiab cov neeg muaj mob, thiab cov uas muaj kev nyuaj siab; thiab lawv tsis hnav tej ris tsho uas kim kim, tiam sis lawv yeej huv si thiab txaus nyiam.",
                "28": "Thiab yog li ntawd lawv txhim tsa lub koom txoos tej dej num; thiab zoo li no lawv rov pib muaj kev thaj yeeb tsis tu ncua, txawm tias lawv muaj kev tsim txom txhua yam.",
                "29": "Thiab nim no, vim txoj kev nyob ruaj nrees ntawm cov ntseeg lawv pib nplua nuj heev, muaj nplua mias txhua yam uas lawv yuav tsum muaj—muaj tej pab yaj thiab tsiaj txhu, thiab txhua yam tsiaj uas rog nplua mias, thiab kuj muaj noob qoob loos nplua mias, thiab muaj kub, thiab muaj nyiaj dawb, thiab tej yam uas muaj nuj nqis, thiab muaj ntaub kab nplua mias thiab ntaub npuag, thiab txhua yam ntaub uas zoo.",
                "30": "Thiab zoo li no, nyob hauv lawv tej kev vam meej, lawv tsis ntiab tawm tus uas liab qab, los sis tus uas tshaib plab, los sis tus uas nqhis dej, los sis tus uas muaj mob, los sis tus uas tsis tau kev pab; thiab lawv tsis muab lawv lub siab tso rau tej kev nplua nuj; yog li ntawd lawv ua siab dawb rau txhua tus, tag nrho tus laus thiab tus hluas, tag nrho tus ua qhev thiab tus ywj pheej, tag nrho txiv neej thiab poj niam, txawm hais tias nyob sab nraum lub koom txoos los sis nyob hauv lub koom txoos, thiab lawv tsis xaiv neeg ntsej muag ntawm cov neeg txom nyem.",
                "31": "Thiab zoo li no lawv tau vam meej thiab nplua nuj tshaj cov uas tsis zwm rau lawv lub koom txoos.",
                "32": "Vim cov uas tsis zwm rau lawv lub koom txoos pub lawv tus kheej ua neeb ua yaig, thiab pe dab pe mlom los sis ua tub nkeeg, thiab taug xaiv, thiab ntshaw luag tug thiab sib cav sib ceg; lawv hnav tej ris tsho kim kim; khav theeb vim lawv qhov muag muab hlob; tsim txom lwm tus, hais lus dag, ua tub sab tub nyiag, sib daj sib deev, thiab tua neeg, thiab ua txhua yam kev phem; txawm li ntawd los, tau muab txoj kev cai yuam rau cov uas tau ua txhaum, ntau npaum li uas ua tau.",
                "33": "Thiab tau muaj tias los ntawm kev yuam txoj kev cai rau lawv, xwv kom txhua tus neeg raug txim raws li tej uas nws tau ua, lawv nyob tus zog, thiab tsis kam ua ib yam kev phem dab tsi tsam cov neeg txiav txim paub; yog li ntawd, tau muaj kev thaj yeeb ntau nyob hauv cov Neeg Nifais mus txog xyoo tsib ntawm cov neeg txiav txim txoj kev kav."
            },
            "2": {
                "1": "Thiab tau muaj tias thaum pib xyoo tsib ntawm lawv txoj kev kav, pib muaj ib txoj kev sib cav sib ceg nyob hauv cov neeg; vim ib tug txiv neej, hu ua Alixais, nws yog ib tug neeg txawj dag ntxias heev, muaj tseeb tiag, yog ib tug neeg txawj ntse mus raws li lub tswv yim ntawm neeg ntiaj teb, nws ua raws li tus txheej txheem ntawm tus txiv neej uas tau xuas ntaj tua Nkide-oos, tus uas raug tuag raws li txoj kev cai—",
                "2": "Nim no tus Alixais no, los ntawm nws txoj kev txawj ntxias, tau coj neeg coob leej coj raws li nws; twb coob kawg nkaus uas lawv pib muaj zog heev; thiab lawv pib rau siab ntso txhim tsa Alixais los ua ib tug vaj ntxwv kav cov neeg.",
                "3": "Nim no qhov no ua rau cov neeg ntawm lub koom txoos ntshai, thiab kuj ua rau tag nrho cov uas tsis tau ua raws li Alixais tej kev dag ntxias ntshai; vim lawv paub tias raws li lawv txoj kev cai tej yam zoo li ntawd yuav tsum yog txhim tsa los ntawm cov neeg lub suab.",
                "4": "Yog li ntawd, yog hais tias Alixais yuav muaj cov neeg lub suab, vim nws yog ib tug txiv neej phem, nws yuav rhuav tshem lawv txoj cai thiab tej sam xeeb ntawm lub koom txoos; vim nws lub hom phiaj yog ua kom Vajtswv lub koom txoos puas tsuaj.",
                "5": "Thiab tau muaj tias cov neeg sib sau tuaj ua ke thoob plaws hauv thaj av, txhua tus neeg raws li nws lub siab xav, seb yuav nrog los sis tawm tsam Alixais, nyob rau hauv tej pab pawg, thiab lawv muaj kev sib cam ntau thiab kev sib cav sib ceg ntawm ib leeg rau ib leeg uas xav tsis thoob.",
                "6": "Thiab yog li ntawd lawv tau sib sau ua ke tuaj tawm lawv lub suab txog yam xwm ntawd; thiab muab lawv lub suab tso rau ntawm cov neeg txiav txim xub ntiag.",
                "7": "Thiab tau muaj tias cov neeg lub suab tawm tsam Alixais, kom nws tsis tau los ua vaj ntxwv kav cov neeg.",
                "8": "Nim no qhov no ua rau cov neeg uas tawm tsam nws xyiv fab heev; tiam sis Alixais tau txhaub kom cov uas nyiam nws npau taws tawm tsam cov uas tsis nyiam nws.",
                "9": "Thiab tau muaj tias cov uas nyiam nws sib sau tuaj ua ke, thiab tsa Alixais ua lawv tus vaj ntxwv.",
                "10": "Nim no thaum Alixais tau los ua vaj ntxwv kav lawv lawm nws txib kom lawv yuav tsum mus ua rog tawm tsam lawv cov kwv tij; thiab nws tau ua li no xwv kom nws thiaj yuam tau lawv los ywj rau nws.",
                "11": "Nim no tau muab Alixais cov neeg cais hu raws li Alixais lub npe, thiab hu lawv ua cov Neeg Alixais; thiab muab cov uas tseem tshuav hu ua cov Neeg Nifais, los sis Vajtswv cov neeg.",
                "12": "Yog li ntawd cov Neeg Nifais paub txog tej uas cov Neeg Alixais yuav ua, thiab yog li ntawd lawv npaj tos ntsib lawv; muaj tseeb tiag, lawv npaj nqa ntaj, thiab liag, thiab hneev, thiab xub, thiab pob zeb, thiab hlua fiav, thiab txhua yam cuab yeej ua rog, ntawm txhua txhia yam.",
                "13": "Thiab xws li no cov Neeg Nifais tau npaj tos ntsib cov Neeg Alixais rau thaum lub sij hawm lawv tuaj. Thiab lawv tsa tej thawj tub rog, thiab tej thawj tub rog uas siab zog, thiab tej thawj hau rog, raws li cov neeg uas lawv muaj.",
                "14": "Thiab tau muaj tias Alixais tau npaj txhua yam cuab yeej ua rog ntawm txhua txhia yam rau nws cov neeg; thiab nws kuj tsa tej nom tswv thiab tej thawj coj rau nws cov neeg, los coj lawv mus ua rog tawm tsam lawv cov kwv tij.",
                "15": "Thiab tau muaj tias cov Neeg Alixais tuaj rau saum lub pov roob Anihus, uas nyob sab hnub tuaj ntawm tus dej Xidoos, uas ntws los ze thaj av Xalahelas, thiab lawv pib ua rog nrog cov Neeg Nifais nyob rau qhov chaw ntawd.",
                "16": "Nim no Amas, vim nws yog tus thawj txiav txim thiab tus tswv xeev ntawm cov Neeg Nifais, yog li ntawd nws nrog nws cov neeg mus ped, muaj tseeb tiag, nrog nws cov thawj tub rog, thiab cov thawj hau rog, muaj tseeb tiag, nyob tom hauv ntej ntawm nws cov tub rog, ua rog tawm tsam cov Neeg Alixais.",
                "17": "Thiab lawv pib tua cov Neeg Alixais nyob saum lub pov roob sab hnub tuaj ntawm Xidoos. Thiab cov Neeg Alixais sib ntaus sib tua nrog cov Neeg Nifais yam muaj zog heev, ua rau cov Neeg Nifais coob leej qaug ntawm cov Neeg Alixais xub ntiag.",
                "18": "Txawm li ntawd los tus Tswv tseem tau ua rau cov Neeg Nifais txhais tes muaj dag zog, uas lawv tua tau cov Neeg Alixais coob leej heev, uas ua rau lawv pib khiav ntawm lawv mus.",
                "19": "Thiab tau muaj tias cov Neeg Nifais caum cov Neeg Alixais qab tag nrho hnub ntawd, thiab tua tau lawv coob leej heev, ua rau cov Neeg Alixais kaum ob txhiab tsib puas peb caug ob leeg raug tua tuag; thiab cov Neeg Nifais tuag yog rau txhiab tsib puas rau caum ob leeg.",
                "20": "Thiab tau muaj tias thaum Amas caum tsis tau cov Neeg Alixais ntxiv lawm nws hais kom nws cov neeg rub lawv tej tsev pheeb suab ntaub nyob rau hauv lub hav Nkide-oos, lub hav uas yog hu raws li Nkide-oos tus uas raug Nihos xuas ntaj tua; thiab hmo ntawd cov Neeg Nifais tau rub lawv tej tsev pheeb suab ntaub nyob rau hauv lub hav no.",
                "21": "Thiab Amas tau xa neeg mus soj raws cov Neeg Alixais uas seem tshuav qab, kom nws paub txog lawv tej tswv yim npaj ua ntej thiab lawv tej tom txwv, xwv kom nws yuav tiv thaiv tau nws tus kheej tawm tsam lawv, xwv kom nws yuav tshwj tau nws cov neeg kom tsis txhob puas tsuaj.",
                "22": "Nim no cov neeg uas Amas tau xa tawm mus soj xyuas cov Neeg Alixais lub yeej yog hu ua Xelas, thiab Anaws, thiab Meethais, thiab Leehawj; cov no thiab lawv cov tub rog yog cov uas tawm mus soj xyuas cov Neeg Alixais lub yeej.",
                "23": "Thiab tau muaj tias hnub tom qab lawv maj heev rov qab los rau hauv cov Neeg Nifais lub yeej, thiab lawv xav tsis thoob, thiab ntshai heev, hais tias:",
                "24": "Saib seb, peb raws cov Neeg Alixais lub yeej qab, thiab ua rau peb xav tsis thoob, nyob hauv thaj av Mainoos, saum toj thaj av Xalahelas, nyob ze txoj kev uas mus rau tom thaj av Nifais, peb pom ib pab tub rog Lamas coob heev; thiab saib seb, cov Neeg Alixais tau mus koom nrog lawv;",
                "25": "Thiab lawv tab tom tawm tsam peb cov kwv tij nyob hauv thaj av ntawd; thiab peb cov kwv tij tab tom coj lawv tej tsiaj, thiab lawv cov poj niam, thiab lawv cov me nyuam, khiav ntawm cov Neeg Lamas thiab cov Neeg Alixais, mus rau tom peb lub nroog; thiab yog peb tsis tsuag tsuag ces cov Neeg Lamas thiab cov Neeg Alixais yuav tuaj txeeb tau peb lub nroog, thiab tua peb cov yawg koob, thiab peb cov poj niam, thiab peb cov me nyuam.",
                "26": "Thiab tau muaj tias cov Neeg Nifais tau yaws lawv tej tsev pheeb suab ntaub thiab tau ncaim tawm ntawm lub hav Nkide-oos mus rau tom lawv lub nroog, uas yog lub nroog Xalahelas.",
                "27": "Thiab saib seb, thaum lawv tseem tab tom hla tus dej Xidoos, cov Neeg Lamas thiab cov Neeg Alixais, coob heev, npaum li tej xuab zeb nram ntug dej hiav txwv, tau tuaj tawm tsam lawv kom lawv puas tsuaj.",
                "28": "Txawm li ntawd los, tus Tswv txhais tes tau ntxiv dag zog rau cov Neeg Nifais, vim lawv mob siab thov nws kom nws cawm lawv dim tawm ntawm lawv cov yeeb ncuab tes, yog li ntawd tus Tswv tau hnov lawv tej lus thov, thiab tau ntxiv dag zog rau lawv, thiab cov Neeg Lamas thiab cov Neeg Alixais tau qaug rau lawv.",
                "29": "Thiab tau muaj tias Amas xuas ntaj nrog Alixais sib tus, tim ntsej tim muag; thiab nkawd sib tawm tsam yam hnyav kawg li, ib leeg nrog ib leeg.",
                "30": "Thiab tau muaj tias Amas, vim nws yog Vajtswv tus neeg, vim nws muab siab rau ntseeg heev, nws thov, hais tias: Auj tus Tswv es, thov hlub tshua thiab tseg kuv txoj sia, xwv kom kuv yuav ua tau ib rab cuab yeej nyob hauv koj tes los cawm thiab tshwj cov neeg no.",
                "31": "Nim no thaum Amas hais cov lus no tas lawm nws rov qab tawm tsam nrog Alixais dua; thiab nws tau muaj zog tuaj, ua rau nws xuas nws rab ntaj tua tau Alixais.",
                "32": "Thiab nws kuj tawm tsam nrog cov Neeg Lamas tus vaj ntxwv; tiam sis cov Neeg Lamas tus vaj ntxwv tau khiav rov qab ntawm Amas mus thiab xa nws cov tub rog los tawm tsam nrog Amas.",
                "33": "Tiam sis Amas, nrog nws cov tub rog, tawm tsam nrog cov Neeg Lamas tus vaj ntxwv cov tub rog txog rau thaum uas nws tua tau lawv coob leej thiab ua rau lawv thim rov qab.",
                "34": "Thiab xws li no nws ua kom txhob muaj dab tsi nyob saum tej av, los sis ntawm tus ntug dej, uas nyob sab hnub poob ntawm tus dej Xidoos, thiab muab cov Neeg Lamas cov tuag pov rau hauv cov dej Xidoos, xwv kom nws cov neeg thiaj muaj chaw hla mus tawm tsam nrog cov Neeg Lamas thiab cov Neeg Alixais nyob rau sab hnub poob ntawm tus dej Xidoos.",
                "35": "Thiab tau muaj tias thaum lawv txhua tus tau hla tus dej Xidoos cov Neeg Lamas thiab cov Neeg Alixais pib khiav ntawm lawv mus, txawm tias lawv muaj coob heev uas suav tsis txheeb.",
                "36": "Thiab lawv khiav ntawm cov Neeg Nifais mus rau tom hav zoov uas nyob sab hnub poob thiab sab qaum teb, khiav mus dhau deb ntawm tej ciaj ciam ntawm thaj av; thiab cov Neeg Nifais tau raws lawv qab tas lawv lub zog, thiab tau tua lawv.",
                "37": "Muaj tseeb tiag, cov Neeg Nifais tau tawm tsam lawv rau txhua txhia sab, thiab muab lawv tua thiab raws, txog rau thaum lawv tawg khiav ri niab nyob rau sab hnub poob, thiab nyob rau sab qaum teb, txog rau thaum lawv mus txog hauv lub hav zoov, uas hu ua Hawmos; thiab yog feem hav zoov uas muaj tej tsiaj qus thiab tej tsiaj noj nqaij coob nyob.",
                "38": "Thiab tau muaj tias coob leej tau tuag nyob hauv hav zoov vim lawv tej qhov txhab, thiab raug cov tsiaj qus thiab tej dav qhuav saum nruab ntug noj; thiab cov neeg tau mus pom lawv tej pob txha, thiab muab lawv tej pob txha tum tsheej pawg rau saum av."
            },
            "3": {
                "1": "Thiab tau muaj tias cov Neeg Nifais uas tsis tuag los ntawm tej cuab yeej ua rog, tom qab tau muab cov tuag faus tas—nim no tsis tau suav cov uas tuag, vim muaj coob heev—tom qab lawv muab lawv cov tuag faus tas lawv txhua tus rov qab los rau tom lawv tej av, thiab lawv tej tsev, thiab lawv cov poj niam, thiab lawv cov me nyuam.",
                "2": "Nim no muaj coob leej poj niam thiab me nyuam uas raug ntaj riam tua, thiab ntau tus ntawm lawv tej yaj thiab lawv tej tsiaj txhu los tib yam; thiab lawv muaj ntau daim teb uas raug puas tsuaj, vim raug neeg coob heev tsuj vau liam tas.",
                "3": "Thiab nim no tag nrho cov Neeg Lamas thiab cov Neeg Alixais uas tuag nyob ntawm ntug dej Xidoos raug muab pov mus rau hauv cov dej Xidoos; thiab saib seb lawv tej pob txha nyob hauv qab thu dej hiav txwv, thiab lawv tej pob txha ntawd ntau heev li.",
                "4": "Thiab cov Neeg Alixais txawv cov Neeg Nifais, vim lawv kos cim liab rau ntawm lawv hauv pliaj ib yam li cov Neeg Lamas; txawm li ntawd los, lawv tsis chais lawv lub taub hau zoo li cov Neeg Lamas.",
                "5": "Nim no cov Neeg Lamas muab lawv lub taub hau chais do dus; thiab lawv liab qab, tsuas yog muaj tawv tsiaj uas npog lawv ob ceg, thiab lawv tej cuab yeej ua rog, uas vas lawv, thiab lawv tej hneev, thiab lawv tej xub, thiab lawv tej pob zeb, thiab lawv tej hlua fiav, thiab lwm yam.",
                "6": "Thiab cov Neeg Lamas tej tawv nqaij dub, raws li lub cim uas tau muab rau lawv cov yawg koob, uas yog ib txoj kev foom tsis zoo rau lawv vim yog lawv tej kev ua txhaum thiab lawv tej kev ntxeev siab tawm tsam lawv cov kwv tij, uas yog Nifais, Yakhauj, thiab Yauxej, thiab Xam, cov uas yog neeg ncaj ncees thiab dawb huv.",
                "7": "Thiab lawv cov kwv tij nrhiav kev ua kom lawv puas tsuaj, yog li ntawd lawv thiaj raug foom tsis zoo; thiab tus Tswv uas yog Vajtswv thiaj ntaus ib lub cim rau lawv, muaj tseeb tiag, rau Lamas thiab Lemu-ees, thiab rau Ixama-ees cov tub, thiab tej poj niam Ixama-ees.",
                "8": "Thiab tau ua qhov no xwv kom lawv cov tub ki yuav zoo txawv ntawm lawv cov kwv tij cov tub ki, xwv kom tus Tswv uas yog Vajtswv thiaj yuav tshwj tau nws cov neeg, xwv kom lawv tsis txhob sib xyaws thiab tsis txhob ntseeg tej kab lis kev cai uas tsis yog uas yuav ua rau lawv puas tsuaj.",
                "9": "Thiab tau muaj tias tus uas cia nws cov tub ki mus xyaw nrog cov Neeg Lamas, tus ntawd yuav coj tau tib txoj kev foom tsis zoo los rau nws cov tub ki.",
                "10": "Yog li ntawd, tus uas cia rau cov Neeg Lamas coj nws mus, cov neeg muab tus ntawd hu raws lub npe Lamas, thiab tus Tswv uas yog Vajtswv muab ib lub cim uas ntaus rau nws.",
                "11": "Thiab tau muaj tias tus uas tsis ntseeg cov Neeg Lamas txoj kab lis kev cai, tiam sis ntseeg cov ceev xwm txheej uas yog coj tawm ntawm thaj av Yeluxalees tuaj, thiab ntseeg lawv cov yawg koob txoj kab lis kev cai, uas yog txoj kev yog, cov uas ntseeg Vajtswv tej lus txib thiab ua raws li tej lus txib ntawd, yog muab hu ua cov Neeg Nifais, los sis Nifais cov neeg, txij li lub sij hawm ntawd mus—",
                "12": "Thiab twb yog lawv cov uas tau ceev cov ceev xwm txheej uas yog qhov tseeb txog lawv cov neeg, thiab txog cov neeg los ntawm cov Neeg Lamas.",
                "13": "Nim no peb yuav rov qab hais txog cov Neeg Alixais, vim lawv los kuj raug muab ib lub cim ntaus rau lawv; muaj tseeb tiag, lawv ntaus lub cim rau lawv tus kheej, muaj tseeb tiag, twb yog ib lub cim liab rau lawv hauv pliaj.",
                "14": "Yog li ntawd tau muaj raws li Vajtswv txoj lus, vim cov lus uas nws hais rau Nifais muaj raws li no: Saib seb, kuv tau foom tsis zoo rau cov Neeg Lamas, thiab kuv yuav tso ib lub cim rau lawv xwv kom yuav faib lawv thiab lawv cov tub ki tawm ntawm koj thiab koj cov tub ki, txij li lub sij hawm no lawm yav tom ntej thiab mus ib txhis li, tsuas yog hais tias lawv hloov siab lees txim rau lawv txoj kev phem thiab tig los cuag kuv xwv kom kuv muaj kev hlub tshua rau lawv.",
                "15": "Thiab ntxiv: Kuv yuav ntaus ib lub cim rau tus uas cia nws cov tub ki mus xyaw nrog koj cov kwv tij, xwv kom lawv yuav raug foom tsis zoo tib yam.",
                "16": "Thiab ntxiv: Kuv yuav ntaus ib lub cim rau tus uas tawm tsam koj thiab koj cov tub ki.",
                "17": "Thiab ntxiv, kuv hais tias tus uas ncaim ntawm koj mus lawm yuav tsis muab nws hu ua koj cov tub ki; thiab kuv yuav foom koob hmoov rau koj, thiab txhua tus uas yuav hu ua koj cov tub ki, txij no mus lawm yav tom ntej thiab mus ib txhis li; thiab tej no yog tej lus cog tseg ntawm tus Tswv rau Nifais thiab rau nws cov tub ki.",
                "18": "Nim no cov Neeg Alixais twb tsis paub tias lawv tab tom ua kom muaj raws li Vajtswv tej lus thaum lawv pib ntaus cim rau lawv hauv pliaj; txawm li ntawd los lawv tseem tab meeg ntxeev siab tawm tsam Vajtswv; yog li ntawd yeej tsim nyog tias txoj kev foom tsis zoo yuav tsum poob los rau lawv.",
                "19": "Nim no kuv xav kom nej pom tias lawv coj txoj kev foom tsis zoo los rau lawv tus kheej; thiab txhua tus neeg uas raug foom tsis zoo los kuj coj txoj kev rau txim los rau nws tus kheej thiab.",
                "20": "Nim no tau muaj tias tau tsis ntev tom qab npluav rog nyob hauv thaj av Xalahelas, uas yog los ntawm cov Neeg Lamas thiab cov Neeg Alixais, tau muaj dua ib pab tub rog ntawm cov Neeg Lamas tuaj tawm tsam Nifais cov neeg, nyob hauv tib qho chaw uas thawj pab tub rog ntawm cov Neeg Lamas tau ntsib cov Neeg Alixais.",
                "21": "Thiab tau muaj tias cov Neeg Nifais xa ib pab tub rog mus raws lawv tawm ntawm lawv thaj av.",
                "22": "Nim no vim Amas nws tus kheej raug mob nws thiaj tsis mus ua rog tawm tsam cov Neeg Lamas zaum no;",
                "23": "Tiam sis nws xa ib pab tub rog coob mus tawm tsam lawv; thiab lawv mus thiab tua cov Neeg Lamas coob leej, thiab raws lawv cov uas tseem tshuav tawm ntawm lawv thaj av tej ciaj ciam mus.",
                "24": "Thiab tom qab ntawd lawv rov qab los dua thiab pib txhim tsa kev thaj yeeb nyob hauv thaj av, thiab lawv tsis muaj teeb meem nrog lawv cov yeeb ncuab ntxiv tau ib ntus.",
                "25": "Nim no tau ua tiav txhua yam no, muaj tseeb tiag, tag nrho tej kev ua rog thiab tej kev sib cav sib ceg no tau pib thiab tau xaus nyob hauv xyoo tsib ntawm cov neeg txiav txim txoj kev kav.",
                "26": "Thiab nyob hauv ib xyoos, tau muab ntau txhiab leej neeg xa mus rau lub ntuj uas nyob mus ib txhis, xwv kom lawv yuav sau lawv tej nqi zog raws li tej yam uas lawv tau ua, seb lawv ua zoo los sis ua phem, kom sau tau txoj kev zoo siab nyob mus ib txhis los sis txoj kev nyuaj siab nyob mus ib txhis, raws li lawv xaiv ua raws li tus ntsuj plig twg, seb yog ib tug ntsuj plig zoo los sis ib tug phem.",
                "27": "Vim txhua tus neeg txais tau nqi zog los ntawm tus uas nws xaiv ua raws li, thiab qhov no yog raws li tej lus ntawm lub txiaj ntsim qhia tau tej yuav muaj los yav tom ntej; yog li ntawd cia kom muaj raws li qhov tseeb. Thiab xws li no thiaj li xaus xyoo thib tsib ntawm cov neeg txiav txim txoj kev kav."
            },
            "4": {
                "1": "Nim no tau muaj tias nyob hauv xyoo thib rau ntawm cov neeg txiav txim txoj kev kav Nifais cov neeg, tsis muaj kev sib cav sib ceg los sis kev ua rog nyob hauv thaj av Xalahelas;",
                "2": "Tiam sis cov neeg raug kev txom nyem, muaj tseeb tiag, txom nyem heev vim yog lawv cov kwv tij coob leej tau tuag, thiab vim yog lawv tej yaj thiab tej tsiaj txhu raug puas tsuaj, thiab vim yog lawv tej qoob loos uas raug tsuj lwj liam thiab cov Neeg Lamas ua kom puas tsuaj.",
                "3": "Thiab lawv tej kev txom nyem loj heev uas ua tau rau txhua tus neeg quaj ntsuag; thiab lawv ntseeg tias tej kev txom nyem ntawd twb yog Vajtswv tej kev txiav txim uas tau xa los rau lawv vim yog lawv tej kev phem thiab lawv tej kev qias; yog li ntawd tej kev txiav txim ntawd ua rau lawv tsim dheev los nco txog lawv tej dej num.",
                "4": "Thiab lawv pib txhim tsa lub koom txoos zoo dua ntxiv; muaj tseeb tiag, thiab coob leej tau ua kev cai raus dej nyob hauv cov dej Xidoos thiab los koom rau Vajtswv lub koom txoos; muaj tseeb tiag, lawv tau ua kev cai raus dej los ntawm Amas txhais tes, tus uas nws txiv Amas txhais tes tau tsa los ua tus pov thawj hlob saib xyuas cov neeg ntawm lub koom txoos.",
                "5": "Thiab tau muaj tias nyob hauv xyoo thib xya ntawm cov neeg txiav txim txoj kev kav, tau muaj kwv yees li peb txhiab tsib puas leej uas sib sau lawv tus kheej los rau hauv Vajtswv lub koom txoos thiab tau los ua kev cai raus dej. Thiab xws li no tau xaus xyoo thib xya ntawm cov neeg txiav txim txoj kev kav Nifais cov neeg; thiab tau muaj kev thaj yeeb tsis tu ncua nyob tag nrho thaum lub caij ntawd.",
                "6": "Thiab tau muaj tias nyob hauv xyoo thib yim ntawm cov neeg txiav txim txoj kev kav, cov neeg ntawm lub koom txoos pib muab hlob zuj zus, vim yog lawv tej kev nplua nuj heev, thiab lawv tej ntaub kab uas zoo, thiab lawv tej ntaub npuag, thiab vim yog lawv tej yaj coob thiab tsiaj txhu, thiab lawv tej kub thiab lawv tej nyiaj dawb, thiab txhua yam khoom muaj nuj nqis, uas lawv tau los ntawm lawv txoj kev ua hauj lwm hnyav; thiab hais txog tag nrho tej yam no lawv khav theeb vim lawv qhov muag muab hlob, vim lawv pib hnav tej ris tsho uas kim kim.",
                "7": "Nim no qhov no yog qhov uas ua rau Amas nyuaj siab ntau, muaj tseeb tiag, thiab ua rau coob leej ntawm cov neeg uas Amas tau tsa los ua xib hwb, thiab pov thawj, thiab txwj laug rau lub koom txoos; muaj tseeb tiag, lawv coob leej tu siab heev rau txoj kev phem uas lawv tau pom pib muaj nyob hauv lawv cov neeg.",
                "8": "Vim lawv pom thiab ntsia nrog txoj kev tu siab heev tias cov neeg ntawm lub koom txoos pib khav theeb vim lawv qhov muag muab hlob, thiab tso lawv lub siab rau kev nplua nuj thiab rau tej khoom tsis muaj nuj nqis ntawm lub ntiaj teb, ua rau lawv pib muaj kev ntxub ntxaug, ib leeg rau ib leeg, thiab lawv pib tsim txom cov uas tsis ntseeg raws li lawv lub siab xav thiab siab nyiam.",
                "9": "Thiab xws li no, nyob hauv xyoo thib yim ntawm cov neeg txiav txim txoj kev kav no, pib muaj kev sib cav sib ceg heev hauv cov neeg ntawm lub koom txoos; muaj tseeb tiag, muaj kev ntshaw luag tug, thiab kev kub ntxhov, thiab kev xav ua kom lwm tus puas tsuaj, thiab kev tsim txom, thiab kev muab hlob, uas tseem muab hlob tshaj cov uas tsis tau zwm rau Vajtswv lub koom txoos.",
                "10": "Thiab xws li no tau xaus xyoo thib yim ntawm cov neeg txiav txim txoj kev kav; thiab cov ntseeg txoj kev phem yog ib yam cav loj dawm taw rau cov uas tsis tau zwm rau lub koom txoos; thiab xws li no txoj kev vam meej ntawm lub koom txoos pib poob zuj zus.",
                "11": "Thiab tau muaj tias nyob rau thaum pib xyoo thib cuaj, Amas pom txoj kev phem ntawm cov ntseeg thiab nws kuj pom tias cov ntseeg tus yam ntxwv pib coj cov uas tsis ntseeg mus ua ib qho kev qias tas ib qho tuaj, xws li no yuav coj kev puas tsuaj los rau cov neeg.",
                "12": "Muaj tseeb tiag, nws pom kev tsis sib txig ntau nyob hauv cov neeg, uas muaj ib txhia khav lawv tus kheej nrog lawv txoj kev muab hlob, ntxub lwm tus, tig mus tsis kam pab cov neeg txom nyem thiab cov neeg liab qab thiab cov uas tshaib plab, thiab cov uas nqhis dej, thiab cov uas muaj mob thiab txom nyem.",
                "13": "Nim no qhov no yog ib qho uas ua kom muaj kev quaj nyiav heev nyob hauv cov neeg, thiab muaj ib txhia ho txo lawv lub hwj chim, pab cov txom nyem uas xav tau lawv txoj kev pab, xws li faib lawv tej khoom rau cov neeg pluag thiab cov txom nyem, pub rau cov tshaib plab noj, thiab nyiaj txhua yam kev txom nyem, vim txoj kev ntseeg Khetos, tus uas yuav los raws li lub txiaj ntsim qhia tau tej yuav muaj los yav tom ntej;",
                "14": "Cia siab tos ntsoov rau hnub ntawd, lawv thiaj tau txais txoj kev zam txim rau lawv tej kev txhaum li no; thiab muaj kev xyiv fab puv npo vim yog txoj kev sawv rov los ntawm cov tuag, raws li Yexus Khetos lub siab xav thiab lub hwj chim thiab txoj kev cawm dim ntawm tej hlua ntawm txoj kev tuag.",
                "15": "Thiab nim no tau muaj tias Amas, vim nws pom tej kev txom nyem ntawm cov neeg uas txo hwj chim coj raws li Vajtswv, thiab tej kev tsim txom ntau uas yog nws cov neeg uas tseem tshuav muab los tsuam rau saum lawv, thiab vim nws pom tag nrho lawv tej kev tsis sib txig, pib tu siab heev; txawm li ntawd los tus Tswv tus Ntsuj Plig tsis tau tso nws tseg.",
                "16": "Thiab nws xaiv ib tug txiv neej uas muaj tswv yim nyob hauv cov txwj laug ntawm lub koom txoos, thiab muab hwj chim rau nws raws li cov neeg lub suab, kom nws muaj hwj chim tsa tej kev cai raws li tej kev cai uas tau muab lawm, thiab siv tej kev cai ntawd los yuam raws li cov neeg tej kev phem thiab tej kev txhaum.",
                "17": "Nim no tus txiv neej no lub npe hu ua Nifaihas, thiab Amas muab nws tsa ua tus thawj txiav txim; thiab nws zaum hauv lub rooj txiav txim los txiav txim thiab kav cov neeg.",
                "18": "Nim no Amas tsis muab lub luag hauj lwm ua pov thawj hlob saib xyuas lub koom txoos rau nws, tiam sis Amas cia txoj hauj lwm ua pov thawj hlob rau nws tus kheej; tiam sis nws muab lub rooj txiav txim rau Nifaihas.",
                "19": "Thiab nws ua li no xwv kom nws tus kheej thiaj tau tawm mus rau hauv nws cov neeg, los sis rau hauv Nifais cov neeg, xwv kom nws tau tshaj tawm Vajtswv txoj lus rau lawv, txhaub kom lawv nco txog lawv txoj hauj lwm, thiab xwv kom nws yuav rhuav tshem tau, tag nrho tej kev muab hlob thiab kev txawj ntxias thiab tag nrho tej kev sib cav sib ceg uas nyob nrog nws cov neeg, los ntawm Vajtswv txoj lus, vim nws tsis pom ib txoj kev twg uas nws yuav pab tau lawv tsuas yog tawm tsam lawv nrog tej lus tim khawv tseeb tseeb xwb.",
                "20": "Thiab yog li ntawd thaum pib xyoo thib cuaj ntawm cov neeg txiav txim txoj kev kav cov neeg Nifais, Amas muab lub rooj txiav txim rau Nifaihas, thiab muab nws tus kheej tshwj tag nrho rau lub pov thawj hwj hlob ntawm Vajtswv tus txheej txheem dawb huv, rau kev ua tim khawv txog txoj lus, raws li lub txiaj ntsim txais tau kev tshwm sim thiab qhia tau tej yuav muaj los yav tom ntej."
            },
            "5": {
                "intro": "Tej lus uas Amas, uas yog tus Pov Thawj Hlob raws li Vajtswv tus txheej txheem dawb huv, hais rau cov neeg nyob hauv lawv tej nroog thiab tej zos thoob plaws rau thaj av.",
                "1": "Nim no tau muaj tias Amas pib coj Vajtswv txoj lus mus rau cov neeg, thaum xub thawj nyob hauv thaj av Xalahelas, thiab ntawm Xalahelas mus thoob plaws rau txhua thaj av.",
                "2": "Thiab tej lus no yog tej lus uas nws hais rau cov neeg nyob hauv lub koom txoos uas tau txhim tsa nyob hauv lub nroog Xalahelas, raws li nws phau ceev xwm txheej, hais tias:",
                "3": "Kuv, Amas, uas yog kuv txiv Amas tau tsa, los ua ib tug pov thawj hlob saib xyuas Vajtswv lub koom txoos, vim nws muaj hwj chim thiab txoj cai los ntawm Vajtswv los ua tej yam no, saib seb, kuv hais rau nej tias nws pib tsim ib lub koom txoos nyob hauv thaj av uas yog nyob hauv tej ciam teb ntawm thaj av Nifais; muaj tseeb tiag, thaj av uas hu ua thaj av Maumoos; muaj tseeb tiag, thiab nws tau muab nws cov kwv tij ua kev cai raus dej nyob hauv cov dej Maumoos.",
                "4": "Thiab saib seb, kuv hais rau nej tias, Vajtswv txoj kev hlub tshua thiab lub hwj chim tau coj lawv dim ntawm vaj ntxwv Nau-as cov neeg txhais tes.",
                "5": "Thiab saib seb, tom qab ntawd, cov Neeg Lamas txhais tes tau coj lawv mus ua qhev nyob hauv hav zoov; muaj tseeb tiag, kuv hais rau nej, lawv twb poob cev qhev, thiab ib zaug ntxiv tus Tswv tau coj lawv dim ntawm kev ua qhev los ntawm nws txoj lus lub hwj chim; thiab tus Tswv tau coj peb tuaj rau hauv thaj av no, thiab nyob no peb pib txhim tsa Vajtswv lub koom txoos mus thoob plaws hauv thaj av no.",
                "6": "Thiab nim no saib seb, kuv hais rau nej, kuv cov kwv tij, nej cov uas zwm rau lub koom txoos no, nej puas tseem nco qab ntsoov txog nej cov yawg koob txoj kev poob qhev? Muaj tseeb tiag, thiab nej puas nco qab ntsoov txaus txog tus Tswv txoj kev hlub tshua thiab txoj kev ua siab ntev nyiaj rau lawv? Thiab ntxiv, nej puas nco qab ntsoov txaus hais tias tus Tswv tau txhiv lawv tej ntsuj plig dim ntawm ntuj txiag teb tsaus?",
                "7": "Saib seb, nws tau hloov lawv lub siab, muaj tseeb tiag, nws tsa lawv tsim ntawm ib tug dab ntub ntsiag zog, thiab lawv sawv los mus cuag Vajtswv. Saib seb, lawv tau nyob hauv plawv ntawm txoj kev tsaus ntuj; txawm li ntawd los, qhov kaj ntawm txoj lus uas kav ib txhis tau ua rau lawv tej ntsuj plig pom kev tuaj; muaj tseeb tiag, kev tuag tej hlua, thiab ntuj txiag teb tsaus tej saw hlau tau khaub zig lawv, thiab ib txoj kev puas tsuaj uas kav ib txhis tos ntsoov lawv.",
                "8": "Thiab nim no kuv nug nej, kuv cov kwv tij, lawv puas raug puas tsuaj? Saib seb, kuv hais rau nej tias, Tsis raug, lawv tsis raug.",
                "9": "Thiab kuv nug ntxiv, kev tuag tej hlua puas tau tu, thiab ntuj txiag teb tsaus tej saw hlau uas khaub zig lawv, puas tau daws tej ntawd? Kuv hais rau nej tias, Muaj tseeb tiag, twb daws tej ntawd lawm, thiab lawv lub siab ntsws tau loj tuaj, thiab lawv tau hu nkauj txog txoj kev hlub uas txhiv dim. Thiab kuv hais rau nej tias lawv twb dim lawm.",
                "10": "Thiab nim no kuv nug nej tias yam dab tsi ua rau lawv dim? Muaj tseeb tiag, yam dab tsi ua rau lawv muaj kev cia siab rau txoj kev cawm seej? Yam dab tsi ua tau rau lawv daws tau txoj kev tuag tej hlua, muaj tseeb tiag, thiab ntuj txiag teb tsaus tej saw hlau?",
                "11": "Saib seb, kuv muaj peev xwm qhia nej—tsis yog kuv txiv Amas ntseeg tej lus uas Anpinadais lub qhov ncauj tau hais los? Thiab nws tsis yog ib tug yaj saub dawb huv los? Tsis yog nws tau hais Vajtswv tej lus, thiab kuv txiv Amas ntseeg tej ntawd los?",
                "12": "Thiab raws li nws txoj kev ntseeg ua rau nws lub siab hloov loj heev. Saib seb kuv hais rau nej tias tej no muaj tseeb tas huv tib si.",
                "13": "Thiab saib seb, nws tshaj tawm txoj lus rau nej cov yawg koob, thiab kuj ua rau lawv lub siab hloov loj heev thiab, thiab lawv txo lawv lub hwj chim thiab tso lawv lub siab rau Vajtswv tus uas tseeb thiab muaj txoj sia nyob. Thiab saib seb, lawv rau siab ntseeg mus txog thaum kawg; yog li ntawd lawv dim lawm.",
                "14": "Thiab nim no saib seb, kuv nug nej, kuv cov kwv tij ntawm lub koom txoos, nej sab ntsuj plig puas tau yug los ntawm Vajtswv? Nej puas tau txais nws tus yam ntxwv rau nej lub ntsej muag? Puas tau ua rau nej lub siab hloov loj heev zoo li no?",
                "15": "Nej puas muab siab rau ntseeg txoj kev txhiv dim uas los ntawm tus uas tau tsim nej? Nej puas ntsia lawm yav tom ntej nrog lub qhov muag ntawm txoj kev ntseeg, thiab pom tias yuav muab lub cev uas txawj tuag no tsa sawv kom tsis txawj tuag, thiab yuav muab lub cev uas txawj lwj no tsa sawv kom tsis txawj lwj, los sawv ntawm Vajtswv xub ntiag rau nws txiav txim raws li tej uas nej tau ua nyob hauv lub cev uas txawj ploj tuag?",
                "16": "Kuv hais rau nej, nej puas muaj cuab kav xav hais tias nyob rau hnub ntawd nej yuav hnov tus Tswv lub suab, hais rau nej tias: Cia li los cuag kuv nej cov uas tau koob hmoov, vim saib seb, tej yam uas nej ua yog tej yam uas ncaj ncees nyob hauv lub ntiaj teb?",
                "17": "Los sis nej puas muaj cuab kav xav hais tias nyob rau hnub ntawd nej yuav muaj cuab kav dag tus Tswv, thiab hais tias—Tus Tswv, tej yam uas peb ua yeej yog tej yam uas ncaj ncees nyob rau hauv lub ntiaj teb—thiab nws yuav cawm nej?",
                "18": "Los sis tsis li ntawd, nej puas muaj cuab kav xav txog qhov uas nej yuav raug coj los rau ntawm Vajtswv lub rooj txiav txim nrog nej tej ntsuj plig uas muaj txim thiab kev nyuaj siab puv npo, vim nej nco qab txog tag nrho nej tej kev ua phem, muaj tseeb tiag, nco qab tseeb txog tag nrho nej tej kev phem, muaj tseeb tiag, nco qab txog qhov uas nej tau muab Vajtswv tej lus txib tso tseg?",
                "19": "Kuv hais rau nej tias, nyob rau hnub ntawd nej puas muaj cuab kav ntsia Vajtswv nrog lub siab dawb thiab txhais tes huv? Kuv hais rau nej tias, nej puas muaj cuab kav ntsia nws, thiab tau Vajtswv tus yam ntxwv yees rau nej lub ntsej muag?",
                "20": "Kuv hais rau nej, nej puas xav tias nej yuav txais kev cawm dim thaum nej twb muab nej tus kheej ywj rau tus dab phem kav?",
                "21": "Kuv hais rau nej, nej yuav paub nyob rau hnub ntawd tias nej dim tsis tau; vim yuav tsis muaj ib tug neeg dim tau tsuas yog hais tias yuav muab nws tej tsoos tsho ntxuav kom dawb xwb; muaj tseeb tiag, nws tej tsoos tsho yuav tsum huv kom txog thaum tsis muaj ib qho tsuas, los ntawm cov ntshav ntawm tus uas peb cov yawg koob tau hais txog, tus uas yuav los txhiv nws cov neeg dim ntawm lawv tej kev txhaum.",
                "22": "Thiab nim no kuv nug nej, kuv cov kwv tij, nej txhua tus xav li cas, yog hais tias nej sawv ntawm Vajtswv lub rooj txiav txim, es nej tej tsoos tsho tsuas ntshav thiab txhua yam kev vuab tsuab? Saib seb tej yam no yuav ua tim khawv li cas tawm tsam nej?",
                "23": "Saib seb tej yam no puas yuav ua tim khawv hais tias nej yog neeg tua neeg, muaj tseeb tiag, thiab hais tias nej ua txhaum txhua yam kev phem?",
                "24": "Saib seb, kuv cov kwv tij, nej puas xav tias ib tug neeg zoo li no yuav txais tau ib qho chaw zaum nyob hauv Vajtswv lub nceeg vaj, nrog Anplaham, nrog Ixaj, thiab nrog Yakhauj, thiab nrog tag nrho cov yaj saub dawb huv, cov uas lawv tej tsoos tsho dawb huv thiab tsis muaj qhov ceb, huv huv thiab dawb?",
                "25": "Kuv hais rau nej tias, Tsis muaj li; tsuas yog ntshe nej muab liam hais tias tus uas Tsim peb yog ib tug neeg dag txij thaum chiv keeb los, los sis nej muab xav hais tias nws yog ib tug neeg dag txij thaum chiv keeb los, nej yeej tsis muaj cuab kav xav hais tias ib tug neeg zoo li ntawd yuav muaj chaw nyob rau saum ntuj lub nceeg vaj ceeb tsheej; tiam sis lawv yuav raug ntiab tawm vim lawv yog cov me nyuam ntawm tus dab phem lub nceeg vaj.",
                "26": "Thiab nim no saib seb, kuv hais rau nej, kuv cov kwv tij, yog nej lub siab twb hloov, thiab yog nej lub siab xav hu zaj nkauj txog txoj kev hlub uas txhiv dim, kuv nug hais tias, nim no nej puas tseem xav zoo li ntawd?",
                "27": "Nej puas tau taug kev, es ceev nej tus kheej kom txhob muaj txim rau Vajtswv pom? Yog Vajtswv hu nej kom cia li tuag lub sij hawm no, nej puas muaj cuab kav hais tau nyob hauv nej lub siab hais tias, nej twb txo hwj chim txaus nkaus lawm? Hais tias nej twb muab nej tej tsoos tsho ntxuav kom huv thiab ua kom dawb los ntawm Khetos cov ntshav, tus uas yuav los txhiv nws cov neeg dim ntawm lawv tej kev txhaum?",
                "28": "Saib seb, nej puas tau muab kev muab hlob hle pov tseg? Kuv hais rau nej tias, yog nej tsis tau muab hle pov tseg nej tseem tsis tau npaj mus ntsib Vajtswv. Saib seb nej yuav tsum npaj nrawm nroos; vim tsis ntev twb yuav txog lub sij hawm rau lub nceeg vaj ceeb tsheej lawm, thiab tus uas zoo li ntawd yuav tsis tau txoj sia nyob mus ib txhis.",
                "29": "Saib seb, kuv hais tias, puas muaj leeg twg nyob hauv nej uas tsis tau muab kev ntshaw luag tug hle pov tseg? Kuv hais rau nej tias tus uas zoo li ntawd tseem tsis tau npaj; thiab kuv xav kom nws cia li npaj nrawm nroos, vim twb yuav txog teev sij hawm lawm, thiab nws tsis paub tias thaum twg yuav txog lub sij hawm; vim tus uas zoo li ntawd Vajtswv yuav saib tias tus ntawd muaj txim.",
                "30": "Thiab kuv hais rau nej ntxiv, puas muaj leej twg nyob hauv nej uas thuam nws tus kwv tij, los sis muab tej kev tsim txom los tsuam nws?",
                "31": "Kev txom nyem yuav raug tus uas zoo li no, vim nws tsis tau npaj, thiab twb txog lub sij hawm lawm uas nws yuav tsum hloov siab lees txim tsis li ces yuav cawm tsis tau nws dim!",
                "32": "Muaj tseeb tiag, kev txom nyem twb yuav raug tag nrho nej cov uas yog neeg sib zog ua kev phem; cia li hloov siab lees txim, hloov siab lees txim, vim tus Tswv uas yog Vajtswv tau hais li ntawd!",
                "33": "Saib seb, nws caw tib neeg txhua tus, nws txhais caj npab hlub tshua cev tuaj rau lawv, thiab nws hais tias: Cia li hloov siab lees txim, es kuv mam li txais nej.",
                "34": "Muaj tseeb tiag, nws hais tias: Cia li los cuag kuv thiab nej yuav tau noj cov txiv ntawm tsob ntoo uas cawm neeg txoj sia; muaj tseeb tiag, nej yuav tau noj tej mov mog thiab haus cov dej ntawm txoj sia tsis txwv hlo li;",
                "35": "Muaj tseeb tiag, cia li los cuag kuv thiab ua tej yam uas ncaj ncees los, thiab nej yuav tsis raug ntov kom vau thiab pov rau hauv hluav taws—",
                "36": "Vim saib seb, twb txog lub sij hawm lawm uas tus uas tsis txi txiv zoo, los sis tus uas tsis ua tej yam ncaj ncees, tus ntawd yuav raug tej yam uas ua rau nws quaj nrov nrov thiab quaj ntsuag.",
                "37": "Auj nej cov uas ua hauj lwm ntawm kev ua phem; nej cov uas muaj plhus rau tej khoom tsis muaj nuj nqis ntawm lub ntiaj teb, nej cov uas khav tias paub tej kev ncaj ncees tiam sis tseem yuam kev, ib yam li tej yaj uas tsis muaj tswv, txawm tias tus tswv yug yaj twb hu nej thiab tseem hu nej, tiam sis nej tsis mloog nws lub suab!",
                "38": "Saib seb, kuv hais rau nej tias, tus tswv yug yaj zoo twb hu nej; muaj tseeb tiag, thiab nws twb hu nej los ntawm nws lub npe kiag, uas yog Khetos lub npe; thiab yog nej yuav tsis mloog tus tswv yug yaj zoo lub suab, rau lub npe uas nws hu nej, saib seb, nej tsis yog tus tswv yug yaj zoo tej yaj.",
                "39": "Thiab nim no yog nej tsis yog tus tswv yug yaj zoo tej yaj, nej yog pab yaj twg? Saib seb, kuv hais rau nej tias, tus dab phem yog nej tus tswv yug yaj, thiab nej yog nws pab; thiab nim no, leej twg muaj cuab kav xyeej qhov no? Saib seb, kuv hais rau nej tias, tus uas xyeej qhov no ces tus ntawd yog ib tug neeg dag thiab yog tus dab phem ib tug me nyuam.",
                "40": "Vim kuv hais rau nej tias txhua yam uas zoo yog los ntawm Vajtswv los, thiab txhua yam uas phem yog los ntawm tus dab phem los.",
                "41": "Yog li ntawd, yog ib tug tib neeg ua tej yam zoo nws yeej mloog tus tswv yug yaj zoo lub suab, thiab nws coj raws li tus tswv yug yaj zoo; tiam sis tus uas ua tej yam phem, tus ntawd hloov los ua tus dab phem ib tug me nyuam, vim nws mloog tus dab phem lub suab, thiab coj raws li tus dab phem.",
                "42": "Thiab tus uas ua tej no yeej yuav tau txais nws tej nqi zog ntawm tus dab phem; yog li ntawd, tej nqi zog uas nws tau txais yog kev tuag, xws li tuag ntawm tej yam ntsig txog kev ncaj ncees, vim nws tau tuag ntawm txhua txoj kev ua zoo.",
                "43": "Thiab nim no, kuv cov kwv tij, kuv xav kom nej mloog kuv, vim kuv hais kawg siab kawg ntsws; vim saib seb, kuv twb hais meej rau nej xwv kom nej tsis txhob yuam kev, los sis kuv twb hais raws li Vajtswv tej lus txib.",
                "44": "Vim Vajtswv hu kuv los hais li no, raws li Vajtswv tus txheej txheem dawb huv, uas yog los ntawm tus Khetos Yexus; muaj tseeb tiag, kuv raug txib los sawv thiab ua tim khawv rau cov neeg no txog tej uas peb cov yawg koob tau hais txog tej uas yuav muaj los.",
                "45": "Thiab tsis tas li no xwb. Nej puas xav tias kuv paub tau tej yam no ntawm kuv tus kheej? Saib seb, kuv ua tim khawv rau nej tias kuv yeej paub tias tej yam uas kuv tau hais no muaj tseeb. Thiab nej xav seb ua li cas kuv ho paub tias tej yam no muaj tseeb?",
                "46": "Saib seb, kuv hais rau nej tias Vajtswv tus Ntsuj Plig Dawb Huv ua rau kuv paub tej yam no. Saib seb, kuv tau yoo mov thiab thov Vajtswv tau ntau hnub xwv kom kuv yuav paub tau tej yam no ntawm kuv tus kheej. Thiab nim no kuv paub ntawm kuv tus kheej tias tej yam no muaj tseeb; vim tus Tswv uas yog Vajtswv tau ua tej yam no tshwm sim rau kuv los ntawm nws tus Ntsuj Plig Dawb Huv; thiab nov yog lub txiaj ntsim txais tau kev tshwm sim uas yog nyob hauv kuv.",
                "47": "Thiab ntxiv, kuv hais rau nej tias tau muab ua tshwm sim los rau kuv paub li no, hais tias tej lus uas peb cov yawg koob tau hais yeej muaj tseeb, twb muaj tseeb raws li lub txiaj ntsim qhia tau tej yuav muaj los yav tom ntej uas yog nyob hauv kuv, uas kuj yog los ntawm kev ua tshwm sim ntawm Vajtswv tus Ntsuj Plig.",
                "48": "Kuv hais rau nej tias, kuv paub ntawm kuv tus kheej tias txhua yam uas kuv hais rau nej, txog tej uas yuav muaj los, yeej muaj tseeb; thiab kuv hais rau nej tias, kuv paub tias Yexus Khetos yeej yuav los, muaj tseeb tiag, Leej Tub, Leej Txiv Tib Leeg Tub, uas muaj kev tshav ntuj puv npo, thiab kev hlub tshua, thiab kev tseeb. Thiab saib seb, nws yog tus uas yuav los tshem neeg ntiaj teb tej kev txhaum, muaj tseeb tiag, tej kev txhaum ntawm neeg txhua tus uas nyob khov kho ntseeg nws lub npe.",
                "49": "Thiab nim no kuv hais rau nej tias qhov no yog tus txheej txheem uas tus Tswv hu kuv los ua, muaj tseeb tiag, los qhuab qhia kuv cov kwv tij uas kuv hlub, muaj tseeb tiag, thiab txhua tus uas nyob hauv thaj av; muaj tseeb tiag, los qhuab qhia sawv daws, tag nrho cov laus thiab cov hluas, tag nrho cov ua qhev thiab cov ywj pheej; muaj tseeb tiag, kuv hais rau nej cov muaj hnub nyoog, thiab cov muaj hnub nyoog ib nrab, thiab tiam neeg uas tab tom loj hlob; muaj tseeb tiag, los tshaj tawm rau lawv tias lawv yuav tsum hloov siab lees txim thiab yug dua tshiab.",
                "50": "Muaj tseeb tiag, tus Ntsuj Plig hais li no: Cia li hloov siab lees txim, nej txhua tus uas nyob thoob plaws lub ntiaj teb, vim twb yuav txog lub sij hawm rau lub nceeg vaj ceeb tsheej lawm; muaj tseeb tiag, Vajtswv Leej Tub yuav los nrog nws lub yeeb koob, nrog nws lub zog, yeeb haum, hwj chim, thiab kev kav teb chaws. Muaj tseeb tiag, kuv cov kwv tij uas kuv hlub, kuv hais rau nej tias, tus Ntsuj Plig hais tias: Saib seb, lub yeeb koob ntawm tus Vaj Ntxwv uas kav tag nrho lub ntiaj teb thiab saum ceeb tsheej yuav ci tawm los rau tag nrho noob neej sai sai no.",
                "51": "Thiab tus Ntsuj Plig kuj hais rau kuv ntxiv, muaj tseeb tiag, ua ib lub suab qw rau kuv, hais tias: Cia li mus thiab hais rau cov neeg no hais tias—Cia li hloov siab lees txim, vim yog nej tsis hloov siab lees txim nkaus xwb ces nej yeej yuav tsis tau lub nceeg vaj ceeb tsheej los ua nej tug.",
                "52": "Thiab kuv hais rau nej ntxiv, tus Ntsuj Plig hais tias: Saib seb, twb muab rab taus tso rau ntawm lub hauv paus ntoo; yog li ntawd txhua tus ntoo uas tsis txi txiv zoo yuav raug muab ntov kom vau thiab muab pov rau hauv hluav taws, muaj tseeb tiag, cub tawg uas tsis txawj tuag, twb yog cub hluav taws uas cig tas mus li. Saib seb, thiab nco ntsoov, Tus Dawb Huv tau hais li ntawd.",
                "53": "Thiab nim no kuv cov kwv tij uas kuv hlub, kuv hais rau nej tias, nej puas tiv tau tej lus hais no; muaj tseeb tiag, nej puas muaj cuab kav tso tej no tseg rau ib sab, thiab muab Tus Dawb Huv tsuj rau hauv nej qab xib taws; muaj tseeb tiag, nej puas muaj cuab kav khav theeb vim nej lub siab muab hlob; muaj tseeb tiag, nej puas tseem pheej hnav tej ris tsho kim kim thiab tso siab rau tej khoom tsis muaj nuj nqis hauv ntiaj teb, rau nej tej kev nplua nuj?",
                "54": "Muaj tseeb tiag, nej puas tseem pheej xav tias nej ib tug zoo dua ib tug; muaj tseeb tiag, nej puas tseem pheej tsim txom nej cov kwv tij, uas txo lawv lub hwj chim thiab taug kev raws li Vajtswv tus txheej txheem dawb huv, uas coj lawv los rau lub koom txoos no, thiab tus Ntsuj Plig Dawb Huv muab lawv hloov ua neeg dawb huv, thiab lawv ua tej yam uas tsim nyog rau kev hloov siab lees txim—",
                "55": "Muaj tseeb tiag, thiab nej puas tseem pheej tig nej nraub qaum rau cov neeg pluag, thiab txom nyem, thiab tsis pub nej tej khoom rau lawv?",
                "56": "Thiab thaum kawg, tag nrho nej cov uas tseem pheej ua phem, kuv hais rau nej tias cov no yog cov uas yuav raug ntov kom vau thiab muab pov rau hauv hluav taws tsuas yog lawv hloov siab lees txim nrawm nroos xwb.",
                "57": "Thiab nim no kuv hais rau nej tias, tag nrho nej cov uas xav coj raws li tus tswv yug yaj zoo lub suab, nej cia li tawm hauv cov neeg phem los, thiab cais nej tus kheej tawm ntawm cov neeg phem, thiab tsis txhob kov lawv tej khoom uas tsis dawb huv; thiab saib seb, lawv lub npe yuav raug rho tawm, kom cov neeg phem lub npe tsis txhob nyob nrog cov neeg ncaj ncees lub npe, xwv kom yuav muaj raws li Vajtswv txoj lus, uas hais tias: Yuav tsis cia cov neeg phem lub npe txuam nrog kuv cov neeg lub npe;",
                "58": "Vim yuav muab cov neeg ncaj ncees lub npe sau cia hauv phau ntawv txheeb txoj sia, thiab kuv yuav pub ib qho qub txeeg qub teg rau lawv nyob ntawm kuv sab xis. Thiab nim no, kuv cov kwv tij, nej tseem muaj dab tsi yuav hais tawm tsam qhov no? Kuv hais rau nej tias, yog nej hais lus tawm tsam qhov no, yuav tsis ua li cas, vim yeej yuav muaj raws li Vajtswv txoj lus.",
                "59": "Nej cov leej twg uas yog tus tswv yug yaj, uas muaj ntau tus yaj yuav tsis saib cov yaj ntawd, xwv kom cov hma txhob nkag tau los thiab tom nws cov yaj? Thiab saib seb, yog ib tug hma nkag los rau hauv nws pab yaj, nws yuav tsis raws kom tus hma ntawd khiav tawm mus los? Muaj tseeb tiag, thiab tom qab ntawd, yog nws ua tau, nws yuav ua kom tus hma puas tsuaj.",
                "60": "Thiab nim no kuv hais rau nej tias tus tswv yug yaj zoo yeej hu nej; thiab yog nej yuav mloog nws lub suab nws yuav coj nej los rau hauv nws pab, thiab nej yog nws cov yaj; thiab nws txib nej kom nej tsis txhob cia tus hma nyaum nkag los rau hauv nej, xwv kom nej thiaj yuav tsis puas tsuaj.",
                "61": "Thiab nim no kuv, Amas, txib nej los ntawm yam lus ntawm tus uas tau txib kuv, kom nej ua raws li tej lus uas kuv tau hais rau nej.",
                "62": "Qhov uas kuv hais yog ib lo lus txib rau nej cov uas zwm rau lub koom txoos; thiab rau cov uas tsis tau zwm rau lub koom txoos los qhov kuv hais yog txoj kev caw, hais tias: Cia li los thiab ua kev cai raus dej rau txoj kev hloov siab lees txim, xwv kom nej yuav tau noj cov txiv ntawm tsob ntoo uas cawm neeg txoj sia thiab."
            },
            "6": {
                "1": "Thiab nim no tau muaj tias tom qab Amas tau xaus lus rau cov neeg ntawm lub koom txoos, uas tau txhim tsa nyob hauv lub nroog Xalahelas, nws tsa cov pov thawj thiab cov txwj laug, los ntawm kev tso tes saum taub hau raws li Vajtswv tus txheej txheem, los tswj hwm thiab saib xyuas lub koom txoos.",
                "2": "Thiab tau muaj tias cov thawj coj ntawm lub koom txoos tau muab txhua tus uas tsis tau zwm rau lub koom txoos uas hloov siab lees txim rau lawv tej kev txhaum ua kev cai raus dej rau txoj kev hloov siab lees txim, thiab txais lawv los rau hauv lub koom txoos.",
                "3": "Thiab kuj tau muaj tias txhua tus uas zwm rau lub koom txoos tiam sis tsis hloov siab lees txim rau lawv tej kev phem thiab tsis txo lawv lub hwj chim rau Vajtswv—kuv hais txog cov uas khav theeb vim lawv lub siab muab hlob—cov thawj coj ntawm lub koom txoos xyeej cov no, thiab lawv lub npe raug rho tawm, xwv kom lub Koom Txoos cov thawj coj tsis txhob muab lawv lub npe suav nrog cov uas ncaj ncees.",
                "4": "Thiab xws li no lawv pib txhim tsa tus txheej txheem ntawm lub koom txoos nyob rau hauv lub nroog Xalahelas.",
                "5": "Nim no kuv xav kom nej to taub hais tias yeej muab Vajtswv txoj lus faib rau txhua tus, xwv kom tsis muaj leej twg uas txwv tsis pub lawv sib sau ua ke tuaj mloog Vajtswv txoj lus.",
                "6": "Txawm li ntawd los Vajtswv tau txib kom nws cov me nyuam ib sij sib sau ua ke, thiab koom ua ke yoo mov thiab sib zog thov Vajtswv pab cov uas tsis paub Vajtswv.",
                "7": "Thiab nim no tau muaj tias thaum Amas tsim tej kev cai no tas lawm nws ncaim lawv mus, muaj tseeb tiag, ncaim lub koom txoos uas nyob hauv lub nroog Xalahelas, thiab mus rau pem sab hnub tuaj ntawm tus dej Xidoos, rau hauv lub hav Nkide-oos, uas cov Neeg Nifais tau tsim ib lub nroog nyob rau ntawd, uas yog hu ua lub nroog Nkide-oos, nyob hauv lub hav uas hu ua Nkide-oos, uas yog hu raws tus txiv neej uas raug Nihos xuas ntaj tua.",
                "8": "Thiab Amas mus thiab pib tshaj Vajtswv txoj lus rau lub koom txoos uas tau txhim tsa nyob hauv lub hav Nkide-oos, raws li txoj kev tshwm sim uas hais tias tej lus uas nws cov yawg koob tau hais yeej muaj tseeb, thiab raws li lub txiaj ntsim qhia tau tej yuav muaj los yav tom ntej uas nyob hauv nws, raws li zaj lus tim khawv txog Yexus Khetos, Vajtswv Leej Tub, tus uas yuav los txhiv nws cov neeg dim ntawm lawv tej kev txhaum, thiab los ntawm tus txheej txheem dawb huv uas Vajtswv tau hu nws. Thiab yeej muaj li tau muab sau cia. Amees."
            },
            "7": {
                "intro": "Amas tej lus uas nws tau hais rau cov neeg nyob hauv Nkide-oos, raws li nws phau ceev xwm txheej.",
                "1": "Saib seb kuv cov kwv tij uas kuv hlub es, vim tus Tswv tau cia rau kuv tuaj ntsib nej, yog li ntawd kuv yuav siv kuv yam lus hais rau nej; muaj tseeb tiag, los ntawm kuv lub qhov ncauj kiag, pom tau hais tias zaum no yog thawj zaug uas kuv tau hais lus rau nej los ntawm tej lus ntawm kuv lub qhov ncauj, vim kuv tau tshwj kuv tus kheej tag nrho rau lub rooj txiav txim, vim kuv muaj hauj lwm ntau es kuv thiaj tsis tau tuaj ntsib nej.",
                "2": "Thiab ntshe kuv twb tuaj tsis tau thaum lub sij hawm no yog hais tias tsis tau muab lub rooj txiav txim rau lwm tus, pauv kuv qhov chaw los kav; thiab tus Tswv, muaj kev hlub tshua ntau cia rau kuv tuaj ntsib nej.",
                "3": "Thiab saib seb, kuv cia siab thiab xav hais tias kuv yuav tuaj pom tias nej twb txo hwj chim rau Vajtswv, thiab hais tias nej thov nws txoj kev tshav ntuj tsis tu ncua, kom kuv yuav tuaj pom tias nws tsis xav tias nej muaj txim, kom kuv yuav tuaj pom tias nej tsis raug txoj kev nyuaj uas phem ib yam li peb cov kwv tij uas nyob hauv Xalahelas raug.",
                "4": "Tiam sis cia li qhuas Vajtswv lub npe, vim nws tau ua rau kuv paub, muaj tseeb tiag, tau ua rau kuv xyiv fab heev thaum kuv paub tias lawv rov txhim tsa dua ua raws li nws txoj kev ncaj ncees.",
                "5": "Thiab kuv cia siab, raws li Vajtswv tus Ntsuj Plig uas nyob hauv kuv, hais tias kuv kuj yuav muaj kev xyiv fab rau nej; txawm li ntawd los kuv tsis xav kom kuv txoj kev xyiv fab rau nej yog los ntawm tej kev txom nyem thiab kev tu siab ntau uas kuv muaj rau cov kwv tij nyob tom Xalahelas, vim saib seb, kuv muaj kev xyiv fab rau lawv tom qab tau hla dhau tej kev txom nyem thiab kev tu siab ntau heev.",
                "6": "Tiam sis saib seb, kuv cia siab tias nyaj nej tsis zoo ib yam li nej cov kwv tij uas tsis ntseeg hlo li; kuv cia siab tias nyaj nej tsis khav theeb vim nej lub siab muab hlob; muaj tseeb tiag, kuv cia siab tias nyaj nej tsis muab nej lub siab tso rau tej kev nplua nuj thiab tej khoom tsis muaj nuj nqis ntawm lub ntiaj teb; muaj tseeb tiag, kuv cia siab tias nyaj nej tsis teev dab teev mlom, tiam sis nej teev tiam tus Vajtswv uas tseeb thiab muaj txoj sia nyob, thiab nej yuav cia siab tos ntsoov rau txoj kev zam txim ntawm nej tej kev txhaum, nrog txoj kev ntseeg uas kav ib txhis, uas yuav muaj los.",
                "7": "Vim saib seb, kuv hais rau nej tias muaj ntau yam yuav los; thiab saib seb, muaj ib yam uas tseem ceeb tshaj txhua yam—vim saib seb, lub sij hawm tshuav tsis deb ncua lawm uas tus Txhiv Dim yuav los thiab nyob nrog nws cov neeg.",
                "8": "Saib seb, kuv tsis yog hais tias nws yuav los nyob nrog peb thaum lub caij uas nws tseem nyob hauv nws cev uas txawj tuag; vim saib seb, tus Ntsuj Plig tsis tau hais rau kuv tias yuav yog li no. Nim no kuv twb tsis paub txog qhov no; tiam sis kuv paub npaum li no, hais tias tus Tswv uas yog Vajtswv yeej muaj hwj chim ua tau txhua yam uas yog raws li nws txoj lus.",
                "9": "Tiam sis saib seb, tus Ntsuj Plig tau hais npaum li no rau kuv, hais tias: Tshaj tawm rau cov neeg no, hais tias—Nej cia li hloov siab lees txim, thiab cia li npaj tus Tswv txoj kev, thiab cia li taug nws txoj kev, uas ncaj; vim saib seb, twb yuav txog lub sij hawm rau lub nceeg vaj ceeb tsheej lawm, thiab Vajtswv Leej Tub los rau hauv lub ntiaj teb.",
                "10": "Thiab saib seb, nws yuav yug los ntawm Maivliag, nyob hauv Yeluxalees uas yog peb cov yawg koob thaj av, thiab Maivliag yuav yog ib tug nkauj xwb, yog ib tug uas Vajtswv xaiv thiab muaj nuj nqis heev, tus uas tus Vaj Ntsuj Plig Dawb Huv lub hwj chim yuav roos thiab ua rau nws xeeb tub, thiab yuav yug ib tug me tub, muaj tseeb tiag, twb yog Vajtswv Leej Tub.",
                "11": "Thiab nws yuav mus, raug tej kev mob thiab tej kev txom nyem thiab tej kev ntxias txhua yam; thiab ua li no xwv kom yuav muaj raws li txoj lus uas hais tias nws yuav ris nws cov neeg tej kev mob thiab tej kev nkeeg.",
                "12": "Thiab nws yuav ris txoj kev tuag, xwv kom nws yuav daws tau kev tuag tej hlua uas khi nws cov neeg; thiab nws yuav ris lawv tej kev qaug dag qaug zog, xwv kom nws lub siab thiaj li yuav muaj kev hlub tshua puv nkaus, ntawm sab cev nqaij daim tawv, xwv kom nws yuav paub pab nws cov neeg ntawm sab cev nqaij daim tawv raws li lawv tej kev qaug dag qaug zog.",
                "13": "Nim no tus Ntsuj Plig paub txhua yam; txawm li ntawd los Vajtswv Leej Tub yuav raug kev txom nyem ntawm sab cev nqaij daim tawv xwv kom nws yuav ris tau nws cov neeg tej kev txhaum, xwv kom nws yuav rho tau lawv tej kev ua txhaum tawm raws li lub hwj chim ntawm nws txoj kev txhiv dim; thiab nim no saib seb, nov yog cov lus tim khawv uas nyob hauv kuv.",
                "14": "Nim no kuv hais rau nej tias nej yuav tsum hloov siab lees txim, thiab yug dua tshiab; vim tus Ntsuj Plig tau hais tias yog nej tsis yug dua tshiab nej yuav tsis tau lub nceeg vaj ceeb tsheej los ua nej tug; yog li ntawd cia li los thiab ua kev cai raus dej rau txoj kev hloov siab lees txim, xwv kom Khetos yuav ntxuav tau nej tej kev txhaum tawm, xwv kom nej yuav ntseeg Vajtswv tus Me Nyuam Yaj, tus uas yuav tshem neeg ntiaj teb tej kev txhaum, tus uas muaj hwj chim pab kom dim thiab ntxuav tawm tag nrho tej kev tsis ncaj ncees.",
                "15": "Muaj tseeb tiag, kuv hais rau nej tias cia li los thiab tsis txhob ntshai, thiab muab txhua txoj kev txhaum tso tseg, uas yooj yim tawm tsam nej, uas pheej khi nej kom raug puas tsuaj, muaj tseeb tiag, cia li los thiab tawm mus, thiab qhia rau nej tus Vajtswv tias nej txaus siab los hloov siab lees txim rau nej tej kev txhaum thiab khi lus nrog nws los ua raws li nws tej lus txib, thiab ua tim khawv rau nws hnub no los ntawm txoj kev mus rau hauv cov dej ua kev cai raus dej.",
                "16": "Thiab tus uas ua li no, thiab coj Vajtswv tej lus txib txij no mus, tus ntawd yuav nco qab ntsoov tias kuv hais rau nws, muaj tseeb tiag, nws yuav nco qab qhov uas kuv tau hais rau nws lawm hais tias, nws yuav tau txoj sia nyob mus ib txhis, raws li cov lus tim khawv ntawm tus Ntsuj Plig Dawb Huv, uas ua tim khawv nyob hauv kuv.",
                "17": "Thiab nim no kuv cov kwv tij uas kuv hlub, nej puas ntseeg tej yam no? Saib seb, kuv hais rau nej tias, muaj tseeb tiag, kuv paub tias nej yeej ntseeg tej no; thiab qhov uas ua rau kuv paub tias nej yeej ntseeg tej no twb yog los ntawm txoj kev tshwm sim ntawm tus Ntsuj Plig uas nyob hauv kuv. Thiab nim no vim nej txoj kev ntseeg muaj zog ntsig txog tej no, muaj tseeb tiag, ntsig txog tej uas kuv tau hais lawm, kuv txoj kev xyiv fab ntau kawg li.",
                "18": "Vim ib yam li kuv tau hais rau nej txij thaum pib los, hais tias kuv xav kom nej tsis txhob raug txoj kev nyuaj uas phem ib yam li nej cov kwv tij, ib yam li ntawd twb ua rau kuv txaus siab raws li qhov kuv xav.",
                "19": "Vim kuv paub tias nej yeej taug tej kev ncaj ncees; kuv paub tias nej yeej nyob hauv txoj kev uas coj mus rau Vajtswv lub nceeg vaj; muaj tseeb tiag, kuv paub tias nej tab tom ua kom nws txoj kev ncaj.",
                "20": "Kuv paub tias los ntawm cov lus tim khawv ntawm nws txoj lus, twb ua rau nej paub li ntawd; hais tias nws tsis taug tej kev nkhaus; thiab nws tsis ua txawv ntawm tej uas nws twb tau hais lawm; thiab nws tsis tig ntawm sab xis mus rau sab laug hlo li, los sis ntawm qhov uas yog mus rau qhov uas tsis yog; yog li ntawd, nws txoj kev yog ib txoj uas ncig mus ib txhis li.",
                "21": "Thiab nws yuav tsis nyob hauv tej lub tuam tsev uas tsis dawb huv; thiab nws tsis cia tej uas vuab tsuab los sis tsis huv mus rau hauv Vajtswv lub nceeg vaj; yog li ntawd kuv hais rau nej tias lub sij hawm yuav los, muaj tseeb tiag, thiab yuav yog thaum txog hnub kawg, thaum tus uas vuab tsuab tseem yuav nyob hauv nws txoj kev vuab tsuab li qub.",
                "22": "Thiab nim no kuv cov kwv tij uas kuv hlub es, kuv hais tej yam no rau nej xwv kom kuv yuav tsa tau nej los nco txog nej txoj hauj lwm rau Vajtswv, xwv kom nej yuav taug kev tsis muaj txim rau ntawm nws xub ntiag, xwv kom nej yuav taug kev raws li Vajtswv tus txheej txheem dawb huv, tom qab cov thawj coj hauv lub Koom Txoos tau txais nej.",
                "23": "Thiab nim no kuv xav kom nej txo hwj chim, thiab mloog lus thiab muaj siab mos siab muag; yooj yim qhia; muaj kev ua siab ntev puv npo thiab ua siab ntev nyiaj; tswj nej tus kheej rau txhua yam; rau siab coj Vajtswv tej lus txib txhua lub sij hawm; thov txais txhua yam uas nej xav tau, tsis hais sab cev nqaij daim tawv thiab sab ntsuj plig los yog; ua Vajtswv tsaug tas mus li rau txhua yam uas nej tau txais.",
                "24": "Thiab nco ntsoov kom nej muaj kev ntseeg, kev cia siab, thiab kev siab hlub, thiab yog li ntawd nej yuav ua tau ntau yam zoo tas mus li.",
                "25": "Thiab thov kom tus Tswv foom koob hmoov rau nej, thiab ceev kom nej tej tsoos tsho kom tsis txhob muaj qhov ceb, xwv kom thaum kawg tus Tswv yuav coj nej mus zaum nrog Anplaham, Ixaj, thiab Yakhauj, thiab cov yaj saub dawb huv txij puag thaum lub ntiaj teb chiv keeb los, kom nej tej tsoos tsho txhob muaj qhov ceb ib yam li lawv tej tsoos tsho tsis muaj qhov ceb, nyob hauv lub nceeg vaj ceeb tsheej tsis tawm mus ib zaug ntxiv li lawm.",
                "26": "Thiab nim no kuv cov kwv tij uas kuv hlub es, kuv hais tej lus no rau nej raws li tus Ntsuj Plig uas ua tim khawv nyob hauv kuv; thiab kuv tus ntsuj plig xyiv fab kawg nkaus, vim yog nej rau siab heev mloog kuv txoj lus.",
                "27": "Thiab nim no, thov kom Vajtswv txoj kev kaj siab lug los rau nej, thiab rau nej tej vaj tsev thiab tej av, thiab rau nej tej yaj thiab tej tsiaj txhu, thiab txhua yam uas nej muaj, nej cov poj niam thiab nej cov me nyuam, raws li nej txoj kev ntseeg thiab tej yam nej ua zoo, txij li lub sij hawm no mus thiab mus ib txhis li. Thiab kuv tau hais li ntawd tiag. Amees."
            },
            "8": {
                "1": "Thiab nim no tau muaj tias Amas rov qab tom thaj av Nkide-oos los, tom qab nws tau qhia cov neeg Nkide-oos ntau yam uas tsis muaj peev xwm muab sau cia, thiab tau txhim tsa tus txheej txheem ntawm lub koom txoos ib yam li nws twb tau ua nyob hauv thaj av Xalahelas, muaj tseeb tiag, nws rov qab los rau hauv nws lub tsev nyob hauv Xalahelas los so ntawm tej hauj lwm uas nws tau ua.",
                "2": "Thiab xyoo thib cuaj ntawm cov neeg txiav txim txoj kev kav cov neeg Nifais xaus li no.",
                "3": "Thiab tau muaj tias thaum pib xyoo thib kaum ntawm cov neeg txiav txim txoj kev kav cov neeg Nifais, Amas ncaim ntawm qhov chaw ntawd thiab mus ncig rau hauv thaj av Melej, nyob sab hnub poob ntawm tus dej Xidoos, nyob sab hnub poob ze ntawm tej ciam teb ntawm hav zoov.",
                "4": "Thiab nws pib qhia cov neeg nyob hauv thaj av Melej raws li Vajtswv tus txheej txheem dawb huv, uas Vajtswv tau hu nws los qhia; thiab nws pib qhia cov neeg thoob plaws hauv thaj av Melej.",
                "5": "Thiab tau muaj tias cov neeg thoob plaws ntawm tej ciam teb hauv thaj av uas nyob ze rau hav zoov tuaj ntsib nws. Thiab lawv tau ua kev cai raus dej thoob plaws hauv thaj av;",
                "6": "Thaum nws ua tiav nws txoj hauj lwm nyob hauv Melej nws ncaim qhov chaw ntawd mus, thiab mus tau peb hnub ke rau sab qaum teb ntawm thaj av Melej; thiab nws mus txog rau ib lub nroog uas hu ua Amoonaihas.",
                "7": "Nim no raws li cov Neeg Nifais txoj kab lis kev cai, lawv tis npe rau lawv tej thaj av thiab tej nroog, thiab lawv tej zos, muaj tseeb tiag, txawm hais tias lawv tej zos me, raws li tus uas xub xub mus nyob qhov chaw ntawd lub npe; thiab thaj av Amoonaihas los twb yog tis npe raws li ntawd.",
                "8": "Thiab tau muaj tias thaum Amas tuaj txog hauv lub nroog Amoonaihas nws pib tshaj tawm Vajtswv txoj lus rau lawv.",
                "9": "Nim no Dab Ntxwg Nyoog tuav tau cov neeg ntawm lub nroog Amoonaihas lub siab ruaj heev; yog li ntawd lawv tsis kam mloog Amas tej lus.",
                "10": "Txawm li ntawd los Amas sib zog ua hauj lwm ntawm sab ntsuj plig, sib zog thov Vajtswv kawg siab kawg ntsws, xwv kom nws yuav pub nws tus Ntsuj Plig nplua mias rau cov neeg uas nyob hauv lub nroog; xwv kom nws yuav cia Amas muab lawv ua kev cai raus dej rau txoj kev hloov siab lees txim.",
                "11": "Txawm li ntawd los, lawv ua lawv lub siab tawv qhawv, hais rau nws tias: Saib seb, peb paub tias koj yog Amas; thiab peb paub tias koj yog tus pov thawj hlob saib xyuas lub koom txoos uas koj tau txhim tsa nyob ntau qhov chaw ntawm thaj av, raws li koj txoj kab lis kev cai; thiab peb twb tsis yog cov neeg ntawm koj lub koom txoos, thiab peb tsis ntseeg tej kab lis kev cai ruam li ntawd.",
                "12": "Thiab nim no peb paub tias vim peb tsis yog cov neeg ntawm koj lub koom txoos peb paub tias koj tsis muaj hwj chim kav peb; thiab koj twb muab lub rooj txiav txim rau Nifaihas lawm; yog li ntawd koj tsis yog tus thawj txiav txim kav peb.",
                "13": "Nim no thaum cov neeg tau hais li no, thiab tawm tsam tag nrho nws tej lus, thiab thuam nws, thiab nto qaub ncaug rau nws, thiab ua kom nws raug ntiab tawm ntawm lawv lub nroog mus, nws tau ncaim ntawm qhov chaw ntawd thiab mus rau lub nroog uas hu ua Aloos.",
                "14": "Thiab tau muaj tias thaum nws tseem tab tom taug kev mus tid, nws nyuaj siab heev nrog kev tu siab, vim nws tau tiv ntau yam kev txom nyem thiab kev ntxhov siab ntawm sab ntsuj plig, vim yog txoj kev phem ntawm cov neeg uas nyob hauv lub nroog Amoonaihas, tau muaj tias thaum Amas tseem tab tom nyuaj siab heev nrog kev tu siab zoo li no, saib seb tus Tswv ib tug tim tswv tshwm sim los rau nws, hais tias:",
                "15": "Koj tau koob hmoov, Amas; yog li ntawd, cia li tsa koj lub taub hau thiab cia li zoo siab, vim muaj ntau yam uas tsim nyog ua rau koj zoo siab; vim koj twb rau siab hlo ua raws li Vajtswv tej lus txib txij thaum koj txais koj thawj zaj xov los ntawm nws. Saib seb, kuv twb yog tus uas hais zaj xov ntawd rau koj.",
                "16": "Thiab saib seb, Vajtswv xa kuv los txib kom koj rov qab mus rau hauv lub nroog Amoonaihas, thiab rov qhuab qhia dua rau cov neeg ntawm lub nroog; muaj tseeb tiag, qhuab qhia rau lawv. Muaj tseeb tiag, hais rau lawv tias, tsuas yog lawv hloov siab lees txim xwb tsis li ntawd tus Tswv uas yog Vajtswv yuav ua kom lawv puas tsuaj.",
                "17": "Vim saib seb, lub sij hawm no lawv tab tom nrhiav tswv yim los rhuav koj cov neeg txoj kev ywj pheej, (vim tus Tswv hais li no) uas tsis raws li tej kev cai, thiab tej kev txiav txim, thiab tej lus txib uas nws tau muab rau nws cov neeg.",
                "18": "Nim no tau muaj tias tom qab Amas tau txais nws zaj xov los ntawm tus Tswv tus tim tswv lawm nws rov qab nrawm nroos mus rau tom thaj av Amoonaihas. Thiab nws siv lwm txoj kev nkag mus rau hauv lub nroog, muaj tseeb tiag, siv txoj kev uas nyob rau sab qab teb ntawm lub nroog Amoonaihas.",
                "19": "Thiab thaum nws nkag mus rau hauv lub nroog nws tshaib plab heev, thiab nws hais rau ib tug txiv neej tias: Koj puas muaj dab tsi rau Vajtswv ib tug tub qhe uas txo hwj chim noj?",
                "20": "Thiab tus txiv neej hais rau nws tias: Kuv yog ib tug Neeg Nifais, thiab kuv paub tias koj yog Vajtswv ib tug yaj saub dawb huv, vim koj yog tus txiv neej uas tus tim tswv tau hais nyob hauv ib txoj kev ua yog toog hais tias: Koj yuav tau txais tos. Yog li ntawd, cia li nrog kuv mus lawm tom kuv tsev thiab kuv mam faib kuv tej zaub mov rau koj; thiab kuv paub tias koj yuav ua rau kuv thiab kuv tsev neeg tau koob hmoov.",
                "21": "Thiab tau muaj tias tus txiv neej txais tos Amas mus rau hauv nws tsev; thiab tus txiv neej hu ua Amulej; thiab nws nqa mov mog thiab nqaij thiab muab tso rau ntawm Amas xub ntiag.",
                "22": "Thiab tau muaj tias Amas noj mov mog thiab tsau plab; thiab nws foom koob hmoov rau Amulej thiab nws tsev neeg, thiab nws ua Vajtswv tsaug.",
                "23": "Thiab tom qab nws noj tas thiab tsau plab lawm nws hais rau Amulej tias: Kuv yog Amas, thiab yog tus pov thawj hlob saib xyuas Vajtswv lub koom txoos thoob plaws hauv thaj av.",
                "24": "Thiab saib seb, Vajtswv tau hu kom kuv tuaj tshaj tawm Vajtswv txoj lus rau hauv tag nrho cov neeg no, raws li lub txiaj ntsim txais tau kev tshwm sim thiab qhia tau tej yuav muaj los yav tom ntej; thiab kuv twb los rau hauv thaj av no thiab lawv tsis kam txais tos kuv, tiam sis lawv muab kuv ntiab tawm thiab kuv twb yuav luag tig kuv lub nraub qaum rau thaj av no mus ib txhis.",
                "25": "Tiam sis saib seb, Vajtswv tau txib kom kuv rov qab los thiab qhia tej yuav muaj los yav tom ntej rau cov neeg no, muaj tseeb tiag, thiab ua tim khawv nkaug lawv ntsig txog lawv tej kev ua phem.",
                "26": "Thiab nim no, Amulej, koj tau koob hmoov vim yog koj tau pub kuv noj thiab tau coj kuv los tsev; vim kuv tshaib plab heev, vim kuv tau yoo mov tau ntau hnub.",
                "27": "Thiab Amas nyob nrog Amulej tau ntau hnub ua ntej nws pib qhuab qhia cov neeg.",
                "28": "Thiab tau muaj tias cov neeg ua tej kev phem loj zuj zus ntxiv tuaj.",
                "29": "Thiab txoj lus los rau Amas hais tias: Cia li mus; thiab hais rau kuv tus tub qhe Amulej, cia li mus thiab qhia tej yuav muaj los yav tom ntej rau cov neeg no, hais tias—Nej cia li hloov siab lees txim, vim tus Tswv hais li no, tsuas yog nej hloov siab lees txim xwb tsis li ntawd kuv yuav los xyuas cov neeg no nrog kuv txoj kev npau taws; muaj tseeb tiag, thiab kuv yuav tsis tig kuv txoj kev npau taws heev mus li.",
                "30": "Thiab Amas tawm mus, thiab Amulej thiab, mus rau hauv cov neeg, mus tshaj tawm Vajtswv tej lus rau lawv; thiab nkawd muaj tus Vaj Ntsuj Plig Dawb Huv puv npo.",
                "31": "Thiab Vajtswv muab hwj chim rau nkawd, npaum li uas cov neeg tsis muaj cuab kav ceev nkawd rau hauv tej qhov taub; thiab tsis muaj ib tug neeg twg uas yuav muaj peev xwm tua tau nkawd; txawm li ntawd los nkawd tsis tau siv nkawd lub hwj chim txog rau thaum cov neeg muab nkawd khi thiab tso rau hauv lub tsev kaw. Nim no, tau ua li no xwv kom tus Tswv yuav qhia tau nws lub hwj chim los ntawm nkawd.",
                "32": "Thiab tau muaj tias nkawd tawm mus thiab pib qhuab qhia thiab qhia tej yuav muaj los yav tom ntej rau cov neeg, raws li tus ntsuj plig thiab lub hwj chim uas tus Tswv tau muab rau nkawd."
            },
            "9": {
                "intro": "Amas tej lus, thiab Amulej tej lus, uas tau tshaj tawm rau cov neeg nyob hauv thaj av Amoonaihas. Thiab cov neeg muab nkawd tso rau hauv lub tsev kaw, thiab nkawd txais kev cawm dim los ntawm Vajtswv lub hwj chim tseem ceeb uas nyob hauv nkawd, raws li Amas phau ceev xwm txheej.",
                "1": "Thiab ntxiv, kuv, Amas, vim Vajtswv tau txib kom kuv coj Amulej thiab tawm mus thiab qhuab qhia cov neeg no ntxiv, los sis cov neeg uas nyob hauv lub nroog Amoonaihas, tau muaj tias thaum kuv pib qhuab qhia lawv, lawv pib cav nrog kuv, hais tias:",
                "2": "Koj yog leej twg? Koj puas xav tias peb yuav ntseeg ib tug neeg cov lus pov thawj, txawm tias nws yuav qhia rau peb tias lub ntiaj teb yuav dhau mus?",
                "3": "Nim no lawv tsis to taub tej lus uas nkawd tau hais; vim lawv tsis paub tias lub ntiaj teb twb yuav dhau mus.",
                "4": "Thiab lawv kuj hais tias: Peb yuav tsis ntseeg koj tej lus txawm tias koj yuav qhia tej yuav muaj los yav tom ntej tias, ib hnub xwb, lub nroog loj no yuav raug puas tsuaj tas.",
                "5": "Nim no lawv tsis paub tias Vajtswv muaj peev xwm ua tau tej yam zoo kawg nkaus li ntawd, vim lawv yog ib co neeg siab tawv thiab tawv ncauj.",
                "6": "Thiab lawv hais tias: Vajtswv yog leej twg, es ho tsis xa lub hwj chim loj tshaj los rau cov neeg no tsuas yog ib tug neeg xwb los tshaj tawm qhov tseeb ntawm tej yam tseem ceeb thiab zoo kawg nkaus rau lawv?",
                "7": "Thiab lawv sawv los xuas tes ntsiab nthos kuv; tiam sis saib seb, lawv tsis nthos. Thiab kuv sawv ua siab tuab tshaj tawm rau lawv, muaj tseeb tiag, kuv muaj siab tuab ua tim khawv rau lawv hais tias:",
                "8": "Saib seb, auj tiam niag neeg uas phem thiab tsis yuav lus es, nej twb hnov qab nej cov yawg koob txoj kab lis kev cai tag nrho; muaj tseeb tiag, nej twb hnov qab Vajtswv tej lus txib sai ua luaj li.",
                "9": "Nej tsis nco qab txog peb tus yawg koob, Lihais, uas Vajtswv txhais tes coj tawm ntawm Yeluxalees tuaj los? Nej tsis nco qab tias twb yog nws coj lawv tag nrho mus dhau hauv tej hav zoov los?",
                "10": "Thiab nej puas hnov qab sai ua luaj tias muaj pes tsawg zaus uas nws cawm peb cov yawg koob tawm ntawm lawv cov yeeb ncuab txhais tes, thiab tshwj lawv tseg kom tsis txhob puas tsuaj, twb yog los ntawm lawv cov kwv tij kiag txhais tes los?",
                "11": "Muaj tseeb tiag, thiab yog hais tias tsis muaj nws lub hwj chim uas loj tshaj txhua yam, thiab nws txoj kev hlub tshua, thiab nws txoj kev ua siab ntev nyiaj rau peb, ces ntshe peb twb raug txiav tawm ntawm lub ntiaj teb thaum ntxov ua ntej lub caij no lawm, thiab tej zaum twb raug txib mus nyob hauv qhov chaw nyuaj siab thiab txom nyem uas tsis txawj kawg.",
                "12": "Saib seb, nim no kuv hais rau nej tias nws txib kom nej hloov siab lees txim; thiab tsuas yog nej hloov siab lees txim xwb, tsis li ces nej yeej yuav tsis tau txais Vajtswv lub nceeg vaj los ua nej tug. Tiam sis saib seb, tsis tas li no xwb—nws tau txib kom nej hloov siab lees txim, tsis li ces nws yuav ua kom nej puas tsuaj tag huv tib si tawm ntawm lub ntiaj teb mus; muaj tseeb tiag, nws yuav los xyuas nej nrog nws txoj kev npau taws, thiab nrog nws txoj kev npau taws heev nws yuav tsis tig mus li.",
                "13": "Saib seb, nej puas nco ntsoov cov lus uas nws hais rau Lihais, hais tias: Npaum li uas nej ua raws li kuv tej lus txib, nej yuav vam meej nyob rau hauv thaj av? Thiab hais ntxiv hais tias: Npaum li uas nej tsis ua raws li kuv tej lus txib nej yuav raug txiav tawm ntawm tus Tswv xub ntiag mus.",
                "14": "Nim no kuv xav kom nej nco ntsoov tias, npaum li uas cov Neeg Lamas tsis ua raws li Vajtswv tej lus txib, lawv twb raug txiav tawm ntawm tus Tswv xub ntiag mus. Nim no peb twb pom tias hais txog tej yam no tus Tswv txoj lus yeej muaj tseeb tiag, thiab cov Neeg Lamas twb raug txiav tawm ntawm nws xub ntiag mus, txij li thaum lawv pib ua txhaum nyob hauv thaj av.",
                "15": "Txawm li ntawd los kuv hais rau nej tias, lawv yuav nyiaj taus zoo dua nej nyob rau hnub txiav txim, yog hais tias nej tseem muaj nej tej kev txhaum, muaj tseeb tiag, thiab lawv twb yuav nyiaj taus zoo dua nej nyob hauv lub neej no, tsuas yog nej hloov siab lees txim xwb.",
                "16": "Vim muaj ntau lo lus cog tseg uas tau muab mus rau cov Neeg Lamas; vim twb yog lawv cov yawg koob tej kab lis kev cai uas tau ua rau lawv nyob tsis paub; yog li ntawd tus Tswv yuav hlub tshua lawv thiab cia lawv nyob hauv thaj av ntxiv mus.",
                "17": "Thiab nyob rau ib lub sij hawm tus Tswv yuav coj lawv los ntseeg nws txoj lus, thiab los paub txog lawv cov yawg koob tej kab lis kev cai uas tsis yog; thiab lawv coob leej yuav txais kev cawm dim, vim tus Tswv yuav hlub tshua txhua tus uas hu txog nws lub npe.",
                "18": "Tiam sis saib seb, kuv hais rau nej tias yog nej tseem pheej ua phem ces tus Tswv yuav tsis cia kom nej txoj sia ntev nyob hauv thaj av, vim nws yuav xa cov Neeg Lamas tuaj tawm tsam nej, thiab yog tias nej tsis kam hloov siab lees txim lawv yuav tuaj thaum ib lub sij hawm uas nej tsis paub, thiab txoj kev puas tsuaj yuav xyuas kom nej raug puas tsuaj tag nrho; thiab yuav muaj raws li tus Tswv txoj kev npau taws heev.",
                "19": "Vim nws yuav tsis cia kom nej ua neej nyob ua phem, ua kom nws cov neeg puas tsuaj. Kuv hais rau nej tias, nws tsis cia kom muaj li ntawd; nws xum cia cov Neeg Lamas ua kom tag nrho nws cov neeg uas hu ua Nifais cov neeg puas tsuaj huv tib si mus, yog hais tias ntxim lawv yuav poob mus rau hauv kev ua txog ua txhaum, tom qab tus Tswv lawv tus Vajtswv tau muab txoj kev kaj ntau heev thiab txoj kev txawj ntse ntau heev rau lawv;",
                "20": "Muaj tseeb tiag, tom qab lawv los ua ib co neeg uas tus Tswv foom koob hmoov ntau heev rau; muaj tseeb tiag, tom qab tus Tswv foom koob hmoov rau lawv ntau tshaj lwm haiv neeg, lwm xeem neeg, lwm yam lus, los sis lwm yam neeg; tom qab tus Tswv tau muab txhua yam ua rau lawv paub, raws li lawv siab xav, thiab lawv txoj kev ntseeg, thiab tej kev thov Vajtswv, ntawm tej uas tau muaj los lawm, thiab tab tom muaj, thiab tej uas yuav muaj los;",
                "21": "Tom qab Vajtswv tus Ntsuj Plig tau los saib xyuas lawv; tom qab lawv tau hais lus nrog tej tim tswv, thiab tom qab tus Tswv lub suab tau hais lus rau lawv; thiab tom qab lawv tau lub txiaj ntsim qhia tau tej yuav muaj los yav tom ntej, thiab lub txiaj ntsim txais tau kev tshwm sim, thiab ntau yam txiaj ntsim, thiab lub txiaj ntsim txawj hais lwm yam lus, thiab lub txiaj ntsim txawj qhuab qhia, thiab lub txiaj ntsim Vaj Ntsuj Plig Dawb Huv, thiab lub txiaj ntsim txawj txhais lus;",
                "22": "Muaj tseeb tiag, thiab tom qab Vajtswv txhais tes tau coj lawv dim ntawm thaj av Yeluxalees; tom qab tus Tswv tau cawm lawv dim ntawm kev tshaib nqhis, thiab ntawm kev mob nkeeg, thiab txhua yam kab mob kev nkeeg; thiab tom qab tus Tswv tau ua rau lawv muaj zog thaum lawv ua rog, xwv kom lawv thiaj tsis raug puas tsuaj; tom qab tus Tswv tau coj lawv tawm ntawm kev ua qhev ib lub sij hawm dhau ib lub sij hawm, thiab tom qab tus Tswv tau ceev thiab tsom kwm lawv los txog nim no; thiab tus Tswv tau ua rau lawv vam meej txog rau thaum lawv nplua nuj nyob hauv txhua yam—",
                "23": "Thiab nim no saib seb kuv hais rau nej tias, yog tias cov neeg no, cov uas tau txais koob hmoov ntau heev los ntawm tus Tswv txhais tes, yuav ua txhaum ua tsis raws li txoj kev kaj thiab txoj kev txawj ntse uas lawv tau, kuv hais rau nej tias yog muaj zoo li no, hais tias yog lawv poob mus rau kev ua txhaum, ces cov Neeg Lamas yuav nyiaj taus zoo dua lawv.",
                "24": "Vim saib seb, twb muab tus Tswv cov lus cog tseg rau cov Neeg Lamas, tiam sis tsis muab rau nej yog nej ua txhaum; tus Tswv puas tau cog lus ncaj nraim thiab ruaj khov hais tias, yog nej yuav ntxeev siab tawm tsam nws ces nej yuav raug puas tsuaj huv tib si tawm ntawm lub ntiaj teb mus?",
                "25": "Thiab nim no vim yog qhov no, xwv kom nej tsis txhob raug puas tsuaj, tus Tswv tau xa nws tus tim tswv los saib xyuas coob leej ntawm nws cov neeg, tshaj tawm rau lawv tias lawv yuav tsum tawm mus thiab hais nrov nrov rau cov neeg no, hais tias: Nej cia li hloov siab lees txim, vim twb yuav txog lub sij hawm rau lub nceeg vaj ceeb tsheej lawm;",
                "26": "Thiab tsis ntau hnub txij no mus Vajtswv Leej Tub twb yuav los nrog nws lub yeeb koob; thiab nws lub yeeb koob yog lub yeeb koob ntawm Leej Txiv Tib Leeg Tub, uas muaj kev tshav ntuj puv npo, kev ncaj, thiab kev tseeb, muaj kev siab ntev, kev hlub tshua, thiab kev ua siab ntev nyiaj puv npo, nrawm hnov nws cov neeg tej lus thov thiab teb lawv tej lus thov Vajtswv.",
                "27": "Thiab saib seb, nws yuav los muab cov uas yuav ua kev cai raus dej rau txoj kev hloov siab lees txim txhiv dim, los ntawm txoj kev ntseeg nws lub npe.",
                "28": "Yog li ntawd, nej cia li npaj tus Tswv txoj kev, vim twb yuav txog lub sij hawm lawm uas neeg txhua tus yuav tau sau nqi zog raws li tej yam lawv ua, raws li tej uas lawv tau ua los lawm—yog lawv tau ua ncaj ncees lawv yuav sau txoj kev cawm seej ntawm lawv tus ntsuj plig, raws li Yexus Khetos lub hwj chim thiab txoj kev cawm dim; thiab yog lawv ua phem lawv yuav sau txoj kev raug txim ntawm lawv tus ntsuj plig, raws li tus dab phem lub hwj chim thiab kev ua qhev.",
                "29": "Nim no saib seb, qhov no yog tus tim tswv lub suab, uas hais nrov nrov rau cov neeg.",
                "30": "Thiab nim no, kuv cov kwv tij uas kuv hlub es, vim nej yog kuv cov kwv tij, thiab tsim nyog rau kuv hlub nej, thiab nej yuav tsum ua tej yam uas tsim nyog rau kev hloov siab lees txim, vim yog twb pom tias nej lub siab tau tawv heev tawm tsam Vajtswv txoj lus, thiab vim yog twb pom tias nej yog ib co neeg uas yuam kev thiab poob lawm.",
                "31": "Nim no tau muaj tias thaum kuv, Amas, tau hais tej lus no tas lawm, saib seb, cov neeg npau taws rau kuv vim kuv hais rau lawv tias lawv yog ib co neeg siab tawv thiab tawv ncauj.",
                "32": "Thiab vim kuv kuj hais rau lawv tias lawv yog ib co neeg uas yuam kev thiab poob lawm lawv npau taws rau kuv, thiab nrhiav kev xuas tes nthos kuv, xwv kom lawv yuav muab kuv tso rau hauv lub tsev kaw.",
                "33": "Tiam sis tau muaj tias tus Tswv tsis cia lawv txhom kuv lub sij hawm no thiab muab kuv tso rau hauv lub tsev kaw.",
                "34": "Thiab tau muaj tias Amulej tau mus thiab sawv nres nroos, thiab pib qhuab qhia rau lawv thiab. Thiab nim no tsis tau muab tag nrho Amulej cov lus sau tseg, txawm li ntawd los tau muab ib txhia ntawm nws cov lus sau rau hauv phau ntawv no."
            },
            "10": {
                "1": "Nim no cov no yog cov lus uas Amulej tau qhuab qhia rau cov neeg nyob hauv thaj av Amoonaihas, hais tias:",
                "2": "Kuv yog Amulej; kuv yog Nkidaunas tus tub, uas yog Ixama-ees tus tub, uas yog Aminadais ib tug xeeb ntxwv; thiab twb yog tib tug Aminadais uas txhais cov ntawv nyob saum phab ntsa loog ntawm lub tuam tsev, uas yog Vajtswv tus ntiv tes sau.",
                "3": "Thiab Aminadais yog Nifais ib tug xeeb ntxwv, uas yog Lihais tus tub, uas tau tawm tim thaj av Yeluxalees tuaj, tus uas yog Manaxes ib tug xeeb ntxwv, tus uas yog Yauxej tus tub, tus uas nws cov kwv tij muab muag mus rau hauv Iyiv.",
                "4": "Thiab saib seb, kuv kuj yog ib tug neeg uas muaj suab npe nyob tag nrho hauv cov neeg uas paub kuv; muaj tseeb tiag, thiab saib seb, kuv muaj kwv tij neej tsa thiab phooj ywg coob, thiab kuv kuj muaj kev nplua nuj heev los ntawm kuv txoj kev sib zog khwv.",
                "5": "Txawm li ntawd los, txawm tias muaj txhua yam no los, kuv twb tsis paub ntau txog tus Tswv tej kev, thiab nws tej txuj ci uas neeg paub tsis txog thiab lub hwj chim uas zoo kawg nkaus. Kuv hais tias kuv twb tsis paub ntau txog tej yam no; tiam sis saib seb, kuv hais yuam kev, vim kuv twb tau pom ntau yam ntawm nws tej txuj ci uas neeg paub tsis txog thiab nws lub hwj chim uas zoo kawg nkaus; muaj tseeb tiag, twb pom tus Tswv lub hwj chim tsom kwm cov neeg no txoj sia.",
                "6": "Txawm li ntawd los, kuv tseem ua kuv lub siab tawv qhawv, vim Vajtswv twb hu kuv ntau zaus thiab kuv tsis kam mloog; yog li ntawd kuv twb paub txog tej yam no, tiam sis kuv tsis xav lees; yog li ntawd kuv ntxeev siab tawm tsam Vajtswv, raws li txoj kev phem ntawm kuv lub siab, twb mus txog rau hnub thib plaub ntawm lub xya hli no, uas nyob hauv xyoo thib kaum ntawm cov neeg txiav txim txoj kev kav.",
                "7": "Thaum kuv tseem tab tom mus saib ib tug kwv tij txheeb ze, saib seb tus Tswv ib tug tim tswv tau tshwm sim los rau kuv thiab hais tias: Amulej es, cia li rov qab lawm tom koj lub tsev, vim koj yuav pub mov rau tus Tswv ib tug yaj saub noj; muaj tseeb tiag, yog ib tug neeg dawb huv, ib tug neeg uas yog Vajtswv xaiv; nws tau yoo mov tau ntau hnub vim yog cov neeg no tej kev txhaum, thiab nws tshaib plab heev, thiab koj yuav tsum txais tos nws mus rau hauv koj lub tsev thiab pub mov rau nws noj, thiab nws yuav foom koob hmoov rau koj thiab koj tsev neeg; thiab tus Tswv tej koob hmoov yuav los nyob rau koj thiab koj tsev neeg.",
                "8": "Thiab tau muaj tias kuv ua raws li tus tim tswv lub suab, thiab rov qab mus rau tom kuv tsev. Thiab thaum kuv tab tom mus tsev kuv pom tus neeg uas tus tim tswv tau hais rau kuv tias: Koj yuav tsum txais tos mus rau hauv koj lub tsev—thiab saib seb tus ntawd twb yog tib tug txiv neej no uas tau hais rau nej txog tej yam ntawm Vajtswv.",
                "9": "Thiab tus tim tswv tau hais rau kuv tias nws yog ib tug neeg dawb huv; yog li ntawd kuv paub tias nws yog ib tug neeg dawb huv vim Vajtswv ib tug tim tswv tau hais li ntawd.",
                "10": "Thiab ntxiv, kuv paub tias tej uas nws tau ua tim khawv yeej muaj tseeb; vim saib seb kuv hais rau nej tias, ib yam li tus Tswv muaj txoj sia nyob, ib yam li ntawd nws xa nws tus tim tswv los ua tej yam no tshwm sim rau kuv; thiab nws tau ua li no thaum uas tus Amas no tseem nyob tom kuv tsev.",
                "11": "Vim saib seb, nws tau foom koob hmoov rau kuv tsev neeg, nws tau foom koob hmoov rau kuv, thiab cov poj niam uas nyob hauv kuv tsev, thiab kuv cov me nyuam, thiab kuv txiv thiab kuv cov kwv tij neej tsa; muaj tseeb tiag, nws twb foom koob hmoov rau tag nrho kuv cov kwv tij neej tsa, thiab tus Tswv txoj koob hmoov tau los rau peb raws li tej lus uas nws tau hais.",
                "12": "Thiab nim no, thaum Amulej hais tej lus no tas cov neeg pib xav tsis thoob, vim lawv pom tias yeej muaj coob tshaj ib tug tim khawv uas ua pov thawj txog tej yam uas lawv raug liam, thiab txog tej uas yuav muaj los, raws li lub txiaj ntsim qhia tau tej yuav muaj los yav tom ntej uas nkawd muaj.",
                "13": "Txawm li ntawd los, lawv muaj ib txhia uas xav nug nkawd, xwv kom los ntawm lawv tej kev ntxias lawv yuav cuab tau nkawd tej lus, xwv kom lawv yuav nrhiav tau tim khawv nkaug nkawd, xwv kom lawv yuav tau coj nkawd mus rau lawv cov neeg txiav txim kom nkawd raug txiav txim raws li txoj kev cai, thiab kom nkawd raug muab tua los sis tso rau hauv lub tsev kaw, raws li txoj kev txhaum uas lawv ua kom muaj los sis ua tim khawv nkaug nkawd.",
                "14": "Nim no cov neeg uas nrhiav kev ua kom nkawd puas tsuaj twb yog cov neeg kws lij choj, uas cov neeg ntiav thiab tsa los tswj txoj kev cai thaum lub sij hawm hais plaub, los sis thaum muab cov neeg tej kev txhaum kev cai coj los hais plaub rau ntawm cov neeg txiav txim.",
                "15": "Nim no cov kws lij choj no tau kawm tag nrho cov neeg tej kev haub thiab kev ntxias; thiab lawv ua li no ua kom lawv muaj txuj ci ua lawv tej hauj lwm.",
                "16": "Thiab tau muaj tias lawv pib nug Amulej, xwv kom lawv thiaj yuav ua rau nws tej lus sib chab sib chaws, los sis ua rau tej lus uas nws hais sib cov nyom.",
                "17": "Nim no lawv tsis paub tias Amulej muaj cuab kav paub txog lawv lub tom txwv. Tiam sis tau muaj tias thaum lawv pib nug nws, nws paub txog lawv tej kev xav, thiab nws hais rau lawv tias: Auj tiam niag neeg phem thiab tsis yuav lus es, nej uas yog cov kws lij choj thiab cov neeg siab dag es, nej tab tom teeb tus dab phem lub hauv paus; nej tab tom cuab ntxiab thiab cuam koob kom mag Vajtswv cov neeg dawb huv.",
                "18": "Nej tab tom npaj ua kom cov neeg ncaj ncees tej kev yuam kev, thiab ua kom Vajtswv txoj kev npau taws nqis los rau saum nej lub taub hau, twb ua kom cov neeg no puas tsuaj tas huv tib si.",
                "19": "Muaj tseeb tiag, Mauxiyas tau hais meej, tus uas yog peb tus vaj ntxwv kawg, thaum nws tab tom yuav muab lub teb chaws rau lwm tus kav, vim nws tsis muaj leej twg uas yuav muab lub teb chaws tso rau, nws thiaj tau hais kom siv cov neeg no lub suab los kav lawv tus kheej—muaj tseeb tiag, nws twb tau hais meej hais tias yog lub sij hawm los txog uas cov neeg no lub suab xaiv kev ua phem, hais tias, yog lub sij hawm los txog uas cov neeg no poob mus rau kev ua txhaum, thaum ntawd lawv yuav siav rau txoj kev puas tsuaj.",
                "20": "Thiab nim no kuv hais rau nej tias tsim nyog uas tus Tswv txiav txim rau nej tej kev ua phem; yeej tsim nyog uas nws tshaj tawm rau cov neeg no, los ntawm nws cov tim tswv lub suab hais tias: Nej cia li hloov siab lees txim, hloov siab lees txim, vim twb txog lub sij hawm rau lub nceeg vaj ceeb tsheej lawm.",
                "21": "Muaj tseeb tiag, yeej tsim nyog rau nws tshaj tawm, los ntawm nws cov tim tswv lub suab hais tias: Kuv yuav nqis los rau hauv kuv cov neeg, nrog kev txim lij thiab kev ncaj ncees nyob hauv kuv txhais tes.",
                "22": "Muaj tseeb tiag, thiab kuv hais rau nej tias yog tsis muaj cov neeg ncaj ncees tej kev thov Vajtswv, cov uas nim no nyob hauv thaj av, ces nim no nej twb raug kev puas tsuaj huv tib si xyuas lawm; tiam sis tsis yog los ntawm dej nyab, ib yam li cov neeg thaum Nau-as tseem ua neej nyob, tiam sis yog los ntawm kev tshaib nqhis, thiab los ntawm tej kab mob phem, thiab rab ntaj.",
                "23": "Tiam sis twb yog los ntawm cov neeg ncaj ncees tej kev thov Vajtswv es tus Tswv thiaj li tseg nej; nim no yog li ntawd, yog hais tias nej yuav ntiab cov neeg ncaj ncees tawm hauv nej mus ces tus Tswv txhais tes yuav tsis nyob twj ywm; tiam sis nrog nws txoj kev npau taws heev nws yuav tawm los tawm tsam nej; ces nej yuav raug tsim txom los ntawm kev tshaib nqhis, thiab los ntawm tej kab mob phem, thiab los ntawm rab ntaj; thiab twb yuav txog lub sij hawm lawm tsuas yog nej hloov siab lees txim xwb.",
                "24": "Thiab nim no tau muaj tias cov neeg npau taws tshaj rau Amulej, thiab lawv qw nrov nrov, hais tias: Tus neeg no hais lus cem tawm tsam peb tej kev cai uas ncaj ncees, thiab peb cov kws lij choj txawj ntse uas peb tau xaiv.",
                "25": "Tiam sis Amulej xyab hlo nws txhais tes, thiab hais nrov dua rau lawv, hais tias: Auj tiam niag neeg uas phem thiab tsis yuav lus es, vim li cas Dab Ntxwg Nyoog thiaj tuav tau nej lub siab ruaj ua luaj? Vim li cas nej ho ywj nej tus kheej rau nws xwv kom nws muaj hwj chim kav nej, los npog nej qhov muag, xwv kom nej tsis to taub tej lus uas tau hais, raws li qhov tseeb ntawm tej lus ntawd?",
                "26": "Vim saib seb, kuv puas tau ua tim khawv tawm tsam nej txoj kev cai? Nej tsis to taub; nej hais tias kuv hais lus tawm tsam nej txoj kev cai; tiam sis kuv twb tsis tau ua li ntawd, tiam sis kuv tsuas yog hais raws li nej txoj kev cai, ua rau nej raug txim.",
                "27": "Thiab nim no saib seb, kuv hais rau nej tias, lub hauv paus ntawm cov neeg no txoj kev puas tsuaj twb yog pib teeb los ntawm nej cov kws lij choj thiab nej cov neeg txiav txim tej kev tsis ncaj ncees.",
                "28": "Thiab nim no tau muaj tias thaum Amulej tau hais cov lus no cov neeg hais nrov nrov tawm tsam nws, hais tias: Nim no peb paub tias tus neeg no yog tus dab phem ib tug me nyuam, vim nws tau dag peb; vim nws tau hais tawm tsam peb txoj kev cai. Thiab ziag no nws ho hais tias nws tsis tau hais tawm tsam no.",
                "29": "Thiab ntxiv, nws tau hais lus phem tawm tsam peb cov kws lij choj, thiab peb cov neeg txiav txim.",
                "30": "Thiab tau muaj tias cov kws lij choj muab tej yam no tso rau hauv cov neeg lub siab xwv kom lawv yuav nco ntsoov tej yam no tawm tsam Amulej.",
                "31": "Thiab tau muaj ib tug nyob hauv lawv uas npe hu ua Xi-elas. Nim no nws yog tus uas liam Amulej thiab Amas heev tshaj, thiab nws yog ib tug uas txawj tshaj nyob hauv lawv, vim nws muaj hauj lwm ntau ua heev nyob hauv cov neeg.",
                "32": "Nim no cov kws lij choj no lub hom phiaj yog ua kom nplua nuj; thiab lawv nplua nuj los ntawm lawv tej hauj lwm."
            },
            "11": {
                "1": "Nim no nyob hauv Mauxiyas txoj kev cai, txhua tus uas yog ib tug neeg txiav txim ntawm txoj kev cai, los sis cov uas cov neeg tau tsa los ua cov neeg txiav txim, yuav tsum tau txais nqi zog raws li lub sij hawm uas lawv tau ua hauj lwm txiav txim rau cov uas raug coj los rau lawv txiav txim.",
                "2": "Nim no yog hais tias ib tug neeg tshuav lwm tus nqi, thiab nws tsis kam them tej uas nws tshuav nqi ntawd, nws yuav raug foob rau cov neeg txiav txim; thiab tus neeg txiav txim yuav siv txoj cai, thiab xa tub ceev xwm mus coj tus neeg ntawd tuaj rau nws; thiab nws yuav txiav txim rau tus neeg ntawd raws li txoj kev cai thiab tej pov thawj uas tau muab los tawm tsam nws, thiab li no tus neeg ntawd yuav raug txhib kom them tej uas nws tshuav nqi, los sis lwg nws tej khoom, los sis raug ntiab tawm ntawm cov neeg zoo li ib tug tub sab thiab ib tug tub nyiag.",
                "3": "Thiab tus neeg txiav txim txais nws tej nqi zog raws li nws lub sij hawm—ib hnub ib xinais kub, los sis ib xinas nyiaj dawb, uas npaum li ib xinais kub; thiab qhov no yog raws li txoj kev cai uas vaj ntxwv Mauxiyas tau muab tseg.",
                "4": "Nim no nov yog lub npe ntawm lawv cov kub, thiab ntawm lawv cov nyiaj dawb, raws li cov kub thiab cov nyiaj dawb ntawd tus nqi. Thiab cov Neeg Nifais yog cov uas tis npe rau cov nyiaj no, vim lawv tsis suav lawv cov nyiaj raws li cov Neeg Yudais uas nyob tim Yeluxalees tus txheej txheem; thiab lawv kuj tsis luj raws li cov Neeg Yudais tus txheej txheem; tiam sis lawv suav txawv thiab luj txawv, ua raws li cov neeg lub siab xav thiab tej xwm txheej, nyob hauv txhua txhua tiam neeg, los txog rau thaum cov neeg txiav txim txoj kev kav, thiab txoj kev suav thiab kev luj lawv cov nyiaj no twb yog vaj ntxwv Mauxiyas txhim tsa.",
                "5": "Nim no txoj kev suav lawv cov nyiaj muaj xws li no—ib xinais kub, ib xi-oo kub, ib sas kub, thiab ib linas kub.",
                "6": "Ib xinas nyiaj dawb, ib anaws nyiaj dawb, ib exilas nyiaj dawb, thiab ib oothais nyiaj dawb.",
                "7": "Ib xinas nyiaj dawb npaum li ib xinais kub, thiab muaj nqis npaum li ib qho luj ntawm noob txhuv liab, thiab muaj nqis npaum li ib qho luj ntawm txhua yam noob.",
                "8": "Nim no ib xi-oo kub muaj nqis txog ob npaug ntawm ib xinais.",
                "9": "Thiab ib sas kub muaj nqis txog ob npaug ntawm ib xi-oo.",
                "10": "Thiab ib linas kub muaj nqis npaum li tag nrho cov no.",
                "11": "Thiab ib anaws nyiaj dawb muaj nqis npaum li ob xinas.",
                "12": "Thiab ib exilas nyiaj dawb muaj nqis npaum li plaub xinas.",
                "13": "Thiab ib oothais muaj nqis npaum li tag nrho cov no.",
                "14": "Nim no cov no yog lawv cov nyiaj uas suav muaj nqis tsawg dua—",
                "15": "Ib sinploos yog ib nrab ntawm ib xinas; yog li ntawd, ib sinploos muaj nqis npaum li ib nrab ntawm ib qho luj ntawm noob txhuv liab.",
                "16": "Thiab ib sinplas yog ib nrab ntawm ib sinploos.",
                "17": "Thiab ib le-as yog ib nrab ntawm ib sinplas.",
                "18": "Nim no cov no yog lawv cov zauv, raws li lawv txoj kev suav nyiaj.",
                "19": "Nim no ib eethi-oos kub muaj nqis npaum li peb sinploos.",
                "20": "Nim no, lub hom phiaj twb yog ua kom nplua nuj, vim yog lawv tau txais lawv tej nqi zog los ntawm lawv txoj hauj lwm, yog li ntawd, lawv thiaj txhaub cov neeg kom sawv tawm tsam, thiab ua txhua yam kev kub ntxhov thiab kev phem, xwv kom lawv yuav muaj hauj lwm ntau ntxiv, xwv kom lawv yuav tau nyiaj los ntawm tej kev hais plaub uas cov neeg coj tuaj rau lawv; yog li ntawd lawv thiaj txhaub kom cov neeg tawm tsam Amas thiab Amulej.",
                "21": "Thiab tus Xi-elas no pib nug Amulej, hais tias: Koj puas kam teb kuv ob peb lo lus uas kuv yuav nug koj? Nim no Xi-elas yog ib tug neeg txawj siv tus dab phem tej kev ntxias, xwv kom nws yuav ua rau tej uas zoo puas tsuaj; yog li ntawd, nws nug Amulej hais tias: Koj puas kam teb cov lus nug uas kuv yuav nug koj?",
                "22": "Thiab Amulej teb nws tias: Teb tau, yog hais tias qhov ntawd yog raws li tus Tswv tus Ntsuj Plig, uas nyob hauv kuv; vim kuv yuav tsis hais dab tsi uas tsis raws li tus Tswv tus Ntsuj Plig. Thiab Xi-elas hais rau nws tias: Saib seb, ntawm no yog rau oothais nyiaj dawb, thiab kuv yuav muab cov no tag nrho rau koj yog koj lees hais tias tsis muaj ib tug Tswv Ntuj Tswv Teb.",
                "23": "Nim no Amulej hais tias: Auj koj tus uas yog me nyuam ntuj txiag teb tsaus es, vim li cas koj thiaj ntxias kuv? Koj puas paub tias cov neeg ncaj ncees yeej tsis ywj rau tej kev ntxias zoo li ntawd?",
                "24": "Koj ntseeg hais tias tsis muaj Vajtswv no los? Kuv hais rau koj tias, Tsis yog li ntawd, koj yeej paub hais tias muaj ib tug Vajtswv, tiam sis koj hlub kev nplua nuj tshaj nws.",
                "25": "Thiab nim no koj tau dag kuv nyob ntawm Vajtswv xub ntiag. Koj hais rau kuv tias—Saib rau lub oothais no, uas muaj nqis heev, kuv yuav muab rau koj—thaum koj twb xav hauv koj lub siab tias yuav tsis muab cov ntawd rau kuv; thiab qhov koj xav tau twb yog kom kuv xyeej tus Vajtswv uas tseeb thiab muaj txoj sia nyob, xwv kom koj yuav ua tau rau kuv puas tsuaj. Thiab nim no saib seb, vim txoj kev phem loj no koj yuav tau txais koj nqi zog.",
                "26": "Thiab Xi-elas hais rau nws tias: Koj hais tias muaj ib tug Vajtswv uas tseeb thiab muaj txoj sia nyob no los?",
                "27": "Thiab Amulej hais tias: Muaj tseeb tiag, yeej muaj ib tug Vajtswv uas tseeb thiab muaj txoj sia nyob.",
                "28": "Nim no Xi-elas hais tias: Puas muaj coob tshaj ib tug Vajtswv?",
                "29": "Thiab nws teb hais tias, Tsis muaj.",
                "30": "Nim no Xi-elas hais rau nws ntxiv tias: Ua li cas koj ho paub tej no?",
                "31": "Thiab nws hais tias: Ib tug tim tswv qhia rau kuv paub.",
                "32": "Thiab Xi-elas hais dua ntxiv tias: Leej twg yog tus uas yuav los? Puas yog Vajtswv Leej Tub?",
                "33": "Thiab Amulej hais rau nws tias, Yog.",
                "34": "Thiab Xi-elas hais ntxiv tias: Nws puas yuav cawm nws cov neeg thaum lawv tseem muaj kev txhaum? Thiab Amulej teb thiab hais rau nws tias: Kuv hais rau koj tias nws yuav tsis cawm, vim twb muaj tsis taus tias nws yuav xyeej nws tej lus.",
                "35": "Nim no Xi-elas hais rau cov neeg tias: Xav kom nej nco ntsoov tej yam no; vim nws hais tias tsuas muaj ib tug Vajtswv xwb; tiam sis nws ho hais tias Vajtswv Leej Tub yuav los, tiam sis nws yuav tsis cawm nws cov neeg—cuag li nws muaj cai txib Vajtswv.",
                "36": "Nim no Amulej rov hais dua rau nws tias: Saib seb koj tau dag, vim koj hais tias kuv hais lus cuag li kuv muaj cai txib Vajtswv vim kuv hais tias nws yuav tsis cawm nws cov neeg thaum lawv tseem muaj kev txhaum.",
                "37": "Thiab kuv hais rau koj ntxiv dua hais tias nws cawm tsis tau thaum lawv tseem muaj kev txhaum; vim kuv tsis muaj cuab kav xyeej nws txoj lus, thiab nws tau hais tias tsis muaj leej twg uas tsis huv yuav tau lub nceeg vaj ceeb tsheej los ua nws tug; yog li ntawd, yuav cawm nej dim tau li cas, tsuas yog hais tias nej tau lub nceeg vaj ceeb tsheej los ua nej tug xwb? Yog li ntawd, nej dim tsis tau thaum nej tseem ua txhaum.",
                "38": "Nim no Xi-elas hais dua rau nws tias: Vajtswv Leej Tub puas yog kiag tus Leej Txiv uas Nyob Mus Ib Txhis?",
                "39": "Thiab Amulej hais rau nws tias: Muaj tseeb tiag, nws twb yog kiag Leej Txiv uas Nyob Mus Ib Txhis ntawm ntuj ceeb tsheej thiab ntawm ntiaj teb, thiab ntawm txhua yam uas nyob haud; nws yog qhov chiv keeb thiab qhov kawg, tus thawj thiab tus kawg;",
                "40": "Thiab nws yuav los rau hauv lub ntiaj teb los txhiv nws cov neeg dim; thiab nws yuav los ris cov uas ntseeg nws lub npe tej kev txhaum; thiab cov no yog cov uas yuav muaj txoj sia nyob mus ib txhis, thiab kev cawm seej yuav tsis los rau lwm tus twg li.",
                "41": "Yog li ntawd cov neeg phem tseem nyob zoo li tsis tau muaj kev txhiv dim, tsuas yog hais tias daws tau kev tuag tej hlua xwb; vim saib seb, hnub ntawd twb yuav los uas txhua tus yuav sawv hauv qhov tuag rov qab los thiab sawv ntawm Vajtswv xub ntiag, thiab nws yuav txiav txim rau lawv raws li tej yam lawv tau ua.",
                "42": "Nim no, muaj ib txoj kev tuag uas hu ua kev tuag ntawm sab cev nqaij daim tawv; thiab Khetos txoj kev tuag yuav muab txoj kev tuag ntawm sab cev nqaij daim tawv no tej hlua daws, xwv kom txhua tus yuav sawv rov qab los ntawm txoj kev tuag ntawm sab cev nqaij daim tawv no.",
                "43": "Vajtswv yuav ua kom tus ntsuj plig thiab lub cev rov qab los koom ua ke muaj yam ntxwv uas zoo tag nrho; Vajtswv yuav muab txhais npab txhais ceg thiab pob qij txha txum tim rov qab los ua lub cev li ib txwm muaj, zoo ib yam li peb nyob lub sij hawm tam sim no; thiab Vajtswv yuav coj peb mus sawv ntawm nws xub ntiag, thiab peb yuav paub txhua yam zoo li peb paub ziag no, thiab nco qab zoo txog tag nrho peb txoj kev muaj txim.",
                "44": "Nim no, txoj kev txum tim rov qab los no yuav los rau txhua tus, tag nrho cov laus thiab cov hluas, tag nrho cov ua qhev thiab cov ywj pheej, tag nrho poj niam thiab txiv neej, tag nrho cov neeg phem thiab cov neeg ncaj ncees; thiab ib txoj plaub hau saum lawv lub taub hau los twb yuav tsis ploj; tiam sis Vajtswv yuav txum tim txhua yam rov qab los ua lub cev uas zoo tag nrho, zoo ib yam li ziag no, los sis zoo ib yam li ntawm sab cev nqaij daim tawv, thiab yuav coj thiab hu txhua tus los hais rau ntawm lub rooj txiav txim ntawm Khetos tus uas yog Leej Tub, thiab Vajtswv uas yog Leej Txiv, thiab tus Ntsuj Plig Dawb Huv, uas yog ib tug Vajtswv uas Nyob Mus Ib Txhis, los txiav txim raws li tej yam lawv ua, saib lawv ua zoo los sis lawv ua phem.",
                "45": "Nim no, saib seb, kuv tau hais rau koj ntsig txog txoj kev tuag ntawm cev nqaij daim tawv uas txawj ploj txawj tuag, thiab ntsig txog txoj kev sawv rov los ntawm cev nqaij daim tawv uas txawj ploj txawj tuag. Kuv hais rau koj tias Vajtswv yuav tsa lub cev uas txawj ploj tuag no sawv los mus ua lub cev uas tsis txawj tuag, uas yog sawv ntawm txoj kev tuag los, twb yog ntawm thawj txoj kev tuag mus rau txoj sia, xwv kom lawv tsis txawj tuag ib zaug ntxiv li lawm; lawv tus ntsuj plig los koom ua ke nrog lawv lub cev, tsis sib faib ib zaug ntxiv lawm; yog li ntawd tag nrho lub cev yuav muaj ntsuj plig thiab tsis txawj ploj tuag, xwv kom lawv yuav tsis pom kev lwj ib zaug ntxiv li lawm.",
                "46": "Nim no, thaum Amulej hais tej lus no tas cov neeg pib xav tsis thoob, thiab Xi-elas kuj pib tshee. Thiab Amulej tej lus xaus li no, los sis kuv tsuas yog sau tau li no xwb."
            },
            "12": {
                "1": "Nim no Amas, pom tias Amulej tej lus tau ua rau Xi-elas ntsiag to, vim nws pom tias Amulej tshawb tau qhov uas nws dag thiab ntxias ua kom Amulej puas tsuaj, thiab vim Amas pom tias nws pib tshee hnyo los ntawm qhov uas nws paub nws txoj kev muaj txim, Amas thiaj qhib qhov ncauj thiab pib hais lus rau nws, thiab txhawb Amulej tej lus, thiab piav txog tej yam ntawd ntxiv, los sis piav tej vaj lug kub ntxiv dua li tej uas Amulej tau ua lawm.",
                "2": "Nim no cov neeg uas nyob ib puag ncig tau hnov tej lus uas Amas hais rau Xi-elas; vim cov neeg coob heev, thiab nws hais cov lus no:",
                "3": "Nim no Xi-elas, pom tias Amulej tshawb tau koj txoj kev dag thiab kev txawj ntxias, vim koj tsis yog dag rau neeg xwb tiam sis koj dag rau Vajtswv thiab; vim saib seb, nws paub tag nrho koj tej kev xav, thiab koj pom tias nws tus Ntsuj Plig ua rau peb paub koj tej kev xav;",
                "4": "Thiab koj pom tias peb paub koj lub tom txwv yog ib lub uas ntse heev, ib yam li tus dab phem txoj kev uas ntse heev, kom dag thiab ntxias tau cov neeg no xwv kom koj yuav muaj peev xwm tshum lawv tawm tsam wb, cem wb thiab ntiab wb tawm—",
                "5": "Nim no qhov no yog koj tus yeeb ncuab ib lub tom txwv, thiab nws tau siv nws lub hwj chim los ntawm koj. Nim no kuv xav kom koj nco ntsoov tias tej uas kuv hais rau koj kuv hais rau txhua tus.",
                "6": "Thiab saib seb kuv hais rau nej txhua tus hais tias qhov no yog tus yeeb ncuab ib rooj ntxiab, uas nws tau cuab kom ntes tau cov neeg no, xwv kom nws yuav coj tau nej mus ywj rau nws, xwv kom nws yuav xuas nws tej saw hlau khaub zig tau nej, xwv kom nws yuav zoj tau nej rau txoj kev puas tsuaj uas kav ib txhis, los ntawm lub hwj chim ntawm nws txoj kev poob cev qhev.",
                "7": "Nim no thaum Amas hais cov lus no tas lawm, Xi-elas pib tshee heev kawg ntxiv, vim ua rau nws ntseeg ntau ntxiv txog Vajtswv lub hwj chim; thiab kuj ua rau nws ntseeg tias Amas thiab Amulej paub txog nws, vim ua rau nws ntseeg tias nkawd paub nws tej kev xav thiab tej lub hom phiaj ntawm nws lub siab; vim Vajtswv muab hwj chim rau nkawd kom nkawd paub txog tej yam no raws li lub txiaj ntsim qhia tau tej yuav muaj los yav tom ntej.",
                "8": "Thiab Xi-elas pib rau siab ntso nug nkawd, xwv kom nws yuav paub ntxiv txog Vajtswv lub nceeg vaj. Thiab nws hais rau Amas tias: Qhov uas Amulej tau hais txog kev sawv rov los ntawm cov tuag txhais li cas, hais tias txhua tus yuav sawv hauv qhov tuag rov qab los, tag nrho tus ncaj thiab tus tsis ncaj, thiab Vajtswv yuav coj lawv mus sawv rau ntawm nws xub ntiag kom txiav txim raws li tej yam lawv ua?",
                "9": "Thiab nim no Amas pib piav tej yam no rau nws, hais tias: Twb tau ua rau coob leej paub txog tej txuj ci uas neeg tsis paub txog Vajtswv; txawm li ntawd los Vajtswv muab ib lo lus txib nruj heev rau lawv tsis pub lawv faib tej txuj ci ntawd tsuas yog faib tej feem ntawm nws txoj lus uas nws pub rau noob neej xwb, raws li noob neej txoj kev mloog lus thiab kev rau siab ntso uas lawv muab rau nws.",
                "10": "Thiab yog li ntawd, tus uas yuav ua nws lub siab tawv, tus ntawd yuav tau txais qhov uas tsawg dua ntawm txoj lus; thiab tus uas tsis ua nws lub siab tawv, Vajtswv yuav muab qhov uas ntau dua ntawm txoj lus rau tus ntawd, kom txog thaum tau muab rau nws paub puv npo txog tej txuj ci uas neeg tsis paub txog Vajtswv.",
                "11": "Thiab cov uas yuav ua lawv lub siab tawv, yuav muab qhov uas tsawg dua ntawm txoj lus rau lawv kom txog thaum lawv tsis paub dab tsi kiag txog nws tej txuj ci uas neeg paub tsis txog; thiab thaum ntawd tus dab phem yuav muab lawv txhom, thiab coj lawv nqis mus rau txoj kev puas tsuaj raws li nws lub siab nyiam. Nim no ntuj txiag teb tsaus tej saw hlau yog txhais li no.",
                "12": "Thiab Amulej tau hais tseeb ntsig txog kev tuag, thiab kev sawv los ntawm cev nqaij daim tawv uas txawj tuag no mus rau qhov uas tsis txawj tuag, thiab txog qhov uas Vajtswv coj yuav peb mus rau ntawm nws lub rooj txiav txim, kom txiav txim raws li tej yam peb ua.",
                "13": "Thaum ntawd yog tias peb tau ua peb lub siab tawv qhawv, muaj tseeb tiag, yog peb tau ua peb lub siab tawv qhawv tawm tsam txoj lus, npaum li uas Vajtswv tsis pom txoj lus nyob hauv peb, thaum ntawd peb yuav tau qhov phem heev, vim thaum ntawd peb yuav raug txim.",
                "14": "Vim peb tej lus yuav rau txim rau peb, muaj tseeb tiag, tag nrho tej yam peb ua yuav rau txim rau peb; yuav tsis pom tias peb tsis muaj qhov phem; thiab peb tej kev xav kuj yuav rau txim rau peb thiab; thiab nyob hauv qhov phem heev no peb yuav tsis muaj cuab kav ntsia mus rau peb tus Vajtswv; thiab peb yuav zoo siab heev yog hais tias peb ua tau rau tej pob zeb thiab tej roob vau los tsuam peb muab peb npog kom nws txhob pom peb.",
                "15": "Tiam sis ua tsis tau; peb yuav tsum txav los thiab sawv ntawm nws xub ntiag nrog nws lub yeeb koob, thiab nrog nws lub hwj chim, thiab nrog nws lub zog, lub yeeb haum, thiab txoj kev kav, thiab ua rau peb txaj muag kav ib txhis lees hais tias tag nrho nws tej kev txiav txim yeej ncaj ncees; hais tias nws yeej ncaj ua tag nrho nws tej hauj lwm, thiab hais tias nws yeej hlub tshua noob neej, thiab hais tias nws muaj hwj chim tag nrho cawm tau neeg txhua tus uas ntseeg nws lub npe thiab txi tau txiv uas tsim nyog rau kev hloov siab lees txim.",
                "16": "Thiab nim no saib seb, kuv hais rau koj tias thaum ntawd yuav muaj ib txoj kev tuag los, twb yog txoj kev tuag zaum ob, uas yog txoj kev tuag ntawm sab ntsuj plig; thaum ntawd yog lub sij hawm uas tus uas tuag thaum nws tseem muaj kev txhaum, uas yog kev tuag ntawm sab cev nqaij daim tawv, tus ntawd kuj yuav tuag ntawm sab ntsuj plig thiab; muaj tseeb tiag, nws yuav tuag ntawm tej yam ntsig txog kev ncaj ncees.",
                "17": "Thaum ntawd yog lub sij hawm uas lawv tej kev tsim txom yuav zoo li ib lub pas hluav taws thiab leej faj, uas tus nplaim sawv siab mus ib txhiab thiab ib txhis; thiab thaum ntawd yog lub sij hawm uas lawv yuav raug saw hlau zoj rau txoj kev puas tsuaj uas kav ib txhis, raws li Dab Ntxwg Nyoog lub hwj chim thiab txoj kev poob cev qhev, vim nws tau ua rau lawv ywj raws li nws siab nyiam.",
                "18": "Thaum ntawd, kuv hais rau koj tias, lawv yuav nyob zoo li tsis tau muaj kev txhiv dim; vim lawv txais tsis tau kev txhiv dim raws li Vajtswv txoj kev txim lij; thiab lawv yuav tuag tsis taus, vim yuav tsis muaj kev lwj ntxiv lawm.",
                "19": "Nim no tau muaj tias thaum Amas tau xaus hais cov lus no lawm, cov neeg haj yam xav tsis thoob;",
                "20": "Tiam sis muaj ib tug hu ua Anthi-aunas, uas yog ib tug thawj tswj hwm ntawm lawv, uas txav los thiab hais rau nws tias: Qhov uas koj hais no yog dab tsi, hais tias tib neeg yuav sawv hauv qhov tuag rov qab los thiab yuav hloov ntawm lub cev uas txawj tuag no mus rau lub cev uas tsis txawj tuag, xwv kom tus ntsuj plig yuav tsis txawj tuag ib zaug li lawm?",
                "21": "Vaj lug kub txhais li cas, qhov uas hais tias Vajtswv tau tso qhelunpees thiab ib rab ntaj nplaim taws rau sab hnub tuaj ntawm lub vaj Edees, nyob tsam peb thawj nkawm niam txiv yuav nkag mus thiab noj cov txiv ntawm tsob ntoo uas cawm neeg txoj sia, thiab muaj sia nyob mus ib txhis? Thiab yog li ntawd peb pom tias yuav ua tsis tau rau nkawd muaj sia nyob mus ib txhis.",
                "22": "Nim no Amas hais rau nws tias: Qhov no yog qhov uas kuv tab tom yuav piav, nim no peb pom tias Adas tau poob vim yog nws noj cov txiv uas tau txwv tsis pub noj, raws li Vajtswv txoj lus; thiab yog li no peb pom tias, los ntawm nws txoj kev poob, tib neeg txhua tus thiaj los ua cov neeg yuam kev thiab poob lawm.",
                "23": "Thiab nim no saib seb, kuv hais rau koj tias yog ua tau rau Adas noj cov txiv ntawm tsob ntoo uas cawm neeg txoj sia thaum lub sij hawm ntawd, ces twb tsis muaj kev tuag, thiab ua rau txoj lus tsis muaj qab hau, thiab hais tias Vajtswv yog ib tug neeg dag, vim nws hais tias: Yog koj noj ces koj yuav tuag.",
                "24": "Thiab peb pom tias txoj kev tuag tau los rau tib neeg, muaj tseeb tiag, txoj kev tuag uas Amulej tau hais txog, uas yog txoj kev tuag ntawm sab cev nqaij daim tawv; txawm li ntawd los Vajtswv twb pub ib lub sij hawm rau tib neeg kom lawv hloov siab lees txim; yog li ntawd lub neej no los ua ib lub caij sim siab; ib lub sij hawm los npaj mus ntsib Vajtswv; ib lub sij hawm los npaj rau lub neej uas tsis txawj kawg uas wb tau hais lawm, uas yog tom qab txoj kev sawv rov los ntawm cov tuag.",
                "25": "Nim no, yog tias tsis muaj txoj hau kev txhiv dim, uas Vajtswv tau npaj txij thaum ntuj tsim teb raug los, ces twb muaj tsis tau txoj kev sawv rov los ntawm cov tuag; tiam sis Vajtswv twb tau npaj ib txoj hau kev txhiv dim, uas yuav ua kom muaj txoj kev sawv rov los ntawm cov tuag, qhov uas twb tau hais lawm.",
                "26": "Thiab nim no saib seb, yog ua tau rau peb thawj nkawm niam txiv mus noj cov txiv ntawm tsob ntoo uas cawm neeg txoj sia ntshe nkawd yuav nyuaj siab mus ib txhis, vim nkawd tsis muaj caij npaj; thiab xws li no yuav ua tsis raws li txoj hau kev txhiv dim, thiab Vajtswv txoj lus yuav tsis muaj qab hau, vim twb tsis muaj kuab li.",
                "27": "Tiam sis saib seb, tsis yog li ntawd; tiam sis twb tau teem lawm hais tias tib neeg yeej yuav tuag; thiab tom qab lawv tuag, lawv yeej yuav los raug txiav txim, twb yog txoj kev txiav txim uas wb tau hais, uas yog qhov kawg.",
                "28": "Thiab tom qab Vajtswv tau teem hais tias tej yam no yuav tsum los rau tib neeg, saib seb, thaum ntawd nws pom tias tsim nyog rau tib neeg paub ntsig txog tej uas nws tau teem rau lawv;",
                "29": "Yog li ntawd nws thiaj xa cov tim tswv los nrog lawv tham, cov uas ua rau tib neeg pom tau nws lub yeeb koob.",
                "30": "Thiab txij lub sij hawm ntawd los lawv pib hu txog nws lub npe; yog li ntawd Vajtswv nrog tib neeg tham, thiab ua rau lawv paub txog txoj hau kev txhiv dim, uas tau npaj txij thaum ntuj tsim teb raug los; thiab qhov no nws ua rau lawv paub los ntawm lawv txoj kev ntseeg thiab kev hloov siab lees txim thiab tej yam dawb huv uas lawv ua.",
                "31": "Yog li ntawd, nws muab tej lus txib rau tib neeg, vim lawv xub ua txhaum thawj cov lus txib ntawm sab cev nqaij daim tawv, thiab tau hloov los ua neeg zoo li Vajtswv, paub qhov zoo thiab qhov phem, ua rau lawv tus kheej txawj xaiv ua, los sis Vajtswv ua rau lawv txawj xaiv ua raws li lawv siab xav thiab siab nyiam, txawm yuav ua phem los sis ua zoo—",
                "32": "Yog li ntawd Vajtswv muab tej lus txib rau lawv, tom qab nws ua rau lawv paub txog txoj hau kev txhiv dim, hais tias kom lawv tsis txhob ua phem, kev raug txim ntawm qhov ntawd yog txoj kev tuag zaum ob, uas yog ib txoj kev tuag kav ib txhis ntawm tej yam ntsig txog kev ncaj ncees; vim txoj hau kev ntawm kev txhiv dim tsis muaj hwj chim cawm tau cov zoo li no, vim yuav ua tsis tau kom tej hauj lwm ntawm kev txim lij puas tsuaj, raws li Vajtswv txoj kev zoo tshaj plaws.",
                "33": "Tiam sis Vajtswv hu tib neeg, los ntawm nws Leej Tub lub npe, (qhov no yog txoj hau kev txhiv dim uas Vajtswv tau npaj tseg) hais tias: Yog nej yuav hloov siab lees txim, thiab tsis ua nej lub siab tawv qhawv, ces kuv yuav muaj kev hlub tshua rau nej, los ntawm kuv Tib Leeg Tub;",
                "34": "Yog li ntawd, tus uas hloov siab lees txim, thiab tsis ua nws lub siab tawv, nws yuav muaj cai txais tau kev hlub tshua los ntawm kuv Tib Leeg Tub, xwv kom muaj txoj kev zam txim rau nws tej kev txhaum; thiab cov no yuav tau nkag mus rau hauv kuv qhov chaw so.",
                "35": "Thiab tus uas yuav ua nws lub siab tawv thiab yuav ua phem, saib seb, kuv cog lus nrog kuv txoj kev npau taws tias nws yuav tsis tau nkag mus rau hauv kuv qhov chaw so.",
                "36": "Thiab nim no, kuv cov kwv tij, saib seb kuv hais rau nej tias, yog nej yuav ua nej lub siab tawv qhawv nej yuav nkag tsis tau mus rau hauv tus Tswv qhov chaw so; yog li ntawd nej txoj kev ua phem yuav thab nws xwv kom nws yuav xa nws txoj kev npau taws los rau nej ib yam li txoj kev thab thawj zaug, muaj tseeb tiag, raws li nws txoj lus thaum txoj kev thab zaum kawg zoo ib yam li thawj zaug, rau txoj kev puas tsuaj kav ib txhis ntawm nej tus ntsuj plig; yog li ntawd, raws li nws txoj lus, rau txoj kev tuag zaum kawg, ib yam li thawj zaug.",
                "37": "Thiab nim no, kuv cov kwv tij, vim pom tias peb paub tej yam no, thiab tej yam no yeej muaj tseeb, cia peb hloov siab lees txim, thiab tsis txhob ua peb lub siab tawv, xwv kom peb tsis txhob thab tus Tswv peb tus Vajtswv kom rub nws txoj kev npau taws los rau peb raws li nws cov lus txib zaum ob no uas nws tau muab rau peb; tiam sis cia peb nkag mus rau hauv Vajtswv qhov chaw so, uas tau npaj raws li nws txoj lus."
            },
            "13": {
                "1": "Thiab ntxiv, kuv cov kwv tij, kuv yuav hais kom nej lub siab xav txog lub sij hawm thaum tus Tswv uas yog Vajtswv muab tej lus txib no rau nws cov me nyuam; thiab kuv xav kom nej nco ntsoov tias tus Tswv uas yog Vajtswv tau tsa cov pov thawj, raws li nws tus txheej txheem dawb huv, uas yog raws li tus txheej txheem ntawm nws Leej Tub, los qhia tej yam no rau cov neeg.",
                "2": "Thiab Vajtswv tsa cov pov thawj ntawd raws li tus txheej txheem ntawm nws Leej Tub, raws li no xwv kom cov neeg thiaj yuav paub tias lawv yuav ua li cas kom cia siab tos ntsoov nws Leej Tub kom txais tau kev txhiv dim.",
                "3": "Thiab Vajtswv tau tsa lawv raws li tus txheej txheem no—nws tau hu thiab npaj lawv txij thaum ntuj tsim teb raug los raws li Vajtswv txoj kev paub ua ntej, vim yog lawv txoj kev ntseeg heev thiab tej hauj lwm zoo; thaum chiv thawj Vajtswv cia rau lawv xaiv qhov zoo los sis qhov phem; yog li ntawd vim lawv xaiv qhov zoo, thiab vim lawv muaj kev ntseeg loj heev, Vajtswv tau siv ib txoj kev hu uas dawb huv hu lawv, muaj tseeb tiag, txoj kev hu uas dawb huv uas Vajtswv tau npaj nrog, thiab raws li, ib txoj kev txhiv dim uas tau npaj rau cov ntawd.",
                "4": "Thiab yog li ntawd Vajtswv tau hu lawv kom ua txoj kev hu uas dawb huv no vim yog lawv txoj kev ntseeg, tiam sis muaj lwm cov uas xyeej Vajtswv tus Ntsuj Plig vim yog lawv txoj kev ua siab tawv thiab kev tsis thoob tsib to nrog tiam sis, yog tias tsis yog rau qhov no ces ntshe lawv twb muaj ntiag tug zoo heev ib yam li lawv cov kwv tij lawm.",
                "5": "Los sis lub ntsiab yog li no, thaum chiv thawj lawv kuj muaj ntiag tug ib yam li lawv cov kwv tij thiab; yog li ntawd Vajtswv tau npaj txoj kev hu dawb huv no txij thaum ntuj tsim teb raug los rau cov uas tsis ua lawv lub siab tawv, txoj kev hu dawb huv uas yog los ntawm txoj kev theej txhoj ntawm Tib Leeg Tub, tus uas Vajtswv tau npaj—",
                "6": "Thiab Vajtswv tau siv txoj kev dawb huv no hu lawv li no, thiab tau tsa lawv los rau lub pov thawj hwj hlob ntawm Vajtswv tus txheej txheem dawb huv, los qhia nws tej lus txib rau noob neej, xwv kom lawv kuj nkag mus rau hauv nws qhov chaw so los tau thiab—",
                "7": "Lub pov thawj hwj hlob no yog muaj raws li tus txheej txheem ntawm nws Leej Tub, uas yog tus txheej txheem uas muaj txij thaum ntuj tsim teb raug los; los yog hais tias, tsis muaj hnub pib thiab tsis muaj xyoo kawg, uas Vajtswv tau npaj thaum ib txhiab ib txhis mus tag nrho rau ib txhiab ib txhis, raws li nws txoj kev paub ua ntej txog txhua yam—",
                "8": "Nim no Vajtswv tau tsa lawv raws li tus txheej txheem no—hu lawv los ntawm li ib txoj kev hu uas dawb huv, thiab tsa lawv los ntawm ib txoj kev tsa uas dawb huv, thiab muab lub pov thawj hwj hlob ntawm tus txheej txheem dawb huv rau lawv, txoj kev hu, thiab txoj kab ke, thiab lub pov thawj hwj hlob, uas tsis muaj qhov chiv keeb thiab tsis muaj qhov kawg—",
                "9": "Xws li no lawv los ua cov pov thawj hlob mus ib txhis, raws li Leej Tub tus txheej txheem, Leej Txiv Tib Leeg Tub, tus uas tsis muaj hnub pib thiab tsis muaj xyoo kawg, tus uas muaj kev tshav ntuj puv npo, muaj kev txim lij, thiab qhov tseeb. Thiab yeej muaj li ntawd tiag. Amees.",
                "10": "Nim no, ib yam li kuv tau hais txog tus txheej txheem dawb huv, los sis lub pov thawj hwj hlob no, muaj coob leej uas Vajtswv tau tsa thiab los ua Vajtswv cov pov thawj hlob; thiab twb vim yog lawv txoj kev ntseeg heev thiab txoj kev hloov siab lees txim, thiab lawv txoj kev ncaj ncees rau Vajtswv, vim lawv xaiv los hloov siab lees txim thiab ua ncaj ncees thiab tsis xaiv kom piam sij.",
                "11": "Yog li ntawd Vajtswv tau hu lawv raws li tus txheej txheem dawb huv no, thiab muab lawv hloov ua neeg dawb huv, thiab ntxuav lawv tej tsoos tsho kom dawb los ntawm tus Me Nyuam Yaj cov ntshav.",
                "12": "Nim no, tom qab tus Vaj Ntsuj Plig Dawb Huv ua rau lawv hloov ua neeg dawb huv, vim ua rau lawv tej tsoos tsho dawb, vim Vajtswv pom zoo tias lawv huv huv thiab tsis muaj qhov phem, lawv ntsia tsis taus kev txhaum tsuas yog ntsia nrog kev ntxub ntxaug; thiab tau muaj coob, coob heev kawg li, uas tau hloov los ua neeg huv huv thiab tau nkag mus rau hauv tus Tswv lawv tus Vajtswv qhov chaw so.",
                "13": "Thiab nim no, kuv cov kwv tij, kuv xav kom nej txo nej lub hwj chim rau Vajtswv, thiab txi tau txiv uas tsim nyog rau kev hloov siab lees txim, xwv kom nej yuav tau nkag mus rau hauv qhov chaw so ntawd thiab.",
                "14": "Muaj tseeb tiag, txo nej lub hwj chim ib yam li cov neeg uas nyob rau thaum Mekhixedes lub caij, tus uas kuj yog ib tug pov thawj hlob raws li tib tug txheej txheem uas kuv tau hais txog no, tus uas kuj tau txais lub pov thawj hwj hlob rau nws mus ib txhis li.",
                "15": "Thiab twb yog tib tug Mekhixedes no uas Anplaham tau them ib feem kaum rau; muaj tseeb tiag, peb tus yawg koob Anplaham them ib feem kaum ntawm txhua yam uas nws muaj.",
                "16": "Nim no tau muab tej kab ke no raws li tus txheej txheem no, xwv kom cov neeg thiaj yuav cia siab tos ntsoov Vajtswv Leej Tub, thiab qhov no twb yog ib lub cim ntawm nws tus txheej txheem, los sis qhov no twb yog nws tus txheej txheem, thiab qhov no xwv kom lawv yuav cia siab tos ntsoov nws kom txais kev zam txim rau lawv tej kev txhaum, xwv kom lawv yuav nkag tau mus rau hauv tus Tswv qhov chaw so.",
                "17": "Nim no tus Mekhixedes no yog ib tug vaj ntxwv kav thaj av Xalees; thiab nws cov neeg tau ua kev phem thiab kev qias heev zuj zus tuaj; muaj tseeb tiag, lawv tag nrho tau mus yuam kev; lawv tau muaj txhua yam kev phem;",
                "18": "Tiam sis vim Mekhixedes tau muab siab rau ntseeg heev, thiab vim nws tau txais lub luag hauj lwm ntawm lub pov thawj hwj hlob raws li Vajtswv tus txheej txheem dawb huv, nws tau tshaj tawm kev hloov siab lees txim rau nws cov neeg. Thiab saib seb, lawv tau hloov siab lees txim; thiab Mekhixedes tau txhim tsa kev thaj yeeb nyob hauv thaj av thaum nws tseem ua neej nyob; yog li ntawd cov neeg muab nws hu ua tus tub vaj ntxwv ntawm kev thaj yeeb, vim nws yog tus vaj ntxwv kav Xalees; thiab nws kav raws li nws txiv tej kev tswj hwm.",
                "19": "Nim no, twb muaj ntau tus ua ntej nws, thiab kuj muaj ntau tus tom qab, tiam sis tsis muaj ib tug uas yuav zoo dua; yog li ntawd, lawv thiaj sau txog nws ntau dua.",
                "20": "Nim no kuv tsis tas yuav hais txog qhov ntawd ntxiv; yam uas kuv tau hais nyaj yuav txaus lawm. Saib seb, cov vaj lug kub twb nyob ntawm nej xub ntiag; yog hais tias nej yuav ntxeev cov vaj lug kub ces yuav ua rau nej tus kheej puas tsuaj.",
                "21": "Thiab nim no tau muaj tias thaum Amas hais tej lus no rau lawv tas lawm, nws xyab hlo nws txhais tes rau lawv thiab tshaj nrog ib lub suab nrov nrov hais tias: Tam sim no yog lub sij hawm hloov siab lees txim, vim twb los txog hnub cawm seej lawm;",
                "22": "Muaj tseeb tiag, thiab tus Tswv lub suab, los ntawm cov tim tswv lub qhov ncauj, twb tshaj tawm rau txhua haiv neeg; muaj tseeb tiag, twb tshaj tawm, xws kom lawv yuav tau txais tej moo zoo siab ntawm kev xyiv fab heev; muaj tseeb tiag, thiab nws twb tshaj tawm tej moo zoo siab no rau tag nrho hauv nws cov neeg, muaj tseeb tiag, twb tshaj tawm rau cov uas tawg khiav ri niab mus rau lwm teb chaws nyob rau hauv lub ntiaj teb; yog li ntawd tej moo zoo siab no twb tau los rau peb.",
                "23": "Thiab tau ua tej moo zoo siab no rau peb paub meej, xwv kom peb yuav to taub, xwv kom peb tsis yuam kev; thiab li no los vim peb yog neeg loj leeb nyob hauv ib thaj av txawv; yog li ntawd, peb yeej tau koob hmoov ntau, vim tau muab tej moo zoo siab no tshaj tawm nyob hauv txhua txhia ces kaum ntawm peb lub vaj txiv hmab.",
                "24": "Vim saib seb, lub sij hawm no cov tim tswv tab tom tshaj tawm tej moo zoo siab no rau coob leej nyob hauv peb thaj av; thiab qhov no twb yog rau lub hom phiaj npaj kom noob neej lub siab muaj cuab kav txais tau nws txoj lus thaum nws los nrog nws lub yeeb koob.",
                "25": "Thiab nim no peb tsuas yog tos ntsoov mloog tej xov xwm xyiv fab ntsig txog nws txoj kev los uas cov tim tswv qhov ncauj tshaj tawm rau peb; vim lub sij hawm twb yuav los, peb tsis paub tias yuav sai npaum li cas. Cia siab rau Vajtswv tias yuav yog thaum kuv tseem ua neej nyob; tiam sis txawm tias yuav yog sai sai no los sis ntev ntev tom ntej, los kuv yeej zoo siab.",
                "26": "Thiab cov tim tswv lub qhov ncauj yuav ua rau cov neeg ncaj thiab dawb huv paub, thaum txog lub sij hawm uas nws los, xwv kom yuav muaj raws li peb cov yawg koob tej lus, raws li tej uas lawv tau hais txog nws, uas yog los ntawm lub txiaj ntsim qhia tau tej yuav muaj los yav tom ntej uas nyob hauv lawv.",
                "27": "Thiab nim no, kuv cov kwv tij, kuv vam puag hauv kuv nruab siab tuaj, muaj tseeb tiag, kuv txhawj heev twb ua rau kuv mob, hais tias nej yuav mloog kuv tej lus, thiab muab nej tej kev txhaum tso pov tseg, thiab tsis txhob laug sij hawm rau hnub uas nej hloov siab lees txim;",
                "28": "Tiam sis kuv vam hais tias nej yuav txo nej lub hwj chim rau tus Tswv, thiab hu txog nws lub npe dawb huv, thiab xyuas thiab thov Vajtswv tsis tu ncua, xwv kom nej tsis txhob raug ntxias ntau tshaj qhov uas nej tiv taus, thiab yog li ntawd xwv kom tus Ntsuj Plig Dawb Huv coj nej, thiab ua rau nej los ua neeg txo hwj chim, muaj siab mos siab muag, mloog lus, ua siab ntev, muaj kev hlub puv npo thiab muaj kev ua siab ntev nyiaj huv tib si;",
                "29": "Thiab muaj kev ntseeg tus Tswv; muaj kev cia siab tias nej yuav tau txais txoj sia nyob mus ib txhis; muaj Vajtswv txoj kev hlub nyob hauv nej lub siab tas mus li, xwv kom nws yuav tsa nej sawv nyob hauv hnub kawg thiab nkag mus rau hauv nws qhov chaw so.",
                "30": "Thiab thov tus Tswv pub txoj kev hloov siab lees txim rau nej, xwv kom nej tsis txhob coj nws txoj kev npau taws nqis los rau nej, xwv kom nej tsis txhob raug khi los ntawm ntuj txiag teb tsaus tej saw hlau, xwv kom nej tsis txhob raug txoj kev tuag zaum ob.",
                "31": "Thiab Amas tau hais lus ntau ntxiv rau cov neeg, uas tsis muab sau rau hauv phau ntawv no."
            },
            "14": {
                "1": "Thiab tau muaj tias tom qab nws tau xaus lus rau cov neeg lawm lawv coob leej tau ntseeg nws tej lus, thiab pib hloov siab lees txim, thiab tshawb xyuas cov vaj lug kub.",
                "2": "Tiam sis lawv feem coob xav ua kom lawv yuav ua rau Amas thiab Amulej puas tsuaj; vim lawv npau taws rau Amas, vim yog qhov meej ntawm nws tej lus uas hais rau Xi-elas; thiab lawv kuj hais tias Amulej tau dag lawv, thiab saib tsis taus lawv txoj kev cai thiab saib tsis taus lawv cov kws lij choj thiab cov neeg txiav txim.",
                "3": "Thiab lawv kuj npau taws rau Amas thiab Amulej; thiab vim nkawd tau ua tim khawv meej heev tawm tsam lawv tej kev phem, lawv nrhiav kev muab nkawd tua yam ntsiag to.",
                "4": "Tiam sis tau muaj tias lawv tsis tua nkawd; tiam sis lawv txhom nkawd thiab muab cov hlua khov khov los khi nkawd, thiab coj nkawd mus cuag tus thawj txiav txim ntawm thaj av.",
                "5": "Thiab cov neeg tawm mus thiab ua tim khawv nkaug nkawd—ua tim khawv hais tias nkawd saib tsis taus txoj kev cai, thiab lawv cov kws lij choj thiab cov neeg txiav txim ntawm thaj av, thiab tag nrho cov neeg uas nyob hauv thaj av; thiab hais tias nkawd ua tim khawv tias tsuas muaj ib tug Vajtswv xwb, thiab hais tias nws yuav xa nws Leej Tub los rau hauv cov neeg, tiam sis nws yuav tsis cawm kom lawv dim; thiab ntau yam zoo li no uas cov neeg tau ua tim khawv nkaug Amas thiab Amulej. Nim no tau ua li no nyob ntawm tus thawj txiav txim ntawm thaj av xub ntiag.",
                "6": "Thiab tau muaj tias Xi-elas xav tsis thoob rau tej lus uas tau hais lawm; thiab nws kuj paub txog txoj kev tsis thoob tsib to nrog, uas nws tau ua kom muaj los ntawm nws tej lus dag; thiab qhov uas nws paub txog nws txoj kev muaj txim ua rau nws lub siab pib raug tsim txom; muaj tseeb tiag, ntuj txiag teb tsaus tej kev mob pib los khaub zig nws.",
                "7": "Thiab tau muaj tias nws pib tshaj tawm rau cov neeg, hais tias: Saib seb, kuv muaj txim, thiab ob tug txiv neej no tsis muaj qhov phem rau ntawm Vajtswv. Thiab nws pib thov pab nkawd txij lub sij hawm ntawd mus; tiam sis cov neeg tsawm nws, hais tias: Puas yog koj raug tus dab phem lawm thiab? Thiab lawv nto qaub ncaug rau nws, thiab muab nws ntiab tawm ntawm lawv mus, thiab ntiab tag nrho cov uas ntseeg tej lus uas Amas thiab Amulej tau hais. Thiab lawv muab lawv cov no ntiab tawm, thiab txib kom neeg txawb pob zeb rau lawv.",
                "8": "Thiab cov neeg coj lawv cov poj niam thiab cov me nyuam tuaj ua ke, thiab txhua tus uas ntseeg los sis txhua tus uas txais lus qhia kom ntseeg Vajtswv txoj lus, cov neeg hais kom muab cov no pov rau hauv hluav taws, thiab cov neeg kuj tau nqa lawv tej ceev xwm txheej uas muaj cov vaj lug kub dawb huv, thiab kuj muab tej ceev xwm txheej no pov rau hauv hluav taws thiab, xwv kom tej ceev xwm txheej yuav raug hluav taws hlawv thiab ua kom puas tsuaj.",
                "9": "Thiab tau muaj tias lawv coj Amas thiab Amulej, thiab cab nkawd mus rau tom qhov chaw uas lawv muab cov ntseeg tua, xwv kom nkawd yuav pom txoj kev puas tsuaj ntawm cov uas raug hluav taws hlawv.",
                "10": "Thiab thaum Amulej pom tej kev mob ntawm cov poj niam thiab me nyuam uas raug hluav taws hlawv, kuj mob nws thiab; thiab nws hais rau Amas hais tias: Wb yuav cia li saib txoj kev phem no tau li cas? Yog li ntawd cia wb xyab wb txhais tes, thiab siv Vajtswv lub hwj chim uas nyob hauv wb, thiab cawm kom lawv dim ntawm tej nplaim taws.",
                "11": "Tiam sis Amas hais rau nws tias: Tus Ntsuj Plig txhib kuv kom kuv tsis txhob xyab kuv txhais tes; vim saib seb tus Tswv twb txais lawv mus rau nws tus kheej, nyob rau hauv yeeb koob; thiab nws cia lawv ua tej yam no, los sis cia cov neeg ua tej yam no rau lawv, raws li lawv txoj kev siab tawv, xwv kom tej kev txiav txim uas nws yuav txiav rau lawv nrog nws txoj kev npau taws yuav ncaj ncees; thiab cov neeg tsis muaj kev txhaum cov ntshav yuav ua tim khawv nkaug lawv, muaj tseeb tiag, thiab quaj nrov nrov tawm tsam lawv thaum txog hnub kawg.",
                "12": "Nim no Amulej hais rau Amas hais tias: Saib seb, tej zaum lawv kuj yuav muab wb hlawv thiab.",
                "13": "Thiab Amas hais tias: Cia kom muaj raws li tus Tswv lub siab nyiam. Tiam sis, saib seb, wb txoj hauj lwm tseem tsis tau tiav; yog li ntawd lawv yuav tsis muab wb hlawv.",
                "14": "Nim no tau muaj tias thaum cov uas raug muab pov rau hauv hluav taws lawv lub cev, thiab cov ceev xwm txheej uas tau muab pov nrog lawv tau kub hnyiab tas lawm, tus thawj txiav txim ntawm thaj av los thiab sawv ntawm Amas thiab Amulej xub ntiag, thaum uas nkawd tseem raug khi; thiab nws xuas ncuav pias rau nkawd plhu, thiab hais rau nkawd hais tias: Tom qab neb tau pom li no, neb puas tseem yuav qhuab qhia rau cov neeg no ntxiv tias, lawv yuav raug muab pov rau hauv lub pas hluav taws thiab leej faj?",
                "15": "Saib seb, neb twb pom tias neb tsis muaj hwj chim cawm tau cov uas raug muab pov rau hauv hluav taws; thiab Vajtswv los twb tsis cawm lawv vim yog lawv ntseeg ib yam li neb. Thiab tus thawj txiav txim rov qab xuas ncuav pias rau nkawd plhu, thiab nug hais tias: Neb yuav hais dab tsi pab neb tus kheej?",
                "16": "Nim no tus thawj txiav txim no ua raws li tib tug txheej txheem thiab tib txoj kev ntseeg ib yam li Nihos, tus uas tua Nkide-oos.",
                "17": "Thiab tau muaj tias Amas thiab Amulej tsis teb nws dab tsi li; thiab nws rov qab ntaus nkawd dua, thiab muab nkawd rau cov tub ceev xwm coj mus tso rau hauv lub tsev kaw.",
                "18": "Thiab thaum nkawd raug tso rau hauv lub tsev kaw tau peb hnub, muaj coob tus kws lij choj, thiab neeg txiav txim, thiab cov pov thawj, thiab cov xib hwb, cov uas yog tib txoj kev ntseeg li Nihos; thiab lawv tuaj rau hauv lub tsev kaw tuaj saib nkawd, thiab lawv nug nkawd txog ntau lo lus; tiam sis nkawd tsis teb lawv dab tsi li.",
                "19": "Thiab tau muaj tias tus neeg txiav txim los sawv ntawm nkawd xub ntiag, thiab hais tias: Yog vim li cas neb thiaj tsis teb cov neeg no tej lus? Neb puas paub tias kuv muaj hwj chim muab neb pov rau hauv tej nplaim hluav taws? Thiab nws hais kom nkawd hais lus; tiam sis nkawd tsis teb dab tsi li.",
                "20": "Thiab tau muaj tias lawv tau ncaim thiab nyias mus nyias, tiam sis rov qab tuaj dua hnub tom qab; thiab tus neeg txiav txim kuj rov qab xuas ncuav pias rau nkawd plhu. Thiab coob leej kuj tau txav los, thiab ntaus nkawd, hais tias: Neb puas yuav rov qab sawv dua thiab txiav txim rau cov neeg no, thiab thuam peb txoj kev cai? Yog neb muaj hwj chim loj npaum ntawd vim li cas neb ho tsis cawm neb tus kheej dim?",
                "21": "Thiab lawv hais ntau yam zoo li no rau nkawd, tom lawv hniav qees rau nkawd, thiab nto qaub ncaug rau nkawd, thiab hais tias: Peb yuav zoo li cas thaum peb raug txim?",
                "22": "Thiab ntau yam zoo li no, muaj tseeb tiag, lawv hais txhua yam zoo li no rau nkawd; thiab xws li no lawv thuam nkawd tau ntau hnub. Thiab lawv tsis pub zaub mov rau nkawd xwv kom nkawd tshaib plab, thiab tsis pub dej xwv kom nkawd nqhis dej; thiab lawv kuj tshem nkawd tej tsoos tsho xwv kom nkawd liab qab; thiab xws li no nkawd raug khi nrog cov hlua khov kho, thiab raug kaw.",
                "23": "Thiab tau muaj tias tom qab nkawd raug txom nyem xws li no tau ntau hnub, (thiab yog hnub kaum ob, thaum lub kaum hli ntuj, nyob hauv xyoo thib kaum ntawm cov neeg txiav txim txoj kev kav Nifais cov neeg) tus thawj txiav txim rau thaj av Amoonaihas thiab coob leej ntawm lawv cov xib hwb thiab lawv cov kws lij choj mus rau hauv lub tsev kaw uas Amas thiab Amulej raug hlua khi.",
                "24": "Thiab tus thawj txiav txim los sawv ntawm nkawd xub ntiag, thiab rov qab ntaus nkawd dua, thiab hais rau nkawd tias: Yog neb muaj Vajtswv lub hwj chim cia li cawm neb tus kheej dim ntawm tej hlua no, thiab tom qab ntawd peb yuav ntseeg tias tus Tswv yuav ua kom cov neeg no puas tsuaj raws li neb tej lus.",
                "25": "Thiab tau muaj tias lawv txhua tus mus thiab ntaus nkawd, hais tib co qub lus, mus txog ntua tus kawg; thiab thaum tus kawg hais lus rau nkawd tas lawm Vajtswv lub hwj chim los rau Amas thiab Amulej, thiab nkawd sawv los thiab sawv ntsug.",
                "26": "Thiab Amas thov, hais tias: Wb tseem yuav raug tej kev txom nyem heev no ntev npaum li cas os tus Tswv es? Auj tus Tswv, muab lub zog rau wb raws li wb txoj kev ntseeg uas yog txoj kev ntseeg Khetos, xwv kom muaj kev cawm dim. Thiab nkawd tu cov hlua uas khi nkawd; thiab thaum cov neeg pom qhov no, lawv pib khiav, vim txoj kev ntshai kev puas tsuaj tau los rau lawv.",
                "27": "Thiab tau muaj tias lawv ntshai kawg nkaus li uas ua rau lawv vau rau hauv av, thiab mus tsis txog sab qhov rooj sab nraud ntawm lub tsev kaw; thiab daim av tshee heev kawg li, thiab tej phab ntsa ntawm lub tsev kaw tawg ua ob sab, ua rau tej phab ntsa vau rau hauv av; thiab tus thawj txiav txim, thiab cov kws lij choj, thiab cov pov thawj, thiab cov xib hwb, uas tau ntaus Amas thiab Amulej, raug tsuam tuag los ntawm qhov uas tej phab ntsa vau no.",
                "28": "Thiab Amas thiab Amulej tawm hauv lub tsev kaw los, thiab nkawd tsis raug mob dab tsi li; vim tus Tswv tau pub hwj chim rau nkawd, raws li nkawd txoj kev ntseeg uas yog txoj kev ntseeg Khetos. Thiab nkawd tawm plaws hauv lub tsev kaw ncaj qha los; thiab tej hlua uas khi nkawd tau plam tas; thiab lub tsev kaw tau vau rau hauv av, thiab txhua tus neeg uas nyob sab hauv tej phab ntsa puav leej tuag tas, tsuas yog tshuav Amas thiab Amulej xwb; thiab nkawd tawm ncaj qha mus rau hauv lub nroog.",
                "29": "Nim no vim cov neeg tau hnov ib lub suab nrov loj lawv khiav ua ke tej pwb pawg tuaj saib seb yog dab tsi; thiab thaum lawv pom Amas thiab Amulej tawm hauv lub tsev kaw los, thiab pom tej phab ntsa ntawm lub tsev kaw vau rau hauv av, lawv ntshai kawg li, thiab khiav ntawm Amas thiab Amulej mus zoo li ib tug tshis coj nws tus me nyuam khiav ntawm ob tug tsov ntxhuav; thiab lawv khiav ntawm Amas thiab Amulej mus zoo li no."
            },
            "15": {
                "1": "Thiab tau muaj tias tus Tswv txib kom Amas thiab Amulej nkawd tawm ntawm lub nroog ntawd mus; thiab nkawd tawm los, thiab mus rau hauv thaj av Xidos; thiab saib seb, nyob rau qhov chaw ntawd nkawd pom tag nrho cov neeg uas tau tawm ntawm thaj av Amoonaihas, cov uas cov neeg tom lub nroog Amoonaihas muab ntiab tawm thiab xuas pob zeb ntaus, vim yog lawv ntseeg Amas tej lus.",
                "2": "Thiab nkawd piav rau lawv txhua yam uas tau tshwm sim rau lawv cov poj niam thiab me nyuam, thiab kuj piav ntsig txog nkawd tus kheej, thiab txog nkawd lub hwj chim ntawm kev cawm dim.",
                "3": "Thiab Xi-elas los kuj mob pw nyob tom Xidos, vim nws ua npaws kub, uas yog mob los ntawm tej kev txom nyem hauv nws lub siab vim yog nws txoj kev phem, vim nws xav tias ntshe tsis muaj Amas thiab Amulej lawm; thiab nws xav tias ntshe cov neeg tom lub nroog Amoonaihas twb muab nkawd tua vim yog nws txoj kev ua phem. Thiab txoj kev txhaum loj no, thiab nws tej kev txhaum ntau lwm yam, tau ua rau nws ntxhov siab txog rau thaum nws mob heev kawg li, thiab nws tsis muaj kev cawm dim; yog li ntawd nws thiaj pib kub heev nrog hluav taws kub.",
                "4": "Nim no, thaum nws hnov tias Amas thiab Amulej tau los rau hauv thaj av Xidos, nws lub siab pib rov muaj zog tuaj; thiab nws xa ib tsab xov tam sim ntawd mus rau nkawd, xav kom nkawd mus cuag nws.",
                "5": "Thiab tau muaj tias nkawd mus kiag tam sim ntawd, ua raws li tsab xov uas nws tau xa mus rau nkawd; thiab nkawd mus rau hauv tsev mus cuag Xi-elas; thiab nkawd pom nws pw saum nws lub txaj, vim nws mob, thiab ua npaws kub tsis muaj zog kiag li; thiab nws lub siab los kuj mob heev kawg nkaus vim yog nws tej kev ua phem; thiab thaum nws pom nkawd nws xyab nws txhais tes los, thiab thov nkawd kom nkawd kho nws.",
                "6": "Thiab tau muaj tias Amas tuav nws txhais tes, hais rau nws tias: Koj puas ntseeg Khetos lub hwj chim uas cawm tau tib neeg?",
                "7": "Thiab nws teb hais tias: Muaj tseeb tiag, kuv ntseeg tag nrho tej lus uas koj tau qhia.",
                "8": "Thiab Amas hais tias: Yog koj ntseeg Khetos txoj kev txhiv dim ces koj yeej zoo taus.",
                "9": "Thiab nws hais tias: Muaj tseeb tiag, kuv ntseeg raws nraim li koj tej lus.",
                "10": "Thiab tom qab ntawd Amas thov tus Tswv nrov nrov hais tias: Auj tus Tswv peb tus Vajtswv es, thov hlub tshua tus txiv neej no, thiab kho nws raws li nws txoj kev ntseeg uas yog kev ntseeg Khetos.",
                "11": "Thiab thaum Amas hais tej lus no tas, Xi-elas sawv tsees, thiab pib mus kev; thiab qhov no ua rau tag nrho cov neeg xav tsis thoob; thiab cov neeg paub txog qhov no mus thoob plaws hauv thaj av Xidos.",
                "12": "Thiab Amas muab Xi-elas ua kev cai raus dej rau tus Tswv; thiab txij li lub sij hawm ntawd mus nws pib qhuab qhia cov neeg.",
                "13": "Thiab Amas tsa ib lub koom txoos nyob hauv thaj av Xidos, thiab tsa cov pov thawj thiab cov xib hwb nyob hauv thaj av, los muab txhua tus uas xav ua kev cai raus dej ua kev cai raus dej rau tus Tswv.",
                "14": "Thiab tau muaj tias lawv coob heev; vim lawv tau tuaj ntawm tag nrho ib thaj tsam ib puag ncig Xidos tuaj, thiab ua kev cai raus dej.",
                "15": "Tiam sis cov neeg uas nyob hauv thaj av Amoonaihas, lawv tseem ua ib co neeg siab tawv thiab tawv ncauj; thiab lawv tsis hloov siab lees txim rau lawv tej kev txhaum, thiab hais tias tag nrho Amas thiab Amulej nkawd tej hwj chim yog tus dab phem li; vim lawv yog tib txoj kev ntseeg li Nihos, thiab tsis ntseeg tias muaj txoj kev hloov siab lees txim rau lawv tej kev txhaum.",
                "16": "Thiab tau muaj tias Amas thiab Amulej, vim Amulej tau tso tseg tag nrho nws tej kub, thiab tej nyiaj dawb, thiab nws tej khoom muaj nuj nqis, uas muaj nyob hauv thaj av Amoonaihas, los txais Vajtswv txoj lus, thiab vim nws txiv thiab nws cov kwv tij neej tsa thiab cov uas yog nws cov phooj ywg ua ntej ntawd tau xyeej nws;",
                "17": "Yog li ntawd, tom qab Amas tau tsa lub koom txoos nyob hauv Xidos, nws pom tias muaj ib txoj kev ris siab loj, muaj tseeb tiag, nws pom tias cov neeg ris siab txog lawv lub siab muab hlob, thiab pib txo lawv lub hwj chim rau Vajtswv, thiab pib sau lawv tus kheej tuaj ua ke rau ntawm lawv tej chaw dawb huv tuaj teev tiam Vajtswv ntawm lub thaj, xyuas ntsoov thiab thov Vajtswv tsis tu ncua, xwv kom lawv yuav dim ntawm Dab Ntxwg Nyoog, thiab ntawm txoj kev tuag, thiab ntawm txoj kev puas tsuaj—",
                "18": "Nim no ib yam li kuv tau hais, vim Amas tau pom tag nrho tej yam no, yog li ntawd nws thiaj coj Amulej thiab los rau hauv thaj av Xalahelas, thiab coj nws mus rau tom nws lub tsev, thiab pab nws ntawm nws tej kev txom nyem, thiab pab txhawb nws txoj kev ntseeg tus Tswv.",
                "19": "Thiab xyoo thib kaum ntawm cov neeg txiav txim txoj kev kav Nifais cov neeg tau xaus li no."
            },
            "16": {
                "1": "Thiab tau muaj tias nyob hauv xyoo thib kaum ib ntawm cov neeg txiav txim txoj kev kav cov Neeg Nifais, nyob rau hnub xiab tsib ntawm lub ob hlis, tom qab tau muaj kev thaj yeeb ntau nyob hauv thaj av Xalahelas, tom qab tsis muaj kev ua rog los sis kev sib cav sib ceg tau ob peb xyoos, txog rau thaum hnub xiab tsib ntawm lub ob hlis ntuj nyob hauv xyoo thib kaum ib, muaj kev tshaj tawm txog ib npluav rog ncha mus thoob plaws hauv thaj av.",
                "2": "Vim saib seb, cov Neeg Lamas tej tub rog tau tuaj tom sab hav zoov tuaj rau hauv tej ciam teb ntawm thaj av, twb tuaj rau hauv lub nroog Amoonaihas, thiab pib tua cov neeg thiab ua rau lub nroog puas tsuaj.",
                "3": "Thiab nim no tau muaj tias, ua ntej cov Neeg Nifais npaj tau ib pab tub rog uas coob txaus caum lawv tawm ntawm thaj av, lawv tau ua rau cov neeg uas nyob hauv lub nroog Amoonaihas puas tsuaj tas, thiab ib co uas nyob ib ncig ntawm tej ciam teb Nau-as, thiab tau txhom ib txhia coj mus rau hauv hav zoov.",
                "4": "Nim no tau muaj tias cov Neeg Nifais xav mus tso cov uas raug txhom coj mus rau hauv hav zoov.",
                "5": "Yog li ntawd, tus uas cov neeg tau tsa los ua tus thawj hau rog saib xyuas cov Neeg Nifais cov tub rog, (thiab nws lub npe hu ua Xaulas, thiab nws muaj ob tug tub, Lihais thiab Aha)—Nim no Xaulas thiab nws ob tug tub, vim lawv paub tias Amas yog tus pov thawj hlob rau lub koom txoos, thiab tau hnov tias nws muaj lub txiaj ntsim qhia tau tej yuav muaj los yav tom ntej, yog li ntawd lawv thiaj mus cuag nws thiab thov kom nws qhia saib tus Tswv puas xav kom lawv mus nrhiav lawv cov kwv tij rau hauv hav zoov, cov uas raug cov Neeg Lamas txhom mus.",
                "6": "Thiab tau muaj tias Amas thov tus Tswv txog qhov ntawd. Thiab Amas rov qab los thiab hais rau lawv tias: Saib seb, cov Neeg Lamas yuav hla tus dej Xidoos nyob ntawm hav zoov sab nram hav, dhau nram tej ciam teb ntawm thaj av Meethais. Thiab saib seb nej yuav ntsib lawv nrad, uas nyob sab hnub tuaj ntawm tus dej Xidoos, thiab nyob qhov ntawd tus Tswv yuav coj nej cov kwv tij uas raug cov Neeg Lamas txhom lawm los rau nej.",
                "7": "Thiab tau muaj tias Xaulas thiab nws ob tug tub hla tus dej Xidoos, nrog lawv cov tub rog, thiab mus dhau nram tej ciam teb ntawm Meethais mus rau tom hav zoov sab nram hav, uas nyob rau sab hnub tuaj ntawm tus dej Xidoos.",
                "8": "Thiab lawv sib tawm tsam nrog cov Neeg Lamas cov tub rog, thiab cov Neeg Lamas tau tawg khiav ri niab thiab raug raws mus rau hauv hav zoov; thiab lawv coj tau lawv cov kwv tij uas raug cov Neeg Lamas txhom, thiab cov uas raug txhom tsis muaj ib tug ploj li. Thiab lawv cov kwv tij coj lawv los mus nyob hauv lawv tej thaj av.",
                "9": "Thiab xyoo thib kaum ib ntawm cov neeg txiav txim xaus li no, thiab cov Neeg Nifais tau raws cov Neeg Lamas tawm ntawm thaj av, thiab cov neeg hauv Amoonaihas raug puas tsuaj; muaj tseeb tiag, txhua tus neeg muaj sia uas yog Neeg Amoonaihas tau raug puas tsuaj, thiab lawv lub nroog loj, uas lawv hais tias Vajtswv tsis muaj cuab kav ua kom puas tsuaj, vim lub nroog ntawd loj heev.",
                "10": "Tiam sis saib seb, tib hnub xwb cov Neeg Lamas ua rau lub nroog ntawd puas tsuaj tsis muaj neeg nyob; thiab tej dev thiab tej tsiaj qus hauv hav zoov muab cov tuag dua ua lwj ua liam.",
                "11": "Txawm li ntawd los, tom qab ntau hnub cov Neeg Nifais mus muab cov tuag tum tsheej pawg rau saum av, thiab muab av npog nyias ntsais rau. Thiab nim no tej pa ntawd tsw lwj heev ua rau cov neeg tsis kam mus nyob hauv thaj av Amoonaihas tau ntau xyoo. Thiab Amoonaihas hu ua Nihos Qhov Chaw Tsis Muaj Neeg Nyob; vim cov uas raug tua yog tib txoj kev ntseeg li Nihos; thiab lawv tej av tsis muaj neeg mus nyob.",
                "12": "Thiab cov Neeg Lamas tsis rov qab tuaj ua rog tawm tsam cov Neeg Nifais ntxiv txog rau xyoo thib kaum plaub ntawm cov neeg txiav txim txoj kev kav cov Neeg Nifais. Thiab xws li no Nifais cov neeg muaj kev thaj yeeb tsis tu ncua tau peb xyoos nyob thoob plaws hauv thaj av.",
                "13": "Thiab Amas thiab Amulej tau tawm mus tshaj tawm kev hloov siab lees txim rau cov neeg nyob hauv lawv tej tuam tsev, thiab nyob hauv tej chaw dawb huv, thiab kuj nyob hauv lawv tej tsev sab laj, uas tau ua kom muaj tus yam ntxwv zoo li cov Neeg Yudais tej.",
                "14": "Thiab tag nrho cov uas xav hnov nkawd tej lus, nkawd tau faib Vajtswv txoj lus rau lawv tsis tu ncua, tsis xaiv leej twg ntsej muag li.",
                "15": "Thiab Amas thiab Amulej tau tawm mus li no, thiab kuj muaj coob leej ntxiv uas tus Tswv tau xaiv rau txoj hauj lwm, mus tshaj tawm txoj lus thoob plaws hauv thaj av. Thiab txoj kev txhim tsa lub koom txoos nthuav dav mus thoob plaws hauv thaj av, nyob hauv txhua thaj tsam ib puag ncig, nyob hauv tag nrho cov Neeg Nifais.",
                "16": "Thiab tsis muaj kev tsis sib txig nyob hauv lawv; tus Tswv tau pub nws tus Ntsuj Plig nplua mias rau thoob plaws hauv thaj av, kom npaj noob neej tej kev xav, los sis kom npaj lawv lub siab los txais txoj lus uas tus Tswv yuav qhia nyob hauv lawv thaum lub caij nws los—",
                "17": "Xwv kom lawv txhob ua siab tawv tawm tsam txoj lus, xwv kom lawv txhob ua siab tsis ntseeg, thiab mus rau kev puas tsuaj, tiam sis xwv kom lawv yuav txais txoj lus nrog kev xyiv fab, thiab zoo li ib tug ceg uas raug muab txuas rau tsob txiv hmab tseeb, xwv kom lawv yuav nkag mus rau hauv tus Tswv lawv tus Vajtswv qhov chaw so.",
                "18": "Nim no cov pov thawj uas tau tawm mus rau hauv cov neeg tau qhuab qhia tawm tsam txhua yam kev dag, thiab kev ntxias, thiab kev ntshaw, thiab kev sib cav sib ceg, thiab kev xav ua kom lwm tus puas tsuaj, thiab kev hais lus cem, thiab kev tub sab, kev tua txeeb tej khoom, kev lim hiam, kev tua neeg, kev deev luag poj luag txiv, thiab txhua yam ntawm kev sib daj sib deev, qhia nrov nrov tias yuav tsum tsis txhob muaj tej yam no—",
                "19": "Qhia ntshis tej uas yeej yuav muaj los tsis ntev no; muaj tseeb tiag, qhia ntshis Vajtswv Leej Tub txoj kev los, nws tej kev nyuaj siab thiab txoj kev tuag, thiab txoj kev sawv rov los ntawm cov tuag.",
                "20": "Thiab coob leej ntawm cov neeg tau nug ntsig txog qhov chaw uas Vajtswv Leej Tub yuav los; thiab cov pov thawj qhia rau lawv hais tias nws yuav tshwm sim los rau lawv tom qab nws sawv rov los; thiab cov neeg tau hnov qhov no nrog kev xyiv fab thiab zoo siab heev.",
                "21": "Thiab nim no tom qab tau txhim tsa lub koom txoos nyob thoob plaws hauv thaj av—tom qab lub koom txoos tau kov yeej tus dab phem, thiab tau tshaj tawm Vajtswv txoj lus tseeb tseeb nyob thoob plaws hauv thaj av, thiab tus Tswv tau foom nws cov koob hmoov nplua mias rau cov neeg—xyoo thib kaum plaub ntawm cov neeg txiav txim txoj kev kav cov Neeg Nifais tau xaus li no."
            },
            "17": {
                "intro": "Ib zaj txog Mauxiyas cov tub, cov uas tsis kam ua vaj ntxwv tiam sis xum los txais Vajtswv txoj lus, thiab mus rau pem thaj av Nifais mus qhuab qhia cov Neeg Lamas; lawv tej kev nyuaj siab thiab kev tso dim—raws li Amas phau ceev xwm txheej.",
                "1": "Thiab nim no tau muaj tias thaum Amas tab tom taug kev ntawm thaj av Nkide-oos mus lawm sab nram hav, mus rau thaj av Meethais, saib seb, nws ntsib Mauxiyas cov tub tab tom taug kev mus rau tom thaj av Xalahelas, uas ua rau nws xav tsis thoob.",
                "2": "Nim no Mauxiyas cov tub no yog cov uas nrog Amas ua ke thaum tus tim tswv tshwm sim los rau nws thawj zaug; yog li ntawd Amas xyiv fab heev uas nws tau ntsib nws cov kwv tij, thiab qhov uas ua rau nws xyiv fab ntxiv tuaj, lawv tseem yog nws cov kwv tij uas ntseeg tus Tswv; muaj tseeb tiag, thiab lawv txoj kev paub txog qhov tseeb twb muaj zog zuj zus tuaj lawm; vim lawv yog neeg txawj to taub zoo thiab lawv tau rau siab ntso tshawb xyuas cov vaj lug kub, xwv kom lawv yuav paub Vajtswv txoj lus.",
                "3": "Tiam sis tsis tas li no xwb; lawv tau rau siab thov Vajtswv thiab yoo mov heev; yog li ntawd lawv tau lub txiaj ntsim qhia tau tej yuav muaj los yav tom ntej, thiab lub txiaj ntsim txais tau kev tshwm sim, thiab thaum lawv qhia, lawv qhia nrog Vajtswv lub hwj chim thiab txoj cai.",
                "4": "Thiab lawv qhia Vajtswv txoj lus tau kaum plaub xyoos nyob hauv cov Neeg Lamas, thiab lawv vam meej heev uas lawv coj tau coob leej los paub qhov tseeb; muaj tseeb tiag, los ntawm lub hwj chim ntawm lawv tej lus, lawv coj tau coob leej los rau ntawm Vajtswv lub thaj, los hu txog nws lub npe thiab lees lawv tej kev txhaum rau nws.",
                "5": "Nim no tej no yog tej uas lawv raug nyob hauv lawv tej kev mus ncig, vim lawv tau muaj kev txom nyem ntau; lawv tau raug kev txom nyem ntau, ntawm cev nqaij daim tawv thiab hauv lub siab, xws li kev tshaib, kev nqhis thiab kev lim, thiab kev ua hauj lwm ntau ntawm sab ntsuj plig.",
                "6": "Nim no tej no yog lawv tej kev mus ncig: Tom qab lawv ncaim lawv txiv, Mauxiyas, nyob hauv thawj xyoo ntawm cov neeg txiav txim; tom qab lawv tsis kam kav teb chaws raws li lawv txiv xav kom lawv kav, thiab cov neeg los kuj xav li no thiab;",
                "7": "Txawm li ntawd los lawv tau ncaim ntawm thaj av Xalahelas mus, thiab nqa lawv tej ntaj, thiab lawv tej hmuv, thiab lawv tej hneev, thiab lawv tej xub, thiab lawv tej hlua fiav; thiab lawv tau ua li no xwv kom lawv yuav nrhiav tau nqaij rau lawv tus kheej thaum nyob tom hav zoov.",
                "8": "Thiab xws li no lawv tau ncaim mus rau tom hav zoov nrog cov neeg uas lawv tau xaiv, mus rau pem thaj av Nifais, mus tshaj tawm Vajtswv txoj lus rau cov Neeg Lamas.",
                "9": "Thiab tau muaj tias lawv ncig mus tau ntau hnub nyob hauv hav zoov, thiab lawv yoo mov heev thiab thov Vajtswv heev xwv kom tus Tswv yuav pub rau lawv ib feem ntawm nws tus Ntsuj Plig nrog lawv mus, thiab nrog lawv nyob, xwv kom lawv yuav ua tau zoo li ib rab cuab yeej nyob hauv Vajtswv txhais tes mus coj lawv cov kwv tij, cov Neeg Lamas, yog hais tias ua tau, kom los paub qhov tseeb, kom los paub txoj kev phem ntawm lawv cov yawg koob tej kab lis kev cai, uas yuam kev.",
                "10": "Thiab tau muaj tias tus Tswv tau los xyuas lawv nrog nws tus Ntsuj Plig, thiab hais rau lawv tias: Cia li txais kev nplij siab. Thiab lawv twb txais kev nplij siab lawm.",
                "11": "Thiab tus Tswv kuj hais rau lawv tias: Cia li mus rau hauv cov Neeg Lamas, uas yog nej cov kwv tij, thiab txhim tsa kuv txoj lus; tiam sis nej yuav tsum ua siab ntev nyiaj thaum raug kev txom nyem, xwv kom nej yuav ua tau yam ntxwv zoo rau lawv pom uas yog los ntawm kuv, thiab kuv yuav muab nej los ua ib rab cuab yeej nyob hauv kuv txhais tes kom coob leej txais tau txoj kev cawm seej.",
                "12": "Thiab tau muaj tias Mauxiyas cov tub lub siab, thiab cov uas nrog lawv lub siab, muaj zog tuaj tawm mus rau cov Neeg Lamas mus qhia Vajtswv txoj lus rau lawv.",
                "13": "Thiab tau muaj tias thaum lawv mus txog hauv tej ciam teb ntawm cov Neeg Lamas thaj av, lawv tau sib faib thiab ib leeg tau ncaim ib leeg, ntseeg tus Tswv tias lawv yuav sib ntsib dua thaum kawg ntawm lawv txoj kev sau qoob loo; vim lawv xav tias txoj hauj lwm uas lawv lav ris tseem ceeb heev.",
                "14": "Thiab yeej tseem ceeb heev tiag, vim lawv tau lav ris txoj hauj lwm mus tshaj tawm Vajtswv txoj lus rau ib co neeg qus, thiab tawv thiab nyaum; ib co neeg uas nyiam tua cov Neeg Nifais, thiab nyiag lawv tug thiab tua txeeb lawv tej khoom; thiab lawv tso siab rau tej kev nplua nuj, los sis rau kub, thiab nyiaj dawb, thiab tej pob zeb uas muaj nqis; txawm li ntawd los lawv nrhiav kev tua neeg thiab khuj rau lwm tus kom lawv tau tej yam no, xwv kom lawv txhob siv lawv txhais tes los khwv rau tej yam no.",
                "15": "Yog li ntawd lawv yog ib co neeg tub nkeeg heev, lawv coob leej teev tiam mlom, thiab Vajtswv txoj kev foom tsis zoo tau poob los rau lawv vim yog lawv cov yawg koob tej kab lis kev cai; txawm li ntawd los tus Tswv tseem muab nws tej lus cog tseg cev rau lawv yog hais tias lawv hloov siab lees txim.",
                "16": "Yog li ntawd, yog vim qhov no es Mauxiyas cov tub thiaj tau lav ris ua txoj hauj lwm no, xwv kom tej zaum lawv yuav coj tau cov Neeg Lamas los rau txoj kev hloov siab lees txim; xwv kom tej zaum lawv yuav coj tau cov Neeg Lamas los paub txog txoj hau kev txhiv dim.",
                "17": "Yog li ntawd lawv thiaj sib faib ib leeg ncaim ib leeg, thiab tawm mus rau hauv cov Neeg Lamas, nyias mus nyias, raws li Vajtswv txoj lus thiab lub hwj chim uas tau muab rau nws.",
                "18": "Nim no Amoos yog tus thawj nyob hauv lawv, los sis hais tias nws muab kev txhawb pab rau lawv, thiab nws tau ncaim ntawm lawv mus, tom qab nws foom koob hmoov rau lawv raws li lawv tej yam hauj lwm, tom qab nws faib Vajtswv txoj lus rau lawv, los sis foom koob hmoov rau lawv ua ntej nws ncaim mus; thiab xws li no lawv nyias ncaim mus nyias thoob plaws rau hauv thaj av.",
                "19": "Thiab Amoos mus rau tom thaj av Ixama-ees, thaj av uas yog muab hu raws li Ixama-ees cov tub, cov uas kuj los ua cov Neeg Lamas.",
                "20": "Thiab thaum Amoos nkag mus rau hauv thaj av Ixama-ees, cov Neeg Lamas txhom nws thiab muab nws khi, vim lawv yeej khi txhua tus Neeg Nifais uas poob mus rau hauv lawv tes, thiab cab lawv mus rau tus vaj ntxwv; thiab xws li no cia rau tus vaj ntxwv txiav txim saib puas muab lawv tua, los sis cia lawv poob cev qhev, los sis muab lawv tso rau hauv tsev kaw, los sis muab lawv ntiab tawm ntawm nws thaj av, raws li nws siab xav thiab siab nyiam.",
                "21": "Thiab xws li no lawv cab Amoos mus rau tus vaj ntxwv tus uas kav thaj av Ixama-ees; thiab nws lub npe hu ua Lamaunais; thiab nws yog Ixama-ees ib tug xeeb ntxwv.",
                "22": "Thiab tus vaj ntxwv nug Amoos saib puas yog nws xav nyob hauv thaj av nrog cov Neeg Lamas, los sis nrog nws cov neeg.",
                "23": "Thiab Amoos hais rau nws tias: Muaj tseeb tiag, kuv xav nyob nrog cov neeg no ib ntus; muaj tseeb tiag, thiab tej zaum mus txog hnub kuv tuag.",
                "24": "Thiab tau muaj tias vaj ntxwv Lamaunais zoo siab heev rau Amoos, thiab hais kom daws nws tej hlua; thiab nws xav kom Amoos yuav nws ib tug ntxhais ua poj niam.",
                "25": "Tiam sis Amoos hais rau nws tias: Tsis yuav, tiam sis kuv yuav ua koj tus tub qhe. Yog li ntawd Amoos los ua ib tug tub qhe rau vaj ntxwv Lamaunais. Thiab tau muaj tias vaj ntxwv Lamaunais cia Amoos nrog lwm cov tub qhe mus zov nws cov yaj, raws li cov Neeg Lamas txoj kev cai.",
                "26": "Thiab tom qab nws ua hauj lwm rau tus vaj ntxwv tau peb hnub, thaum nws tab tom tawm mus nrog lwm cov tub qhe Neeg Lamas coj lawv cov yaj mus rau qhov chaw uas muaj dej, uas yog hu ua lub qhov dej Xinpus, thiab tag nrho cov Neeg Lamas coj lawv cov yaj tuaj rau qhov chaw no, xwv kom lawv cov yaj yuav tau dej—",
                "27": "Yog li ntawd, thaum Amoos thiab tus vaj ntxwv cov tub qhe tab tom tav lawv cov yaj tuaj rau qhov chaw uas muaj dej no, saib seb, muaj ib pab Neeg Lamas, uas tau coj lawv cov yaj tuaj haus dej, sawv thiab ua rau Amoos thiab tus vaj ntxwv cov tub qhe cov yaj tawg khiav, ua rau cov yaj khiav mus rau txhua txhia txoj kev.",
                "28": "Nim no tus vaj ntxwv cov tub qhe pib yws yws, hais tias: Nim no tus vaj ntxwv yuav muab peb tua, ib yam li nws tau tua peb cov kwv tij vim yog cov neeg no txoj kev phem tau ua rau lawv cov yaj tawg khiav. Thiab lawv pib quaj heev kawg li, hais tias: Saib seb, twb ua rau peb cov yaj tawg khiav tas lawm.",
                "29": "Nim no lawv quaj vim yog txoj kev ntshai tsam lawv yuav raug muab tua. Nim no thaum Amoos pom qhov no ua rau nws lub siab xyiv fab puv npo; vim, nws hais tias, kuv yuav ua rau kuv cov phooj ywg tub qhe no pom kuv lub hwj chim, los sis lub hwj chim uas nyob hauv kuv, kom coj cov yaj no rov qab los rau tus vaj ntxwv, xwv kom kuv yuav yeej tau kuv cov phooj ywg tub qhe no lub siab, xwv kom kuv yuav coj tau lawv los ntseeg kuv tej lus.",
                "30": "Thiab nim no, tej no yog cov uas Amoos tau xav, thaum nws pom tej kev txom nyem ntawm cov uas nws hu ua nws cov kwv tij.",
                "31": "Thiab tau muaj tias nws hais nws cov lus txhawb lawv siab, hais tias: Kuv cov kwv tij, cia li zoo siab thiab cia peb mus nrhiav cov yaj, thiab peb yuav sau lawv los ua ke thiab coj lawv rov qab los rau ntawm qhov chaw uas muaj dej; thiab xws li no peb yuav ceev tau cov yaj rau tus vaj ntxwv thiab nws yuav tsis muab peb tua.",
                "32": "Thiab tau muaj tias lawv mus nrhiav cov yaj, thiab lawv tau lawv Amoos qab, thiab lawv maj nrawm nroos kawg nkaus li thiab caum tau tus vaj ntxwv cov yaj, thiab coj lawv rov qab los ua ke rau ntawm qhov chaw uas muaj dej.",
                "33": "Thiab cov neeg ntawd rov qab sawv ua rau lawv cov yaj tawg khiav dua; tiam sis Amoos hais rau nws cov kwv tij tias: Cia li ua voj voog ib ncig cov yaj kom lawv tsis txhob khiav; thiab kuv mam mus thiab sib tawm tsam nrog cov neeg no uas pheej ua rau peb cov yaj tawg khiav.",
                "34": "Yog li ntawd, lawv thiaj ua ib yam li Amoos txib lawv, thiab nws tau mus thiab sawv kom tawm tsam cov uas sawv ntawm cov dej Xinpus; thiab tsis yog lawv muaj neeg tsawg xwb.",
                "35": "Yog li ntawd lawv tsis ntshai Amoos, vim lawv xav tias ib tug ntawm lawv cov neeg xwb yeej muaj cuab kav tua tau nws raws li lawv siab nyiam, vim lawv tsis paub tias tus Tswv twb cog lus rau Mauxiyas tias nws yuav cawm nws cov tub dim tawm ntawm lawv tes; thiab lawv twb tsis paub ib yam dab tsi txog tus Tswv li; yog li ntawd lawv zoo siab thaum lawv cov kwv tij raug puas tsuaj; thiab vim yog qhov no lawv thiaj sawv thiab ua rau tus vaj ntxwv cov yaj tawg khiav.",
                "36": "Tiam sis Amoos sawv mus thiab pib siv nws txoj hlua fiav txawb pob zeb mus rau lawv; muaj tseeb tiag, nws siv zog heev txawb pob zeb mus rau lawv; thiab xws li no nws tua tau lawv ib txhia ua rau lawv pib xav tsis thoob rau nws lub zog; txawm li ntawd los lawv npau taws vim Amoos tua lawv cov kwv tij, thiab lawv xav ua kom nws vau; yog li ntawd, vim lawv pom tias lawv txawb lawv tej pob zeb tuaj tsis raug nws, lawv thiaj nqa qws tuaj tua nws.",
                "37": "Tiam sis saib seb, txhua tus neeg uas tsa nws rab qws los ntaus Amoos, nws xuas nws rab ntaj txiav pov tseg lawv tej caj npab; vim nws tiv tau lawv tej qws ntaus los ntawm nws xuas hniav ntaj txiav lawv txhais caj npab, ua rau lawv pib xav tsis thoob, thiab pib khiav ntawm nws mus; muaj tseeb tiag, thiab lawv tsis yog tsawg; thiab nws ua rau lawv khiav los ntawm lub zog ntawm nws txhais npab.",
                "38": "Nim no rau leej ntawm lawv cov neeg tau vau los ntawm txoj hlua fiav, tiam sis nws tsis tau xuas ntaj tua ib tug twg li tsuas yog lawv tus thawj xwb; thiab nws tau txiav pov tseg ntau sab caj npab npaum li uas tau tsa tuaj tawm tsam nws, thiab tsis yog muaj lawv caj npab tsawg xwb.",
                "39": "Thiab thaum nws tau raws lawv khiav mus deb lawm, nws rov qab los thiab lawv ywg dej rau lawv cov yaj thiab rov qab tav lawv mus rau tom tus vaj ntxwv thaj zaub, thiab tom qab ntawd nkag mus cuag tus vaj ntxwv, thiab lawv nqa cov caj npab uas Amoos rab ntaj tau txiav pov tseg, los ntawm cov uas nrhiav kev muab nws tua; thiab lawv nqa cov caj npab ntawd mus ua tim khawv rau tus vaj ntxwv txog tej uas lawv tau ua."
            },
            "18": {
                "1": "Thiab tau muaj tias vaj ntxwv Lamaunais hais kom nws cov tub qhe txav los sawv thiab ua tim khawv ntsig txog tag nrho tej uas lawv tau pom.",
                "2": "Thiab thaum lawv txhua tus tau ua tim khawv rau tej uas lawv tau pom, thiab nws tau kawm txog Amoos txoj kev rau siab ntso thaum ceev nws cov yaj, thiab txog Amoos lub hwj chim loj thaum tawm tsam cov uas nrhiav kev muab nws tua, ua rau nws xav tsis thoob heev kawg nkaus li, thiab hais tias: Muaj tseeb tiag, tus no tsis yog ib tug neeg xwb. Saib seb, tus no puas yog tus Ntsuj Plig uas Muaj Hwj Chim uas xa tej kev rau txim loj los rau cov neeg no, vim yog lawv tej kev tua neeg?",
                "3": "Thiab lawv teb tus vaj ntxwv, thiab hais tias: Txawm nws yog tus Ntsuj Plig uas Muaj Hwj Chim los sis yog neeg, peb tsis paub; tiam sis peb paub npaum li no, hais tias vaj ntxwv cov yeeb ncuab tsis muaj peev xwm tua tau nws; thiab lawv kuj tsis muaj peev xwm ua rau vaj ntxwv cov yaj tawg khiav thaum nws nrog peb nyob, vim yog nws txoj kev txawj thiab kev muaj zog heev; yog li ntawd, peb paub tias nws yog vaj ntxwv ib tug phooj ywg. Thiab nim no, auj vaj ntxwv es, peb tsis ntseeg tias ib tug neeg yuav muaj hwj chim loj npaum li ntawd, vim peb paub tias tsis muaj leej twg muaj peev xwm tua tau nws.",
                "4": "Thiab nim no, thaum tus vaj ntxwv hnov tej lus no, nws hais rau lawv tias: Nim no kuv paub tias twb yog tus Ntsuj Plig uas Muaj Hwj Chim; thiab nws tau nqis los rau lub sij hawm no los tshwj tseg nej txoj sia, xwv kom kuv txhob muab nej tua ib yam li kuv tau ua rau nej cov kwv tij. Nim no tus no yeej yog tus Ntsuj Plig uas Muaj Hwj Chim uas peb cov yawg koob tau hais txog.",
                "5": "Nim no qhov no yog txoj kab lis kev cai ntawm Lamaunais, uas nws tau txais los ntawm nws txiv, hais tias muaj ib tug Ntsuj Plig uas Muaj Hwj Chim. Txawm hais tias lawv ntseeg tias muaj ib tug Ntsuj Plig uas Muaj Hwj Chim los, lawv tseem xav tias txhua yam uas lawv ua yeej yog lawm; txawm li ntawd los, Lamaunais pib ntshai heev kawg nkaus li, ntshai tias nws tau ua txhaum thaum nws tua nws cov tub qhe;",
                "6": "Vim nws tau tua lawv coob leej vim yog lawv cov kwv tij tau ua rau lawv cov yaj tawg khiav nyob rau nram qhov chaw uas muaj dej; thiab xws li no, vim lawv tau cia lawv cov yaj tawg khiav lawv thiaj raug tua.",
                "7": "Nim no twb yog qhov uas cov Neeg Lamas no ib txwm ua tuaj sawv ntawm cov dej Xinpus thiab ua rau cov neeg cov yaj tawg khiav, xwv kom lawv thiaj yuav tav tau ntau tus uas tau tawg khiav mus rau tom lawv thaj av, vim lawv nyiam tua txeeb tej khoom.",
                "8": "Thiab tau muaj tias vaj ntxwv Lamaunais nug nws cov tub qhe, hais tias: Tus txiv neej uas muaj hwj chim loj ua luaj li no nyob qhov twg?",
                "9": "Thiab lawv hais rau nws tias: Saib seb, nws tab tom pub koj cov nees. Nim no ua ntej thaum cov tub qhe coj cov yaj mus haus dej, tus vaj ntxwv tau txib kom lawv npaj nws cov nees thiab cov tsheb nees luag, thiab coj nws mus rau tom thaj av Nifais; vim yuav muaj ib rooj noj rooj haus loj nyob tom thaj av Nifais, los ntawm Lamaunais txiv, tus uas yog vaj ntxwv kav tag nrho thaj av.",
                "10": "Nim no thaum vaj ntxwv Lamaunais hnov tias Amoos tab tom npaj nws cov nees thiab nws cov tsheb nees luag nws haj yam xav tsis thoob ntxiv, vim yog Amoos txoj kev ntseeg, hais tias: Muaj tseeb tiag tsis tau muaj ib tug tub qhe nyob hauv tag nrho kuv cov tub qhe uas yuav rau siab li tus txiv neej no; vim nws nco ntsoov ua tag nrho kuv tej lus txib.",
                "11": "Nim no kuv paub tseeb tias tus no yog tus Ntsuj Plig uas Muaj Hwj Chim, thiab kuv xav kom nws los cuag kuv, tiam sis kuv tsis muaj cuab kav.",
                "12": "Thiab tau muaj tias thaum Amoos npaj tiav cov nees thiab cov tsheb nees luag rau tus vaj ntxwv thiab nws cov tub qhe, nws mus cuag vaj ntxwv, thiab nws pom tias vaj ntxwv lub ntsej muag tau hloov; yog li ntawd nws yuav luag thim rov qab ntawm tus vaj ntxwv xub ntiag mus.",
                "13": "Thiab tus vaj ntxwv ib tug tub qhe hais rau nws tias, Lanpanas, uas txhais hais tias, tus uas muaj hwj chim heev los sis vaj ntxwv muaj hwj chim, vim lawv xav tias lawv cov vaj ntxwv muaj hwj chim; thiab xws li no nws hais rau nws tias: Lanpanas, tus vaj ntxwv xav kom koj nyob.",
                "14": "Yog li ntawd Amoos thiaj tig nws tus kheej mus rau tus vaj ntxwv, thiab hais rau nws tias: Koj xav kom kuv ua dab tsi rau koj, auj vaj ntxwv es? Thiab tus vaj ntxwv tsis teb nws ntev li ib teev, raws li lawv lub sij hawm, vim nws tsis paub xyov nws yuav hais dab tsi rau Amoos.",
                "15": "Thiab tau muaj tias Amoos hais rau nws ntxiv tias: Koj xav tau dab tsi ntawm kuv? Tiam sis tus vaj ntxwv tsis teb nws.",
                "16": "Thiab tau muaj tias Amoos, vim nws muaj Vajtswv tus Ntsuj Plig puv npo, yog li ntawd nws paub txog tus vaj ntxwv tej kev xav. Thiab nws hais rau tus vaj ntxwv tias: Puas yog vim koj hnov tias kuv tiv thaiv koj cov tub qhe thiab cov yaj, thiab siv txoj hlua fiav thiab rab ntaj tua lawv cov kwv tij tuag xya leej, thiab txiav lawv txhais caj npab, xwv kom thiaj li tiv thaiv tau koj cov yaj thiab koj cov tub qhe; saib seb, puas yog qhov no ua rau koj xav tsis thoob?",
                "17": "Kuv hais rau koj tias, yog dab tsi, uas koj xav tsis thoob ua luaj li? Saib seb, kuv yog ib tug neeg xwb, thiab yog koj tus tub qhe; yog li ntawd, txhua yam uas koj xav tau uas yog qhov yog, kuv yuav ua qhov ntawd.",
                "18": "Nim no thaum tus vaj ntxwv hnov tej lus no, nws rov qab xav tsis thoob dua, vim nws pom tias Amoos paub tau nws tej kev xav; tiam sis txawm li no los, vaj ntxwv Lamaunais tau qhib nws lub qhov ncauj, thiab hais rau nws tias: Koj yog leej twg? Koj puas yog tus Ntsuj Plig uas Muaj Hwj Chim ntawd, tus uas paub txhua yam?",
                "19": "Amoos teb thiab hais rau nws tias: Kuv tsis yog.",
                "20": "Thiab tus vaj ntxwv hais tias: Ua li cas koj ho paub tej kev xav hauv kuv lub siab? Koj cia li yeej meem hais tsis ntshai, thiab qhia kuv txog tej yam no; thiab qhia kuv saib los ntawm lub hwj chim dab tsi uas koj thiaj tua tau thiab txiav tau tej caj npab ntawm kuv cov kwv tij uas tau ua rau kuv cov yaj tawg khiav—",
                "21": "Thiab nim no, yog koj yuav qhia kuv txog tej yam no, koj xav tau dab tsi los kuv yuav muab rau koj; thiab yog hais tias tsim nyog, kuv yuav tso kuv cov tub rog saib xyuas koj; tiam sis kuv paub tias koj yeej muaj zog tshaj lawv sawv daws; txawm li ntawd los, koj xav tau dab tsi ntawm kuv los kuv yuav pub rau koj.",
                "22": "Nim no vim Amoos txawj ntse, tiam sis tsis muaj siab ua phem, nws hais rau Lamaunais hais tias: Koj puas yuav mloog kuv tej lus, yog tias kuv qhia rau koj tias kuv ua tej yam no los ntawm lub hwj chim dab tsi? Thiab qhov no yog qhov uas kuv xav tau ntawm koj.",
                "23": "Thiab tus vaj ntxwv teb nws, thiab hais tias: Muaj tseeb tiag, kuv yuav ntseeg tag nrho koj tej lus. Thiab Amoos ua li no ua rau Lamaunais yuav mloog nws tej lus.",
                "24": "Thiab Amoos pib hais rau nws yam li tsis ntshai, thiab hais rau nws tias: Koj puas ntseeg hais tias muaj ib tug Vajtswv?",
                "25": "Thiab nws teb, thiab hais rau Amoos tias: Kuv tsis paub xyov qhov ko txhais li cas.",
                "26": "Ces Amoos hais tias: Koj puas ntseeg hais tias muaj ib tug Ntsuj Plig uas Muaj Hwj Chim?",
                "27": "Thiab nws hais tias, Ntseeg.",
                "28": "Thiab Amoos hais tias: Tus no yog Vajtswv. Thiab Amoos hais rau nws dua hais tias: Koj puas ntseeg tias tus Ntsuj Plig uas Muaj Hwj Chim no, uas yog Vajtswv, tsim txhua yam uas yog nyob saum ntuj ceeb tsheej thiab hauv lub ntiaj teb?",
                "29": "Thiab nws hais tias: Ntseeg, kuv ntseeg tias nws tsim txhua yam uas yog nyob hauv lub ntiaj teb; tiam sis kuv tsis paub txog lub ntuj ceeb tsheej.",
                "30": "Thiab Amoos hais rau nws tias: Lub ntuj ceeb tsheej yog qhov chaw uas Vajtswv thiab tag nrho nws cov tim tswv dawb huv nyob.",
                "31": "Thiab vaj ntxwv Lamaunais hais tias: Lub ntuj ceeb tsheej puas yog nyob lub ntiaj teb sab saud?",
                "32": "Thiab Amoos hais tias: Yog, thiab Vajtswv yeej nyob saud ntsia ntsoov tag nrho noob neej; thiab nws paub tag nrho yus tej kev xav thiab tej uas yus lub siab xav ua; vim nws txhais tes tau tsim tag nrho noob neej txij thaum chiv keeb los.",
                "33": "Thiab vaj ntxwv Lamaunais hais tias: Kuv ntseeg txhua yam no uas koj tau hais. Puas yog Vajtswv xa koj los?",
                "34": "Amoos hais rau nws tias: Kuv yog ib tug neeg xwb; thiab thaum chiv keeb Vajtswv tsim tib neeg muaj yam ntxwv zoo li nws, thiab nws tau hu kuv los ntawm nws tus Ntsuj Plig Dawb Huv tuaj qhia tej yam no rau cov neeg no, xwv kom yuav coj tau lawv los paub txog qhov uas ncaj thiab tseeb;",
                "35": "Thiab ib feem ntawm tus Ntsuj Plig ntawd nyob hauv kuv, uas muab kev txawj ntse, thiab hwj chim rau kuv raws li kuv txoj kev ntseeg thiab kev xav tau uas yog los ntawm Vajtswv.",
                "36": "Nim no thaum Amoos hais tej lus no tas lawm, nws pib hais txog thaum tsim lub ntiaj teb, thiab thaum tsim Adas, thiab qhia txhua yam rau nws ntsig txog tib neeg txoj kev poob, thiab piav qhia thiab muab nthuav rau ntawm nws xub ntiag tej ceev xwm txheej thiab tej vaj lug kub dawb huv ntawm cov neeg, uas cov yaj saub tau hais txog, twb los txog rau lub sij hawm thaum lawv tus yawg koob, Lihais, ncaim Yeluxalees.",
                "37": "Thiab nws kuj piav qhia rau lawv (rau tus vaj ntxwv thiab nws cov tub qhe) tag nrho tej kev tsiv ntawm lawv cov yawg koob nyob hauv hav zoov, thiab tag nrho lawv tej kev tshaib plab thiab nqhis dej, thiab lawv txoj kev txom nyem, thiab lwm yam.",
                "38": "Thiab nws kuj piav qhia rau lawv txog Lamas thiab Lemu-ees, thiab Ixama-ees cov tub tej kev ntxeev siab, muaj tseeb tiag, nws qhia tag nrho lawv tej kev ntxeev siab rau lawv; thiab nws piav meej rau lawv txog tag nrho tej ceev xwm txheej thiab tej vaj lug kub txij lub sij hawm thaum Lihais ncaim Yeluxalees los txog rau lub sij hawm no.",
                "39": "Tiam sis tsis tas li no xwb; vim nws piav meej rau lawv txog txoj hau kev txhiv dim, uas tau npaj txij thaum ntuj tsim teb raug los; thiab nws kuj ua rau lawv paub txog Khetos txoj kev los, thiab nws ua rau lawv paub txog tag nrho tej yam uas tus Tswv ua.",
                "40": "Thiab tau muaj tias tom qab nws tau hais txhua yam no, thiab tau piav txhua yam no rau tus vaj ntxwv, tus vaj ntxwv ntseeg tag nrho nws tej lus.",
                "41": "Thiab tus vaj ntxwv pib thov tus Tswv, hais tias: Auj tus Tswv es, thov muaj kev hlub tshua; raws li koj txoj kev hlub tshua nplua mias uas koj tau muaj rau cov neeg Nifais, thov muaj kev hlub tshua rau kuv, thiab kuv cov neeg.",
                "42": "Thiab nim no, thaum nws hais li no, nws vau rau hauv av, zoo ib yam li nws tuag lawm.",
                "43": "Thiab tau muaj tias nws cov tub qhe coj nws thiab ris nws mus cuag nws tus poj niam, thiab muab nws pw rau saum ib lub txaj; thiab nws pw zoo li nws tuag lawm tau ob hnub thiab ob hmos; thiab nws tus poj niam, thiab nws cov tub, thiab nws cov ntxhais quaj ntsuag txog nws, raws li cov Neeg Lamas txoj kev cai, quaj nyiav heev rau nws txoj kev tuag."
            },
            "19": {
                "1": "Thiab tau muaj tias tom qab ob hnub thiab ob hmos lawv twb yuav luag coj nws lub cev mus thiab muab tso rau hauv ib qhov ntxa pob zeb, uas lawv tau ua los faus lawv cov tuag.",
                "2": "Nim no vim niam vaj ntxwv hnov txog Amoos txoj kev muaj suab npe, yog li ntawd nws thiaj xa xov thiab xav kom Amoos tuaj cuag nws.",
                "3": "Thiab tau muaj tias Amoos ua li niam vaj ntxwv tau txib nws, thiab mus cuag niam vaj ntxwv, thiab xav paub saib nws xav kom Amoos ua dab tsi.",
                "4": "Thiab nws hais rau Amoos tias: Kuv tus txiv cov tub qhe tau ua rau kuv paub tias koj yog ib tug yaj saub los ntawm ib tug Vajtswv uas dawb huv, thiab hais tias koj muaj hwj chim ua tau ntau yam tseem ceeb los ntawm nws lub npe;",
                "5": "Yog li ntawd, yog tias qhov no muaj tseeb, kuv xav kom koj mus thiab saib kuv tus txiv, vim nws twb pw saum nws lub txaj tau ob hnub thiab ob hmos lawm; thiab ib txhia hais tias nws tsis tau tuag; tiam sis ib txhia hais tias nws twb tuag thiab nws tsw lwj lawm, thiab kom yuav tsum coj nws mus tso rau hauv lub qhov ntxa pob zeb; tiam sis rau kuv tus kheej, nws twb tsis tsw rau kuv.",
                "6": "Nim no, qhov no yog qhov uas Amoos xav tau, vim nws paub tias Vajtswv lub hwj chim los tshoov vaj ntxwv Lamaunais lawm; nws paub tias Vajtswv tab tom tshem daim ntaub thaiv uas tsaus ntuj ntawm kev tsis ntseeg tawm ntawm nws lub cim xeeb, thiab qhov kaj uas ua rau nws lub siab kaj, uas yog qhov kaj ntawm Vajtswv lub yeeb koob, uas yog ib qho kaj zoo kawg nkaus ntawm Vajtswv txoj kev zoo—muaj tseeb tiag, qhov kaj no tau txhab kev xyiv fab heev rau hauv nws tus ntsuj plig, tom qab Vajtswv tau tshem cov huab ntawm kev tsaus ntuj, thiab tau muab qhov kaj ntawm txoj sia uas kav ib txhis zes rau nws tus ntsuj plig, muaj tseeb tiag, Amoos paub tias qhov no tau kov yeej vaj ntxwv Lamaunais cev nqaij daim tawv, thiab Vajtswv tau coj nws mus—",
                "7": "Yog li ntawd, qhov uas niam vaj ntxwv xav tau ntawm nws twb yog nws tib txoj kev xav. Yog li ntawd, nws thiaj mus saib tus vaj ntxwv raws li niam vaj ntxwv xav kom nws ua; thiab nws pom tus vaj ntxwv, thiab nws paub tias nws tsis tau tuag.",
                "8": "Thiab nws hais rau niam vaj ntxwv tias: Nws tsis tau tuag, tiam sis Vajtswv ua rau nws tsaug zog, thiab tag kis nws yuav sawv rov los; yog li ntawd tsis txhob muab nws faus.",
                "9": "Thiab Amoos hais rau nws tias: Koj puas ntseeg qhov no? Thiab nws hais rau Amoos tias: Kuv tsis tau muaj tim khawv tsuas yog koj cov lus, thiab wb cov tub qhe tej lus xwb; txawm li ntawd los kuv ntseeg tias yuav muaj raws li koj tau hais.",
                "10": "Thiab Amoos hais rau nws tias: Koj tau koob hmoov vim yog koj txoj kev ntseeg heev; kuv hais rau koj, poj niam, nyob hauv tag nrho cov Neeg Nifais tsis tau muaj leej twg muaj kev ntseeg loj npaum li koj.",
                "11": "Thiab tau muaj tias nws zov nws tus txiv lub txaj, txij li lub caij ntawd mus txog rau lub caij tag kis uas Amoos tau teem tias nws yuav sawv.",
                "12": "Thiab tau muaj tias nws sawv, raws li Amoos tej lus; thiab thaum nws sawv, nws xyab nws txhais tes mus rau tus poj niam, thiab hais tias: Cia li qhuas Vajtswv lub npe, thiab koj tau koob hmoov.",
                "13": "Vim tseeb npaum li uas koj tseem muaj txoj sia, saib seb, kuv tau pom kuv tus Txhiv Dim; thiab nws yuav nqis los, thiab yug los ntawm ib tug poj niam, thiab nws yuav cawm noob neej txhua tus uas ntseeg nws lub npe. Nim no, thaum nws hais tej lus no tas, nws lub siab puv npo, thiab nws rov vau dua nrog kev xyiv fab; thiab niam vaj ntxwv los kuj vau thiab, vim tus Ntsuj Plig lub hwj chim ua rau nws tsis muaj zog.",
                "14": "Nim no thaum Amoos pom tias raws li nws tej lus thov tus Tswv tau muab nws tus Ntsuj Plig nplua mias los rau cov Neeg Lamas, uas yog nws cov kwv tij, cov uas tau ua ntau yam kev nyuaj siab nyob hauv cov Neeg Nifais, los sis nyob hauv tag nrho Vajtswv cov neeg vim yog lawv tej kev ua phem thiab lawv tej kab lis kev cai, nws txhos caug ntua, thiab pib thov Vajtswv thiab ua Vajtswv tsaug kawg siab kawg ntsws rau tej uas nws tau ua rau nws cov kwv tij; thiab kev xyiv fab kuj ua rau nws tsis muaj zog thiab; thiab xws li no tag nrho lawv peb leeg tau vau rau hauv av.",
                "15": "Nim no, thaum tus vaj ntxwv cov tub qhe pom tias lawv tau vau tas lawm, lawv kuj pib thov Vajtswv, vim txoj kev hwm tus Tswv kuj tau los rau lawv lawm thiab, vim lawv twb yog cov uas tau sawv ntawm tus vaj ntxwv xub ntiag thiab ua tim khawv rau nws txog Amoos lub hwj chim loj.",
                "16": "Thiab tau muaj tias lawv hu txog tus Tswv lub npe, tag nrho lawv dag zog, twb mus txog thaum lawv tag nrho tau vau rau hauv av, tsuas yog tshuav ib tug poj niam Lamas, uas muaj npe hu ua Anpis, thiab nws tau hloov siab los ntseeg tus Tswv tau ntau xyoo, vim yog nws txiv txoj kev ua yog toog uas zoo kawg—",
                "17": "Yog li ntawd, vim nws tau hloov siab los ntseeg tus Tswv, thiab yeej tsis tau ua rau leej twg paub li, yog li ntawd, thaum nws pom tias tag nrho Lamaunais cov tub qhe tau vau tas rau hauv av, thiab nws tus poj nom, tus uas yog niam vaj ntxwv, thiab tus vaj ntxwv, thiab Amoos pw pua lua rau hauv av, nws paub tias qhov no twb yog Vajtswv lub hwj chim; thiab vim nws xav tias qhov no yog ib lub cib fim zoo, yog ua rau cov neeg paub txog tej uas tau tshwm sim nyob hauv lawv, yog cov neeg pom qhov uas tau tshwm sim no ntshe yuav ua rau lawv ntseeg Vajtswv lub hwj chim, yog li ntawd nws thiaj khiav tawm mus ntawm ib lub tsev rau ib lub tsev, ua rau cov neeg paub txog qhov uas tau tshwm sim no.",
                "18": "Thiab lawv pib sib sau tuaj ua ke rau hauv tus vaj ntxwv lub tsev. Thiab ib pab neeg coob tau tuaj rau ntawd, thiab lawv xav tsis thoob, thaum lawv pom vaj ntxwv, thiab niam vaj ntxwv, thiab nkawd cov tub qhe tau pw pua lua rau hauv av, thiab lawv tag nrho pw zoo li lawv twb tuag lawm; thiab lawv kuj pom Amoos, thiab pom tias, nws yog ib tug Neeg Nifais.",
                "19": "Thiab nim no cov neeg pib yws yws nyob hauv lawv; ib txhia hais tias qhov no yog ib qho kev phem loj heev uas tau los rau lawv, los sis los rau tus vaj ntxwv thiab nws tsev neeg, vim yog nws tau cia tus Neeg Nifais nyob hauv thaj av.",
                "20": "Tiam sis ib txhia cem lawv, hais tias: Tus vaj ntxwv tau coj txoj kev phem no los rau nws tsev neeg, vim yog nws tua nws cov tub qhe uas cia lawv cov yaj tawg khiav nyob rau tom cov dej Xinpus.",
                "21": "Thiab lawv kuj raug cem los ntawm cov txiv neej uas tau sawv nram cov dej Xinpus thiab ua rau cov yaj uas yog vaj ntxwv li tawg khiav, vim lawv npau taws rau Amoos vim yog nws muab lawv cov kwv tij coob leej tua nyob nram cov dej Xinpus, thaum tab tom tiv thaiv tus vaj ntxwv cov yaj.",
                "22": "Nim no, ib tug ntawm lawv, uas nws tus kwv tij tau raug tua los ntawm Amoos rab ntaj, vim nws npau taws heev rau Amoos, rho hlo nws rab ntaj thiab txav zog mus xwv kom nws yuav xuas ntaj muab Amoos tua; thiab thaum nws tsa hlo rab ntaj tua Amoos, saib seb, nws cia li vau hlo tuag kiag.",
                "23": "Nim no peb pom tias tsis muaj peev xwm tua tau Amoos, vim tus Tswv tau hais rau Mauxiyas, nws txiv hais tias: Kuv yuav tseg nws txoj sia, thiab yuav muaj li ntawd rau nws raws li koj txoj kev ntseeg—yog li ntawd, Mauxiyas tso siab muab nws rau tus Tswv.",
                "24": "Thiab tau muaj tias thaum cov neeg coob coob pom tias tus txiv neej, uas tsa ntaj tua Amoos tau vau tuag lawm, ua rau lawv txhua tus ntshai, thiab lawv tsis kam cev lawv txhais tes mus kov nws los sis kov ib tug twg ntawm cov uas tau vau; thiab lawv rov pib xav tsis thoob dua nyob hauv lawv hais tias qhov uas tau ua lub hwj chim loj no yog dab tsi, los sis hais tias txhua yam no txhais li cas.",
                "25": "Thiab tau muaj tias muaj coob leej nyob hauv lawv uas hais tias Amoos yog tus Ntsuj Plig uas Muaj Hwj Chim, thiab muaj ib txhia ho hais tias Amoos yog tus Ntsuj Plig uas Muaj Hwj Chim xa los;",
                "26": "Tiam sis ib txhia ho cem lawv txhua tus, hais tias nws yog ib tug dab phem, uas cov Neeg Nifais tau xa tuaj tsim txom lawv.",
                "27": "Thiab muaj ib txhia hais tias tus Ntsuj Plig uas Muaj Hwj Chim tau xa Amoos los tsim txom lawv vim yog lawv tej kev ua phem; thiab hais tias twb yog tus Ntsuj Plig uas Muaj Hwj Chim uas ib txwm saib xyuas cov Neeg Nifais, tus uas ib txwm tso lawv dim ntawm cov Neeg Lamas txhais tes; thiab lawv hais tias twb yog tus Ntsuj Plig uas Muaj Hwj Chim no uas tau ua rau lawv cov kwv tij, uas yog cov Neeg Lamas, coob leej heev puas tsuaj.",
                "28": "Thiab xws li no txoj kev sib cav sib ceg pib muaj ceem heev kawg nkaus nyob hauv lawv. Thiab thaum lawv tab tom sib cav zoo li no, tus poj niam ntxhais qhev los txog, tus uas tau ua rau cov neeg coob coob tuaj sib sau ua ke, thiab thaum nws pom txoj kev sib cav nyob hauv cov neeg coob coob nws tu siab heev, ua rau nws los kua muag.",
                "29": "Thiab tau muaj tias nws mus thiab tuav niam vaj ntxwv tes, xwv kom tej zaum nws yuav tsa tau nws sawv hauv av los; thiab thaum nws tuav nkaus niam vaj ntxwv tes nws cia li sawv tsees sawv ntsug, thiab tshaj nrog ib lub suab nrov nrov hais tias: Auj Yexus tus uas muaj yeeb koob, tus uas tau cawm kuv dim ntawm ntuj txiag teb tsaus uas phem heev! Auj Vajtswv tus ua muaj yeeb koob, thov hlub tshua cov neeg no!",
                "30": "Thiab thaum nws tau hais li no tas lawm, nws muab nws ob txhais tes los ua ke, vim nws muaj kev xyiv fab puv npo, thiab nws hais ntau lo lus uas tsis to taub; thiab thaum nws tau ua li no tas lawm, nws tuav vaj ntxwv Lamaunais txhais tes, thiab saib seb nws cia li sawv tsees sawv ntsug.",
                "31": "Thiab nws, tam sim ntawd, vim nws pom txoj kev sib cav sib ceg nyob hauv nws cov neeg, txav zog mus thiab pib cem lawv, thiab qhia tej lus uas nws tau hnov los ntawm Amoos lub qhov ncauj rau lawv; thiab tag nrho cov uas hnov nws cov lus cia li ntseeg, thiab cia li hloov siab los ntseeg tus Tswv.",
                "32": "Tiam sis muaj coob leej nyob hauv lawv uas tsis kam mloog nws cov lus; yog li ntawd lawv nyias mus nyias txoj kev.",
                "33": "Thiab tau muaj tias thaum Amoos sawv los nws kuj qhuab qhia rau lawv, thiab tag nrho Lamaunais cov tub qhe los kuj ua li ntawd thiab; thiab lawv txhua tus tshaj tawm tib co lus rau cov neeg—hais tias Vajtswv twb muab lawv lub siab hloov lawm; hais tias lawv tsis muaj siab xav ua phem ntxiv lawm.",
                "34": "Thiab saib seb, lawv coob leej tshaj tawm rau cov neeg hais tias lawv tau pom tej tim tswv thiab tau nrog lawv tham; thiab xws li no lawv tau qhia rau cov neeg txog tej yam los ntawm Vajtswv, thiab txog nws txoj kev ncaj ncees.",
                "35": "Thiab tau muaj tias muaj coob leej ntseeg lawv cov lus; thiab tag nrho cov uas ntseeg tau ua kev cai raus dej; thiab lawv hloov los ua ib co neeg ncaj ncees, thiab lawv txhim tsa ib lub koom txoos nyob hauv lawv.",
                "36": "Thiab xws li no tus Tswv txoj hauj lwm pib muaj nyob hauv cov Neeg Lamas; xws li no tus Tswv pib pub nws tus Ntsuj Plig nplua mias rau lawv; thiab peb pom tias nws yeej cev nws txhais npab rau tag nrho cov neeg uas yuav hloov siab lees txim thiab ntseeg nws lub npe."
            },
            "20": {
                "1": "Thiab tau muaj tias thaum lawv txhim tsa ib lub koom txoos nyob hauv thaj av ntawd lawm, vaj ntxwv Lamaunais thov kom Amoos nrog nws mus rau pem thaj av Nifais, xwv kom nws yuav ua rau nws txiv ntsib Amoos.",
                "2": "Thiab tus Tswv lub suab los rau Amoos hais tias: Koj tsis txhob mus rau pem thaj av Nifais, vim saib seb, tus vaj ntxwv yuav nrhiav kev txo koj txoj sia; tiam sis koj yuav tsum mus rau tom thaj av Midaunais; vim saib seb, koj tus kwv Aloos, thiab Mulaukhais thiab Eemas raug kaw.",
                "3": "Nim no tau muaj tias thaum Amoos hnov li no, nws hais rau Lamaunais tias: Saib seb, kuv tus kwv thiab cov kwv tij nyob hauv lub tsev kaw tom Midaunais, thiab kuv yuav mus xwv kom kuv yuav tso tau lawv dim.",
                "4": "Nim no Lamaunais hais rau Amoos tias: Kuv paub, nrog tus Tswv lub zog koj yeej ua tau txhua yam. Tiam sis saib seb, kuv yuav nrog koj mus rau tom thaj av Midaunais; vim tus vaj ntxwv ntawm thaj av Midaunais, uas npe hu ua Eethi-anaus, yog kuv ib tug phooj ywg; yog li ntawd kuv yuav mus rau tom thaj av Midaunais, xwv kom kuv yuav tau hais lus raug siab rau tus vaj ntxwv ntawm thaj av, thiab nws yuav tso koj cov kwv tij tawm hauv tsev kaw. Nim no Lamaunais hais rau nws tias: Leej twg qhia koj hais tias koj cov kwv tij nyob hauv lub tsev kaw?",
                "5": "Thiab Amoos hais rau nws tias: Tsis muaj leej twg qhia kuv, tsuas yog Vajtswv xwb; thiab nws hais rau kuv tias—Cia li mus thiab mus tso koj cov kwv tij dim, vim lawv nyob hauv lub tsev kaw nyob hauv thaj av Midaunais.",
                "6": "Nim no thaum Lamaunais hnov qhov no lawm nws txib kom nws cov tub qhe npaj nws cov nees thiab nws cov tsheb nees luag kom txhij.",
                "7": "Thiab nws hais rau Amoos tias: Los, kuv yuav nrog koj mus rau nram thaj av Midaunais, thiab nyob nrad kuv yuav thov tus vaj ntxwv kom nws tso koj cov kwv tij tawm hauv lub tsev kaw.",
                "8": "Thiab tau muaj tias thaum Amoos thiab Lamaunais tseem tab tom taug kev mus rau nrad, nkawd ntsib Lamaunais txiv, tus uas yog vaj ntxwv kav tag nrho thaj av.",
                "9": "Thiab saib seb, Lamaunais txiv hais rau nws tias: Vim li cas koj ho tsis tuaj koom rooj noj rooj haus nyob rau hnub loj ntawd thaum uas kuv npaj ib rooj noj rooj haus rau kuv cov tub, thiab rau kuv cov neeg?",
                "10": "Thiab nws kuj hais tias: Koj tab tom yuav mus qhov twg nrog tus Neeg Nifais no, tus uas yog ib tug neeg dag tus me nyuam?",
                "11": "Thiab tau muaj tias Lamaunais qhia rau nws tias nws tab tom yuav mus qhov twg, vim nws ntshai tsam ua rau nws npau taws.",
                "12": "Thiab nws kuj qhia rau nws txhua yam uas ua rau nws tau nyob hauv nws lub nceeg vaj, uas nws tsis tau mus koom rooj noj rooj haus uas nws txiv tau npaj.",
                "13": "Thiab nim no thaum Lamaunais tau qhia txhua yam no rau nws lawm, saib seb, ua rau nws xav tsis thoob, vim nws txiv npau taws rau nws, thiab hais tias: Lamaunais, koj tseem yuav mus tso cov Neeg Nifais no dim, cov uas yog ib tug neeg dag cov tub. Saib seb, nws nyiag peb cov yawg koob tug; thiab nim no nws cov me nyuam kuj tau tuaj rau hauv peb xwv kom los ntawm lawv txoj kev ntxias thiab lawv tej kev dag, lawv yuav dag ntxias tau peb, xwv kom lawv yuav rov nyiag tau tej uas yog peb tug.",
                "14": "Nim no Lamaunais txiv txib kom nws muab nws rab ntaj tua Amoos. Thiab nws kuj txib kom Lamaunais tsis txhob mus rau tom thaj av Midaunais, tiam sis kom nws rov qab nrog nws mus lawm tom thaj av Ixama-ees.",
                "15": "Tiam sis Lamaunais hais rau nws tias: Kuv yuav tsis tua Amoos, kuv yuav tsis rov qab mus lawm tom thaj av Ixama-ees, tiam sis kuv yuav mus lawm tom thaj av Midaunais xwv kom kuv yuav tso tau Amoos cov kwv tij, vim kuv paub tias lawv yog neeg ncaj ncees thiab yog cov yaj saub dawb huv ntawm tus Vajtswv tseeb.",
                "16": "Nim no thaum nws txiv hnov tej lus no, nws npau taws rau nws, thiab nws rho hlo nws rab ntaj xwv kom nws yuav tua kom Lamaunais vau rau hauv av.",
                "17": "Tiam sis Amoos txav zog los thiab hais rau nws tias: Saib seb, koj tsis txhob tua koj tus tub; txawm li ntawd los yog nws tuag ntshai yuav zoo dua li koj, vim saib seb, nws twb hloov siab lees txim ntawm nws tej kev txhaum; tiam sis yog hais tias koj tuag nyob rau lub sij hawm no, nrog koj txoj kev npau taws, yuav cawm tsis tau koj tus ntsuj plig dim.",
                "18": "Thiab ntxiv, tsim nyog uas koj yuav tsum tswj koj tus kheej; yog tias koj tua koj tus tub, vim nws yog ib tug neeg tsis muaj txim, nws cov ntshav yuav thov tawm hauv av tuaj rau tus Tswv nws tus Vajtswv, kom txoj kev pauj los rau koj; thiab tej zaum koj yuav xiam koj tus ntsuj plig mus.",
                "19": "Nim no thaum Amoos hais tej lus no rau nws, nws teb Amoos tias: Kuv paub tias yog kuv tua kuv tus tub, ces yog kuv ua rau tus neeg tsis muaj txim nqaij ntuag ntshav nrog; vim twb yog koj uas yog tus nrhiav kev ua kom nws puas tsuaj.",
                "20": "Thiab nws xyab hlo nws txhais tes los tua Amoos. Tiam sis Amoos tiv tau nws txoj kev tua, thiab kuj thav nws txhais caj npab xwv kom nws tsis muaj peev xwm siv nws txhais caj npab.",
                "21": "Nim no thaum tus vaj ntxwv pom tias Amoos muaj cuab kav tua tau nws, nws pib thov Amoos kom nws tseg nws txoj sia.",
                "22": "Tiam sis Amoos tsa hlo nws rab ntaj, thiab hais rau nws tias: Saib seb, kuv yuav muab koj tua tsuas yog koj yuav pub rau kuv kom tso kuv cov kwv tij tawm hauv lub tsev kaw los xwb.",
                "23": "Nim no tus vaj ntxwv, vim ntshai tsam nws yuav xiam nws txoj sia, hais tias: Yog koj tseg kuv txoj sia txhua yam uas koj nug kuv yuav muab rau koj, txawm hais tias ib nrab kiag ntawm lub teb chaws.",
                "24": "Nim no thaum Amoos pom tias nws ua tau rau tus vaj ntxwv laus raws li nws lub siab xav, nws hais rau nws tias: Yog koj yuav pub rau kuv kom tso kuv cov kwv tij tawm hauv lub tsev kaw los, thiab yuav cia Lamaunais ceev nws lub nceeg vaj li qub, thiab koj yuav tsis npau taws rau nws, tiam sis pub nws ua raws li nws tus kheej lub siab xav ua txhua yam uas nws xav tau, ces kuv yuav tseg koj txoj sia; yog tsis li ntawd ces kuv yuav ntaus koj kom vau rau hauv av.",
                "25": "Nim no thaum Amoos tau hais tej lus no tas lawm, tus vaj ntxwv pib zoo siab vim yog nws txoj sia.",
                "26": "Thiab thaum nws pom tias Amoos tsis muaj siab xav ua kom nws puas tsuaj, thiab thaum nws pom tias Amoos hlub nws tus tub Lamaunais tiag tiag, nws xav tsis thoob kiag li, thiab hais tias: Vim tias tej no yog tag nrho tej uas koj xav tau, kom kuv tso koj cov kwv tij, thiab cia kuv tus tub Lamaunais ceev nws lub nceeg vaj li qub, saib seb, kuv yuav pub rau koj cia kuv tus tub ceev nws lub nceeg vaj li qub txij lub sij hawm no mus thiab mus ib txhis li; thiab kuv yuav tsis kav nws ntxiv lawm—",
                "27": "Thiab kuv kuj yuav pub rau koj kom tso koj cov kwv tij tawm hauv lub tsev kaw los, thiab koj thiab koj cov kwv tij yuav los cuag kuv, nyob hauv kuv lub nceeg vaj; vim kuv xav pom koj heev. Vim tus vaj ntxwv xav tsis thoob heev kawg li rau tej lus uas nws tau hais, thiab rau tej lus uas nws tus tub Lamaunais tau hais, yog li ntawd nws xav kawm tej lus ntawd.",
                "28": "Thiab tau muaj tias Amoos thiab Lamaunais taug kev ntxiv mus rau tom thaj av Midaunais. Thiab tus vaj ntxwv ntawm thaj av Midaunais txaus siab rau Lamaunais; yog li ntawd nws thiaj tso Amoos cov kwv tij tawm hauv lub tsev kaw los.",
                "29": "Thiab thaum Amoos ntsib lawv nws tu siab heev kawg li, vim saib seb lawv liab qab, thiab lawv tej tawv nqaij tau ntuag tag vim yog tej hlua khov khov uas khi lawv. Thiab lawv kuj raug tshaib plab, nqhis dej, thiab txhua yam kev txom nyem; txawm li ntawd los lawv tseem ua siab ntev raug tag nrho lawv tej kev nyuaj siab.",
                "30": "Thiab, ib yam li uas tau tshwm sim, twb yog lawv txoj hmoov poob mus rau hauv cov neeg uas tawv ncauj dua thiab nyaum dua; yog li ntawd lawv thiaj tsis kam mloog lawv tej lus, thiab lawv ntiab lawv tawm, thiab ntaus lawv, thiab raws lawv ntawm ib lub tsev mus rau ib lub tsev, thiab ntawm ib qho chaw mus rau ib qho chaw, twb mus txog rau thaum lawv los txog rau hauv thaj av Midaunais; thiab nyob ntawm qhov chaw ntawd lawv thiaj raug txhom thiab muab tso rau hauv lub tsev kaw, thiab raug xuas hlua khov khov khi, thiab nyob hauv lub tsev kaw tau ntau hnub, thiab Lamaunais thiab Amoos nkawd thiaj tso lawv dim."
            },
            "21": {
                "intro": "Ib zaj txog Aloos, thiab Mulaukhais, thiab nkawd cov kwv tij txoj kev qhuab qhia, rau cov Neeg Lamas.",
                "1": "Nim no thaum Amoos thiab nws cov kwv tij lawv sib ncaim nyob hauv tej ciam teb ntawm cov Neeg Lamas thaj av, saib seb Aloos taug kev mus rau tom thaj av uas cov Neeg Lamas muab hu tias, Yeluxalees, hu raws li thaj av uas lawv cov yawg koob yug nyob rau haud; thiab thaj av Yeluxalees nyob deb npuab tej ciam teb ntawm thaj av Maumoos.",
                "2": "Nim no cov Neeg Lamas thiab cov neeg Amalej thiab Amuloos cov neeg tau tsa ib lub nroog loj, uas hu ua Yeluxalees.",
                "3": "Nim no cov Neeg Lamas ntawm lawv tus kheej xwb yeej tawv txaus, tiam sis cov neeg Amalej thiab cov neeg Amuloos tseem tawv tshaj; yog li ntawd lawv ua rau cov Neeg Lamas kom lawv ua lawv lub siab tawv, kom lawv tej kev phem thiab lawv tej kev qias loj zuj zus.",
                "4": "Thiab tau muaj tias Aloos tuaj rau hauv lub nroog Yeluxalees, thiab xub pib qhuab qhia rau cov neeg Amalej. Thiab nws pib qhuab qhia rau lawv nyob hauv lawv tej tsev sab laj, vim lawv tau tsim tej tsev sab laj raws li tus txheej txheem ntawm Nihos; vim coob leej ntawm cov neeg Amalej thiab cov neeg Amuloos ua raws li tus txheej txheem ntawm Nihos.",
                "5": "Yog li ntawd, thaum Aloos nkag mus rau hauv lawv ib lub tsev sab laj mus qhuab qhia rau cov neeg, thiab thaum nws tseem tab tom hais lus rau lawv, saib seb muaj ib tug neeg Amalej sawv thiab pib cav nrog nws, hais tias: Qhov uas koj ua tim khawv yog dab tsi? Koj puas tau pom ib tug tim tswv? Yog vim li cas cov tim tswv ho tsis tshwm sim los rau peb pom? Saib seb tsis yog cov neeg no twb coj zoo ib yam li koj cov neeg thiab los?",
                "6": "Koj kuj hais tias, tsuas yog peb hloov siab lees txim xwb tsis li ntawd ces peb yuav piam sij. Ua li cas koj ho paub tau peb tej kev xav thiab tej uas peb lub siab xav ua? Ua li cas koj ho paub tias peb muaj tej yam uas peb yuav tsum hloov siab lees txim? Ua li cas koj ho paub tau tias peb tsis yog ib co neeg ncaj ncees? Saib seb, peb tau tsim tej chaw dawb huv, thiab peb twb sau peb tus kheej ua ke tuaj teev tiam Vajtswv. Peb yeej ntseeg tias Vajtswv yuav cawm neeg txhua tus.",
                "7": "Nim no Aloos hais rau nws tias: Koj puas ntseeg tias Vajtswv Leej Tub yuav los txhiv tib neeg dim ntawm lawv tej kev txhaum?",
                "8": "Thiab tus txiv neej hais rau nws tias: Peb tsis ntseeg hais tias koj paub tej yam zoo li ntawd. Peb tsis ntseeg tej kab li kev cai ruam no. Peb tsis ntseeg tias koj paub txog tej uas yuav muaj los, thiab peb tsis ntseeg tias koj cov yawg koob thiab peb cov yawg koob paub ntsig txog tej uas lawv tau hais, txog tej uas yuav muaj los.",
                "9": "Nim no Aloos pib nthuav cov vaj lug kub rau lawv ntsig txog Khetos txoj kev los, thiab ntsig txog cov neeg tuag txoj kev sawv rov los, thiab hais tias yuav tsis muaj kev txhiv dim rau tib neeg tsuas yog los ntawm Khetos txoj kev tuag thiab kev txom nyem, thiab txoj kev theej txhoj los ntawm nws cov ntshav.",
                "10": "Thiab tau muaj tias thaum nws pib piav tej yam no rau lawv lawv npau taws rau nws, thiab pib thuam nws; thiab lawv tsis kam mloog tej lus uas nws hais.",
                "11": "Yog li ntawd, thaum nws pom tias lawv tsis kam mloog nws tej lus, nws tawm ntawm lawv lub tsev teev ntuj, thiab los rau ib lub zos uas hu ua Anais-Athais, thiab nyob ntawm qhov chaw ntawd nws pom Mulaukhais tab tom qhuab qhia txoj lus rau lawv; thiab Eemas thiab nws cov kwv tij thiab. Thiab lawv sib cam nrog coob leej txog txoj lus.",
                "12": "Thiab tau muaj tias lawv pom tias cov neeg ua lawv lub siab tawv qhawv, yog li ntawd lawv thiaj tau tawm thiab los rau hauv thaj av Midaunais. Thiab lawv tshaj tawm txoj lus rau coob leej, thiab tsawg tus thiaj ntseeg tej lus uas lawv qhia.",
                "13": "Tiam sis, Aloos thiab ib txhia ntawm nws cov kwv tij raug txhom thiab tso rau hauv lub tsev kaw, thiab lawv cov uas seem tau khiav tawm ntawm thaj av Midaunais mus rau tej thaj tsam ib puag ncig.",
                "14": "Thiab cov uas raug tso rau hauv lub tsev kaw raug kev txom nyem ntau yam, thiab Lamaunais thiab Amoos nkawd txhais tes tau tso lawv dim, thiab pub zaub mov rau lawv noj thiab muab tsoos tsho rau lawv hnav.",
                "15": "Thiab lawv rov tawm mus tshaj tawm txoj lus dua, thiab tau muab lawv tso dim ntawm lub tsev kaw thawj zaug xws li no; thiab lawv raug txom nyem xws li no.",
                "16": "Thiab lawv tawm mus rau txhua qhov chaw uas tus Tswv tus Ntsuj Plig coj lawv, mus tshaj tawm Vajtswv txoj lus nyob hauv cov neeg Amalej txhua lub tsev teev ntuj, los sis nyob hauv cov Neeg Lamas txhua qhov chaw sib sau ua ke uas cia rau lawv nkag mus haud.",
                "17": "Thiab tau muaj tias tus Tswv pib foom koob hmoov rau lawv, lawv thiaj coj tau coob leej los paub txog qhov tseeb; muaj tseeb tiag, lawv qhia tau coob leej kom paub txog lawv tej kev txhaum, thiab txog tej kab lis kev cai ntawm lawv cov yawg koob, uas tsis yog.",
                "18": "Thiab tau muaj tias Amoos thiab Lamaunais rov qab ntawm thaj av Midaunais mus rau thaj av Ixama-ees, uas yog thaj av ntawm lawv qub txeeg qub teg.",
                "19": "Thiab vaj ntxwv Lamaunais tsis kam cia Amoos ua hauj lwm rau nws, los sis ua nws tus tub qhe.",
                "20": "Tiam sis nws hais kom cov neeg tsim tej tsev sab laj nyob hauv thaj av Ixama-ees; thiab nws hais tso cai rau nws cov neeg, los sis cov neeg uas nws kav, kom lawv sib sau tuaj ua ke.",
                "21": "Thiab nws zoo siab rau lawv, thiab nws qhia ntau yam rau lawv. Thiab nws kuj tshaj tawm rau lawv tias lawv yog ib co neeg uas nws kav, thiab lawv yog ib co neeg nyob ywj siab, hais tias lawv twb dim ntawm tej kev nruj tsiv ntawm tus vaj ntxwv, uas yog nws txiv; vim tias nws txiv tau pub rau nws kav cov neeg uas nyob hauv thaj av Ixama-ees, thiab nyob hauv tag nrho thaj av ib puag ncig.",
                "22": "Thiab nws kuj tshaj tawm rau lawv tias lawv yuav muaj kev ywj pheej teev tiam tus Tswv lawv tus Vajtswv raws li lawv lub siab nyiam, nyob txhua qhov chaw uas lawv nyob, yog tias nyob hauv thaj av uas vaj ntxwv Lamaunais kav.",
                "23": "Thiab Amoos tau qhuab qhia rau vaj ntxwv Lamaunais cov neeg; thiab tau muaj tias nws qhia lawv txhua yam ntsig txog kev ncaj ncees. Thiab nws ntuas lawv txhua hnub, rau siab ntso tag nrho; thiab lawv mloog nws txoj lus, thiab lawv kub siab lug coj Vajtswv tej lus txib."
            },
            "22": {
                "1": "Nim no, thaum Amoos tseem tab tom qhia Lamaunais cov neeg tsis tu ncua zoo li no, peb yuav tig rov mus hais txog Aloos thiab nws cov kwv tij; vim tom qab thaum nws ncaim ntawm thaj av Midaunais mus lawm, tus Ntsuj Plig coj nws mus rau tom thaj av Nifais, twb mus rau tom tus vaj ntxwv lub tsev, tus uas kav tag nrho thaj av tsuas yog tshuav thaj av Ixama-ees xwb; thiab nws yog Lamaunais txiv.",
                "2": "Thiab tau muaj tias Aloos tau mus ntsib tus vaj ntxwv nyob rau hauv nws lub tsev, thiab nws khoov rau ntawm tus vaj ntxwv xub ntiag, thiab hais rau nws tias: Saib seb, auj vaj ntxwv, peb yog Amoos cov kwv tij, cov uas koj tau tso tawm hauv lub tsev kaw los.",
                "3": "Thiab nim no, auj vaj ntxwv, yog koj yuav tseg peb txoj sia, peb yuav ua koj cov tub qhe. Thiab tus vaj ntxwv hais rau lawv tias: Cia li sawv, vim kuv yuav pub nej txoj sia rau nej, thiab kuv yuav tsis cia nej ua kuv cov tub qhe; tiam sis kuv yuav hais kom nej qhia kuv; vim ua rau kuv nyuaj siab me ntsis rau qhov nej tus tij laug Amoos tej lus uas siab dawb thiab tseem ceeb heev; thiab kuv xav paub tias yog vim li cas nws ho tsis tawm ntawm Midaunais nrog nej tuaj.",
                "4": "Thiab Aloos hais rau tus vaj ntxwv tias: Saib seb, tus Tswv tus Ntsuj Plig tau hu nws mus lwm txoj kev lawm; nws tau mus rau tom thaj av Ixama-ees, mus qhia Lamaunais cov neeg.",
                "5": "Nim no tus vaj ntxwv hais rau lawv tias: Qhov uas koj tau hais txog tus Tswv tus Ntsuj Plig yog dab tsi? Saib seb, qhov no yog qhov uas ua rau kuv nyuaj siab.",
                "6": "Thiab ntxiv, qhov uas Amoos hais tias—Yog koj yuav hloov siab lees txim ces yuav cawm koj dim, thiab yog koj tsis kam hloov siab lees txim, koj yuav raug ntiab tawm thaum txog hnub kawg—yog dab tsi?",
                "7": "Thiab Aloos teb nws thiab hais rau nws tias: Koj puas ntseeg tias muaj ib tug Vajtswv? Thiab tus vaj ntxwv hais tias: Kuv paub tias cov neeg Amalej hais tias muaj ib tug Vajtswv, thiab kuv tau pub rau lawv cia lawv ua tej chaw dawb huv, xwv kom lawv yuav sib sau ua ke tuaj teev tiam nws. Thiab nim no yog koj hais tias muaj ib tug Vajtswv, saib seb kuv yuav ntseeg.",
                "8": "Thiab nim no thaum Aloos hnov li no, nws lub siab pib zoo siab, thiab nws hais tias: Saib seb, tseeb tiag ib yam li koj muaj sia nyob, auj vaj ntxwv es, yeej muaj ib tug Vajtswv.",
                "9": "Thiab tus vaj ntxwv hais tias: Vajtswv puas yog tus Ntsuj Plig uas Muaj Hwj Chim uas coj peb cov yawg koob tawm ntawm thaj av Yeluxalees?",
                "10": "Thiab Aloos hais rau nws tias: Yog, nws yog tus Ntsuj Plig uas Muaj Hwj Chim ntawd, thiab nws tsim txhua yam nyob saum ntuj ceeb tsheej thiab hauv ntiaj teb. Koj puas ntseeg qhov no?",
                "11": "Thiab nws hais tias: Muaj tseeb tiag, kuv ntseeg tias tus Ntsuj Plig uas Muaj Hwj Chim yog tus tsim txhua yam, thiab kuv thov kom koj qhia kuv txog txhua yam no, thiab kuv yuav ntseeg koj tej lus.",
                "12": "Thiab tau muaj tias thaum Aloos pom tias tus vaj ntxwv yuav ntseeg nws tej lus, nws pib qhia txij li thaum tsim Adas los, thiab nws nyeem tej vaj lug kub rau tus vaj ntxwv—hais tias Vajtswv tsim tib neeg raws li nws tus yam ntxwv, thiab hais tias Vajtswv muab tej lus txib rau nws, thiab hais tias vim yog kev ua txhaum, tib neeg thiaj li poob.",
                "13": "Thiab Aloos piav meej txog cov vaj lug kub txij li thaum tsim Adas los rau nws, qhia txog tib neeg txoj kev poob rau nws, thiab lawv txoj kev nyiam sab cev nqaij daim tawv thiab txoj hau kev txhiv dim, uas Vajtswv tau npaj txij thaum ntuj tsim teb raug los, los ntawm Khetos, rau txhua leej txhua tus uas yuav ntseeg nws lub npe.",
                "14": "Thiab vim tib neeg tau poob nws thiaj tsis tsim nyog tau ib yam dab tsi los ntawm nws tus kheej; tiam sis Khetos tej kev nyuaj siab thiab txoj kev tuag theej rau lawv tej kev txhaum, los ntawm kev ntseeg thiab kev hloov siab lees txim, thiab li ntawd; thiab piav hais tias Khetos ua rau kev tuag tej hlua tu, xwv kom lub qhov ntxa thiaj tsis muaj yeej, thiab xwv kom tej kev cia siab tias yuav txais yeeb koob yuav kov yeej qhov uas kev tuag muaj kuab heev; thiab Aloos piav meej txog tag nrho tej yam no rau tus vaj ntxwv.",
                "15": "Thiab tau muaj tias tom qab Aloos tau piav meej txog tej yam no rau nws, tus vaj ntxwv hais tias: Kuv yuav ua li cas es kuv thiaj tau txoj sia nyob mus ib txhis uas koj tau hais no? Muaj tseeb tiag, kuv yuav ua li cas kom kuv yug los ntawm Vajtswv, thiab muab tus ntsuj plig phem no rho tawm hauv kuv lub siab mus, thiab txais yuav nws tus Ntsuj Plig, xwv kom kuv yuav muaj kev xyiv fab puv npo, xwv kom kuv thiaj tsis raug ntiab tawm thaum txog hnub kawg? Nws hais tias, saib seb, kuv yuav muab txhua yam uas kuv muaj tso pov tseg, muaj tseeb tiag, kuv yuav tso kuv txoj kev kav teb chaws, xwv kom kuv yuav tau txais txoj kev xyiv fab heev no.",
                "16": "Tiam sis Aloos hais rau nws tias: Yog koj xav tau qhov no, yog koj yuav pe Vajtswv, muaj tseeb tiag, yog koj yuav hloov siab lees txim rau tag nrho koj tej kev txhaum, thiab yuav pe Vajtswv, thiab hu txog nws lub npe nrog kev ntseeg, ntseeg tias koj yuav tau txais, ces koj yeej yuav tau txais txoj kev cia siab uas koj xav tau.",
                "17": "Thiab tau muaj tias thaum Aloos hais tej lus no tas lawm, tus vaj ntxwv txhos caug ntua pe tus Tswv; muaj tseeb tiag, nws twb pw pua lua rau hauv av, thiab qw nrov kawg nkaus, hais tias:",
                "18": "Auj Vajtswv es, Aloos tau qhia rau kuv tias muaj ib tug Vajtswv; thiab yog muaj ib tug Vajtswv, thiab yog koj yog Vajtswv, thov koj ua koj tus kheej rau kuv paub, thiab kuv yuav tso tag nrho kuv tej kev txhaum tseg los paub koj, thiab xwv kom kuv yuav sawv hauv qhov tuag rov qab los, thiab txais kev cawm dim thaum txog hnub kawg. Thiab nim no thaum tus vaj ntxwv hais tej lus no tas, nws vau hlo zoo li nws tuag lawm.",
                "19": "Thiab tau muaj tias nws cov tub qhe khiav mus thiab qhia rau niam vaj ntxwv txhua yam uas tau tshwm sim rau tus vaj ntxwv. Thiab nws tuaj rau ntawm tus vaj ntxwv; thiab thaum nws pom tus vaj ntxwv pw zoo li nws twb tuag lawm, thiab pom Aloos thiab nws cov kwv tij sawv ntsug zoo li lawv yog cov uas ua rau tus vaj ntxwv vau, nws npau taws rau lawv, thiab txib kom nws cov tub qhe, los sis tus vaj ntxwv cov tub qhe, txhom lawv thiab muab lawv tua.",
                "20": "Nim no cov tub qhe twb pom qhov uas ua rau tus vaj ntxwv vau, yog li ntawd lawv tsis kam xuab lawv tes ntsiab nthos Aloos thiab nws cov kwv tij; thiab lawv thov niam vaj ntxwv hais tias: Vim li cas koj ho txib kom peb tua cov neeg no, thaum twb pom tias lawv ib tug xwb twb muaj zog tshaj tag nrho peb sawv daws? Yog li ntawd peb yeej yuav vau rau lawv xwb.",
                "21": "Nim no thaum niam vaj ntxwv pom cov tub qhe txoj kev ntshai nws kuj pib ntshai heev kawg nkaus li, ntshai tias tsam muaj kev phem los rau nws. Thiab nws txib nws cov tub qhe kom lawv mus thiab hu cov neeg, xwv kom lawv yuav tua Aloos thiab nws cov kwv tij.",
                "22": "Nim no thaum Aloos pom niam vaj ntxwv txoj kev txiav txim siab, vim nws paub txoj kev tawv ntawm cov neeg lub siab, ntshai tias tsam ib co neeg coob coob lawv yuav sib sau tuaj ua ke, thiab yuav muaj ib txoj kev sib cav sib ceg loj thiab ib txoj kev kub ntxhov nyob hauv lawv; yog li ntawd nws thiaj cev nws txhais tes mus thiab tsa tus vaj ntxwv sawv hauv av los, thiab hais rau nws tias: Cia li sawv. Thiab tus vaj ntxwv sawv ntseg ntsees, thiab rov qab tau nws lub zog.",
                "23": "Nim no tau ua qhov no nyob ntawm niam vaj ntxwv thiab ntau tus tub qhe xub ntiag. Thiab thaum lawv pom qhov no lawv xav tsis thoob li, thiab pib ntshai. Thiab tus vaj ntxwv sawv txav zog los, thiab pib qhuab qhia rau lawv. Thiab nws tau qhuab qhia rau lawv, ua rau tag nrho nws tsev neeg hloov siab los ntseeg tus Tswv.",
                "24": "Nim no tau muaj ib pab neeg coob coob sib sau tuaj ua ke vim yog niam vaj ntxwv lo lus txib, thiab pib muaj tej kev yws yws hnyav heev nyob hauv lawv vim yog Aloos thiab nws cov kwv tij.",
                "25": "Tiam sis tus vaj ntxwv sawv txav zog los rau hauv lawv thiab qhuab qhia rau lawv. Thiab daws tau lawv txoj kev chim rau Aloos thiab cov uas nrog nws.",
                "26": "Thiab tau muaj tias thaum tus vaj ntxwv pom tias twb daws tau cov neeg txoj kev chim, nws hais kom Aloos thiab nws cov kwv tij los sawv nyob hauv nruab nrab ntawm cov neeg coob coob, thiab kom lawv tshaj tawm txoj lus rau lawv.",
                "27": "Thiab tau muaj tias tus vaj ntxwv tau xa ib zaj lus tshaj tawm mus thoob plaws rau tag nrho thaj av, rau tag nrho nws cov neeg uas nyob thoob plaws hauv nws thaj av, cov uas nyob thoob plaws tej thaj tsam ib puag ncig, uas nyob npuab kiag ntawm tus dej hiav txwv, nyob rau sab hnub tuaj thiab sab hnub poob, uas muaj ib leej hav zoov nqaim kem ntawm tag nrho nws thaj av thiab thaj av Xalahelas, leej hav zoov uas nyob txij li ntawm tus dej hiav txwv sab hnub tuaj mus rau tus dej hiav txwv sab hnub poob, thiab nyob rau ib puag ncig ntawm tej ciam teb ntawm ntug dej hiav txwv, thiab tej ciam teb ntawm thaj hav zoov uas nyob sab qaum teb ze ntawm thaj av Xalahelas, dhau mus rau tej ciam teb ntawm Meethais, ze ntawm hauv dej ntawm tus dej Xidoos, uas ntws pem sab hnub tuaj mus rau sab hnub poob—thiab xws li no leej hav zoov uas nqaim kem cov Neeg Lamas thiab cov Neeg Nifais.",
                "28": "Nim no, cov Neeg Lamas uas tub nkeeg tshaj yog cov uas nyob hauv hav zoov, thiab nyob hauv tej tsev pheeb suab ntaub; thiab lawv nyob thoob plaws hauv hav zoov ntawm sab hnub poob, nyob hauv thaj av Nifais; muaj tseeb tiag, thiab kuj nyob rau sab hnub poob ntawm thaj av Xalahelas, nyob hauv tej ciam teb ntawm ntug dej hiav txwv, thiab nyob rau sab hnub poob hauv thaj av Nifais, nyob hauv qhov chaw ntawm lawv cov yawg koob thawj qhov qub txeeg qub teg, thiab yog li ntawd nyob raws ntug dej hiav txwv.",
                "29": "Thiab kuj muaj ntau tus Neeg Lamas nyob rau sab hnub tuaj ze ntug dej hiav txwv, qhov chaw uas cov Neeg Nifais tau caum lawv mus. Thiab xws li no cov Neeg Lamas nyob vij yuav luag thoob cov Neeg Nifais; txawm li ntawd los cov Neeg Nifais tau mus nyob thoob plaws sab pem toj ntawm thaj av uas nyob npuab thaj hav zoov, nyob pem hauv dej ntawm tus dej Xidoos, txij li sab hnub tuaj mus rau sab hnub poob, ib ncig ntawm tej ntug hav zoov; nyob rau sab qaum teb, mus txog ntua rau thaj av uas lawv muab hu ua Huaj Vam.",
                "30": "Thiab thaj av Huaj Vam nyob npuab rau thaj av uas lawv muab hu ua Quav Poj, vim thaj av Quav Poj nyob deb heev pem sab qaum teb uas ncav mus rau hauv thaj av uas tau muaj neeg nyob thiab tau raug puas tsuaj lawm, cov neeg uas peb tau hais txog lawv cov pob txha, uas cov neeg Xalahelas mus nrhiav tau, vim thaj av ntawd yog qhov chaw uas lawv xub tuaj txog.",
                "31": "Thiab lawv los ped los rau hauv hav zoov nram sab qab teb. Yog li ntawd thiaj muab thaj av pem sab qaum teb hu ua Quav Poj, thiab thaj av nram sab qab teb hu ua Huaj Vam, vim thaj av ntawd yog hav zoov uas muaj txhua yam tsiaj qus nyob, ib txhia ntawm cov tsiaj qus no yog los pem thaj av sab qaum teb los nrhiav noj.",
                "32": "Thiab nim no, rau ib tug neeg Nifais, txoj kev ntawm thaj av Huaj Vam mus rau thaj av Quav Poj, ntawm tus dej hiav txwv sab hnub tuaj mus rau tus dej hiav txwv sab hnub poob, tsuas deb li ib hnub thiab ib nrab ke xwb; thiab xws li no tej dej hiav txwv vij yuav luag tas thaj av Nifais thiab thaj av Xalahelas, thiab tsuas yog muaj ib thaj av nqaim txuas thaj av sab qaum teb thiab thaj av sab qab teb.",
                "33": "Thiab tau muaj tias cov Neeg Nifais tau nyob hauv thaj av Huaj Vam, twb txij ntawm tus dej hiav txwv sab hnub tuaj mus rau tus dej hiav txwv sab hnub poob, thiab xws li no vim los ntawm cov Neeg Nifais txoj kev txawj ntse, nrog lawv cov neeg zov nyas thiab lawv cov tub rog, lawv thaiv tau cov Neeg Lamas uas nyob rau sab qab teb, xwv kom lawv thiaj txeeb tsis tau thaj av uas nyob rau sab qaum teb ntxiv, xwv kom lawv thiaj tsis tuaj ri sua puv thaj av sab qaum teb.",
                "34": "Yog li ntawd cov Neeg Lamas tsis muaj peev xwm txeeb tau thaj av ntxiv tsuas yog thaj av Nifais xwb, thiab hav zoov uas nyob ib puag ncig. Nim no qhov no yog cov Neeg Nifais lub tswv yim—vim tias cov Neeg Lamas yog lawv ib co yeeb ncuab, lawv yuav tsis cia kom cov Neeg Lamas ua tau rau lawv txom nyem nyob txhua txhia sab, thiab xwv kom lawv yuav muaj ib lub teb chaws uas lawv tau khiav mus rau, raws li lawv siab xav.",
                "35": "Thiab nim no kuv, tom qab tau hais qhov no tas, yuav rov qab mus hais txog Amoos thiab Aloos, Oonaws thiab Heenais, thiab lawv cov kwv tij."
            },
            "23": {
                "1": "Saib seb, nim no tau muaj tias cov Neeg Lamas tus vaj ntxwv xa ib tsab xov mus rau tag nrho nws cov neeg tias, lawv yuav tsum tsis txhob xuas lawv tes ntsiab nthos Amoos, los sis Aloos, los sis Oonaws los sis Heenais, los sis ib tug ntawm lawv cov kwv tij uas yuav tawm mus tshaj tawm Vajtswv txoj lus, nyob hauv txhua qhov chaw uas lawv yuav mus, nyob hauv txhua qhov ntawm lawv thaj av.",
                "2": "Muaj tseeb tiag, nws xa ib txoj lus tshaj tawm mus rau hauv lawv, xwv kom lawv tsis txhob xuas lawv tes ntsiab nthos Amoos thiab nws cov kwv tij, muab lawv khi; thiab txhob nto qaub ncaug rau lawv, txhob ntaus lawv, txhob ntiab lawv tawm ntawm lawv tej tsev sab laj, txhob muab lawv nplawm; thiab kom lawv tsis txhob txawb pob zeb rau Amoos thiab nws cov kwv tij, tiam sis cia rau lawv nkag ywj siab mus rau hauv lawv tej tsev, thiab rau hauv lawv tej tuam tsev, thiab lawv tej chaw dawb huv.",
                "3": "Thiab xws li no xwv kom Amoos thiab nws cov kwv tij yuav muaj cuab kav tawm mus thiab tshaj tawm txoj lus raws li lawv siab nyiam, vim tus vaj ntxwv twb hloov siab los ntseeg tus Tswv, thiab tag nrho nws tsev neeg; yog li ntawd nws xa nws zaj lus tshaj tawm mus thoob plaws thaj av rau nws cov neeg, xwv kom txhob muaj kev cuam tshuam Vajtswv txoj lus, tiam sis xwv kom txoj lus yuav tawm mus thoob plaws rau tag nrho thaj av, xwv kom yuav ua rau nws cov neeg ntseeg tias lawv cov yawg koob tej kab lis kev cai yuam kev lawm, thiab xwv kom yuav ua rau lawv ntseeg tias lawv sawv daws puav leej yog kwv tij, thiab kom lawv yuav tsum tsis txhob tua neeg, los sis tsis txhob tua txeeb tej khoom, los sis tsis txhob ua tub sab, los sis tsis txhob deev luag poj luag txiv, los sis tsis txhob ua txhaum ib yam kev phem dab tsi li.",
                "4": "Thiab nim no tau muaj tias thaum tus vaj ntxwv tau xa zaj lus tshaj tawm no, Aloos thiab nws cov kwv tij tau tawm mus ntawm ib lub nroog mus rau ib lub nroog, thiab ntawm ib lub tsev teev tiam mus rau ib lub, thiab txhim tsa tej ceg koom txoos, thiab tsa cov pov thawj thiab cov xib hwb nyob thoob plaws thaj av hauv cov Neeg Lamas, los tshaj tawm thiab qhia Vajtswv txoj lus nyob hauv lawv; thiab xws li no lawv pib muaj kev vam meej heev.",
                "5": "Thiab lawv coj tau txhiab txhiab leej los paub txog tus Tswv, muaj tseeb tiag, coj tau txhiab txhiab leej los ntseeg cov Neeg Nifais tej kab lis kev cai; thiab cov Neeg Nifais tau qhia rau lawv txog cov ceev xwm txheej thiab tej kev qhia tej yuav muaj los yav tom ntej uas ib tug tau muab cev los rau ib tug txog rau lub sij hawm no.",
                "6": "Thiab tseeb npaum li tus Tswv muaj txoj sia nyob, yeej muaj tseeb tias tag nrho cov uas ntseeg, los sis tag nrho cov uas lawv coj tau los paub txog qhov tseeb, los ntawm Amoos thiab nws cov kwv tij txoj kev tshaj tawm, raws li lub txiaj ntsim txais tau kev tshwm sim thiab qhia tau tej yuav muaj los yav tom ntej, thiab Vajtswv lub hwj chim uas ua tej txuj ci tseem ceeb nyob hauv lawv—muaj tseeb tiag, kuv hais rau nej, ib yam li tus Tswv muaj txoj sia nyob, tag nrho cov Neeg Lamas uas los ntseeg lawv tej lus qhuab qhia, thiab tau hloov siab los ntseeg tus Tswv, twb tsis muaj ib tug uas ncaim mus li lawm.",
                "7": "Vim lawv tau hloov los ua ib co neeg ncaj ncees; lawv tau tso lawv tej cuab yeej ntawm kev ntxeev siab tseg, uas ua rau lawv tsis tawm tsam Vajtswv ntxiv lawm, thiab tsis tawm tsam lawv cov kwv tij ib tug twg.",
                "8": "Nim no, cov no yog lawv cov uas hloov siab los ntseeg tus Tswv:",
                "9": "Cov neeg ntawm cov Neeg Lamas uas nyob hauv thaj av Ixama-ees;",
                "10": "Thiab kuj yog cov neeg ntawm cov Neeg Lamas uas nyob hauv thaj av Midaunais;",
                "11": "Thiab kuj yog cov neeg ntawm cov Neeg Lamas uas nyob hauv lub nroog Nifais;",
                "12": "Thiab kuj yog cov neeg ntawm cov Neeg Lamas uas nyob hauv thaj av Sailos, thiab cov uas nyob hauv thaj av Seloos, thiab nyob hauv lub nroog Lemu-ees, thiab hauv lub nroog Sinailos.",
                "13": "Thiab nov yog lub npe ntawm cov Neeg Lamas uas hloov siab los ntseeg tus Tswv tej nroog ntawm cov Neeg Lamas uas tau hloov siab los ntseeg tus Tswv; thiab cov no yog cov uas tau tso lawv tej cuab yeej ntawm kev ntxeev siab tseg, muaj tseeb tiag, tag nrho lawv tej cuab yeej ua rog; thiab lawv tag nrho puav leej yog cov Neeg Lamas.",
                "14": "Thiab cov neeg Amalej tsis kam hloov siab los ntseeg, tsuas yog ib tug xwb; thiab cov neeg Amuloos los kuj zoo ib yam li ntawd; tiam sis lawv ua lawv lub siab tawv, thiab lawv kuj ua rau cov Neeg Lamas nyob hauv thaj av uas lawv nyob lub siab tawv, muaj tseeb tiag, thiab tag nrho lawv tej zos thiab lawv tej nroog.",
                "15": "Yog li ntawd, peb tau hais tag nrho tej lub npe ntawm cov Neeg Lamas uas lawv tau hloov siab lees txim thiab los paub txog qhov tseeb tej nroog, thiab tau hloov siab los ntseeg.",
                "16": "Thiab nim no tau muaj tias tus vaj ntxwv thiab cov uas tau hloov siab los ntseeg xav kom lawv muaj ib lub npe, xwv kom lawv thiaj yuav zoo txawv lawv cov kwv tij; yog li ntawd tus vaj ntxwv thiaj sab laj nrog Aloos thiab coob leej ntawm lawv cov pov thawj, ntsig txog lub npe uas lawv yuav ris, xwv kom lawv yuav txawv.",
                "17": "Thiab tau muaj tias lawv muab lawv lub npe hu ua cov Eethais-Nifais-Lihais; thiab lawv hu lub npe no thiab tsis hu ua cov Neeg Lamas ntxiv lawm.",
                "18": "Thiab lawv pib ua ib co neeg nquag heev; muaj tseeb tiag, thiab lawv ua zoo rau cov Neeg Nifais; yog li ntawd, lawv pib sib raug zoo nrog lawv, thiab Vajtswv txoj kev foom tsis zoo tsis nrog lawv mus ntxiv lawm."
            },
            "24": {
                "1": "Thiab tau muaj tias cov neeg Amalej thiab cov neeg Amuloos thiab cov Neeg Lamas cov uas nyob hauv thaj av Amuloos, thiab cov uas nyob hauv thaj av Helas, thiab cov uas nyob hauv thaj av Yeluxalees, thiab lub ntsiab yog li no, cov uas nyob hauv txhua thaj av ib puag ncig, cov uas tsis tau hloov siab los ntseeg thiab cov uas tsis tau ris lub npe Eethais-Nifais-Lihais, raug cov neeg Amalej thiab cov neeg Amuloos txhaub kom npau taws tawm tsam lawv cov kwv tij.",
                "2": "Thiab lawv txoj kev ntxub ntxaug iab heev rau lawv cov kwv tij, npaum li uas ua rau lawv pib ntxeev siab rau lawv tus vaj ntxwv, ua rau lawv tsis xav kom nws ua lawv tus vaj ntxwv; yog li ntawd, lawv thiaj nqa cuab yeej ua rog tawm tsam cov neeg Eethais-Nifais-Lihais.",
                "3": "Nim no tus vaj ntxwv tau muab lub nceeg vaj rau nws tus tub kav, thiab nws muab nws tus tub lub npe hu ua Eethais-Nifais-Lihais.",
                "4": "Thiab tus vaj ntxwv tuag nyob rau tib xyoos thaum uas cov Neeg Lamas pib npaj ua rog tawm tsam Vajtswv cov neeg.",
                "5": "Nim no thaum Amoos thiab nws cov kwv tij thiab tag nrho cov uas tuaj nrog nws pom cov Neeg Lamas tej kev npaj ua kom lawv cov kwv tij puas tsuaj, lawv tawm tuaj rau ntawm thaj av Midias, thiab nyob rau qhov chaw ntawd Amoos sib ntsib nrog tag nrho nws cov kwv tij; thiab tawm ntawm qhov chaw ntawd lawv mus rau tom thaj av Ixama-ees xwv kom lawv yuav muaj ib lub rooj sab laj nrog Lamaunais thiab nrog nws tus kwv Eethais-Nifais-Lihais, saib lawv yuav ua li cas tiv thaiv lawv tus kheej tawm tsam cov Neeg Lamas.",
                "6": "Nim no ntawm cov uas tau hloov siab los ntseeg tus Tswv tsis muaj leej twg yuav kam nqa cuab yeej ua rog tawm tsam lawv cov kwv tij; tsis kam ua li ntawd, lawv twb tsis kam npaj dab tsi hlo li rau kev ua rog; muaj tseeb tiag, thiab lawv tus vaj ntxwv los kuj txib kom lawv tsis txhob nqa cuab yeej ua rog tawm tsam lawv cov kwv tij.",
                "7": "Nim no, cov no yog cov lus uas nws hais rau cov neeg ntsig txog qhov teeb meem ntawd: Kuv ua kuv tus Vajtswv tsaug, kuv cov neeg uas kuv hlub, vim peb tus Vajtswv uas muaj hwj chim muaj lub siab zoo xa peb cov kwv tij no, uas yog cov Neeg Nifais, tuaj rau peb tuaj qhuab qhia rau peb, thiab ua rau peb paub txog tej kab lis kev cai phem ntawm peb cov yawg koob.",
                "8": "Thiab saib seb, kuv ua peb tus Vajtswv uas muaj hwj chim tsaug uas nws tau muab ib feem ntawm nws tus Ntsuj Plig rau peb ua kom peb lub siab muag, uas ua rau peb pib sib raug zoo nrog cov kwv tij no, uas yog cov Neeg Nifais.",
                "9": "Thiab saib seb, kuv kuj ua kuv tus Vajtswv tsaug, vim los ntawm txoj kev pib sib raug zoo no peb thiaj paub txog peb tej kev txhaum, thiab txog ntau yam kev tua neeg uas peb tau ua.",
                "10": "Thiab kuv kuj ua kuv tus Vajtswv tsaug, muaj tseeb tiag, kuv tus Vajtswv uas muaj hwj chim, vim nws tau pub rau peb xwv kom peb yuav hloov siab lees txim rau tej yam no, thiab vim nws kuj tau zam txim rau peb tej kev txhaum thiab kev tua neeg ntau uas peb tau ua, thiab tau tshem peb lub txim tawm hauv peb lub siab mus, los ntawm tej yam zoo uas nws Leej Tub ua.",
                "11": "Thiab nim no saib seb, kuv cov kwv tij es, vim peb yuav tsum ua txhua yam uas peb muaj peev xwm ua (vim peb yog cov uas yuam kev loj tshaj plaws ntawm tag nrho noob neej) los hloov siab lees txim rau tag nrho peb tej kev txhaum thiab kev tua neeg ntau uas peb tau ua, thiab los ua kom Vajtswv tshem tej kev txhaum ntawd tawm hauv peb lub siab mus, vim peb yuav tsum ua txhua yam uas peb muaj peev xwm ua los hloov siab lees txim txaus nkaus rau Vajtswv xwb nws thiaj yuav tshem peb tej kev tsuas mus—",
                "12": "Nim no, kuv cov kwv tij uas kuv hlub kawg nkaus, vim Vajtswv twb tshem peb tej kev tsuas mus lawm, thiab peb cov ntaj twb ci heev, yog li ntawd cia peb tsis txhob tsuas peb cov ntaj ntxiv nrog peb cov kwv tij cov ntshav.",
                "13": "Saib seb, kuv hais rau nej tias, Txhob ua li ntawd, cia peb ceev peb cov ntaj xwv kom peb cov ntaj tsis txhob tsuas nrog peb cov kwv tij cov ntshav; vim yog tias peb rov tsuas peb cov ntaj dua, tej zaum yuav tsis muaj peev xwm ntxuav kom peb cov ntaj rov ci dua los ntawm peb tus Vajtswv uas muaj hwj chim Leej Tub cov ntshav, uas yuav nrog rau txoj kev theej txhoj ntawm peb tej kev txhaum.",
                "14": "Thiab Vajtswv tus uas muaj hwj chim tau muaj kev hlub tshua rau peb, thiab ua tej yam no rau peb paub xwv kom peb tsis txhob piam sij; muaj tseeb tiag, thiab nws tau ua tej yam no rau peb paub ua ntej, vim nws hlub peb cov ntsuj plig ib yam li nws hlub peb cov me nyuam; yog li ntawd, nrog nws txoj kev hlub tshua nws los xyuas peb los ntawm nws cov tim tswv, xwv kom yuav qhia tau rau peb thiab tej tiam neeg yav tom ntej paub txog txoj hau kev cawm seej.",
                "15": "Auj, peb tus Vajtswv txoj kev hlub tshua loj kawg nkaus! Thiab nim no saib seb, vim peb yuav tsum ua npaum li peb muaj peev xwm ua es thiaj tshem tau peb tej kev tsuas tawm ntawm peb mus, thiab ua tau rau peb cov ntaj ci, cia peb muab peb cov ntaj zais cia xwv kom yuav ceev tau peb cov ntaj ci, ua tim khawv rau peb tus Vajtswv thaum txog hnub kawg, los sis thaum hnub uas nws coj peb los sawv ntawm nws xub ntiag txiav txim rau peb, hais tias txij thaum nws faib nws txoj lus rau peb thiab ua rau peb thiaj li dawb huv peb twb tsis tau tsuas peb cov ntaj nyob hauv peb cov kwv tij cov ntshav.",
                "16": "Thiab nim no, kuv cov kwv tij, yog peb cov kwv tij nrhiav kev ua kom peb puas tsuaj, saib seb, peb yuav muab peb cov ntaj zais cia, muaj tseeb tiag, peb twb yuav muab peb cov ntaj faus tob cia rau hauv av, xwv kom yuav ceev tau peb cov ntaj ci, ua tim khawv thaum txog hnub kawg tias peb twb tsis tau siv peb cov ntaj; thiab yog tias peb cov kwv tij ua rau peb puas tsuaj, saib seb, peb yuav mus cuag peb tus Vajtswv thiab yuav txais kev cawm dim.",
                "17": "Thiab nim no tau muaj tias thaum tus vaj ntxwv tau xaus tej lus hais no, thiab tag nrho cov neeg sib sau tuaj ua ke, lawv nqa lawv cov ntaj, thiab tag nrho tej cuab yeej ua rog uas siv ua rau tib neeg ntshav nrog, thiab lawv muab tej cuab yeej ntawd faus tob rau hauv av.",
                "18": "Thiab lawv ua li no, vim raws li lawv xav qhov no yog kev ua tim khawv rau Vajtswv, thiab rau tib neeg, hais tias lawv yuav tsis siv cuab yeej ua rog ua rau tib neeg ntshav nrog ntxiv lawm; thiab lawv ua li no, lawv ua pov thawj thiab khi lus nrog Vajtswv, hais tias lawv xum tso lawv txoj sia tseg tshaj qhov uas ua rau lawv cov kwv tij ntshav nrog; thiab lawv xum muab pub rau ib tug kwv tij tshaj qhov uas txeeb ib yam dab tsi ntawm nws; thiab lawv xum siv lawv txhais tes ua hauj lwm kub siab lug tshaj qhov uas ua lub neej tub nkeeg.",
                "19": "Thiab yog li ntawd peb pom tias, thaum cov Neeg Lamas no los ntseeg thiab paub qhov tseeb, lawv nyob ruaj nrees, thiab xum raug kev txom nyem txawm tias yuav tuag kiag tshaj qhov uas yuav ua txhaum; thiab yog li no peb pom tias lawv faus lawv tej cuab yeej ntawm kev thaj yeeb, los sis lawv faus tej cuab yeej ua rog, kom muaj kev thaj yeeb.",
                "20": "Thiab tau muaj tias lawv cov kwv tij, cov Neeg Lamas, tau npaj ua rog, thiab tuaj rau pem thaj av Nifais nrog lub hom phiaj xav ua kom tus vaj ntxwv puas tsuaj, thiab muab lwm tus pauv nws qhov chaw los kav, thiab ua kom cov neeg Eethais-Nifais-Lihais puas tsuaj tawm ntawm thaj av mus.",
                "21": "Nim no thaum cov neeg pom tias cov Neeg Lamas tab tom tuaj tawm tsam lawv, lawv tawm mus ntsib cov Neeg Lamas, thiab pw pua lua rau hauv av rau ntawm lawv xub ntiag, thiab pib hu txog tus Tswv lub npe; thiab thaum lawv tab tom ua li no cov Neeg Lamas pib tawm tsam lawv, thiab pib xuas ntaj tua lawv.",
                "22": "Thiab yog li ntawd vim tsis muaj kev tiv thaiv, cov Neeg Lamas tua lawv tuag ib txhiab thiab tsib leeg; thiab peb paub tias lawv tau koob hmoov, vim lawv twb tau mus nrog lawv tus Vajtswv nyob.",
                "23": "Nim no thaum cov Neeg Lamas pom tias lawv cov kwv tij tsis khiav ntawm rab ntaj mus li, thiab lawv tsis tig mus rau sab xis los yog sab laug, tiam sis lawv cia li pw ntog thiab piam sij, thiab qhuas Vajtswv txawm tias tab tom raug piam sij los ntawm rab ntaj—",
                "24": "Nim no thaum cov Neeg Lamas pom li no lawv thiaj tsum tsis tua lawv lawm; thiab muaj coob leej uas ua rau lawv lub siab puv npo rau cov kwv tij uas tau tuag los ntawm rab ntaj, vim lawv hloov siab lees txim rau tej uas lawv tau ua.",
                "25": "Thiab tau muaj tias lawv muab lawv tej cuab yeej ua rog tso pov tseg, thiab lawv tsis kam nqa tej cuab yeej ntawd ntxiv, vim lawv tu siab rau tej kev tua neeg uas lawv tau ua; lawv pw ntog ib yam li lawv cov kwv tij, vam khom rau tej kev hlub tshua ntawm cov uas tsa ntaj tua lawv.",
                "26": "Thiab tau muaj tias nyob rau hnub ntawd muaj neeg los koom nrog Vajtswv cov neeg coob tshaj cov uas raug tua; thiab cov uas raug tua puav leej yog neeg ncaj ncees, yog li ntawd peb tsis muaj dab tsi txhawj tiam sis paub tias lawv twb txais kev cawm dim.",
                "27": "Thiab cov ua raug tua twb tsis muaj ib tug uas yog neeg phem; tiam sis coj tau coob tshaj ib txhiab leej los paub txog qhov tseeb; yog li no peb pom hais tias tus Tswv siv tej txoj kev ntau kom coj tau kev cawm seej los rau nws cov neeg.",
                "28": "Nim no feem coob ntawm cov Neeg Lamas uas tua lawv cov kwv tij tuag coob leej yog cov neeg Amalej thiab cov neeg Amuloos, cov uas feem coob yog raws li tus txheej txheem ntawm Nihos.",
                "29": "Nim no, ntawm cov uas los koom nrog tus Tswv cov neeg, tsis muaj ib tug uas yog neeg Amalej los sis neeg Amuloos, los sis tsis muaj cov uas yog tib txoj kev ntseeg li Nihos, tiam sis lawv yog kiag Lamas thiab Lemu-ees cov xeeb leej xeeb ntxwv.",
                "30": "Thiab xws li no peb paub meej hais tias, tom qab Vajtswv tus Ntsuj Plig tau ua rau ib co neeg pom kev ib zaug, thiab ua rau lawv paub ntau yam ntsig txog kev ncaj ncees, thiab tom qab ntawd lawv poob mus rau kev txhaum thiab kev ua txhaum, lawv yuav ua siab tawv dua li qub, thiab xws li no lawv lub neej yuav phem tshaj qhov uas yog lawv ib txwm tsis tau paub tej yam no dua li."
            },
            "25": {
                "1": "Thiab saib seb, nim no tau muaj tias cov Neeg Lamas ntawd npau taws heev ntxiv vim lawv tau tua lawv cov kwv tij; yog li ntawd lawv cog lus yuav ua pauj rau cov Neeg Nifais; thiab nyob rau lub sij hawm ntawd lawv tsum tsis tua cov neeg Eethais-Nifais-Lihais ntxiv lawm.",
                "2": "Tiam sis lawv coj lawv cov tub rog thiab mus rau hauv tej ciam teb ntawm thaj av Xalahelas, thiab tawm tsam cov neeg nyob hauv thaj av Amaunaihas, thiab ua rau lawv puas tsuaj.",
                "3": "Thiab tom qab ntawd, lawv muaj ntau npluav rog nrog cov Neeg Nifais, qhov uas lawv raug cov Neeg Nifais muab raws thiab muab tua.",
                "4": "Thiab ntawm cov Neeg Lamas uas raug tua, yuav luag tag nrho yog Amuloos cov tub ki thiab nws cov kwv tij, uas yog Nau-as cov pov thawj, thiab lawv raug tua los ntawm cov Neeg Nifais txhais tes;",
                "5": "Thiab cov tseem tshuav, tom qab lawv khiav mus rau hauv koog hav zoov sab hnub tuaj, thiab tom qab lawv siv hwj chim thiab txoj cai los caij tsuj cov Neeg Lamas, lawv ua rau cov Neeg Lamas coob leej raug hluav taws hlawv kom piam sij vim yog lawv txoj kev ntseeg—",
                "6": "Vim lawv coob leej, tom qab lawv raug kev txom nyem ntau thiab lawv cov kwv tij coob leej raug tua, pib raug txhaub kom nco txog tej lus uas Aloos thiab nws cov kwv tij tau tshaj tawm rau lawv nyob hauv lawv thaj av; yog li ntawd lawv pib tsis ntseeg tej kab lis kev cai ntawm lawv cov yawg koob, thiab pib los ntseeg tus Tswv, thiab ntseeg tias nws muab hwj chim loj rau cov Neeg Nifais; thiab yog li ntawd muaj lawv coob leej hloov siab los ntseeg nyob hauv hav zoov.",
                "7": "Thiab tau muaj tias cov thawj coj uas yog cov seem tshuav ntawm Amuloos cov me nyuam hais kom muab lawv tua tuag, muaj tseeb tiag, tag nrho cov uas ntseeg tej yam no.",
                "8": "Nim no txoj kev tua cov neeg ntseeg no txhaub lawv cov kwv tij coob leej kom lawv npau taws; thiab pib muaj kev sib cav sib ceg nyob hauv hav zoov; thiab cov Neeg Lamas pib caum Amuloos thiab nws cov kwv tij cov tub ki thiab pib muab lawv tua; thiab lawv khiav mus rau hauv koog hav zoov sab hnub tuaj.",
                "9": "Thiab saib seb niaj hnub no cov Neeg Lamas muab lawv caum. Xws li no tau muaj raws li Anpinadais tej lus, uas nws tau hais txog cov pov thawj cov tub ki uas tau ua rau nws raug hluav taws hlawv.",
                "10": "Vim nws hais rau lawv tias: Qhov uas nej ua rau kuv yog ib lub cim rau tej yam uas yuav muaj los.",
                "11": "Thiab nim no Anpinadais yog thawj tug uas raug hluav taws hlawv vim yog nws txoj kev ntseeg Vajtswv; nim no qhov uas nws hais yog txhais li no tias, muaj coob leej yuav raug hluav taws hlawv, ib yam li nws raug.",
                "12": "Thiab nws hais rau Nau-as cov pov thawj tias lawv cov tub ki yuav ua rau coob leej raug tua, ib yam li nws raug, thiab hais tias lawv yuav tawg khiav ri niab rau txhia qhov chaw thiab raug tua, twb zoo li ib tug yaj uas tsis muaj neeg yug yaj raug tej tsiaj qus raws thiab tua; thiab nim no saib seb, tej lus no twb muaj tseeb, vim lawv raug cov Neeg Lamas raws, thiab lawv raug caum, thiab lawv raug tua.",
                "13": "Thiab tau muaj tias thaum cov Neeg Lamas pom tias lawv kov tsis yeej cov Neeg Nifais lawv rov qab mus rau tom lawv thaj av; thiab lawv muaj coob leej los nyob rau hauv thaj av Ixama-ees thiab thaj av Nifais, thiab los koom rau Vajtswv cov neeg, uas yog cov neeg Eethais-Nifais-Lihais.",
                "14": "Thiab lawv kuj faus lawv tej cuab yeej ua rog, ib yam li lawv cov kwv tij tau ua, thiab lawv pib ua ib co neeg ncaj ncees; thiab lawv taug mus raws tus Tswv tej kev, thiab mob siab ua raws li nws tej lus txib thiab nws tej kev cai.",
                "15": "Muaj tseeb tiag, thiab lawv coj Mauxes txoj kev cai; vim tsim nyog uas lawv tseem yuav coj Mauxes txoj kev cai, vim tseem tsis tau muaj raws li txoj kev cai tag nrho. Txawm hais tias muaj Mauxes txoj kev cai los, lawv yeej tos ntsoov Khetos txoj kev los, vim lawv xav hais tias Mauxes txoj kev cai yog ib lub cim ntawm nws txoj kev los, vim lawv ntseeg tias lawv yuav tsum coj tej kev cai ntawm sab cev nqaij daim tawv kom txog rau thaum nws yuav tshwm sim los rau lawv.",
                "16": "Nim no lawv yeej tsis xav tias kev cawm seej yog los ntawm Mauxes txoj kev cai los; tiam sis Mauxes txoj kev cai pab kom lawv txoj kev ntseeg Khetos muaj zog; thiab xws li no lawv thiaj tseem muaj kev cia siab rau txoj kev cawm seej uas nyob mus ib txhis, los ntawm txoj kev ntseeg, thiab lawv vam khom rau lub txiaj ntsim qhia tau tej yuav muaj los yav tom ntej, uas qhia txog tej uas yuav muaj los.",
                "17": "Thiab nim no saib seb, Amoos, thiab Aloos, thiab Oonaws, thiab Heenais, thiab lawv cov kwv tij zoo siab heev, rau txoj kev vam meej uas lawv muaj nyob hauv cov Neeg Lamas, vim lawv pom tias tus Tswv tau pub rau lawv raws li lawv tej lus thov, thiab pom tias nws kuj tau ua rau lawv paub tseeb txog txhua nqe ntawm nws txoj lus."
            },
            "26": {
                "1": "Thiab nim no, cov no yog Amoos tej lus rau nws cov kwv tij, uas hais li no: Kuv cov kwv tij thiab kuv cov kwv npawg, saib seb kuv hais rau nej tias, yeej tsim nyog rau peb zoo siab heev; vim thaum peb pib nram thaj av Xalahelas tuaj peb puas xav txog hais tias Vajtswv yuav pub tej koob hmoov zoo npaum li no rau peb?",
                "2": "Thiab nim no, kuv nug hais tias, nws tau muab yam koob hmoov tseem ceeb dab tsi rau peb? Nej puas muaj cuab kav qhia tau?",
                "3": "Saib seb, kuv teb rau nej tias; peb cov kwv tij, cov Neeg Lamas, twb nyob hauv txoj kev tsaus ntuj, muaj tseeb tiag, twb nyob hauv lub qhov tob uas tsaus ntuj tshaj plaws, tiam sis saib seb, twb coj tau lawv pes tsawg leej los pom Vajtswv txoj kev kaj uas zoo kawg nkaus! Thiab qhov no yog qhov koob hmoov uas Vajtswv tau muab rau peb, hais tias peb yog cov cuab yeej nyob hauv Vajtswv txhais tes los ua txoj hauj lwm tseem ceeb no.",
                "4": "Saib seb, lawv txhiab txhiab leej zoo siab heev, thiab twb coj tau lawv txhiab txhiab leej los rau hauv Vajtswv pab yaj.",
                "5": "Saib seb, daim teb tau siav lawm, thiab nej tau koob hmoov, vim nej cev liag mus hlais, thiab siv nej lub zog mus sau, muaj tseeb tiag, nej ua hauj lwm tag nrho ib hnub ntev loo; thiab saib seb tej teg nplej uas nej sau los muaj ntau kawg! Thiab tus Tswv yuav muab lawv sau mus rau hauv txhab, xwv kom lawv thiaj tsis xiam mus.",
                "6": "Muaj tseeb tiag, lawv yuav tsis raug nthwv cua daj cua dub nplawm kom vau thaum txog hnub kawg; muaj tseeb tiag, thiab lawv yuav tsis raug tej khaub zig cua ntsawj kom tawg ri niab; tiam sis thaum nthwv cua daj cua dub los yuav muab lawv sau los ua ke rau hauv lawv qhov chaw, xwv kom nthwv cua daj cua dub tsis muaj peev xwm ntsawj mus txog lawv; muaj tseeb tiag, thiab lawv yuav tsis raug tej cua nyaum tshuab mus rau qhov twg los xij uas tus yeeb ncuab xav cab lawv mus.",
                "7": "Tiam sis saib seb, lawv nyob hauv tus Tswv ntawm kev sau qoob loo txhais tes, thiab lawv yog nws li; thiab nws yuav tsa lawv sawv thaum txog hnub kawg.",
                "8": "Cia li qhuas peb tus Vajtswv lub npe; cia peb hu nkauj qhuas nws, muaj tseeb tiag, cia peb ua tsaug rau nws lub npe dawb huv, vim nws ua ncaj ncees mus ib txhis.",
                "9": "Yog hais tias peb tsis tau tawm ntawm thaj av Xalahelas tuaj, cov kwv tij uas peb hlub no, cov uas hlub peb heev, yeej tseem yuav raug tsim txom nrog kev ntxub ntxaug tawm tsam peb, muaj tseeb tiag, thiab lawv kuj tseem yuav yog cov neeg qhua rau Vajtswv.",
                "10": "Thiab tau muaj tias thaum Amoos hais tej lus no tas lawm, nws tus tij laug Aloos cem nws, hais tias: Amoos, kuv ntshai tsam koj txoj kev xyiv fab ua rau koj khav theeb.",
                "11": "Tiam sis Amoos hais rau nws tias: Kuv twb tsis khav theeb txog kuv tus kheej lub zog, los sis txog kuv tus kheej lub tswv yim; tiam sis saib seb, kuv txoj kev xyiv fab twb puv npo, muaj tseeb tiag, kuv lub siab twb muaj kev xyiv fab puv nkaus, thiab kuv yuav zoo siab rau kuv tus Vajtswv.",
                "12": "Muaj tseeb tiag, kuv paub tias kuv tsis tseem ceeb dab tsi; hais txog kuv lub zog los kuv yeej tsis muaj zog; yog li ntawd kuv yuav tsis khav txog kuv tus kheej, tiam sis kuv yuav khav txog kuv tus Vajtswv, vim nrog nws lub zog kuv yeej muaj peev xwm ua tau txhua yam; muaj tseeb tiag, saib seb, peb tau ua ntau yam txuj ci tseem ceeb loj nyob hauv thaj av no, yog li ntawd peb yuav qhuas nws lub npe mus ib txhis.",
                "13": "Saib seb, nws twb tso peb cov kwv tij pes tsawg txhiab leej dim ntawm ntuj txiag teb tsaus tej kev mob nkeeg; thiab coj tau lawv los hu nkauj txog txoj kev hlub uas txhiv dim, thiab muaj li no los twb vim yog lub hwj chim ntawm nws txoj lus uas yog nyob hauv peb, yog li ntawd puas tsim nyog rau peb zoo siab heev?",
                "14": "Muaj tseeb tiag, tsim nyog rau peb qhuas nws mus ib txhis, vim nws yog tus Vajtswv uas Siab Tshaj Plaws, thiab tau tso peb cov kwv tij dim ntawm ntuj txiag teb tsaus tej saw hlau.",
                "15": "Muaj tseeb tiag, txoj kev tsaus ntuj thiab kev puas tsuaj uas kav ib txhis twb khaub zig lawv; tiam sis saib seb, nws twb coj lawv los rau hauv nws txoj kev kaj uas kav ib txhis, muaj tseeb tiag, los rau txoj kev cawm seej uas kav ib txhis; thiab nws txoj kev hlub uas loj tshaj txhua yam twb khaub zig lawv; muaj tseeb tiag, thiab peb twb yog cov cuab yeej nyob hauv nws txhais tes los ua txoj hauj lwm tseem ceeb thiab zoo kawg nkaus no.",
                "16": "Yog li ntawd, cia peb qhuas nws, muaj tseeb tiag, peb yuav qhuas tus Tswv; muaj tseeb tiag, peb yuav zoo siab kawg, vim peb txoj kev xyiv fab twb puv npo; muaj tseeb tiag, peb yuav qhuas peb tus Vajtswv mus ib txhis. Saib seb, leej twg yuav muaj peev xwm zoo siab ntau dhau lawm rau tus Tswv? Muaj tseeb tiag, leej twg yuav muaj cuab kav hais ntau dhau lawm txog nws lub hwj chim loj, thiab txog nws txoj kev hlub tshua, thiab txog nws txoj kev ua siab ntev nyiaj rau noob neej? Saib seb, kuv hais rau nej tias, kuv twb tsis muaj peev xwm hais tau feem uas me tshaj plaws hauv kuv lub siab.",
                "17": "Leej twg yuav xav txog hais tias peb tus Vajtswv yuav muaj kev hlub tshua ua luaj es nws thiaj pab tshem peb dim ntawm peb txoj kev ua phem, ua txhaum, thiab ua vuab tsuab?",
                "18": "Saib seb, peb tau tawm mus nrog txoj kev npau taws, nrog tej kev hawv uas phem hais tias yuav ua kom nws lub koom txoos puas tsuaj.",
                "19": "Auj yog li ntawd, vim li cas nws ho tsis muab peb tso rau txoj kev puas tsuaj uas phem kawg nkaus, muaj tseeb tiag, vim li cas nws ho tsis cia rab ntaj ntawm nws txoj kev txim lij hlais peb, thiab phua txim rau peb rau txoj kev nyuaj siab mus ib txhis?",
                "20": "Auj, thaum xav txog qhov ntawd xwb, kuv tus ntsuj plig twb yuav ya khiav mus. Saib seb, nws twb tsis siv nws txoj kev txim lij rau peb, tiam sis nrog nws txoj kev hlub tshua heev nws tau coj peb los hla dhau tus kwj tob tob ntawm kev tuag thiab kev nyuaj siab uas kav ib txhis ntawd, xwv kom peb cov ntsuj plig thiaj tau kev cawm seej.",
                "21": "Thiab nim no saib seb, kuv cov kwv tij, puas muaj ib tug neeg ntawm sab cev nqaij daim tawv paub tej yam no? Kuv hais rau nej tias, yeej tsis muaj leej twg paub tej yam no, tsuas yog cov uas hloov siab lees txim xwb.",
                "22": "Muaj tseeb tiag, tus uas hloov siab lees txim thiab muab siab rau ntseeg, thiab ua tej yam zoo, thiab thov Vajtswv tsis tu ncua mus li—rau cov uas zoo li no thiaj cia kom paub txog tej txuj ci uas neeg tsis paub txog Vajtswv; muaj tseeb tiag, rau cov uas zoo li no thiaj yuav cia kom lawv ua tshwm sim tej uas tsis tau ua tshwm sim dua; muaj tseeb tiag, thiab rau cov uas zoo li no yuav cia kom coj tau txhiab txhiab leej los rau txoj kev hloov siab lees txim, ib yam li twb tau cia rau peb coj tau peb cov kwv tij no los rau txoj kev hloov siab lees txim.",
                "23": "Nim no nej puas nco qab, kuv cov kwv tij, hais tias peb hais rau peb cov kwv tij nyob hauv thaj av Xalahelas tias, peb mus rau pem thaj av Nifais, mus qhuab qhia rau peb cov kwv tij, uas yog cov Neeg Lamas, thiab lawv luag thuam peb?",
                "24": "Vim lawv hais rau peb tias: Nej xav hais tias nej muaj peev xwm coj tau cov Neeg Lamas los paub qhov tseeb no los? Nej xav hais tias nej muaj peev xwm ua rau cov Neeg Lamas ntseeg txog qhov uas lawv cov yawg koob tej kab lis kev cai yuam kev, thaum lawv yog ib co neeg tawv ncauj npaum li ntawd; cov neeg uas muaj lub siab nyiam ua kom nqaij ntuag ntshav nrog; cov neeg uas ua lawv lub neej ua phem tshaj plaws; cov neeg uas lawv tej kev yog zoo li ib tug neeg ua txhaum tej kev txij thaum chiv keeb los? Nim no kuv cov kwv tij, nej nco qab tias lawv hais tej lus no.",
                "25": "Thiab lawv hais ntxiv tias: Cia peb nqa cuab yeej tawm tsam lawv, xwv kom peb ua rau lawv thiab lawv tej kev ua phem puas tsuaj tawm ntawm thaj av mus, tsam lawv ho kov yeej peb thiab ua rau peb puas tsuaj.",
                "26": "Tiam sis saib seb, kuv cov kwv tij uas kuv hlub, peb tuaj rau hauv hav zoov tsis yog nrog lub hom phiaj ua kom peb cov kwv tij puas tsuaj, tiam sis nrog lub hom phiaj tias tej zaum peb yuav cawm tau lawv ib txhia dim.",
                "27": "Nim no thaum peb nyuaj siab, thiab peb yuav luag tig rov qab, saib seb, tus Tswv twb nplij peb lub siab, thiab hais tias: Cia li mus rau hauv nej cov kwv tij, cov Neeg Lamas, thiab ua siab ntev nyiaj nej tej kev txom nyem, thiab kuv yuav pub kom nej ua tau li nej siab xav.",
                "28": "Thiab nim no, peb tau tuaj, thiab tau nyob hauv lawv; thiab peb tau ua siab ntev nyiaj peb tej kev nyuaj siab, thiab peb tau nyiaj txhua yam kev txom nyem; muaj tseeb tiag, peb tau mus ntawm ib lub tsev rau ib lub tsev, tso siab rau neeg ntiaj teb tej kev hlub tshua—tsis yog tso siab rau neeg ntiaj teb tej kev hlub tshua xwb tiam sis rau Vajtswv tej kev hlub tshua.",
                "29": "Thiab peb tau nkag mus rau hauv lawv tej tsev thiab tau qhia lawv, thiab peb tau qhia lawv nyob hauv lawv tej kev; muaj tseeb tiag, thiab peb tau qhia lawv nyob saum lawv tej pov roob; thiab peb kuj tau nkag mus rau hauv lawv tej tuam tsev thiab lawv tej tsev sab laj thiab qhia lawv; thiab lawv tau ntiab peb tawm, thiab thuam peb, thiab nto qaub ncaug rau peb, thiab xuas ncuav pias rau peb tej plhu; thiab lawv tau xuas pob zeb ntaus peb, thiab txhom peb thiab xuas tej hlua khov khov khi peb, thiab muab peb tso rau hauv lub tsev kaw; thiab yog los ntawm Vajtswv lub hwj chim thiab lub tswv yim peb thiaj li dim dua.",
                "30": "Thiab peb tau raug txhua yam kev txom nyem, thiab txhua yam no, xwv kom tej zaum los ntawm tej yam peb ua peb yuav cawm tau ib tug neeg dim; thiab peb xav hais tias tej zaum peb txoj kev xyiv fab yuav puv npo yog hais tias los ntawm tej yam peb ua peb yuav cawm tau ib txhia.",
                "31": "Nim no saib seb, peb twb muaj peev xwm ntsia thiab pom tej kev tawg paj txi txiv ntawm peb tej kev khwv; thiab tej kev tawg paj txi txiv ntawd puas yog tsawg? Kuv hais rau nej tias, Tsis tsawg, lawv yeej coob heev; muaj tseeb tiag, thiab peb yeej pom tau lawv txoj kev ntseeg tiag tiag, vim yog lawv txoj kev hlub uas muaj rau lawv cov kwv tij thiab rau peb.",
                "32": "Vim saib seb, lawv xum tso lawv txoj sia tshaj qhov uas txo lawv tus yeeb ncuab txoj sia; thiab lawv twb muab lawv tej cuab yeej ua rog faus cia tob rau hauv av, vim yog lawv txoj kev hlub uas lawv muaj rau lawv cov kwv tij.",
                "33": "Thiab nim no saib seb kuv hais rau nej tias, puas tau muaj kev hlub tiag tiag zoo li ntawd nyob hauv tag nrho thaj av? Saib seb, kuv hais rau nej tias, Tsis tau muaj, nyob hauv cov Neeg Nifais los twb tsis tau muaj thiab.",
                "34": "Vim saib seb, lawv yuav nqa cuab yeej ua rog tawm tsam lawv cov kwv tij; lawv yuav tsis cia lawv tus kheej raug tua. Tiam sis saib seb lawv cov no coob heev tau tso lawv txoj sia; thiab peb paub tias lawv twb tau mus cuag lawv tus Vajtswv, vim yog lawv txoj kev hlub thiab vim yog lawv txoj kev ntxub kev txhaum.",
                "35": "Nim no puas tsim nyog rau peb zoo siab? Muaj tseeb tiag, kuv hais rau nej tias, twb tsis tau muaj neeg uas tsim nyog zoo siab heev npaum li peb, txij thaum lub ntiaj teb chiv keeb los; muaj tseeb tiag, thiab ua rau kuv txoj kev xyiv fab puv npo, twb ua rau kuv khav txog kuv tus Vajtswv; vim nws muaj hwj chim tag nrho, muaj tswv yim tag nrho, thiab muaj kev to taub tag nrho; nws to taub txhua yam, thiab nws yog ib Tug uas muaj kev hlub tshua, nws thiaj muab txoj kev cawm seej, rau cov uas yuav hloov siab lees txim thiab ntseeg nws lub npe.",
                "36": "Nim no yog tias hais li no es ho yog khav theeb, txawm li ntawd los kuv yuav khav; vim qhov no yog kuv txoj sia thiab kuv txoj kev kaj, kuv txoj kev xyiv fab thiab kuv txoj kev cawm seej, thiab kuv txoj kev txhiv dim ntawm txoj kev txom nyem uas kav ib txhis. Muaj tseeb tiag, kuv tus Vajtswv lub npe muaj yeeb koob, tus uas nco ntsoov txog cov neeg no, cov uas yog ib ceg ntawm tsob ntoo Ixayees, thiab tau ploj ncaim ntawm nws lub cev mus rau pej kum teb; muaj tseeb tiag, kuv hais tias, cia li qhuas kuv tus Vajtswv lub npe, tus uas nco ntsoov txog peb, uas yog cov neeg loj leeb nyob hauv pej kum teb.",
                "37": "Nim no kuv cov kwv tij, peb pom tias Vajtswv yeej nco ntsoov txog txhua yam neeg, txawm hais tias lawv yuav nyob hauv thaj av twg los xij; muaj tseeb tiag, nws yeej suav ntsoov nws cov neeg, thiab txoj kev hlub tshua ntawm nws lub siab yeej nyob thoob tag nrho lub ntiaj teb. Nim no qhov no yog kuv txoj kev xyiv fab, thiab kuv txoj kev ua tsaug loj; muaj tseeb tiag, thiab kuv yuav ua kuv tus Vajtswv tsaug mus ib txhis li. Amees."
            },
            "27": {
                "1": "Nim no tau muaj tias thaum cov Neeg Lamas uas tau mus ua rog tawm tsam cov Neeg Nifais pom hais tias, tom qab muaj ntau yam nyuaj rau lawv thaum lawv mus ua kom cov Neeg Nifais puas tsuaj, twb ua tsis tau rau cov Neeg Nifais puas tsuaj, lawv rov qab mus rau thaj av Nifais.",
                "2": "Thiab tau muaj tias cov neeg Amalej npau taws heev, vim yog lawv coob leej raug tua tuag. Thiab thaum lawv pom tias lawv tsis muaj peev xwm ua pauj rau cov Neeg Nifais, lawv pib txhaub kom cov neeg npau taws tawm tsam lawv cov kwv tij, uas yog cov neeg Eethais-Nifais-Lihais; yog li ntawd lawv rov pib ua kom lawv puas tsuaj dua.",
                "3": "Nim no ib zaug ntxiv cov neeg no tsis kam nqa lawv tej cuab yeej ua rog, thiab lawv cia lawv tus kheej raug tua raws li lawv cov yeeb ncuab siab nyiam.",
                "4": "Nim no thaum Amoos thiab nws cov kwv tij pom txoj kev puas tsuaj no nyob hauv cov uas lawv hlub heev, thiab nyob hauv cov uas hlub lawv heev—vim cov neeg Eethais-Nifais-Lihais hwm lawv yam li lawv yog cov tim tswv uas Vajtswv tau xa los cawm lawv dim ntawm txoj kev puas tsuaj uas kav ib txhis—yog li ntawd, thaum Amoos thiab nws cov kwv tij pom txoj kev puas tsuaj loj no, lawv mob siab heev nrog txoj kev khuv leej, thiab lawv hais rau tus vaj ntxwv hais tias:",
                "5": "Cia peb sau tus Tswv cov neeg no los ua ke, thiab cia peb mus rau nram thaj av Xalahelas mus cuag peb cov kwv tij cov Neeg Nifais, thiab khiav tawm ntawm peb cov yeeb ncuab tes, xwv kom peb thiaj tsis puas tsuaj.",
                "6": "Tiam sis tus vaj ntxwv hais rau lawv tias: Saib seb, cov Neeg Nifais yuav ua kom peb puas tsuaj, vim yog tej kev tua neeg coob thiab tej kev txhaum uas peb tau ua rau lawv.",
                "7": "Thiab Amoos hais tias: Kuv yuav mus thiab nug tus Tswv, thiab yog nws hais rau peb tias, cia li mus rau nram peb cov kwv tij, nej puas yuav mus?",
                "8": "Thiab tus vaj ntxwv hais rau nws tias: Muaj tseeb tiag, yog tus Tswv hais rau peb tias mus, peb yuav mus rau nram peb cov kwv tij, thiab peb yuav ua lawv qhev kom txog thaum peb kho tau tej kev tua neeg coob thiab tej kev txhaum uas peb tau ua rau lawv.",
                "9": "Tiam sis Amoos hais rau nws tias: Qhov ko txhaum peb cov kwv tij txoj kev cai, uas kuv txiv yog tus txhim tsa, hais tias yuav tsum tsis txhob muaj ib tug twg ua qhev nyob hauv lawv; yog li ntawd cia peb mus thiab tso siab rau peb cov kwv tij tej kev hlub tshua.",
                "10": "Tiam sis tus vaj ntxwv hais rau nws tias: Nug tus Tswv, thiab yog nws hais rau peb tias mus, peb yuav mus; tsis li ntawd ces peb yuav piam sij nyob hauv thaj av.",
                "11": "Thiab tau muaj tias Amoos tau mus thiab nug tus Tswv, thiab tus Tswv hais rau nws tias:",
                "12": "Coj cov neeg no tawm ntawm thaj av no mus, xwv kom lawv yuav tsis piam sij; vim Dab Ntxwg Nyoog tuav tau cov neeg Amalej lub siab ruaj heev li, cov uas txhaub kom cov Neeg Lamas npau taws tawm tsam lawv cov kwv tij kom muab lawv tua; yog li ntawd nej cia li tawm ntawm thaj av no mus; thiab cov neeg no tau koob hmoov nyob hauv tiam no, vim kuv yuav tsom kwm lawv.",
                "13": "Thiab nim no tau muaj tias Amoos mus thiab hais rau tus vaj ntxwv tag nrho tej lus uas tus Tswv tau hais rau nws.",
                "14": "Thiab lawv sau tag nrho lawv cov neeg tuaj ua ke, muaj tseeb tiag, tag nrho tus Tswv cov neeg, thiab sau tag nrho lawv tej pab yaj thiab tej tsiaj txhu los ua ke, thiab ncaim tawm ntawm thaj av, thiab los rau hauv koog hav zoov uas kem thaj av Nifais thiab thaj av Xalahelas, thiab los txog ze rau tej ciam teb ntawm thaj av.",
                "15": "Thiab tau muaj tias Amoos hais rau lawv tias: Saib seb, kuv thiab kuv cov kwv tij yuav tawm mus rau hauv thaj av Xalahelas, thiab nej nyob qhov no kom txog thaum peb rov qab los; thiab peb yuav sim peb cov kwv tij lub siab, saib lawv puas kam nej los rau hauv lawv thaj av.",
                "16": "Thiab tau muaj tias thaum Amoos tab tom tawm mus rau hauv thaj av, nws thiab nws cov kwv tij ntsib Amas, nyob rau hauv qhov chaw uas tau hais txog; thiab saib seb, nov yeej yog ib txoj kev sib ntsib uas xyiv fab heev.",
                "17": "Nim no Amoos txoj kev xyiv fab loj kawg nkaus twb ua rau nws puv npo; muaj tseeb tiag, nws lub siab puv nrog nws tus Vajtswv txoj kev xyiv fab, ua rau nws qaug zog; thiab nws rov vau rau hauv av dua.",
                "18": "Nim no qhov no puas yog txoj kev xyiv fab uas loj heev? Saib seb, qhov no yog txoj kev xyiv fab uas tsis muaj leej twg tau txais tsuas yog tus uas hloov siab lees txim tiag tiag thiab tus uas txo hwj chim los nrhiav txoj kev zoo siab xwb.",
                "19": "Nim no Amas txoj kev xyiv fab thaum ntsib nws cov kwv tij yeej loj tiag tiag, thiab txoj kev xyiv fab ntawm Aloos, ntawm Oonaws, thiab Heenais kuj loj heev; tiam sis saib seb lawv txoj kev xyiv fab tsis ua rau lawv qaug zog.",
                "20": "Thiab nim no tau muaj tias Amas coj nws cov kwv tij rov qab mus rau tom thaj av Xalahelas; twb mus rau hauv nws lub tsev. Thiab lawv mus thiab qhia rau tus thawj txiav txim txhua yam uas tau tshwm sim rau lawv nyob hauv thaj av Nifais, nyob hauv lawv cov kwv tij, ua yog cov Neeg Lamas.",
                "21": "Thiab tau muaj tias tus thawj txiav txim xa ib zaj lus tshaj tawm mus thoob plaws rau txhua thaj av, thov paub cov neeg lub suab saib lawv puas kam txais lawv cov kwv tij, uas yog cov neeg Eethais-Nifais-Lihais.",
                "22": "Thiab tau muaj tias cov neeg lub suab tawm, hais tias: Saib seb, peb yuav muab thaj av Yesoos, uas yog nyob sab hnub tuaj ze tus dej hiav txwv, uas yog npuab thaj av Huaj Vam, uas yog nyob sab qab teb ntawm thaj av Huaj Vam; thiab thaj av Yesoos no yog thaj av uas peb yuav muab rau peb cov kwv tij ua ib qho qub txeeg qub teg.",
                "23": "Thiab saib seb, peb yuav tso peb tej tub rog nyob nruab nrab ntawm thaj av Yesoos thiab thaj av Nifais, xwv kom peb yuav tiv thaiv tau peb cov kwv tij nyob hauv thaj av Yesoos; thiab peb ua li no rau peb cov kwv tij, vim yog lawv ntshai nqa cuab yeej ua rog tawm tsam lawv cov kwv tij tsam lawv ua txhaum; thiab qhov uas lawv ntshai heev no twb yog vim lawv txoj kev hloov siab lees txim mob heev uas lawv muaj, vim yog lawv tej kev tua neeg ntau thiab lawv tej kev phem heev.",
                "24": "Thiab nim no saib seb, peb yuav ua li no rau peb cov kwv tij, xwv kom lawv yuav tau thaj av Yesoos ua lawv tug; thiab peb yuav cia peb tej tub rog tiv thaiv lawv ntawm lawv cov yeeb ncuab, yog hais tias lawv kam muab ib feem ntawm lawv tej khoom los pab txhawb peb cov tub rog.",
                "25": "Nim no, tau muaj tias thaum Amoos tau hnov qhov no, nws rov qab mus rau cov neeg Eethais-Nifais-Lihais, thiab Amas kuj nrog nws thiab, mus rau tom hav zoov, qhov chaw uas lawv rub lawv tej tsev pheeb suab ntaub, thiab qhia rau lawv paub txhua yam no. Thiab Amas kuj qhia rau lawv txog nws txoj kev hloov siab los ntseeg Vajtswv, nrog Amoos thiab Aloos, thiab nws cov kwv tij.",
                "26": "Thiab tau muaj tias qhov no ua rau lawv muaj kev xyiv fab loj heev. Thiab lawv mus rau nram thaj av Yesoos, thiab mus nyob rau hauv thaj av Yesoos; thiab cov neeg Nifais hu lawv ua Amoos cov neeg; yog li ntawd lawv tau lub npe ntawd txij thaum ntawd los.",
                "27": "Thiab lawv nyob nrog cov Neeg Nifais, thiab tau suav lawv nrog cov neeg uas yog cov ntseeg ntawm Vajtswv lub koom txoos. Thiab lawv txawv lwm cov neeg vim yog lawv txoj kev mob siab hlub tshua rau Vajtswv, thiab rau tib neeg; vim lawv ua neeg siab ncaj thiab siab zoo huv si ua txhua yam; thiab lawv nyob ruaj nrees ntawm txoj kev ntseeg Khetos, kom mus txog thaum kawg.",
                "28": "Thiab lawv xav tias txoj kev ua kom lawv cov kwv tij nqaij ntuag ntshav nrog yog yam ntxim ntxub tshaj plaws; thiab yeej tsis muaj leej twg hais tau kom lawv nqa cuab yeej ua rog tawm tsam lawv cov kwv tij; thiab lawv yeej tsis ntshai kev tuag ib nyuag qhov li, vim yog lawv txoj kev cia siab thiab tej kev to taub txog Khetos thiab txog txoj kev sawv rov los; yog li ntawd, qhov uas Khetos kov yeej kev tuag twb ua rau kev tuag tsis muaj kuab rau lawv.",
                "29": "Yog li ntawd, lawv xum raug txoj kev tuag uas mob tshaj thiab nyuaj tshaj uas lawv cov kwv tij muaj peev xwm ua, ua ntej lawv yuav nqa ntaj los sis nqa liag muab lawv cov kwv tij tua.",
                "30": "Thiab xws li no lawv yog ib co neeg rau siab thiab ntxim hlub, ib co neeg uas tau koob hmoov nplua mias los ntawm tus Tswv."
            },
            "28": {
                "1": "Thiab nim no tau muaj tias tom qab Amoos cov neeg mus nyob tus rau hauv thaj av Yesoos, thiab txhim tsa ib lub koom txoos nyob hauv thaj av Yesoos, thiab tau tso cov Neeg Nifais tej tub rog mus nyob ib puag ncig thaj av Yesoos, muaj tseeb tiag, nyob tag nrho rau tej ciam teb ib ncig thaj av Xalahelas; saib seb cov Neeg Lamas cov tub rog tau raws lawv cov kwv tij qab tuaj rau tom hav zoov.",
                "2": "Thiab yog li ntawd tau muaj ib npluav rog hnyav heev; muaj tseeb tiag, twb yog ib npluav rog uas tsis tau muaj dua nyob hauv tag nrho cov neeg hauv thaj av txij thaum Lihais ncaim Yeluxalees; muaj tseeb tiag, thiab kaum tawm txhiab ntawm cov Neeg Lamas raug tua thiab tawg khiav ri niab mus thoob plaws.",
                "3": "Muaj tseeb tiag, thiab cov Neeg Nifais kuj raug tua tuag coob leej; txawm li ntawd los, cov Neeg Lamas raug raws thiab tawg khiav ri niab, thiab cov Neeg Nifais rov qab los rau lawv thaj av.",
                "4": "Thiab nim no lub caij no yog ib lub caij uas muaj ib txoj kev nyiav thiab kev quaj ntsuag nrov uas hnov mus thoob plaws tag nrho thaj av, nyob hauv tag nrho cov Neeg Nifais—",
                "5": "Muaj tseeb tiag, tej poj ntsuam quaj ntsuag txog lawv tej txiv, thiab tej txiv quaj ntsuag txog lawv tej tub, thiab tus ntxhais quaj ntsuag txog tus nus, muaj tseeb tiag, tus tub quaj ntsuag txog leej txiv; thiab xws li no, tag nrho cov neeg yeej hnov txoj kev quaj ntsuag, quaj ntsuag txog lawv tej txheeb ze uas raug tua.",
                "6": "Thiab nim no lub caij no yog ib lub caij uas tu siab tiag tiag; muaj tseeb tiag, ib lub caij uas hnyav siab, thiab ib lub caij uas lawv yoo mov thiab thov Vajtswv heev.",
                "7": "Thiab xyoo thib kaum tsib ntawm cov neeg txiav txim txoj kev kav cov Neeg Nifais tau xaus li no;",
                "8": "Thiab zaj no yog hais txog Amoos thiab nws cov kwv tij, lawv tej kev mus rau hauv thaj av Nifais, lawv tej kev nyuaj siab nyob hauv thaj av, lawv tej kev tu siab, thiab lawv tej kev txom nyem, thiab lawv txoj kev xyiv fab uas tsis muaj peev xwm to taub, thiab txoj kev txais tos thiab txoj kev tiv thaiv Amoos cov neeg nyob hauv thaj av Yesoos. Thiab nim no thov tus Tswv, tib neeg sawv daws tus Txhiv Dim, foom koob hmoov rau lawv tus ntsuj plig mus ib txhis li.",
                "9": "Thiab zaj no hais txog tej kev ua rog thiab tej kev sib cav sib ceg nyob hauv cov Neeg Nifais, thiab tej kev ua rog ntawm cov Neeg Nifais thiab cov Neeg Lamas; thiab tau xaus xyoo thib kaum tsib ntawm cov neeg txiav txim txoj kev kav.",
                "10": "Thiab txij li xyoo thib ib mus txog xyoo thib kaum tsib tau muaj kev puas tsuaj rau ntau txhiab leej txoj sia; muaj tseeb tiag, lub caij ntawd tau muaj ib qho nqaij ntuag ntshav nrog uas phem heev.",
                "11": "Thiab tau muab ntau txhiab leej lub cev faus rau hauv av, thiab muaj ntau txhiab leej tej cev tab tom lwj tsus rau saum npoo av; muaj tseeb tiag, thiab ntau txhiab leej tab tom quaj ntsuag txog lawv tej txheeb ze uas tau tuag, vim yeej tsim nyog rau lawv ntshai, raws li Vajtswv tej lus cog tseg, hais tias lawv twb raug xa mus rau ib qho chaw txom nyem uas tsis muaj qhov kawg.",
                "12": "Thiab lwm tus ntau txhiab leej kuj quaj ntsuag txog lawv tej txheeb ze uas tau tuag, txawm li ntawd los lawv xyiv fab thiab zoo siab vim muaj kev cia siab, thiab yeej paub, raws li tus Tswv tej lus cog tseg; hais tias Vajtswv muab lawv tsa sawv los nyob ntawm Vajtswv sab tes xis, muaj kev zoo siab uas tsis muaj qhov kawg.",
                "13": "Thiab yog li ntawd peb pom tias qhov uas tib neeg tsis sib npaug loj npaum li cas vim muaj kev txhaum thiab kev ua txhaum, thiab tus dab phem lub hwj chim, uas yog los ntawm tej tom txwv uas nws tau ntaus tswv yim los cuab tib neeg lub siab.",
                "14": "Thiab yog li no peb pom qhov uas sib sib zog hu kom tib neeg rau siab ntso ua hauj lwm nyob hauv tus Tswv lub vaj txiv hmab; thiab yog li no peb pom lub ntsiab ntawm kev tu siab, thiab ntawm kev xyiv fab—tu siab vim yog txoj kev tuag thiab txoj kev puas tsuaj ntawm tib neeg, thiab xyiv fab vim yog Khetos txoj kev kaj mus rau txoj sia."
            },
            "29": {
                "1": "Auj kheev lam kuv yog ib tug tim tswv, thiab muaj peev xwm ua tau li kuv lub siab xav, kheev lam kuv tawm tau mus thiab hais tau lus nrov cuag Vajtswv lub suab raj hlau, muaj ib lub suab ua rau lub ntiaj teb tshee hnyo, thiab tshaj tawm kev hloov siab lees txim rau txhua tus neeg!",
                "2": "Muaj tseeb tiag, kuv yuav tshaj tawm rau txhua tus neeg, ib yam li lub suab xob quaj, txog kev hloov siab lees txim thiab txoj hau kev txhiv dim, xwv kom lawv yuav hloov siab lees txim thiab los cuag peb tus Vajtswv, xwv kom tsis txhob muaj kev tu siab nyob rau hauv lub ntiaj teb ntxiv lawm.",
                "3": "Tiam sis saib seb, kuv yog ib tug neeg, thiab ua txhaum los ntawm kuv lub siab xav; vim kuv tsim nyog zoo siab rau tej uas tus Tswv tau pub rau kuv.",
                "4": "Tsis tsim nyog rau kuv rhuav tus Vajtswv uas ncaj ncees txoj lus tshaj tawm uas nyob ruaj nrees rau kuv lub siab xav, vim kuv paub tias nws yeej muab pub rau tib neeg raws li lawv lub siab xav, txawm hais tias mus rau kev tuag los sis mus rau txoj sia; muaj tseeb tiag, kuv paub tias nws pub rau tib neeg, muaj tseeb tiag, muab tej kev cai ruaj khov uas pauv tsis tau rau lawv, raws li lawv siab nyiam, txawm hais tias mus rau kev cawm seej los sis mus rau kev puas tsuaj.",
                "5": "Muaj tseeb tiag, thiab kuv paub tias qhov zoo thiab qhov phem twb los rau tib neeg txhua tus; tus uas tsis paub qhov zoo thiab qhov phem yuav tsis muaj txim; tiam sis tus uas paub qhov zoo thiab qhov phem, Vajtswv yuav muab rau tus ntawd raws li nws lub siab xav, txawm hais tias nws xav tau qhov zoo los sis qhov phem, xav tau txoj sia los sis kev tuag, xav tau kev xyiv fab los sis kev tu siab los ntawm kev paub qhov zoo thiab qhov phem.",
                "6": "Nim no, vim kuv twb paub tej yam no, vim li cas kuv ho xav tau ntau tshaj qhov uas kuv ua txoj hauj lwm uas Vajtswv tau hu kuv los ua?",
                "7": "Vim li cas kuv ho xav tias kheev lam kuv yog ib tug tim tswv, xwv kom kuv muaj peev xwm hais lus rau tag nrho tej neeg thoob ntiaj teb?",
                "8": "Vim saib seb, tus Tswv yeej pub rau txhua haiv neeg, ib txhia neeg yog los ntawm lawv haiv neeg thiab lawv yam lus, kom qhia nws txoj lus, muaj tseeb tiag, nrog laj lim tswv yim, tag nrho tej uas nws pom tias tsim nyog rau lawv tau; yog li ntawd peb pom tias tus Tswv qhuab qhia nrog laj lim tswv yim, raws li qhov uas ncaj thiab tseeb.",
                "9": "Kuv paub tej uas tus Tswv tau txib kom kuv ua, thiab kuv zoo siab ua tej ntawd. Kuv tsis yog zoo siab ntawm kuv tus kheej, tiam sis kuv zoo siab ua tej uas tus Tswv tau txib kom kuv ua; muaj tseeb tiag, thiab qhov no yog kuv txoj kev zoo siab, hais tias tej zaum kuv yuav ua tau zoo li ib rab cuab yeej nyob hauv Vajtswv txhais tes mus coj ib txhia neeg los rau txoj kev hloov siab lees txim; thiab qhov no yog kuv txoj kev xyiv fab.",
                "10": "Thiab saib seb, thaum kuv pom kuv cov kwv tij coob leej hloov siab lees txim tiag tiag, thiab los cuag tus Tswv lawv tus Vajtswv, thaum ntawd kuv tus ntsuj plig muaj kev xyiv fab puv npo; thaum ntawd kuv nco qab txog tej uas tus Tswv tau ua rau kuv, muaj tseeb tiag, nco txog qhov uas nws twb hnov kuv tej lus thov; muaj tseeb tiag, thaum ntawd kuv nco qab txog nws txhais npab hlub tshua uas nws tau cev tuaj rau kuv.",
                "11": "Muaj tseeb tiag, thiab kuv kuj nco qab txog kuv cov yawg koob txoj kev poob cev qhev; vim kuv paub tseeb tias tus Tswv tau tso lawv dim ntawm kev ua qhev, thiab los ntawm qhov no tau txhim tsa nws lub koom txoos; muaj tseeb tiag, tus Tswv uas yog Vajtswv, Anplaham tus Vajtswv, Ixaj tus Vajtswv, thiab Yakhauj tus Vajtswv, tau tso lawv dim ntawm kev ua qhev.",
                "12": "Muaj tseeb tiag, kuv yeej ib txwm nco qab txog kuv cov yawg koob txoj kev poob cev qhev; thiab tib tug Vajtswv uas tau tso lawv dim ntawm cov neeg Iyiv txhais tes tau tso lawv dim ntawm kev ua qhev.",
                "13": "Muaj tseeb tiag, thiab tib tug Vajtswv ntawd tau txhim tsa nws lub koom txoos nyob hauv lawv; muaj tseeb tiag, thiab tib tug Vajtswv ntawd tau siv ib txoj kev hu uas dawb huv hu kuv, los tshaj tawm txoj lus rau cov neeg no, tau muab kev vam meej ntau rau kuv, qhov ntawd ua rau kuv txoj kev xyiv fab puv npo.",
                "14": "Tiam sis kuv tsis yog xyiv fab rau kuv tus kheej txoj kev vam meej xwb, tiam sis kuv txoj kev xyiv fab puv ntau ntxiv vim yog txoj kev vam meej ntawm kuv cov kwv tij, cov uas tau mus rau pem thaj av Nifais.",
                "15": "Saib seb, lawv tau khwv heev, thiab ua tau rau tawg paj txi txiv ntau; thiab lawv tej nqi zog yuav tseem ceeb kawg nkaus!",
                "16": "Nim no, thaum kuv xav txog txoj kev vam meej ntawm kuv cov kwv tij no kuv tus ntsuj plig raug coj mus deb, zoo li nws twb ncaim ntawm lub cev mus, ua piv txwv, kuv txoj kev xyiv fab loj heev.",
                "17": "Thiab nim no thov Vajtswv pub rau kuv cov kwv tij no, kom lawv yuav tau zaum nyob hauv Vajtswv lub nceeg vaj; muaj tseeb tiag, thiab kuj pub rau tag nrho cov uas yog tej txiv ntoo uas txi los ntawm lawv tej kev khwv xwv kom lawv tsis txhob tawm mus ntxiv lawm, tiam sis kom lawv qhuas nws mus ib txhis. Thiab thov Vajtswv pub kom ua tau raws li kuv tej lus, twb zoo li kuv tau hais. Amees."
            },
            "30": {
                "1": "Saib seb, nim no tau muaj tias tom qab Amoos cov neeg mus nyob tus rau hauv thaj av Yesoos, muaj tseeb tiag, thiab tom qab cov Neeg Lamas raug raws khiav tawm ntawm thaj av, thiab cov neeg ntawm thaj av muab lawv cov tuag coj mus—",
                "2": "Nim no tsis suav lawv cov tuag vim yog muaj coob heev; thiab kuj tsis suav cov Neeg Nifais cov tuag ib yam—tiam sis tau muaj tias tom qab lawv muab lawv cov tuag faus tas, thiab tom qab lub caij yoo mov, thiab lub caij quaj ntsuag, thiab lub caij thov Vajtswv, (thiab yog xyoo thib kaum rau ntawm cov neeg txiav txim txoj kev kav Nifais cov neeg) pib muaj kev thaj yeeb tsis tu ncua thoob plaws hauv thaj av.",
                "3": "Muaj tseeb tiag, thiab cov neeg twb mob siab ua raws li tus Tswv tej lus txib; thiab lawv coj raws nraim li Vajtswv tej kab ke, raws li Mauxes txoj kev cai; vim lub Koom Txoos cov thawj coj qhia kom lawv ua raws li Mauxes txoj kev cai kom txog thaum yuav muaj raws li txoj kev cai tiav lawm.",
                "4": "Thiab xws li no cov neeg tsis muaj kev kub ntxhov nyob hauv tag nrho xyoo thib kaum rau ntawm cov neeg txiav txim txoj kev kav cov Neeg Nifais.",
                "5": "Thiab tau muaj tias muaj kev thaj yeeb tsis tu ncua nyob rau thaum pib ntawm xyoo thib kaum xya ntawm cov neeg txiav txim txoj kev kav.",
                "6": "Tiam sis tau muaj tias thaum yuav kawg ntawm xyoo thib kaum xya, muaj ib tug txiv neej tuaj rau hauv thaj av Xalahelas, thiab nws yog ib tug Tawm Tsam Khetos, vim nws pib qhuab qhia rau cov neeg tawm tsam cov yaj saub tej lus qhia tej uas yuav muaj los yav tom ntej, ntsig txog Khetos txoj kev los.",
                "7": "Nim no twb tsis muaj ib txoj kev cai tawm tsam ib tug neeg txoj kev ntseeg; vim yog ib qho uas ua txhaum Vajtswv tej lus txib yog muaj ib txoj kev cai uas ua rau tib neeg tsis sib npaug.",
                "8": "Vim vaj lug kub hais li no: Nej cia li xaiv hnub no saib nej yuav teev tiam leej twg.",
                "9": "Nim no yog tias ib tug neeg xav teev tiam Vajtswv, nws yeej muaj cai ua li ntawd; los sis, yog tias nws ntseeg Vajtswv nws yeej muaj cai teev tiam Vajtswv; tiam sis yog nws tsis ntseeg Vajtswv yeej tsis muaj kev cai los rau txim rau nws.",
                "10": "Tiam sis yog nws tua neeg nws yuav raug txim tuag; thiab yog nws ua tub nyiag nws kuj yuav raug txim; thiab yog nws ua tub sab nws kuj yuav raug txim; thiab yog nws deev luag poj luag txiv nws kuj yuav raug txim; muaj tseeb tiag, rau tag nrho tej kev phem no lawv yuav raug txim.",
                "11": "Vim muaj ib txoj kev cai hais tias tib neeg yuav raug txiav txim raws li lawv tej kev txhaum kev cai. Txawm li ntawd los, twb tsis muaj ib txoj kev cai tawm tsam ib tug neeg txoj kev ntseeg; yog li ntawd, ib tug neeg tsuas yog raug txim rau tej yam nws ua kom txhaum kev cai; yog li ntawd txhua tus tib neeg puav leej nyob sib npaug.",
                "12": "Thiab tus uas Tawm Tsam Khetos no, uas npe hu ua Khaulihos, (thiab txoj kev cai tsis muaj peev xwm tswj tau nws) pib qhuab qhia rau cov neeg tias yeej yuav tsis muaj Khetos. Thiab nws qhuab qhia li no, hais tias:",
                "13": "Auj nej cov uas raug khi los ntawm ib txoj kev cia siab ruam thiab tsis muaj qab hau es, vim li cas nej thiaj li quab nej tus kheej nrog tej yam ruam ua luaj li no? Vim li cas nej thiaj li tos ib tug Khetos? Vim yeej tsis muaj ib tug neeg paub tau tej uas yuav muaj los.",
                "14": "Saib seb, tej yam no uas nej hais tias yog tej kev qhia tej yuav muaj los yav tom ntej, uas nej hais tias yog cov yaj saub dawb huv muab cev los, saib seb, tej no yog nej cov yawg koob tej kab lis kev cai ruam heev.",
                "15": "Ua li cas nej ho paub hais tias tej no muaj tseeb? Saib seb, nej yeej tsis muaj peev xwm paub txog tej uas nej tsis pom; yog li ntawd nej yeej tsis muaj peev xwm paub tias yuav muaj ib tug Khetos.",
                "16": "Nej tos ntsoov thiab hais tias nej pom ib txoj kev zam txim rau nej tej kev txhaum. Tiam sis saib seb, qhov ntawd tsuas yog qhov uas tshwm sim los ntawm ib txoj kev xav vwm xwb; thiab muaj txoj kev xav vwm no los twb vim yog nej cov yawg koob tej kab lis kev cai, uas coj tau nej mus kom nej ntseeg txog tej uas tsis muaj tseeb.",
                "17": "Thiab nws hais ntau yam zoo li ntawd ntxiv rau lawv, qhia rau lawv hais tias yuav tsis muaj txoj kev theej txhoj rau tib neeg tej kev txhaum, tiam sis txhua tus neeg ua neej nyob hauv lub neej no raws li nws txoj kev tswj hwm nws tus kheej; yog li ntawd txhua tus neeg vam meej raws li nws txoj kev txawj ntse, thiab hais tias txhua tus neeg tau kav raws li nws lub zog; thiab txawm ib tug neeg ua dab tsi los nws yeej tsis txhaum kev cai.",
                "18": "Thiab xws li no nws qhuab qhia rau lawv, thiab coj tau ntau tus lub siab mus, thiab ua rau lawv tsa lawv lub taub hau nrog lawv txoj kev phem, muaj tseeb tiag, coj tau ntau tus poj niam, thiab txiv neej, mus sib daj sib deev—thiab qhia rau lawv tias thaum ib tug neeg tuag, qhov ntawd yog qhov kawg ntawm nws.",
                "19": "Nim no tus txiv neej no kuj tau mus rau tom thaj av Yesoos, mus tshaj tawm tej yam no nyob hauv Amoos cov neeg, uas thaum xub thawj yog cov Neeg Lamas.",
                "20": "Tiam sis saib seb lawv ntse dua cov Neeg Nifais; vim lawv muab nws txhom, thiab muab nws khi, thiab cab nws mus rau Amoos, tus uas yog ib tug pov thawj hlob rau cov neeg ntawd.",
                "21": "Thiab tau muaj tias Amoos hais kom muab nws coj tawm ntawm thaj av mus. Thiab nws los rau hauv thaj av Nkide-oos, thiab pib qhuab qhia rau lawv; thiab nyob ntawm qhov chaw no nws tsis vam meej pes tsawg, vim nws raug txhom thiab raug khi thiab raug cab mus cuag tus pov thawj hlob, thiab tus thawj txiav txim hauv thaj av.",
                "22": "Thiab tau muaj tias tus pov thawj hlob hais rau nws tias: Vim li cas koj thiaj mus ncig ntxeev tus Tswv tej kev? Vim li cas koj thiaj qhia cov neeg no tias yuav tsis muaj Khetos, kom tab kaum lawv tej kev zoo siab? Vim li cas koj thiaj hais lus tawm tsam tag nrho cov yaj saub dawb huv tej kev qhia tej yuav muaj los yav tom ntej?",
                "23": "Nim no tus pov thawj hlob lub npe hu ua Nkidaunas. Thiab Khaulihos hais rau nws tias: Vim kuv tsis qhia nej cov yawg koob tej kab lis kev cai ruam, thiab vim kuv tsis qhia cov neeg no kom khi lawv tus kheej ua raws li tej kab ke thiab tej kab lis kev cai uas cov pov thawj thaum ub tau ua tseg, kom siv tau hwj chim thiab txoj cai los kav lawv, kom ceev tau lawv kom lawv tsis paub, xwv kom lawv txhob tsa lawv taub hau, tiam sis kom lawv raug tso qis raws li nej tej lus.",
                "24": "Nej hais tias cov neeg no yog ib co neeg nyob ywj siab. Saib seb, kuv hais tias lawv ua qhev. Nej hais tias tej lus qhia tej yuav muaj los yav tom ntej thaum ub muaj tseeb. Saib seb, kuv hais tias nej yeej tsis paub tias tej ntawd muaj tseeb.",
                "25": "Nej hais tias cov neeg no yog ib co uas muaj txim thiab ib co neeg uas poob lawm, vim yog txoj kev ua txhaum ntawm ib nkawm niam txiv. Saib seb, kuv hais tias ib tug me nyuam yeej tsis muaj txim vim yog nws niam thiab txiv.",
                "26": "Thiab nej kuj hais tias Khetos yuav los. Tiam sis saib seb, kuv hais tias nej yeej tsis paub tias yuav muaj ib tug Khetos. Thiab nej kuj hais tias nws yuav raug tua kom theej neeg ntiaj teb tej kev txhaum—",
                "27": "Thiab xws li no nej ntxias dag cov neeg no kom ua raws li nej cov yawg koob tej kab lis kev cai ruam, thiab raws li nej lub siab xav; thiab nej ceev lawv nyob qis, twb ib yam li lawv ua qhev, xwv kom nej tus kheej tau noj tau haus los ntawm lawv txhais tes txoj kev khwv, xwv kom lawv tsis txhob muaj peev xwm ua siab loj tsa hau ntsia, thiab xwv kom lawv tsis txhob zoo siab rau lawv tej kev muaj cai thiab tej sam xeeb.",
                "28": "Muaj tseeb tiag, lawv tsis kam siv tej uas yog lawv tug ntshai tsam lawv ho ua rau lawv cov pov thawj tu siab, cov uas quab lawv raws li cov pov thawj siab nyiam, thiab tau coj lawv los ntseeg, los ntawm cov pov thawj tej kab lis kev cai thiab lawv tej npau suav thiab lawv tej kev xav ruam thiab lawv tej kev ua yog toog thiab lawv tej kev ua txuj tias muaj tej uas neeg paub tsis txog, ntseeg hais tias, yog lawv tsis ua raws li cov pov thawj tej lus, ces lawv ua txhaum rau tus uas tsis muaj leej twg paub, tus uas lawv hais tias yog Vajtswv—ib tug uas tsis tau muaj neeg pom dua los sis paub dua, tus uas yeej ib txwm tsis muaj thiab yeej yuav tsis muaj li.",
                "29": "Nim no thaum tus pov thawj hlob thiab tus thawj txiav txim pom txoj kev tawv ntawm nws lub siab, muaj tseeb tiag, thaum nkawd pom tias txawm yog Vajtswv los nws tseem cem thiab, nkawd tsis teb nws cov lus ib los li; tiam sis nkawd hais kom muab nws khi; thiab nkawd coj nws mus rau hauv cov tub ceev xwm txhais tes, thiab muab nws xa mus rau tom thaj av Xalahelas, xwv kom yuav coj nws mus cuag Amas, thiab tus thawj txiav txim uas yog tus tswv xeev rau tag nrho thaj av.",
                "30": "Thiab tau muaj tias thaum coj nws mus cuag Amas thiab tus thawj txiav txim, nws hais tib yam li uas nws tau hais nyob hauv thaj av Nkide-oos; muaj tseeb tiag, nws hais lus saib tsis taus Vajtswv.",
                "31": "Thiab nws tsa suab nrov zuj zus rau Amas, thiab hais lus cem tawm tsam cov pov thawj hlob thiab cov xib hwb, liam hais tias lawv coj cov neeg mus ua raws li lawv cov yawg koob tej kab lis kev cai ruam, kom lawv yuav tau noj tau haus los ntawm cov neeg tej kev khwv.",
                "32": "Nim no Amas hais rau nws hais tias: Koj yeej paub hais tias peb tsis tau noj tau haus los ntawm cov neeg no tej kev khwv; vim saib seb kuv twb pib khwv txij thaum pib cov neeg txiav txim txoj kev kav los txog rau nim no, nrog kuv tus kheej ob txhais tes rau kuv txoj kev noj kev haus, txawm hais tias kuv tau ncig mus thoob hauv thaj av ntau zaus mus tshaj tawm Vajtswv txoj lus rau kuv cov neeg.",
                "33": "Thiab txawm hais tias kuv tau ua tej hauj lwm ntau nyob hauv lub koom txoos, kuv twb tsis tau txais ib nyuag xinais rau kuv txoj hauj lwm; thiab kuv cov kwv tij los twb tsis muaj ib tug tau, tsuas yog thaum nyob hauv lub rooj txiav txim; thiab thaum ntawd peb tsuas tau txais raws li txoj kev cai rau peb lub sij hawm.",
                "34": "Thiab nim no, yog peb tsis tau txais ib yam dab tsi rau peb tej hauj lwm nyob hauv lub koom txoos, yuav muaj nuj nqis dab tsi rau peb mus ua hauj lwm nyob hauv lub koom txoos tsuas yog mus tshaj tawm qhov tseeb, xwv kom peb yuav zoo siab txog peb cov kwv tij txoj kev xyiv fab?",
                "35": "Yog li ntawd vim li cas koj ho hais tias peb qhuab qhia rau cov neeg no kom peb nplua nuj, thaum koj tus kheej, twb paub tias peb tsis tau txais kev nplua nuj? Thiab nim no, koj puas ntseeg tias peb dag ntxias cov neeg no, uas ua rau peb muaj kev xyiv fab li ntawd nyob hauv lawv lub siab?",
                "36": "Thiab Khaulihos teb nws tias, Muaj tseeb tiag.",
                "37": "Thiab tom qab ntawd Amas hais rau nws tias: Koj puas ntseeg tias muaj ib tug Vajtswv?",
                "38": "Thiab nws teb tias, Tsis ntseeg.",
                "39": "Nim no Amas hais rau nws tias: Koj puas yuav xyeej dua hais tias tsis muaj ib tug Vajtswv thiab xyeej tus Khetos thiab? Vim saib seb, kuv hais rau koj tias, kuv paub tias muaj ib tug Vajtswv, thiab paub tias Khetos yuav los.",
                "40": "Thiab nim no koj muaj pov thawj dab tsi uas hais tias tsis muaj Vajtswv, los sis hais tias Khetos yuav tsis los? Kuv hais rau koj tias koj yeej tsis muaj dab tsi, tsuas yog koj tej lus xwb.",
                "41": "Tiam sis, saib seb, kuv muaj txhua yam ua tim khawv tias tej yam no muaj tseeb; thiab koj kuj muaj txhua yam ua tim khawv rau koj tias tej yam no muaj tseeb; thiab koj puas yuav xyeej tej yam no? Koj puas ntseeg tias tej yam no muaj tseeb?",
                "42": "Saib seb, kuv paub tias koj yeej ntseeg, tiam sis muaj ib tug ntsuj plig dag los nyob rau hauv koj, thiab koj tau tso Vajtswv tus Ntsuj Plig tseg ua rau nws tsis muaj chaw nyob hauv koj; tiam sis tus dab phem muaj hwj chim kav koj, thiab nws cab koj mus rau ub rau no, ua hauj lwm dag ntxias xwv kom nws ua tau rau Vajtswv cov me nyuam puas tsuaj.",
                "43": "Thiab nim no Khaulihos hais rau Amas tias: Yog koj ua ib lub cim rau kuv saib, xwv kom ua tau rau kuv ntseeg tias muaj ib tug Vajtswv, muaj tseeb tiag, ua rau kuv pom tias nws muaj hwj chim, thiab tom qab ntawd kuv mam ntseeg tias koj tej lus yeej muaj tseeb.",
                "44": "Tiam sis Amas hais rau nws tias: Koj twb muaj tej cim txaus lawm; koj tseem yuav sim koj tus Vajtswv thiab los? Koj tseem hais tias, Ua ib lub cim rau kuv saib, thaum koj twb muaj tej lus tim khawv ntawm tag nrho koj cov kwv tij no, thiab tag nrho cov yaj saub dawb huv? Tej vaj lug kub muaj nyob ntawm koj xub ntiag, muaj tseeb tiag, thiab txhua yam qhia tias muaj ib tug Vajtswv; muaj tseeb tiag, tsis hais lub ntiaj teb, thiab txhua yam uas nyob hauv lub ntiaj teb, muaj tseeb tiag, thiab lub ntiaj teb txoj kev tig, muaj tseeb tiag, thiab tag nrho tej ntiaj teb uas txav li ib txwm txav twb ua tim khawv tias muaj ib tug Tsim Siab Kawg Nkaus.",
                "45": "Thiab koj tseem mus rau ub rau no, mus dag ntxias cov neeg no lub siab, ua tim khawv rau lawv tias tsis muaj Vajtswv los? Thiab tsis tas li ntawd koj tseem yuav xyeej Vajtswv tawm tsam tag nrho tej uas ua tim khawv no los? Thiab nws hais tias: Muaj tseeb tiag, kuv yeej yuav xyeej, tsuas yog koj yuav ua ib lub cim rau kuv pom xwb.",
                "46": "Thiab nim no tau muaj tias Amas hais rau nws tias: Saib seb, kuv tu siab heev vim yog txoj kev tawv ntawm koj lub siab, muaj tseeb tiag, vim koj tseem yuav tawm tsam tus ntsuj plig ntawm qhov tseeb, kom koj tus ntsuj plig yuav raug puas tsuaj.",
                "47": "Tiam sis saib seb, yuav zoo dua yog tias koj tus ntsuj plig ploj mus tshaj qhov uas koj ua kom ntau tus ntsuj plig mus rau kev puas tsuaj, los ntawm koj tej lus dag thiab los ntawm koj tej lus ntxias; yog li ntawd yog koj yuav xyeej dua, saib seb Vajtswv yuav qhuab koj, xwv kom koj hais tsis tau lus, xwv kom koj qhib tsis tau koj lub qhov ncauj ib zaug ntxiv li lawm, xwv kom koj tsis tau ntxias cov neeg no ntxiv.",
                "48": "Nim no Khaulihos hais rau nws tias: Kuv tsis xyeej qhov uas hais tias muaj ib tug Vajtswv, tiam sis kuv tsis ntseeg tias muaj ib tug Vajtswv; thiab kuv kuj hais tias, koj yeej tsis paub tias muaj ib tug Vajtswv; thiab tsuas yog koj ua ib lub cim rau kuv pom xwb, tsis li ces kuv yuav tsis ntseeg.",
                "49": "Nim no Amas hais rau nws tias: Kuv yuav muab qhov no ua ib lub cim rau koj tias, koj yuav raug qhuab ua rau koj hais tsis tau lus, raws li kuv cov lus; thiab kuv hais tias, los ntawm Vajtswv lub npe, koj yuav raug qhuab ua rau koj hais tsis tau lus, xwv kom koj hais tsis tau lus ntxiv lawm.",
                "50": "Nim no thaum Amas hais tej lus no tas lawm, Khaulihos raug qhuab ua rau nws hais tsis tau lus, ua rau nws tsis muaj peev xwm hais lus, raws li Amas tej lus.",
                "51": "Thiab nim no thaum tus thawj txiav txim pom qhov no, nws ncav nws txhais tes thiab sau ntawv rau Khaulihos, hais tias: Koj puas ntseeg Vajtswv lub hwj chim lawm? Koj xav kom Amas ua nws lub cim rau leej twg? Koj puas xav kom nws ua rau lwm tus raug kev kub ntxhov, ua kom koj pom ib lub cim? Saib seb, nws twb ua ib lub cim rau koj pom; thiab nim no koj puas yuav cam ntxiv?",
                "52": "Thiab Khaulihos ncav nws txhais tes thiab sau ntawv, hais tias: Kuv paub tias kuv hais tsis tau lus, vim kuv tsis muaj peev xwm hais lus; thiab kuv paub tias yeej tsis muaj dab tsi yuav muaj peev xwm ua rau kuv raug qhov no tsuas yog Vajtswv lub hwj chim xwb; muaj tseeb tiag, thiab kuv yeej ib txwm paub tias muaj ib tug Vajtswv.",
                "53": "Tiam sis saib seb, tus dab phem tau dag ntxias kuv; vim nws tshwm sim los rau kuv zoo li ib tug tim tswv, thiab hais rau kuv tias: Cia li mus thiab coj cov neeg no rov qab los, vim lawv txhua tus tau mus yuam kev mus raws ib tug Vajtswv uas tsis muaj leej twg paub. Thiab nws hais rau kuv tias: Yeej tsis muaj Vajtswv; muaj tseeb tiag; thiab nws qhia rau kuv tej uas kuv yuav tsum hais. Thiab kuv tau qhia nws tej lus; thiab kuv qhia nws tej lus vim yog tej lus ntawd ua rau tus uas nyiam sab cev nqaij daim tawv zoo siab; thiab kuv qhia tej lus ntawd, txog rau thaum uas kuv vam meej heev, ua rau kuv ntseeg tias tej lus ntawd yeej muaj tseeb; thiab vim qhov no kuv thiaj tsis ntseeg qhov tseeb, txog rau thaum uas kuv coj tau txoj kev foom tsis zoo loj heev no los rau kuv.",
                "54": "Nim no thaum nws hais li no tas lawm, nws thov kom Amas thov Vajtswv, xwv kom muab txoj kev foom tsis zoo tshem ntawm nws mus.",
                "55": "Tiam sis Amas hais rau nws tias: Yog muab txoj kev foom tsis zoo no tshem tawm ntawm koj mus ces koj yuav rov qab mus ntxias cov neeg no lub siab; yog li ntawd, yuav ua rau koj raws li tus Tswv lub siab xav.",
                "56": "Thiab tau muaj tias twb tsis muab txoj kev foom tsis zoo ntawd tshem tawm ntawm Khaulihos; tiam sis nws raug ntiab tawm, thiab mus thov mov noj rau ub rau no ntawm ib lub tsev mus rau ib lub tsev.",
                "57": "Nim no tej uas tau tshwm sim rau Khaulihos raug muab tshaj tawm tam sim ntawd mus thoob plaws rau txhua thaj av; muaj tseeb tiag, tus thawj txiav txim muab zaj lus tshaj tawm mus rau tag nrho cov neeg nyob hauv thaj av, tshaj tawm rau cov uas tau ntseeg Khaulihos tej lus kom lawv cia li hloov siab lees txim sai sai, tsis li ntawd ces tib txoj kev rau txim yuav los rau lawv.",
                "58": "Thiab tau muaj tias ua rau lawv txhua tus ntseeg tias Khaulihos ua phem; yog li ntawd lawv txhua tus rov hloov siab los ntseeg tus Tswv; thiab qhov no tau xaus txoj kev phem raws li Khaulihos tus yam ntxwv. Thiab Khaulihos mus thov mov noj rau ub rau no ntawm ib lub tsev mus rau ib lub tsev.",
                "59": "Thiab tau muaj tias thaum nws tawm mus rau hauv cov neeg, muaj tseeb tiag, rau hauv ib co neeg uas tau faib lawv tus kheej tawm ntawm cov Neeg Nifais thiab muab lawv tus kheej hu ua cov neeg Xaulas, vim yog tus txiv neej uas coj lawv lub npe hu ua Xaulas—thiab thaum Khaulihos tawm mus rau hauv lawv, saib seb, nws raug luam thiab raug tsuj, txog rau thaum uas nws tuag.",
                "60": "Thiab yog li no peb pom qhov kawg ntawm tus uas ntxeev tus Tswv tej kev; thiab yog li no peb pom tias tus dab phem twb tsis pab nws cov me nyuam thaum txog hnub kawg, tiam sis muab lawv cab nrawm nroos mus rau hauv ntuj txiag teb tsaus."
            },
            "31": {
                "1": "Nim no tau muaj tias tom qab Khaulihos tas sim neej, Amas tau txais xov tias cov Neeg Xaulas ntxeev tus Tswv tej kev, thiab Xaulas, tus uas yog lawv tus thawj, coj cov neeg lub siab mus pe hawm tej mlom tsis txawj hais lus thiab tsis muaj sia, nws lub siab rov pib mob dua vim yog cov neeg txoj kev ua phem.",
                "2": "Vim thaum Amas paub txog nws cov kwv tij txoj kev ua phem ua rau nws tu siab heev; yog li ntawd nws tu siab heev kawg nkaus vim yog txoj kev sib cais ntawm cov Neeg Xaulas thiab cov Neeg Nifais.",
                "3": "Nim no cov Neeg Xaulas tau sau lawv tus kheej tuaj ua ke nyob hauv ib thaj av uas lawv hu ua Eethi-onas, uas nyob sab hnub tuaj ntawm thaj av Xalahelas, uas nyob ze ciam teb ntawm ntug dej hiav txwv, uas nyob rau sab nram hav ntawm thaj av Yesoos, uas kuj nyob ntawm ciam teb uas nyob ze koog hav zoov sab qab teb, koog hav zoov uas muaj cov Neeg Lamas nyob puv nkaus.",
                "4": "Nim no cov Neeg Nifais ntshai heev tias tsam cov Neeg Xaulas ho pib sib tham nrog cov Neeg Lamas, thiab ntshai tias tsam qhov ntawd ho ua ib qho kev swb loj heev rau cov Neeg Nifais.",
                "5": "Thiab nim no, vim txoj kev qhia txog txoj lus muaj hwj chim coj tau cov neeg mus ua tej yam uas ncaj ncees—muaj tseeb tiag, txoj kev qhia txog txoj lus muaj hwj chim hloov cov neeg lub siab xav tshaj rab ntaj, los sis tshaj lwm yam huv tib si, uas tau tshwm sim rau lawv—yog li ntawd Amas thiaj xav tias tsim nyog rau lawv sim lub hwj chim ntawm Vajtswv txoj lus.",
                "6": "Yog li ntawd nws coj Amoos, thiab Aloos, thiab Oonaws; thiab nws tso Heenais nyob rau hauv lub koom txoos hauv Xalahelas; tiam sis thawj peb tug nws coj nrog nws, thiab kuj coj Amulej thiab Xi-elas, uas nyob hauv Melej; thiab nws kuj coj nws ob tug tub thiab.",
                "7": "Nim no nws tsis coj nws tus tub hlob nrog nws, thiab nws lub npe hu ua Hilamas; tiam sis ob tug tub uas nws coj nrog nws npe hu ua Sinploos thiab Khali-atoos; thiab tej no yog tej lub npe ntawm cov uas nrog nws mus rau hauv cov Neeg Xaulas, mus tshaj tawm txoj lus rau lawv.",
                "8": "Nim no cov Neeg Xaulas yog ib co uas khiav tawm ntawm cov Neeg Nifais mus; yog li ntawd Vajtswv cov tub qhe twb tau tshaj tawm Vajtswv txoj lus rau lawv.",
                "9": "Tiam sis lawv twb tau poob mus rau hauv tej kev yuam kev loj, vim lawv tsis mob siab ua raws li Vajtswv tej lus txib, thiab tej kev cai, raws li Mauxes txoj kev cai.",
                "10": "Thiab lawv kuj tsis kam ua raws li lub koom txoos tej kab ke, kom taij thiab thov Vajtswv tsis tu ncua thiab txo hwj chim rau Vajtswv txhua hnub, xwv kom lawv thiaj tsis pib ua raws li txoj kev ntxias.",
                "11": "Muaj tseeb tiag, lub ntsiab yog li no, lawv ua ntau yam ntxeev tus Tswv tej kev; yog li ntawd, vim qhov no, Amas thiab nws cov kwv tij thiaj mus rau hauv thaj av mus tshaj tawm txoj lus rau lawv.",
                "12": "Nim no, thaum lawv tau tuaj rau hauv thaj av lawm, saib seb, ua rau lawv xav tsis thoob thaum lawv pom tias cov Neeg Xaulas tau ua tej tsev sab laj, thiab lawv sib sau lawv tus kheej tuaj ua ke nyob rau ib hnub ntawm lub lim tiam, hnub uas lawv muab hu ua tus Tswv hnub; thiab lawv teev tiam raws li ib tug txheej txheem uas Amas thiab nws cov kwv tij tsis tau pom dua;",
                "13": "Vim lawv ua ib qho chaw nyob hauv nruab nrab ntawm lawv lub tsev teev ntuj, ib qho chaw sawv ntsug, uas siab tshaj taub hau, thiab saum qhov chaw saud tsuas yog txaus ib tug neeg xwb.",
                "14": "Yog li ntawd, tus uas xav teev tiam yuav tsum mus thiab sawv rau saum qhov chaw saud, thiab tsa nws ob txhais tes rau saum ntuj, thiab thov nrog ib lub suab nrov nrov, hais tias:",
                "15": "Dawb huv, Vajtswv tus uas dawb huv; peb ntseeg tias koj yog Vajtswv, thiab peb ntseeg tias koj dawb huv, thiab yav tas los koj yog ib tug ntsuj plig, thiab nim no koj yog ib tug ntsuj plig, thiab koj yuav yog ib tug ntsuj plig mus ib txhis.",
                "16": "Vajtswv tus uas dawb huv, peb ntseeg tias koj tau cais peb tawm ntawm peb cov kwv tij; thiab peb tsis ntseeg peb cov kwv tij tej kab lis kev cai, uas yog muab cev los rau lawv los ntawm lawv cov yawg koob txoj kev tsis paub qab hau; tiam sis peb ntseeg hais tias koj tau xaiv peb los ua koj cov me nyuam dawb huv; thiab koj kuj tau ua rau peb paub tias yuav tsis muaj Khetos.",
                "17": "Tiam sis koj yeej zoo ib yam nag hmo, hnub no, thiab mus ib txhis li; thiab koj tau xaiv peb kom peb yuav txais kev cawm dim, tiam sis koj tau xaiv txhua tus uas nyob ib ncig peb los ntawm koj txoj kev npau taws pov lawv mus rau hauv ntuj txiag teb tsaus; auj Vajtswv es, peb ua koj tsaug rau txoj kev dawb huv no; thiab peb kuj ua koj tsaug uas koj tau xaiv peb, kom peb thiaj tsis raug coj mus ua raws li peb cov kwv tij tej kab lis kev cai ruam, uas muab lawv khi kom lawv ntseeg Khetos, uas coj lawv lub siab mus ua loj leeb deb ntawm koj, peb tus Vajtswv.",
                "18": "Thiab peb ua koj tsaug ntxiv, auj Vajtswv es, hais tias peb yog ib co neeg dawb huv uas koj xaiv tseg. Amees.",
                "19": "Nim no tau muaj tias tom qab Amas thiab nws cov kwv tij thiab nws ob tug tub tau hnov tej kev thov Vajtswv no tas lawm, lawv xav tsis thoob tshaj li qhov ntseeg tau.",
                "20": "Vim saib seb, txhua tus neeg mus thiab hais tej lus thov Vajtswv zoo tib yam nkaus.",
                "21": "Nim no lawv muab qhov chaw no hu ua Lamiyatoos, uas txhais hais tias, qhov chaw sawv dawb huv.",
                "22": "Nim no, nyob ntawm qhov chaw sawv no lawv, txhua tus neeg, siv tib co lus thov Vajtswv, ua lawv tus Vajtswv tsaug tias nws tau xaiv lawv, thiab nws tsis coj lawv mus ua raws li lawv cov kwv tij txoj kab lis kev cai, thiab hais tias lawv lub siab tsis tau raug nyiag mus ntseeg tej uas yuav muaj los, uas lawv tsis paub txog ib nyuag qhov li.",
                "23": "Nim no, tom qab cov neeg txhua tus tau ua tsaug raws li tus txheej txheem no tas lawm, lawv rov qab mus rau tom lawv tej tsev, tsis hais txog lawv tus Vajtswv ntxiv txog rau thaum lawv rov qab sib sau lawv tus kheej tuaj ua ke rau ntawm qhov chaw sawv dawb huv, tuaj ua tsaug raws li lawv tus txheej txheem.",
                "24": "Nim no thaum Amas pom li no mob nws lub siab heev; vim nws pom tias lawv yog ib co neeg uas phem thiab tsis yuav lus; muaj tseeb tiag, nws pom tias lawv tso siab ntso rau kub, thiab rau nyiaj dawb, thiab rau txhua yam uas tsim nuj.",
                "25": "Muaj tseeb tiag, thiab nws kuj pom tias lawv lub siab muaj plhus rau txoj kev khav theeb, nrog lawv txoj kev muab hlob.",
                "26": "Thiab nws tsa nws lub suab rau saum ntuj, thiab thov, hais tias: Auj tus Tswv es, koj yuav cia koj cov tub qhe nyob ntev npaum li cas ntawm cev nqaij daim tawv hauv ntiaj teb no, pom tej kev phem loj heev nyob hauv noob neej?",
                "27": "Saib seb, auj Vajtswv es, lawv thov rau koj, tiam sis lawv txoj kev muab hlob puv lawv lub siab lawm. Saib seb, auj Vajtswv es, lawv thov rau koj nrog lawv qhov ncauj, thaum lawv muaj plhus heev, xav tias lawv zoo heev, vim yog los ntawm tej yam tsis muaj nuj nqis ntawm lub ntiaj teb.",
                "28": "Saib seb, auj kuv tus Vajtswv es, lawv tej khoom kim kim, thiab lawv tej nplhaib, thiab lawv tej saw tes, thiab lawv tej saw kub, thiab tag nrho lawv tej khoom muaj nqis uas lawv coj ua saw; thiab saib seb, lawv tso lawv lub siab rau tej khoom no, thiab lawv tseem thov rau koj thiab hais tias—Peb ua koj tsaug, auj Vajtswv es, vim peb yog ib co neeg uas koj pom zoo xaiv tseg, tiam sis lwm cov yuav piam sij.",
                "29": "Muaj tseeb tiag, thiab lawv hais tias koj tau ua rau lawv paub tias yuav tsis muaj Khetos.",
                "30": "Auj tus Tswv uas yog Vajtswv es, koj yuav cia tej kev phem thiab kev tsis muaj kev ntseeg no nyob nrog cov neeg no ntev npaum li cas ntxiv? Auj tus Tswv es, thov koj muab lub zog rau kuv, xwv kom kuv yuav nyiaj tau kuv tej kev ntxhov siab. Vim kuv mob, thiab txoj kev phem zoo li no nyob hauv cov neeg no ua rau kuv tus ntsuj plig mob.",
                "31": "Auj tus Tswv es, tu kuv lub siab heev kawg nkaus; thov koj nplij kuv tus ntsuj plig los ntawm Khetos. Auj tus Tswv es, thov koj pub rau kuv kom kuv yuav muaj taus zog, kom kuv yuav ua tau siab ntev nyiaj tej kev txom nyem no uas yuav los rau kuv, vim yog txoj kev ua phem ntawm cov neeg no.",
                "32": "Auj tus Tswv es, thov koj nplij kuv tus ntsuj plig, thiab muab txoj kev vam meej rau kuv, thiab rau kuv cov phooj ywg ua hauj lwm uas nyob nrog kuv—muaj tseeb tiag, Amoos, thiab Aloos, thiab Oonaws, thiab Amulej thiab Xi-elas thiab kuv ob tug tub—muaj tseeb tiag, thov koj nplij tag nrho lawv cov no, auj tus Tswv es. Muaj tseeb tiag, thov koj nplij lawv tus ntsuj plig los ntawm Khetos.",
                "33": "Thov koj pub rau lawv kom lawv yuav muaj zog, kom lawv yuav nyiaj tau lawv tej kev txom nyem uas yuav los rau lawv vim yog tej kev ua phem ntawm cov neeg no.",
                "34": "Auj tus Tswv es, thov koj pub rau peb kom peb yuav muaj kev vam meej los ntawm txoj kev coj lawv rov qab los cuag koj los ntawm Khetos los.",
                "35": "Saib seb, auj tus Tswv es, lawv tus ntsuj plig yeej muaj nqis, thiab coob tus ntawm lawv yog peb cov kwv tij; yog li ntawd, auj tus Tswv es, muab hwj chim thiab laj lim tswv yim rau peb xwv kom peb yuav coj tau, peb cov kwv tij no, rov qab los rau koj.",
                "36": "Nim no tau muaj tias thaum Amas hais tej lus no tas lawm, nws muab nws txhais tes tso rau saum lawv txhua tus uas nrog nws. Thiab saib seb, thaum nws tso nws txhais tes rau saum lawv, lawv muaj tus Ntsuj Plig Dawb Huv puv npo.",
                "37": "Thiab tom qab ntawd lawv sib ncaim nyias mus nyias, tsis txhawj txog lawv tus kheej tias lawv yuav noj dab tsi, los sis lawv yuav haus dab tsi, los sis lawv yuav hnav dab tsi.",
                "38": "Thiab tus Tswv pub rau lawv xwv kom lawv tsis tshaib, thiab xwv kom lawv tsis nqhis; muaj tseeb tiag, thiab nws kuj muab zog rau lawv, xwv kom lawv txhob raug ib yam kev txom nyem dab tsi, tsuas yog txoj kev xyiv fab los ntawm Khetos kov yeej tej kev txom nyem ntawd. Nim no qhov no raws nraim li Amas txoj kev thov Vajtswv; thiab tau muaj li no vim yog nws thov Vajtswv nrog txoj kev ntseeg."
            },
            "32": {
                "1": "Thiab tau muaj tias lawv tawm mus, thiab pib tshaj tawm Vajtswv txoj lus rau cov neeg, nkag mus rau hauv lawv tej tsev sab laj, thiab rau hauv lawv tej tsev; muaj tseeb tiag, thiab lawv tshaj tawm txoj lus nyob hauv lawv tej kev.",
                "2": "Thiab tau muaj tias tom qab tau ua hauj lwm ntau heev nyob rau hauv cov Neeg Xaulas, lawv pib muaj kev vam meej nyob hauv cov neeg pluag; vim saib seb, lawv raug ntiab tawm ntawm tej tsev sab laj vim yog lawv tej ris tsho khaub hlab—",
                "3": "Yog li ntawd lawv cov kwv tij tsis pub lawv nkag mus rau hauv lawv tej tsev sab laj mus teev tiam Vajtswv, vim lawv cov kwv tij xav tias lawv vuab tsuab; yog li ntawd lawv yog neeg pluag; muaj tseeb tiag, lawv cov kwv tij muab lawv saib li tej khoom seem; yog li ntawd lawv yeej pluag hais txog tej khoom ntawm lub ntiaj teb; thiab lawv kuj pluag hauv nruab siab thiab.",
                "4": "Nim no, thaum Amas tab tom qhia thiab hais lus rau cov neeg nyob saum lub pov roob Aunidas, muaj ib pab neeg coob tuaj cuag nws, yog cov uas peb tau hais txog, cov neeg uas pluag hauv nruab siab, vim yog lawv tej kev txom nyem hais txog tej khoom ntawm lub ntiaj teb.",
                "5": "Thiab lawv tuaj cuag Amas; thiab ib tug uas yog tus hlob nyob hauv lawv hais rau nws tias: Saib seb, kuv cov kwv tij no yuav ua li cas, vim txhua tus neeg ntxub lawv vim yog lawv txoj kev txom nyem, muaj tseeb tiag, thiab qhov tseem ceeb tshaj twb yog peb cov pov thawj; vim lawv tau ntiab peb tawm ntawm peb tej tsev sab laj uas peb tau khwv heev ua nrog peb tus kheej txhais tes; thiab lawv tau ntiab peb tawm vim yog peb txom nyem heev; thiab peb tsis muaj chaw teev tiam peb tus Vajtswv; thiab saib seb, peb yuav ua li cas?",
                "6": "Thiab nim no thaum Amas hnov cov lus no, nws tig hlo nws tus kheej los, nws lub ntsej muag tig mus rau tus uas hais lus, thiab nws ntsia lawv nrog txoj kev xyiv fab loj heev; vim nws pom tias lawv tej kev txom nyem tau ua rau lawv txo hwj chim tiag tiag, thiab npaj lawv los hnov txoj lus.",
                "7": "Yog li ntawd nws tsis hais lus ntxiv rau pab neeg uas nws xub qhia; tiam sis nws xyab nws txhais tes, thiab hais nrov nrov rau cov uas nws pom, uas yog cov hloov siab lees txim tiag tiag, thiab hais rau lawv hais tias:",
                "8": "Kuv pom tias nej muaj siab mos siab muag; thiab yog tias yog li ntawd, nej tau koob hmoov.",
                "9": "Saib seb nej tus tij laug tau hais tias, Peb yuav ua li cas?—vim peb raug ntiab tawm ntawm peb tej tsev sab laj, ua rau peb yuav teev tiam tsis tau peb tus Vajtswv.",
                "10": "Saib seb kuv hais rau nej, nej xav tias nej tsis muaj cuab kav teev tiam Vajtswv tsuas yog nyob hauv nej tej tsev sab laj xwb no los?",
                "11": "Kuv yuav nug nej, ntxiv, nej xav tias nej yuav tsum teev tiam Vajtswv ib lub lim tiam ib zaug xwb no los?",
                "12": "Kuv hais rau nej tias, yeej yog qhov zoo uas nej raug ntiab tawm ntawm nej tej tsev sab laj, xwv kom nej yuav txo hwj chim, thiab xwv kom nej yuav kawm kev txawj ntse; vim tsim nyog uas nej yuav tsum kawm kev txawj ntse; vim twb yog tias nej raug ntiab tawm, nej cov kwv tij ntxub nej vim yog nej txoj kev txom nyem heev, tej yam no thiaj ua rau nej txo siab txo ntsws; vim tej yam no thiaj ua rau nej yuav tsum txo hwj chim.",
                "13": "Thiab nim no, vim nej raug txhib los txo hwj chim nej tau koob hmoov; vim qee zaus, yog tias ib tug neeg raug txhib los txo hwj chim, nws yuav nrhiav kev hloov siab lees txim; thiab nim no muaj tseeb, txhua tus uas hloov siab lees txim ces yuav nrhiav tau kev hlub tshua; thiab tus uas nrhiav tau kev zam txim thiab nyiaj mus kom txog thaum kawg tus ntawd yuav txais kev cawm dim.",
                "14": "Thiab nim no, ib yam li kuv hais rau nej tias, vim nej raug txhib los txo hwj chim nej tau koob hmoov, nej puas xav tias cov uas txo lawv lub hwj chim tiag tiag vim yog txoj lus yuav tau koob hmoov ntau dua?",
                "15": "Muaj tseeb tiag, tus uas txo nws lub hwj chim tiag tiag, thiab hloov siab lees txim rau nws tej kev txhaum, thiab nyiaj mus kom txog thaum kawg, tus ntawd yuav tau koob hmoov—muaj tseeb tiag, tau koob hmoov ntau tshaj cov uas raug txhib los txo hwj chim vim yog lawv pluag heev.",
                "16": "Yog li ntawd, cov uas txo lawv lub hwj chim es tsis yog raug txhib los txo hwj chim tau koob hmoov; los yog hais tias, tus uas tau koob hmoov yog tus uas ntseeg Vajtswv txoj lus, thiab ua kev cai raus dej tsis ua siab tawv, muaj tseeb tiag, tsis tas ua rau lawv los paub txoj lus, los sis raug yuam los paub, ua ntej lawv yuav ntseeg.",
                "17": "Muaj tseeb tiag, muaj coob leej hais tias: Yog koj ua ib lub cim los saum ntuj ceeb tsheej los rau peb pom, ces peb yuav paub tias muaj tseeb; tom qab ntawd peb yuav ntseeg.",
                "18": "Nim no kuv nug tias, qhov no puas yog kev ntseeg? Saib seb, kuv hais rau nej tias, Tsis yog; vim tias yog ib tug neeg twb paub ib yam dab tsi lawm ces nws tsis tas ntseeg, vim nws twb paub qhov ntawd lawm.",
                "19": "Thiab nim no, tus twg yog tus uas raug foom tsis zoo ntau tshaj, tus uas paub Vajtswv lub siab nyiam thiab tsis ua li ntawd, los sis tus uas ntseeg xwb, los sis muaj ib qho rau nws ntseeg xwb, thiab poob mus rau kev ua txhaum?",
                "20": "Nim no nej yuav tsum txiav txim txog qhov no. Saib seb, kuv hais rau nej tias, sab no los yeej tib yam li sab tod; thiab txhua tus neeg yuav txais tau raws li nws tes hauj lwm.",
                "21": "Thiab nim no ib yam li kuv tau hais txog kev ntseeg—kev ntseeg tsis yog kev paub zoo tag nrho txog tej yam; yog li ntawd yog nej muaj kev ntseeg nej cia siab rau tej yam uas tsis pom, tiam sis muaj tseeb.",
                "22": "Thiab nim no, saib seb, kuv hais rau nej, thiab kuv xav kom nej nco ntsoov tias, Vajtswv muaj kev hlub tshua rau txhua tus uas ntseeg nws lub npe; yog li ntawd, ua ntej tshaj plaws, nws xav kom nej cia li ntseeg, muaj tseeb tiag, ntseeg nws txoj lus.",
                "23": "Thiab nim no, nws faib nws txoj lus rau tib neeg los ntawm cov tim tswv, muaj tseeb tiag, tsis yog rau cov txiv neej xwb tiam sis rau cov poj niam thiab. Nim no tsis tas li no xwb; ntau zaus kuj tau muab tej lus rau cov me nyuam yaus uas ua rau cov neeg txawj ntse thiab muaj kev kawm poob ntsej muag.",
                "24": "Thiab nim no, kuv cov kwv tij uas kuv hlub es, vim nej xav kom kuv qhia saib nej yuav ua li cas vim nej raug kev txom nyem thiab raug ntiab tawm—nim no kuv tsis xav kom nej xav tias kuv cia li txiav txim rau nej tsuas yog raws li tej uas muaj tseeb xwb—",
                "25": "Vim kuv tsis hais tias nej txhua tus raug txhib los txo nej lub hwj chim; vim kuv yeej ntseeg tias nej ib txhia yeej txaus siab txo hwj chim, txawm tias lawv raug xwm txheej dab tsi los xij.",
                "26": "Nim no, ib yam li kuv tau hais txog kev ntseeg—hais tias kev ntseeg tsis yog kev paub zoo tag nrho—kuv tej lus los kuj tib yam li ntawd. Thaum xub thawj nej tsis muaj peev xwm paub zoo tag nrho tias kuv tej lus muaj tseeb, ib yam li kev ntseeg tsis yog kev paub zoo tag nrho.",
                "27": "Tiam sis saib seb, yog nej yuav tsim los thiab siv nej txoj kev txawj hnov txawj pom, xwv kom los sim ua li kuv tej lus, thiab muab siab rau ntseeg me me, muaj tseeb tiag, txawm hais tias tsuas yog nej xav kom muaj kev ntseeg xwb los, cia txoj kev xav no ua hauj lwm nyob hauv nej, twb txog thaum nej ntseeg npaum li uas nej muab tau ib qho chaw rau ib feem ntawm kuv tej lus.",
                "28": "Nim no, peb yuav muab txoj lus piv rau ib lub noob. Nim no, yog tias nej cia ib qho chaw, xwv kom cog tau ib lub noob rau hauv nej lub siab, saib seb, yog tias yog ib lub noob tseeb, los sis ib lub noob zoo, yog tias nej tsis muab lub noob pov tseg los ntawm nej txoj kev tsis ntseeg, kom ua rau nej tawm tsam tus Tswv tus Ntsuj Plig, saib seb, lub noob yuav pib loj hlob nyob hauv nej lub hauv siab; thiab thaum nej hnov lub noob no loj hlob tuaj, nej yuav pib hais rau nej tus kheej tias—Yeej yog ib lub noob zoo, los sis txoj lus yeej zoo, vim lub noob pib ua rau kuv tus ntsuj plig loj hlob tuaj; muaj tseeb tiag, pib ua rau kuv to taub zoo tuaj, muaj tseeb tiag, lub noob no pib qab heev rau kuv.",
                "29": "Nim no saib seb, qhov no puas ua rau nej txoj kev ntseeg loj tuaj? Kuv hais rau nej tias, Yeej ua; txawm li ntawd los nej txoj kev ntseeg tsis tau loj hlob mus kom txog qhov uas paub zoo tag nrho.",
                "30": "Tiam sis saib seb, thaum lub noob loj hlob, thiab tawg kaus, thiab pib loj, thaum ntawd nej yuav hais tias lub noob yeej zoo; vim saib seb lub noob loj hlob, thiab tawg kaus, thiab pib loj. Thiab nim no, saib seb, qhov no puas ua rau nej txoj kev ntseeg muaj zog tuaj? Muaj tseeb tiag, qhov no yuav ua rau nej txoj kev ntseeg muaj zog tuaj: vim nej yuav hais tias kuv paub tias lub noob no yog ib lub zoo; vim saib seb lub noob no twb tawg kaus thiab pib loj tuaj.",
                "31": "Thiab nim no, saib seb, nej puas paub tseeb tias lub noob no yog ib lub zoo? Kuv hais rau nej tias, Yeej paub; vim txhua lub noob nyias tawg paj txi txiv zoo nkaus li nyias tus yam ntxwv.",
                "32": "Yog li ntawd, yog ib lub noob loj hlob tuaj lub noob ntawd yeej zoo, tiam sis yog tsis loj hlob, saib seb lub noob ntawd twb tsis zoo, yog li ntawd yus muab pov tseg.",
                "33": "Thiab nim no, saib seb, vim nej tau sim ua li no, thiab cog lub noob, thiab lub noob ntawd loj hlob thiab tawg kaus, thiab pib loj tuaj, nej yuav tsum paub tias yog ib lub noob zoo.",
                "34": "Thiab nim no, saib seb, nej puas paub zoo tag nrho? Muaj tseeb tiag, nej yeej paub zoo tag nrho txog qhov ntawd, thiab nej tsis tas siv nej txoj kev ntseeg; thiab muaj li no los vim yog nej paub lawm, vim nej paub tias txoj lus tau ua rau nej tus ntsuj plig loj hlob, thiab nej kuj paub tias txoj lus tau tawg kaus tuaj, uas ua rau nej pib to taub zoo tuaj, thiab nej lub cim xeeb pib loj tuaj.",
                "35": "Auj yog li ntawd, qhov no puas muaj tseeb? Kuv hais rau nej tias, Yeej muaj tseeb, vim qhov no yog qhov kaj; thiab txhua yam uas kaj yeej zoo, vim yus txawj to taub yam ntawd, yog li ntawd nej yuav tsum paub tias yam ntawd yeej zoo; thiab nim no saib seb, tom qab nej tau saj qhov kaj no lawm nej puas paub zoo tag nrho?",
                "36": "Saib seb kuv hais rau nej tias, Tsis paub; thiab nej yuav tsum tsis txhob muab nej txoj kev ntseeg tso tseg, vim twb yog nej muab siab rau ntseeg cog lub noob xwv kom nej yuav tau sim kom paub saib lub noob puas zoo.",
                "37": "Thiab saib seb, thaum tsob ntoo pib loj tuaj, nej yuav hais tias: Cia peb tu tsob ntoo no kom zoo, kom yuav muaj taus cag, kom yuav loj hlob, thiab txi taus txiv rau peb. Thiab nim no saib seb, yog nej tu tsob ntoo saib xyuas ntau heev tsob ntoo yuav muaj taus cag, thiab loj hlob, thiab txi tau txiv.",
                "38": "Tiam sis yog nej tsis quav ntsej, thiab tsis xav txog txoj kev tu tsob ntoo, saib seb tsob ntoo yuav tsis tuaj ib tug cag li; thiab thaum tshav ntuj kub tuaj thiab kub tsob ntoo, vim tsis muaj cag tsob ntoo yuav qhuav mus, thiab nej yuav muab tsob ntoo rho thiab muab pov tseg.",
                "39": "Nim no, qhov no tsis yog vim lub noob tsis zoo, thiab kuj tsis yog vim cov txiv ntawd tsis qab; tiam sis vim yog nej thaj av qhuav qhuav, thiab nej tsis tu tsob ntoo, yog li ntawd nej thiaj muaj tsis tau cov txiv ntawd.",
                "40": "Thiab yog li ntawd, yog nej tsis kam tu txoj lus, tos ntsoov nrog txoj kev ntseeg rau cov txiv ntawd, nej yeej de tsis tau cov txiv ntawm tsob ntoo uas cawm neeg txoj sia ib zaug li.",
                "41": "Tiam sis yog nej yuav tu txoj lus, muaj tseeb tiag, tu tsob ntoo thaum pib loj hlob, los ntawm nej txoj kev ntseeg nrog kev rau siab ntso heev, thiab nrog txoj kev ua siab ntev, tos ntsoov rau cov txiv ntawd, tsob ntoo yuav tuaj taus cag; thiab saib seb yuav yog ib tsob ntoo loj tuaj mus rau txoj sia uas kav ib txhis.",
                "42": "Thiab vim yog nej txoj kev rau siab ntso thiab nej txoj kev ntseeg thiab nej txoj kev ua siab ntev tu txoj lus, xwv kom txoj lus yuav tuaj taus cag nyob hauv nej, saib seb, tsis ntev nej yuav tau de cov txiv ntawd, uas yog cov muaj nuj nqis tshaj, uas yog cov qab zib tshaj txhua yam qab zib, thiab uas yog cov dawb tshaj txhua yam dawb, muaj tseeb tiag, thiab huv tshaj txhua yam huv; thiab nej yuav tau noj cov txiv no kom txog thaum nej tsau plab, xwv kom nej tsis tshaib, thiab xwv kom nej tsis nqhis.",
                "43": "Thaum ntawd, kuv cov kwv tij es, nej yuav tau sau tej nqi zog ntawm nej txoj kev ntseeg, thiab nej txoj kev rau siab ntso, thiab kev siab ntev, tos ntsoov kom tsob ntoo txi txiv rau nej."
            },
            "33": {
                "1": "Nim no tom qab Amas tau hais tej lus no tas lawm, lawv xa ib tug tuaj cuag nws xav paub saib puas tsim nyog rau lawv los ntseeg ib tug Vajtswv, xwv kom lawv yuav tau txais cov txiv ntoo uas nws tau hais txog, los sis saib lawv yuav cog lub noob li cas, los sis txoj lus uas nws tau hais txog, uas nws hais tias yuav tsum muab cog rau hauv lawv lub siab; los sis saib lawv yuav ua li cas kom pib muab siab rau ntseeg.",
                "2": "Thiab Amas hais rau lawv tias: Saib seb, nej hais tias nej teev tiam tsis tau nej tus Vajtswv vim nej raug ntiab tawm ntawm nej tej tsev sab laj. Tiam sis saib seb, kuv hais rau nej tias, yog nej xav tias nej teev tiam tsis tau Vajtswv, nej yuam kev loj heev, thiab nej yuav tsum tshawb xyuas cov vaj lug kub; yog nej xav tias vaj lug kub qhia nej li ntawd, ces yog nej tsis to taub cov vaj lug kub.",
                "3": "Nej puas nco qab nyeem tej uas Xenos, tus yaj saub thaum ub, tau hais txog kev thov Vajtswv los sis kev teev tiam?",
                "4": "Vim nws hais tias: Koj yog tus muaj kev hlub tshua, auj Vajtswv, vim koj tau hnov kuv tej lus thov, txawm yog thaum kuv nyob hauv hav zoov; muaj tseeb tiag, koj yog tus muaj kev hlub tshua thaum kuv thov ntsig txog cov uas yog kuv cov yeeb ncuab, thiab koj muab lawv cob rau kuv.",
                "5": "Muaj tseeb tiag, auj Vajtswv es, thiab koj muaj kev hlub tshua rau kuv thaum kuv thov koj nyob tom kuv thaj teb; thaum kuv taij koj nyob hauv kuv txoj kev thov, thiab koj twb hnov kuv.",
                "6": "Thiab ntxiv, auj Vajtswv es, thaum kuv mus rau hauv kuv lub tsev koj twb hnov kuv thaum kuv thov.",
                "7": "Thiab thaum kuv nkag mus rau hauv kuv chav teev tiam, auj tus Tswv es, thiab thov koj, koj twb hnov kuv.",
                "8": "Muaj tseeb tiag, koj yeej hlub tshua koj cov me nyuam thaum lawv thov koj, kom koj hnov thiab tsis yog kom tib neeg hnov, thiab koj yuav hnov lawv.",
                "9": "Muaj tseeb tiag, auj Vajtswv es, koj ib txwm hlub tshua kuv, thiab hnov kuv tej kev thov thaum nyob sib koom ua ib pawg nrog koj cov ntseeg.",
                "10": "Muaj tseeb tiag, thiab koj kuj hnov kuv thaum kuv raug ntiab tawm thiab kuv cov yeeb ncuab ua saib tsis taus kuv; muaj tseeb tiag, koj twb hnov kuv tej lus thov, thiab npau taws rau kuv cov yeeb ncuab, thiab koj tau xyuas lawv nrog koj txoj kev npau taws kom raug puas tsuaj nrawm nroos.",
                "11": "Thiab koj twb hnov kuv vim yog kuv tej kev txom nyem thiab kuv txoj kev ua siab ncaj; thiab twb vim yog koj Leej Tub es koj thiaj muaj kev hlub tshua li ntawd rau kuv, yog li ntawd kuv yuav thov koj thaum kuv raug kev txom nyem, vim kuv txoj kev xyiv fab yog los ntawm koj; vim koj tau tshem koj tej kev txiav txim ntawm kuv mus, vim yog koj Leej Tub.",
                "12": "Thiab nim no Amas hais rau lawv hais tias: Nej puas ntseeg cov vaj lug kub ntawd uas yog cov thaum ub tau sau?",
                "13": "Saib seb, yog nej ntseeg, nej yuav tsum ntseeg tej uas Xenos tau hais; vim, saib seb nws hais tias: Koj tau tshem koj tej kev txiav txim mus vim yog koj Leej Tub.",
                "14": "Nim no saib seb, kuv cov kwv tij, kuv yuav nug saib nej puas tau nyeem cov vaj lug kub? Yog nej tau, ua li cas nej ho tsis ntseeg Vajtswv Leej Tub?",
                "15": "Vim tsis tau sau tseg tias Xenos tib leeg thiaj hais txog tej yam no xwb, tiam sis Xenoj los kuj hais txog tej yam no thiab—",
                "16": "Vim saib seb, nws hais tias: Auj tus Tswv es, koj npau taws rau cov neeg no, vim lawv pheej tsis to taub koj tej kev hlub tshua uas koj tau muab rau lawv vim yog koj Leej Tub.",
                "17": "Thiab nim no, kuv cov kwv tij, nej pom tias twb muaj tus yaj saub thib ob thaum ub ua tim khawv txog Vajtswv Leej Tub, thiab vim cov neeg pheej tsis to taub nws tej lus lawv thiaj xuas pob zeb ntaus nws tuag.",
                "18": "Tiam sis saib seb, tsis tas li no xwb; cov uas tau hais txog Vajtswv Leej Tub tsis yog ob tug no xwb.",
                "19": "Saib seb, Mauxes los kuj tau hais txog nws; muaj tseeb tiag, thiab saib seb Mauxes tsa ib lub cim nyob hauv hav zoov, xwv kom txhua tus uas ntsia lub cim ntawd yuav ciaj. Thiab coob leej tau ntsia thiab ciaj.",
                "20": "Tiam sis tsawg tsawg leej thiaj to taub lub ntsiab ntawm tej yam ntawd xwb, thiab muaj li no los twb vim yog lawv lub siab tawv. Tiam sis muaj coob leej uas tawv heev es lawv tsis kam ntsia, yog li ntawd lawv thiaj piam sij. Nim no qhov uas lawv tsis kam ntsia yog vim lawv tsis ntseeg tias lub cim ntawd yuav kho tau lawv.",
                "21": "Auj kuv cov kwv tij es, yog hais tias nej ib nyuag ntsia xwb es qhov ntawd muaj peev xwm kho tau nej zoo, nej puas yuav ntsia nrawm nroos, los sis nej xum ua nej lub siab tawv kom tsis ntseeg, thiab ua neeg tub nkeeg, es tsis kam tsa nej qhov muag mus ntsia, xwv kom nej yuav piam sij?",
                "22": "Yog zoo li ntawd, ces kev txom nyem yuav los raug nej; tiam sis yog tsis zoo li ntawd, ces cia li tsa nej qhov muag mus ntsia thiab pib ntseeg Vajtswv Leej Tub, ntseeg tias nws yuav los txhiv nws cov neeg dim, thiab ntseeg tias nws yuav los raug kev txom nyem thiab tuag theej rau lawv tej kev txhaum; thiab ntseeg tias nws yuav sawv hauv qhov tuag rov qab los, qhov uas yuav ua kom muaj tau txoj kev sawv rov los, kom tib neeg txhua tus yuav tau los sawv ntawm nws xub ntiag, kom raug txiav txim thaum txog hnub kawg thiab hnub txiav txim, raws li tej yam lawv ua.",
                "23": "Thiab nim no, kuv cov kwv tij, kuv xav kom nej yuav cog txoj lus no rau hauv nej lub siab, thiab thaum txoj lus pib loj hlob nej cia li tu txoj lus los ntawm nej txoj kev ntseeg. Thiab saib seb, txoj lus no yuav hloov los ua ib tsob ntoo, yuav loj hlob nyob hauv nej mus rau txoj sia uas kav ib txhis. Thiab thaum ntawd thov Vajtswv pub rau nej kom nej tej nra yuav sib, los ntawm txoj kev xyiv fab txog nws Leej Tub. Thiab txhua yam no nej yeej ua tau yog nej yuav ua. Amees."
            },
            "34": {
                "1": "Thiab nim no tau muaj tias tom qab Amas hais cov lus no rau lawv tas lawm nws zaum rau hauv av, thiab Amulej sawv thiab pib qhia lawv, hais tias:",
                "2": "Kuv cov kwv tij, kuv xav tias yeej muaj tsis tau qhov uas nej tsis paub txog tej uas tau hais txog Khetos txoj kev los, tus uas peb qhia tias yog Vajtswv Leej Tub; muaj tseeb tiag, kuv paub tias twb muab tej no qhia rau nej txaus nkaus ua ntej nej khiav tawm ntawm peb mus.",
                "3": "Thiab vim nej tau thov kuv tus tij laug uas kuv hlub kom nws qhia rau nej paub saib nej yuav ua li cas, vim yog nej tej kev txom nyem; thiab nws tau hais me ntsis rau nej kom npaj nej lub siab; muaj tseeb tiag, thiab nws tau ntuas nej kom muaj kev ntseeg thiab ua siab ntev—",
                "4": "Muaj tseeb tiag, twb kom nej yuav muaj kev ntseeg loj txaus cog txoj lus rau hauv nej lub siab, xwv kom nej muaj cuab kav sim txoj lus seb puas zoo.",
                "5": "Thiab peb pom tias lo lus nug loj uas nyob hauv nej lub siab yog saib txoj lus puas yog los ntawm Vajtswv Leej Tub, los sis saib puas yuav muaj Khetos.",
                "6": "Thiab nej kuj pom tias kuv tus tij laug tau ua rau nej paub tseeb, ntau lub sij hawm, paub tias Khetos yog lub hauv paus ntawm txoj lus uas ua rau neeg txais tau kev cawm seej.",
                "7": "Kuv tus tij laug tau muab Xenos tej lus coj los hais tias, txoj kev txhiv dim yog los ntawm Vajtswv Leej Tub los, thiab kuj tau muab Xenoj tej lus los hais; thiab nws kuj tau hais txog Mauxes, qhia kom paub tseeb tias tej yam no yeej muaj tseeb tiag.",
                "8": "Thiab nim no, saib seb, kuv yuav ua tim khawv ntawm kuv tus kheej rau nej tias tej yam no yeej muaj tseeb. Saib seb, kuv hais rau nej tias, kuv yeej paub tias Khetos yuav los rau hauv noob neej, los ris nws cov neeg tej kev ua txhaum, thiab hais tias nws yuav theej neeg ntiaj teb tej kev txhaum; vim tus Tswv uas yog Vajtswv tau hais li ntawd.",
                "9": "Vim tsim nyog uas yuav tsum muaj ib txoj kev theej txhoj; vim raws li tus Vajtswv uas Nyob Mus Ib Txhis txoj hau kev uas tseem ceeb, yuav tsum muaj ib txoj kev theej txhoj, tsis li ces tib neeg txhua tus yeej yuav zam tsis dhau txoj kev piam sij; muaj tseeb tiag, txhua tus yeej tawv; muaj tseeb tiag, txhua tus poob thiab poob zoo, thiab yuav piam sij tsuas yog los ntawm txoj kev theej txhoj uas tsim nyog yuav tsum muaj xwb.",
                "10": "Vim tsim nyog kom muaj ib txoj kev txi kawg uas tseem ceeb; muaj tseeb tiag, tsis yog ib txoj kev txi tib neeg, thiab tsis yog txi tej tsiaj, los sis txi tej noog; vim yuav tsis yog ib txoj kev txi tib neeg; tiam sis yeej yog ib txoj kev txi uas tsis muaj qhov kawg thiab nyob mus ib txhis.",
                "11": "Nim no yeej tsis muaj ib tug neeg uas muaj peev xwm muab nws tus kheej cov ntshav los txi theej tau rau lwm tus tej kev txhaum. Nim no, yog ib tug neeg tua lwm tus neeg, saib seb, peb txoj kev cai uas ncaj ncees, puas yuav rau txim rau nws tus kwv tij? Kuv hais rau nej, Yeej tsis ua li ntawd.",
                "12": "Tiam sis txoj kev cai yuav rau txim kom tuag rau tus uas tau tua neeg; yog li ntawd yuav tsum muaj ib txoj kev theej txhoj uas tsis muaj qhov kawg xwb es thiaj yuav txaus rau neeg ntiaj teb tej kev txhaum.",
                "13": "Yog li ntawd, yuav tsum muaj ib txoj kev txi kawg uas tseem ceeb; thiab thaum ntawd thiaj yuav, los sis thiaj li tsim nyog, tsum txoj kev ua rau nqaij ntuag ntshav nrog; thaum ntawd yuav muaj raws li Mauxes txoj kev cai tiav lawm; muaj tseeb tiag, yuav muaj raws li tag nrho, ib nyuag qhov thiab qhov me tag nrho, thiab yuav tsis muaj ib qho uas yuav poob mus.",
                "14": "Thiab saib seb, qhov no yog tag nrho lub ntsiab ntawm txoj kev cai, txhua yam huv tib si taw mus rau txoj kev txi kawg uas tseem ceeb ntawd; thiab tus uas yuav ua txoj kev txi kawg uas tseem ceeb ntawd yog Vajtswv Leej Tub, muaj tseeb tiag, txoj kev txi uas tsis muaj kawg thiab nyob mus ib txhis.",
                "15": "Thiab xws li no nws yuav coj txoj kev cawm seej los rau txhua tus uas yuav ntseeg nws lub npe; thiab qhov no yog lub hom phiaj ntawm txoj kev txi kawg no, kom muaj ntsoov lub siab hlub tshua, uas muaj hwj chim kov yeej txoj kev txim lij, thiab qhib kev rau noob neej kom lawv yuav muaj kev ntseeg los hloov siab lees txim.",
                "16": "Thiab xws li no txoj kev hlub tshua thiaj them tau tej nqi ntawm txoj kev txim lij, thiab puag lawv nyob hauv txhais npab ntawm kev nyab xeeb, tiam sis tus uas tsis muab siab rau ntseeg mus rau kev hloov siab lees txim yuav raug kev cai tag nrho uas yog tej nqi ntawm txoj kev txim lij; yog li ntawd Vajtswv tsuas yog coj txoj hau kev txhiv dim tseem ceeb thiab nyob mus ib txhis los rau tus uas muaj kev ntseeg mus rau kev hloov siab lees txim xwb.",
                "17": "Yog li ntawd thov Vajtswv pub rau nej, kuv cov kwv tij, kom nej yuav pib muab siab rau ntseeg mus rau kev hloov siab lees txim, xwv kom nej pib hu txog nws lub npe dawb huv, xwv kom nws yuav hlub tshua nej;",
                "18": "Muaj tseeb tiag, thov nws rau txoj kev hlub tshua; vim nws muaj hwj chim cawm tau.",
                "19": "Muaj tseeb tiag, txo nej lub hwj chim, thiab thov nws ntxiv mus.",
                "20": "Thov nws thaum nej nyob hauv nej tej liaj teb, muaj tseeb tiag, ntsig txog tag nrho nej tej tsiaj txhu.",
                "21": "Thov nws nyob hauv nej lub vaj lub tsev, muaj tseeb tiag, ntsig txog tag nrho nej lub cuab yig, tag nrho thaum sawv ntxov, thaum tav su thiab thaum tsaus ntuj.",
                "22": "Muaj tseeb tiag, thov nws tawm tsam nej cov yeeb ncuab lub hwj chim.",
                "23": "Muaj tseeb tiag, thov nws tawm tsam tus dab phem, tus uas yog ib tug yeeb ncuab rau tag nrho kev ncaj ncees.",
                "24": "Thov nws ntsig txog tej qoob loo tom nej tej liaj teb, xwv kom nej yuav huaj vam vim tej qoob loo ntawd.",
                "25": "Thov ntsig txog tej tsiaj txhu tom nej tej liaj teb, xwv kom yuav muaj ntau ntxiv.",
                "26": "Tiam sis tsis tas li no xwb; nej yuav tsum thov Vajtswv kawg siab kawg ntsws nyob hauv nej tej chav teev tiam, thiab nej tej chaw uas tsis muaj neeg paub txog, thiab nyob hauv nej tej hav zoov.",
                "27": "Muaj tseeb tiag, thiab thaum nej tsis thov tus Tswv, cia nej lub siab puv npo, thov nws tas mus li tsis tu ncua rau nej txoj kev noj qab nyob zoo, thiab rau cov uas nyob ib ncig nej txoj kev noj qab nyob zoo.",
                "28": "Thiab nim no saib seb, kuv cov kwv tij uas kuv hlub es, kuv hais rau nej, tsis txhob xav tias tas li no xwb; vim tom qab uas nej tau ua tag txhua yam no lawm, yog nej tsis kam pab cov neeg txom nyem, thiab cov neeg liab qab, thiab tsis saib xyuas cov neeg mob thiab txom nyem, thiab tsis faib nej tej khoom, yog nej muaj, rau cov uas txom nyem—kuv hais rau nej tias, yog nej tsis ua tej yam no hlo li, saib seb, nej txoj kev thov Vajtswv yeej tsis muaj qab hau dab tsi, thiab yuav tsis ua ib yam dab tsi rau nej, thiab nej zoo li tej neeg siab dag uas xyeej txoj kev ntseeg.",
                "29": "Yog li ntawd, yog nej tsis nco qab muaj siab hlub, nej zoo li tej quav hlau, uas cov neeg ntaus hlau muab pov tseg, (vim tej quav hlau tsis muaj nuj nqis) thiab raug neeg ko taw tsuj.",
                "30": "Thiab nim no, kuv cov kwv tij, tom qab nej tau txais tej kev ua tim khawv ntau npaum li no, thiab tau pom tias cov vaj lug kub dawb huv yeej ua tim khawv txog tej no, kuv xav kom nej cia li tawm los thiab txi txiv rau kev hloov siab lees txim.",
                "31": "Muaj tseeb tiag, kuv xav kom nej cia li tawm los thiab tsis txhob ua nej lub siab tawv ntev ntxiv lawm; vim saib seb, tam sim no yog lub sij hawm thiab yog hnub ntawm nej txoj kev cawm seej; thiab yog li ntawd, yog nej yuav hloov siab lees txim thiab tsis txhob ua nej lub siab tawv, tam sim no Vajtswv yuav ua kom muaj raws li txoj hau kev txhiv dim uas tseem ceeb los rau nej.",
                "32": "Vim saib seb, lub neej no yog lub caij rau tib neeg npaj mus ntsib Vajtswv; muaj tseeb tiag, saib seb lub caij ntawm lub neej no yog lub caij rau tib neeg ua lawv tej hauj lwm.",
                "33": "Thiab nim no, ib yam li kuv tau hais rau nej ua ntej lawm, vim nej twb muaj tej kev ua tim khawv ntau heev, yog li ntawd, kuv thov nej kom nej tsis txhob laug nej lub sij hawm hloov siab lees txim rau puag tom kawg; vim tom qab lub neej no, uas tau muab rau peb npaj rau txoj kev nyob mus ib txhis, saib seb, yog peb tsis ua zoo siv peb lub sij hawm thaum nyob hauv lub neej no, ces hmo tsaus ntuj yuav los thaum ntawd yuav ua tsis tau hauj lwm lawm.",
                "34": "Nej hais tsis tau tias, thaum nej los txog rau qhov xwm txheej txaus ntshai ntawd tias, kuv mam hloov siab lees txim, kom kuv yuav tau rov qab mus cuag kuv tus Vajtswv. Tsis tau, nej hais tsis tau li no; vim tias tib tug ntsuj plig uas kav nej lub cev thaum nej ncaim lub neej no mus, tib tug ntsuj plig ntawd yuav muaj hwj chim kav nej lub cev nyob hauv lub ntuj uas nyob mus ib txhis ntawd.",
                "35": "Vim saib seb, yog nej laug nej lub sij hawm hloov siab lees txim kom txog thaum tuag, saib seb, nej twb raug tus dab phem tus ntsuj plig kav, thiab nws muab nej khi ua nws li; yog li ntawd, tus Tswv tus Ntsuj Plig tau tso nej tseg, thiab tsis muaj chaw nyob rau hauv nej, thiab tus dab phem muaj hwj chim tag nrho kav nej; thiab qhov no yog qhov kawg ntawm cov neeg phem.",
                "36": "Thiab kuv paub qhov no, vim tus Tswv tau hais tias nws tsis nyob hauv tej tuam tsev uas tsis dawb huv, tiam sis nws nyob hauv tej neeg ncaj ncees lub siab; muaj tseeb tiag, thiab nws kuj tau hais tias cov neeg ncaj ncees yuav zaum hauv nws lub nceeg vaj, yuav tsis tawm mus ntxiv ib zaug ntxiv li lawm; tiam sis tus Me Nyuam Yaj cov ntshav yuav ua kom lawv tej tsoos tsho dawb paug.",
                "37": "Thiab nim no, kuv cov kwv tij uas kuv hlub es, kuv thov kom nej nco ntsoov tej no, thiab kom nej ua hauj lwm rau nej txoj kev cawm seej nrog txoj kev hwm Vajtswv, thiab kom nej tsis txhob xyeej txoj kev Khetos yuav los ntxiv lawm;",
                "38": "Kom nej tsis txhob tawm tsam tus Vaj Ntsuj Plig Dawb Huv ntxiv lawm, tiam sis kom nej txais yuav nws, thiab kom nej ris Khetos lub npe; kom nej txo nej tej hwj chim kom ti hauv av, thiab teev tiam Vajtswv, nyob txhua qhov chaw uas nej nyob, raws li tus ntsuj plig thiab raws li txoj kev tseeb; thiab kom nej ua neej nyob ua tsaug txhua hnub, rau tej kev hlub tshua thiab tej koob hmoov ntau uas nws tau muab rau nej.",
                "39": "Muaj tseeb tiag, thiab kuv kuj ntuas nej, kuv cov kwv tij, kom nej faj seeb thov Vajtswv tsis tu ncua, xwv kom tus dab phem tej kev ntxias coj tsis tau nej mus, xwv kom nws yuav kov tsis yeej nej, xwv kom nej yuav tsis rais mus ua nws qhev thaum txog hnub kawg; vim saib seb, nws twb tsis muab ib yam zoo ua nqi zog rau nej.",
                "40": "Thiab nim no kuv cov kwv tij uas kuv hlub es, kuv yuav ntuas nej kom ua siab ntev, thiab kom nej nyiaj txhua yam kev txom nyem; kom nej tsis txhob cem cov uas ntiab nej tawm vim yog nej txoj kev pluag heev, nyob tsam nej ho los ua tej neeg ua txhaum li lawv thiab;",
                "41": "Tiam sis kom nej ua siab ntev, thiab nyiaj tej kev txom nyem, nrog kev cia siab uas ruaj khov tias muaj ib hnub nej yuav tau so ntawm tag nrho nej tej kev txom nyem."
            },
            "35": {
                "1": "Nim no tau muaj tias tom qab uas Amulej tau xaus tej lus no lawm, lawv ncaim ntawm cov neeg coob coob thiab los rau hauv thaj av Yesoos.",
                "2": "Muaj tseeb tiag, thiab tag nrho cov kwv tij, tom qab lawv tau tshaj tawm txoj lus rau cov Neeg Xaulas, kuj tau los rau hauv thaj av Yesoos.",
                "3": "Thiab tau muaj tias tom qab cov uas nto koob nto npe ntawm cov Neeg Xaulas tau sab laj ua ke ntsig txog tej lus uas Amas tau tshaj tawm rau lawv, lawv npau taws vim yog txoj lus, vim txoj lus rhuav lawv lub tom txwv; yog li ntawd lawv tsis kam mloog tej lus.",
                "4": "Thiab lawv xa neeg thiab sib sau tag nrho cov neeg uas nyob thoob plaws thaj av tuaj ua ke, thiab sab laj nrog lawv ntsig txog tej lus uas tau hais lawm.",
                "5": "Nim no lawv cov nom tswv thiab lawv cov pov thawj thiab lawv cov xib hwb tsis pub cov neeg paub txog lawv lub hom phiaj; yog li ntawd lawv paub twj ywm txog tag nrho cov neeg lub siab xav.",
                "6": "Thiab tau muaj tias tom qab lawv paub txog tag nrho cov neeg lub siab xav, cov uas nyiam tej lus uas Amas thiab nws cov kwv tij tau hais raug muab ntiab tawm ntawm thaj av; thiab lawv muaj coob; thiab lawv kuj tau los rau hauv thaj av Yesoos.",
                "7": "Thiab tau muaj tias Amas thiab nws cov kwv tij tau qhuab qhia lawv.",
                "8": "Nim no cov Neeg Xaulas npau taws rau Amoos cov neeg uas nyob hauv Yesoos thiab cov Neeg Xaulas tus thawj coj, vim nws yog ib tug neeg phem heev, xa xov mus rau Amoos cov neeg kom lawv cia li muab cov neeg uas los pem cov Neeg Xaulas los ntiab tawm ntawm Amoos cov neeg thaj av.",
                "9": "Thiab nws hais ntau yam lus tsiv tsiv tawm tsam lawv. Thiab nim no Amoos cov neeg tsis ntshai lawv tej lus; yog li ntawd lawv tsis ntiab lawv tawm, tiam sis lawv txais tos tag nrho tej neeg pluag ntawm cov Neeg Xaulas uas los rau hauv lawv; thiab lawv pub mov rau lawv noj, thiab muab ris tsho rau lawv hnav, thiab muab av ua qub txeeg qub teg rau lawv; thiab pab lawv raws li lawv tej kev txom nyem.",
                "10": "Nim no qhov no ua rau cov Neeg Xaulas npau taws tawm tsam Amoos cov neeg, thiab lawv pib sib koom nrog cov Neeg Lamas thiab txhaub kom lawv npau taws tawm tsam Amoos cov neeg.",
                "11": "Thiab xws li no cov Neeg Xaulas thiab cov Neeg Lamas pib npaj ua rog tawm tsam Amoos cov neeg, thiab kuj tawm tsam cov Neeg Nifais.",
                "12": "Thiab xyoo thib kaum xya ntawm cov neeg txiav txim txoj kev kav cov Neeg Nifais tau xaus li no.",
                "13": "Thiab Amoos cov neeg tau tawm ntawm thaj av Yesoos, thiab los rau hauv thaj av Melej, thiab cia kom muaj chaw hauv thaj av Yesoos rau cov Neeg Nifais tej tub rog nyob, xwv kom lawv tau sib tawm tsam nrog cov Neeg Lamas tej tub rog thiab cov Neeg Xaulas tej tub rog; thiab xws li no tau pib ib npluav rog ntawm cov Neeg Lamas thiab cov Neeg Nifais, nyob hauv xyoo thib kaum yim ntawm cov neeg txiav txim txoj kev kav; thiab yuav hais txog lawv tej kev ua rog tom ntej no mus.",
                "14": "Thiab Amas, thiab Amoos, thiab lawv cov kwv tij, thiab Amas ob tug tub rov qab los rau hauv thaj av Xalahelas, tom qab lawv ua cuab yeej nyob hauv Vajtswv txhais tes uas coj tau coob leej ntawm cov Neeg Xaulas los rau kev hloov siab lees txim; thiab tag nrho cov uas coj tau los hloov siab lees txim, cov Neeg Xaulas uas tsis ncaj ncees muab lawv raws tawm ntawm lawv thaj av; tiam sis lawv twb muaj av nyob hauv thaj av Yesoos ua lawv qub txeeg qub teg, thiab lawv tau nqa tej cuab yeej ua rog tiv thaiv lawv tus kheej, thiab lawv cov poj niam, thiab cov me nyuam, thiab lawv thaj av.",
                "15": "Nim no Amas, vim nws tu siab heev rau nws cov neeg tej kev ua phem, muaj tseeb tiag rau tej kev ua rog, thiab tej kev ua rau nqaij ntuag ntshav nrog, thiab tej kev sib cav sib ceg uas nyob hauv lawv; thiab vim nws tau mus tshaj tawm txoj lus, los sis Vajtswv tau xa nws mus tshaj tawm txoj lus, rau tag nrho cov neeg nyob hauv txhua lub nroog; thiab vim nws pom tias cov neeg lub siab pib tawv tuaj, thiab lawv pib npau taws vim yog txoj kev nruj ntawm txoj lus, nws tu siab heev kawg nkaus li.",
                "16": "Yog li ntawd, nws thiaj hais kom nws cov tub tuaj sib sau ua ke, xwv kom nws yuav txib tau lawv txhua tus, nyias muaj nyias, ntsig txog tej uas hais txog kev ncaj ncees. Thiab peb twb muaj ib zaj txog nws tej lus txib, uas nws muab rau lawv raws li nws tus kheej phau ceev xwm txheej."
            },
            "36": {
                "intro": "Amas tej lus txib rau nws tus tub Hilamas.",
                "1": "Kuv tus tub, cuab pob ntseg rau kuv tej lus; vim kuv cog lus rau koj tias, npaum li uas koj yuav ua raws li Vajtswv tej lus txib koj yuav vam meej nyob rau hauv thaj av.",
                "2": "Kuv xav kom koj ua li kuv tau ua lawm, nco ntsoov txog peb cov yawg koob txoj kev ua qhev; vim lawv tau poob cev qhev, thiab tsis muaj leej twg muaj peev xwm tso lawv dim tsuas yog Anplaham tus Vajtswv, thiab Ixaj tus Vajtswv, thiab Yakhauj tus Vajtswv; thiab nws yeej tau tso lawv dim ntawm lawv tej kev txom nyem lawm tiag.",
                "3": "Thiab nim no, auj kuv tus me tub Hilamas es, saib seb, koj tseem hluas, thiab yog li ntawd, kuv thov kom koj yuav mloog kuv tej lus thiab kawm ntawm kuv; vim kuv paub tias txhua tus uas yuav tso siab rau Vajtswv yuav tau txais kev pab thaum lawv muaj kev sim siab, thiab thaum lawv muaj teeb meem, thiab thaum lawv raug txom nyem, thiab Vajtswv yuav muab lawv tsa sawv thaum txog hnub kawg.",
                "4": "Thiab kuv tsis xav kom koj xav tias kuv paub los ntawm kuv tus kheej—tsis yog los ntawm sab cev nqaij daim tawv tiam sis yog los ntawm sab ntsuj plig, tsis yog los ntawm lub siab uas nyiam sab cev nqaij daim tawv tiam sis yog los ntawm Vajtswv.",
                "5": "Nim no, saib seb, kuv hais rau koj tias, yog kuv tsis tau yug los ntawm Vajtswv ntshe kuv twb tsis tau paub txog tej yam no; tiam sis los ntawm nws tus tim tswv dawb huv lub qhov ncauj, Vajtswv ua tej yam no rau kuv paub, tsis yog vim kuv yog ib tug neeg tsim nyog;",
                "6": "Vim kuv tau mus ncig nrog Mauxiyas cov tub, nrhiav kev ua kom Vajtswv lub koom txoos puas tsuaj; tiam sis saib seb, Vajtswv tau xa nws tus tim tswv dawb huv los cheem peb ntawm txoj kev.",
                "7": "Thiab saib seb, nws hais lus rau peb zoo li ib lub suab xob quaj, thiab tej av qeeg nkaws hauv peb qab xib taws; thiab peb txhua tus tau vau rau hauv av, vim txoj kev ntshai tus Tswv los rau peb.",
                "8": "Tiam sis saib seb, lub suab hais rau kuv tias: Cia li sawv. Thiab kuv tau sawv thiab tau sawv ntsug, thiab tau pom tus tim tswv.",
                "9": "Thiab nws hais rau kuv tias: Txawm hais tias koj xav kom koj tus kheej raug puas tsuaj los, tsis txhob nrhiav kev ua kom Vajtswv lub koom txoos puas tsuaj ntxiv.",
                "10": "Thiab tau muaj tias kuv vau rau hauv av; thiab tau peb hnub thiab peb hmos kuv rua tsis taus kuv lub qhov ncauj, thiab kuv kuj siv tsis taus kuv txhais npab thiab txhais ceg.",
                "11": "Thiab tus tim tswv hais ntau yam ntxiv rau kuv, uas kuv cov kwv tij hnov, tiam sis kuv tsis hnov tej ntawd; vim thaum kuv hnov tej lus uas hais tias—Txawm hais tias koj xav kom koj tus kheej raug puas tsuaj los, tsis txhob nrhiav kev ua kom Vajtswv lub koom txoos puas tsuaj ntxiv—kuv txhawj thiab ntshai heev kawg nkaus li ntshai tsam kuv raug puas tsuaj, uas kuv cia li vau rau hauv av thiab tsis hnov dab tsi ntxiv lawm.",
                "12": "Tiam sis kuv raug tsim txom nrog txoj kev tsim txom uas nyob mus ib txhis, vim kuv tus ntsuj plig raug txom nyem kawg nkaus thiab raug tsim txom nrog tag nrho kuv tej kev txhaum.",
                "13": "Muaj tseeb tiag, kuv nco qab txog tag nrho kuv tej kev txhaum thiab tej kev ua phem, tej uas ua rau kuv raug tsim txom nrog tej kev mob ntawm ntuj txiag teb tsaus; muaj tseeb tiag, kuv pom tias kuv tau ntxeev siab tawm tsam kuv tus Vajtswv, thiab kuv tsis tau coj nws tej lus txib dawb huv.",
                "14": "Muaj tseeb tiag, thiab kuv tau tua nws cov me nyuam coob leej, los sis tau coj lawv mus rau txoj kev puas tsuaj; muaj tseeb tiag, thiab lub ntsiab yog li no hais tias kuv tej kev ua phem yeej ntau kawg, twb ua rau kuv tus ntsuj plig raug tsim txom nrog txoj kev ntshai uas tsis pom qab piav thaum kuv tsuas xav txog qhov uas kuv yuav los rau hauv Vajtswv lub xub ntiag xwb.",
                "15": "Auj, kuv xav tias, kheev lam Vajtswv cia li ntiab kuv tawm thiab ua rau kuv tus ntsuj plig thiab lub cev ploj mus, xwv kom tsis txhob coj kuv mus sawv nyob hauv kuv tus Vajtswv xub ntiag, kom raug txiav txim rau tej uas kuv tau ua.",
                "16": "Thiab nim no, kuv raug tsim txom tau peb hnub thiab peb hmos, twb raug tej kev mob ntawm ib tug ntsuj plig uas raug txim.",
                "17": "Thiab tau muaj tias thaum kuv raug txim nrog txoj kev tsim txom zoo li ntawd, thaum kuv raug tsim txom los ntawm qhov uas kuv nco qab txog kuv tej kev txhaum ntau, saib seb, kuv kuj nco qab txog kuv txiv txoj kev qhia tej yuav muaj los yav tom ntej rau cov neeg ntsig txog qhov uas ib tug hu ua Yexus Khetos, Vajtswv ib tug Tub, yuav los theej neeg ntiaj teb tej kev txhaum.",
                "18": "Nim no, thaum kuv lub siab tsom ntsoov rau txoj kev xav no, kuv thov nyob hauv kuv lub siab tias: Auj Yexus, koj tus uas yog Vajtswv Leej Tub, thov hlub tshua kuv, tus uas poob siab tag nrho, thiab raug txoj kev tuag uas kav ib txhis tej saw hlau muab khaub zig.",
                "19": "Thiab nim no, saib seb, thaum kuv xav li no, kuv cia li tsis nco qab txog kuv tej kev mob ntxiv lawm; muaj tseeb tiag, kuv cia li tsis raug tsim txom los ntawm txoj kev nco qab txog kuv tej kev txhaum ntxiv lawm.",
                "20": "Thiab auj, txoj kev xyiv fab loj kawg nkaus, thiab kuv tau pom txoj kev kaj zoo kawg nkaus; muaj tseeb tiag, kuv tus ntsuj plig muaj kev xyiv fab puv npo ntau npaum li kuv tej kev mob!",
                "21": "Muaj tseeb tiag, kuv hais rau koj, kuv tus me tub, yeej tsis muaj ib yam dab tsi uas yuav mob thiab iab npaum li kuv tej kev mob. Muaj tseeb tiag, thiab kuv hais rau koj ntxiv, kuv tus me tub, tiam sis nyob rau sab tes tod, ho tsis muaj dab tsi zoo nkauj thiab qab zib npaum li kuv txoj kev xyiv fab.",
                "22": "Muaj tseeb tiag, kuv nco tias kuv twb pom, ib yam li peb tus yawg koob Lihais tau pom, Vajtswv zaum saum nws lub rooj theej kiab, muaj tim tswv coob leej suav tsis txheeb nyob nrog ncig nws, tab tom hu nkauj thiab qhuas lawv tus Vajtswv; muaj tseeb tiag, thiab kuv tus ntsuj plig xav nyob qhov chaw ntawd.",
                "23": "Tiam sis saib seb, kuv txhais npab txhais ceg rov qab muaj zog dua, thiab kuv tau sawv tsees sawv ntsug, thiab qhia tseeb rau cov neeg tias kuv tau yug los ntawm Vajtswv.",
                "24": "Muaj tseeb tiag, thiab txij li lub caij ntawd los txog nim no, kuv tau ua hauj lwm tsis tseg li, xwv kom kuv yuav coj tau tib neeg los rau txoj kev hloov siab lees txim; xwv kom kuv yuav coj tau lawv los saj txoj kev xyiv fab heev uas kuv tau saj lawm; xwv kom lawv kuj yuav tau yug los ntawm Vajtswv, thiab muaj tus Vaj Ntsuj Plig Dawb Huv puv npo.",
                "25": "Muaj tseeb tiag, thiab nim no saib seb, auj kuv tus me tub es, tus Tswv tau muab kev xyiv fab ntau heev rau kuv los ntawm tej txiv ntoo uas txi ntawm kuv tej hauj lwm;",
                "26": "Rau qhov vim yog txoj lus uas nws tau qhia rau kuv, saib seb, coob leej tau yug los ntawm Vajtswv, thiab tau saj ib yam li kuv tau saj, thiab tau pom kiag ntawm qhov muag ib yam li kuv tau pom; yog li ntawd lawv yeej paub txog tej uas kuv tau hais no, ib yam li kuv paub; thiab txoj kev paub uas kuv muaj yog los ntawm Vajtswv los.",
                "27": "Thiab Vajtswv tau pab kuv thaum muaj txhua yam kev sim siab thiab txhua yam teeb meem, muaj tseeb tiag, thiab thaum raug txhua yam kev txom nyem; muaj tseeb tiag, Vajtswv tau tso kuv dim lub tsev kaw, thiab dim kev raug txim, thiab dim kev tuag; muaj tseeb tiag, thiab kuv yeej tso siab rau nws, thiab nws yeej tseem yuav tso kuv dim.",
                "28": "Thiab kuv paub tias nws yuav tsa kuv sawv thaum txog hnub kawg, mus nyob nrog nws muaj yeeb koob; muaj tseeb tiag, thiab kuv yuav qhuas nws mus ib txhis li, vim nws tau coj peb cov yawg koob tawm ntawm Iyiv los, thiab nws tau ua rau dej nqos cov Neeg Iyiv mus rau hauv dej Hiav Txwv Liab; thiab nws tau coj lawv los ntawm nws lub hwj chim mus rau thaj av uas cog lus cia; muaj tseeb tiag, thiab tej lub sij hawm nws tau tso lawv dim ntawm txoj kev poob cev qhev thiab txoj kev ua qhev.",
                "29": "Muaj tseeb tiag, thiab nws kuj tau coj peb cov yawg koob tawm ntawm thaj av Yeluxalees tuaj thiab; thiab los ntawm nws lub hwj chim uas kav ib txhis, nws kuj tau tso lawv dim ntawm tej kev ua qhev thiab kev poob cev qhev, tej lub sij hawm los txog rau niaj hnub nim no; thiab kuv yeej ib txwm nco ntsoov txog lawv tej kev poob cev qhev; muaj tseeb tiag, thiab tsim nyog rau koj nco ntsoov txog lawv tej kev ua qhev thiab, ib yam li kuv nco ntsoov txog lawv tej kev poob cev qhev.",
                "30": "Tiam sis saib seb, kuv tus me tub es, tsis tas li no xwb; vim tsim nyog rau koj paub ib yam li kuv paub tias, npaum li uas koj yuav ua raws li Vajtswv tej lus txib koj yuav vam meej nyob hauv thaj av; thiab kuj tsim nyog rau koj paub tias, npaum li uas koj yuav tsis ua raws li Vajtswv tej lus txib koj yuav raug txiav tawm ntawm nws xub ntiag mus. Nim no qhov no yog raws li nws txoj lus."
            },
            "37": {
                "1": "Thiab, kuv tus me tub Hilamas es, kuv txib kom koj khaws cov ceev xwm txheej uas Vaj Ntxwv Mauxiyas tau muab rau kuv;",
                "2": "Thiab kuv kuj txib koj tias koj yuav tsum sau ib phau ceev xwm txheej txog cov neeg no, raws li kuv tau ua, rau Nifais cov phiaj, thiab khaws tag nrho tej yam no kom dawb ceev tej uas kuv tau khaws los lawm, tib yam li uas kuv tau khaws tej no cia; vim yog rau ib lub hom phiaj tseem ceeb uas yuav tsum ceev tej no.",
                "3": "Thiab cov phiaj toog no, uas muaj tej ntawv sau no, uas muaj tej ceev xwm txheej ntawm cov vaj lug kub dawb huv nyob haud, uas muaj zaj qhia caj ceg txog peb cov yawg koob, txij puag thaum chiv keeb los—",
                "4": "Saib seb, peb cov yawg koob tau qhia tseg tias, yuav tsum ceev thiab muab cov phiaj toog no cev ntawm ib tiam mus rau ib tiam, thiab tus Tswv txhais tes yuav ceev thiab tsom kwm kom txog thaum cov phiaj toog no tawm mus rau txhua haiv neeg, txhua xeem neeg, txhua yam lus, thiab txhua yam neeg, xwv kom lawv yuav paub txog tej txuj ci tseem ceeb uas muaj nyob rau haud.",
                "5": "Thiab nim no saib seb, yog tias ua zoo ceev cov phiaj no ces cov phiaj no yuav tsum ci tas mus li; muaj tseeb tiag, thiab cov phiaj no yeej yuav ci tas mus li; muaj tseeb tiag, thiab tag nrho tej phiaj uas muaj cov ntawv sau uas dawb huv thiab.",
                "6": "Nim no tej zaum koj yuav xav tias qhov no yog kev ruam nyob ntawm kuv; tiam sis saib seb kuv hais rau koj tias, los ntawm tej yam me me thiab yooj yim thiaj muaj tej yam tseem ceeb los; thiab muaj ntau zaus uas kev ua tej yam me ua rau cov neeg txawj ntse poob ntsej muag.",
                "7": "Thiab tus Tswv uas yog Vajtswv ua hauj lwm siv kev ua tej yam kom muaj raws li nws tej hom phiaj tseem ceeb uas nyob mus ib txhis; thiab los ntawm kev ua tej yam me me tus Tswv ua tau rau cov neeg txawj ntse poob ntsej muag thiab coj tau txoj kev cawm seej los rau coob leej.",
                "8": "Thiab nim no, thaum ub los txog rau ziag no yeej yog Vajtswv lub tswv yim kom ceev tej yam no cia; vim saib seb, tej yam no twb pab tau cov neeg no nco ntsoov ntau yam ntxiv, muaj tseeb tiag, thiab ua rau coob leej paub txog qhov uas lawv yuam kev, thiab coj tau lawv los paub txog lawv tus Vajtswv uas ua rau lawv tus ntsuj plig txais txoj kev cawm seej.",
                "9": "Muaj tseeb tiag, kuv hais rau koj tias yog tsis muaj tej yam no uas muaj nyob hauv cov ceev xwm txheej no, uas nyob rau hauv cov phiaj no, ces Amoos thiab nws cov kwv tij yeej tsis muaj peev xwm ua rau cov Neeg Lamas ntau txhiab leej los ntseeg tias lawv cov yawg koob txoj kab lis kev cai tsis yog; muaj tseeb tiag, cov ceev xwm txheej no thiab tej lus uas nyob rau hauv coj tau lawv los rau kev hloov siab lees txim; hais tias, cov ceev xwm txheej no thiab tej lus uas nyob rau haud coj tau lawv los paub txog tus Tswv lawv tus Vajtswv, thiab los muaj kev zoo siab rau Yexus Khetos lawv tus Txhiv Dim.",
                "10": "Thiab leej twg yuav paub tias tej zaum cov ceev xwm txheej no yog qhov uas yuav coj tau ntau txhiab leej los, muaj tseeb tiag, thiab coj peb cov kwv tij uas tawv ncauj ntau txhiab leej, uas yog cov Neeg Nifais, cov uas tab tom ua lawv lub siab tawv qhawv ua txhaum thiab ua phem, los paub txog lawv tus Txhiv Dim?",
                "11": "Nim no Vajtswv tseem tsis tau ua kom kuv paub tag tej txuj ci uas neeg paub tsis txog no; yog li ntawd kuv yuav tsis hais ntxiv lawm.",
                "12": "Thiab twb txaus lawm uas kuv tsuas hais tias Vajtswv ceev cov ceev xwm txheej no cia rau ib lub hom phiaj uas txawj ntse, yog ib lub hom phiaj uas Vajtswv paub; vim nws yeej ntuas nrog laj lim tswv yim kav tag nrho nws tej hauj lwm, thiab nws tej kev yeej ncaj, thiab nws txoj kev yog ib txoj uas ncig nyob mus ib txhis.",
                "13": "Auj, nco ntsoov, cia li nco ntsoov, kuv tus me tub Hilamas es, Vajtswv tej lus txib nruj npaum li cas. Thiab nws hais tias: Yog nej yuav ua raws li kuv tej lus txib nej yuav vam meej nyob rau hauv thaj av—tiam sis yog nej tsis ua raws li nws tej lus txib nej yuav raug txiav tawm ntawm nws xub ntiag mus.",
                "14": "Thiab nim no nco ntsoov, kuv tus me tub es, Vajtswv tau tso siab muab tej yam no rau koj, tej yam uas dawb ceev, uas nws tau muab ceev cia kom dawb ceev, thiab uas nws yuav ceev thiab tsom kwm cia rau nws ib lub hom phiaj tseem ceeb, xwv kom nws yuav ua tau nws lub hwj chim tawm los rau tej tiam neeg yav tom ntej no paub.",
                "15": "Thiab nim no saib seb, kuv qhia koj los ntawm lub txiaj ntsim qhia tau tej yuav muaj los yav tom ntej, hais tias yog koj ua txhaum Vajtswv tej lus txib, saib seb, Vajtswv lub hwj chim yuav muab tej uas dawb ceev no tshem ntawm koj mus, thiab yuav coj koj mus rau Dab Ntxwg Nyoog, kom nws yuav muab koj tshau poob yam li tej npluag nplej uas raug cua ntsawj mus.",
                "16": "Tiam sis yog koj ua raws li Vajtswv tej lus txib, thiab ua rau tej uas dawb ceev no raws li Vajtswv txib koj, (vim koj yuav tsum thov tus Tswv tiag tiag rau txhua yam uas tsim nyog koj ua rau tej uas dawb ceev no) saib seb, tsis muaj hwj chim nyob hauv ntiaj teb no los sis hauv ntuj txiag teb tsaus yuav muaj peev xwm txeeb tau tej uas dawb ceev no ntawm koj mus, vim Vajtswv yeej muaj hwj chim ua kom muaj raws li tag nrho nws tej lus.",
                "17": "Vim nws yuav ua kom muaj raws li tag nrho nws tej lus cog tseg uas nws yuav cog rau koj, vim nws twb ua kom muaj raws li nws tej lus cog tseg uas nws tau cog rau peb cov yawg koob.",
                "18": "Vim nws cog lus rau lawv tias nws yuav tsom kwm tej yam no rau nws ib lub hom phiaj tseem ceeb, xwv kom nws yuav ua tau nws lub hwj chim tawm los rau tej tiam neeg yav tom ntej no paub.",
                "19": "Thiab nim no saib seb, ib lub hom phiaj uas nws twb ua tiav lawm, twb yog txoj kev txum tim ntau txhiab leej ntawm cov Neeg Lamas los paub txog qhov tseeb; thiab nws tau ua nws lub hwj chim tawm los nyob hauv lawv, thiab nws kuj tseem yuav ua nws lub hwj chim tawm los nyob hauv lawv rau tej tiam neeg yav tom ntej no paub; yog li ntawd yuav tsum ceev tej yam no cia.",
                "20": "Yog li ntawd kuv txib koj, kuv tus me tub Hilamas es, kom koj rau siab ua raws li tag nrho kuv tej lus, thiab kom koj rau siab ua raws li Vajtswv tej lus txib ib yam li tau muab sau cia.",
                "21": "Thiab nim no, kuv yuav hais rau koj ntsig txog nees nkaum plaub daig phiaj ntawd, hais tias kom koj ceev tej ntawd, xwv kom tej txuj ci uas neeg paub tsis txog thiab tej hauj lwm hauv kev tsaus ntuj, thiab lawv tej hauj lwm ua ntsiag to, los sis cov neeg uas raug puas tsuaj lawm tej hauj lwm ua ntsiag to, yuav muab tej ntawd ua kom cov neeg no paub; muaj tseeb tiag, tag nrho lawv tej kev tua neeg, thiab tej kev ua tub sab, thiab lawv tej kev tua txeeb tej khoom, thiab tag nrho lawv tej kev phem thiab kev qias, yuav muab tej ntawd qhia kom cov neeg no paub; muaj tseeb tiag, thiab kom koj tshwj cov cuab yeej txhais lus no tseg cia.",
                "22": "Vim saib seb, tus Tswv pom tias nws cov neeg pib ua hauj lwm hauv kev tsaus ntuj, muaj tseeb tiag, ua hauj lwm tua neeg ntsiag to thiab tej kev qias; yog li ntawd tus Tswv hais tias, yog lawv tsis hloov siab lees txim lawv yuav raug puas tsuaj tawm ntawm lub ntiaj teb mus.",
                "23": "Thiab tus Tswv hais tias: Kuv yuav npaj rau kuv tus tub qhe Nkaxiles, ib lub pob zeb, uas yuav ci nyob hauv qhov tsaus ntuj tawm mus rau qhov kaj, kom kuv yuav ua rau kuv cov neeg paub tias leej twg teev tiam kuv, kom kuv yuav ua rau lawv paub txog lawv cov kwv tij tej hauj lwm, muaj tseeb tiag, lawv tej hauj lwm ua ntsiag to, lawv tej hauj lwm kev tsaus ntuj, thiab lawv tej kev phem thiab kev qias.",
                "24": "Thiab nim no, kuv tus me tub, tau npaj cov cuab yeej txhais lus no xwv kom yuav muaj raws li Vajtswv txoj lus, uas nws hais, hais tias:",
                "25": "Kuv yuav coj tag nrho lawv tej hauj lwm ua ntsiag to thiab lawv tej kev qias tawm hauv qhov tsaus ntuj los mus rau qhov kaj; thiab tsuas yog lawv yuav hloov siab lees txim xwb tsis li ntawd kuv yuav rhuav kom lawv puas tsuaj tawm ntawm lub ntiaj teb mus; thiab kuv yuav muab tag nrho tej uas lawv ua ntsiag to thiab lawv tej kev qias, ua rau txhua haiv neeg uas yuav nyob hauv thaj av txij no mus lawm yav tom ntej paub.",
                "26": "Thiab nim no, kuv tus me tub, peb pom tias lawv tsis tau hloov siab lees txim; yog li ntawd lawv thiaj raug puas tsuaj lawm, thiab los txog niaj hnub nim no twb muaj raws li Vajtswv txoj lus; muaj tseeb tiag, Vajtswv twb coj lawv tej kev qias uas ntsiag to tawm hauv qhov tsaus ntuj thiab muab los ua rau peb paub.",
                "27": "Thiab nim no, kuv tus me tub, kuv txib kom koj khaws cia tag nrho lawv tej kev lav lus, thiab lawv tej kev khi lus, thiab lawv tej kev pom zoo los ntawm lawv tej kev qias uas ntsiag to; muaj tseeb tiag, thiab koj yuav tsum khaws cia tag nrho lawv tej cim thiab lawv tej txuj ci uas xav tsis thoob kom deb ntawm cov neeg no, xwv kom lawv tsis txhob paub txog tej ntawd, ntshai tsam lawv ho yuav poob mus rau hauv kev tsaus ntuj thiab raug puas tsuaj.",
                "28": "Vim saib seb, muaj ib txoj kev foom tsis zoo nyob hauv tag nrho thaj av no, hais tias txoj kev puas tsuaj yuav los rau txhua tus uas ua hauj lwm ntawm kev tsaus ntuj, raws li Vajtswv lub hwj chim, thaum lawv siav tas lawm; yog li ntawd kuv xav kom cov neeg no tsis txhob raug puas tsuaj.",
                "29": "Yog li ntawd koj yuav tsum ceev tej tswv yim ntsiag to ntawm lawv tej kev lav lus thiab lawv tej kev khi lus kom deb ntawm cov neeg no, thiab koj tsuas yog qhia txog lawv tej kev phem thiab lawv tej kev tua neeg thiab lawv tej kev qias rau cov neeg no paub xwb; thiab koj yuav qhia kom cov neeg no ntxub tej kev phem thiab kev qias thiab kev tua neeg zoo li ntawd; thiab koj kuj yuav qhia rau lawv tias cov neeg no tau raug puas tsuaj vim yog lawv tej kev phem thiab tej kev qias thiab lawv tej kev tua neeg.",
                "30": "Vim saib seb, lawv muab tag nrho tus Tswv cov yaj saub uas tuaj tshaj tawm nyob hauv lawv ntsig txog lawv tej kev qias tua pov tseg; thiab cov uas lawv muab tua tej ntshav tau thov tus Tswv lawv tus Vajtswv kom txoj kev pauj los rau cov uas tua lawv; thiab xws li no Vajtswv tej kev txiav txim thiaj los rau cov uas ua hauj lwm ntawm kev tsaus ntuj thiab kev tuav hauv ntsiag to.",
                "31": "Muaj tseeb tiag, thiab thaj av raug foom tsis zoo mus ib txhiab thiab ib txhis li rau cov uas ua hauj lwm ntawm kev tsaus ntuj thiab kev tuav hauv ntsiag to, ua rau lawv raug puas tsuaj, tsuas yog lawv hloov siab lees txim ua ntej thaum lawv siav tas xwb.",
                "32": "Thiab nim no, kuv tus me tub, nco ntsoov tej lus uas kuv tau hais rau koj; tsis txhob cia tej tswv yim ua ntsiag to ntawd rau cov neeg no, tiam sis qhia rau lawv txog ib txoj kev ntxub kav ib txhis tawm tsam kev txhaum thiab kev ua phem.",
                "33": "Tshaj tawm rau lawv txog kev hloov siab lees txim, thiab kev ntseeg tus Tswv Yexus Khetos; qhia kom lawv txo lawv lub hwj chim thiab kom muaj siab mos siab muag thiab txo siab txo ntsws; qhia kom lawv tiv tau tus dab phem txhua txoj kev ntxias, los ntawm lawv txoj kev ntseeg tus Tswv Yexus Khetos.",
                "34": "Qhia kom lawv tsis txhob nkees kiag li thaum ua tej yam zoo, tiam sis kom ua siab mos siab muag thiab txo siab txo ntsws; vim cov uas ua li ntawd yuav nrhiav tau chaw so rau lawv tus ntsuj plig.",
                "35": "Auj, nco ntsoov, kuv tus me tub, thiab kawm kom tau laj lim tswv yim thaum koj tseem hluas; muaj tseeb tiag, kawm thaum koj tseem hluas kom ua raws li Vajtswv tej lus txib.",
                "36": "Muaj tseeb tiag, thiab thov Vajtswv rau txhua yam uas koj xav tau noj tau haus; muaj tseeb tiag, muab txhua yam uas koj ua rau tus Tswv, thiab txawm yog koj yuav mus qhov twg cia koom siab nrog tus Tswv; muaj tseeb tiag, cia tag nrho koj tej kev xav taw mus rau tus Tswv; muaj tseeb tiag, muab txoj kev hlub hauv koj lub siab tso rau tus Tswv mus ib txhis.",
                "37": "Sab laj nrog tus Tswv txog txhua yam uas koj ua, thiab nws yuav coj koj mus rau qhov zoo; muaj tseeb tiag, thaum koj qhau cev pw hmo ntuj cia li qhau cev rau tus Tswv, xwv kom nws yuav tsom kwm koj thaum koj tsaug zog; thiab thaum koj sawv thaum sawv ntxov cia koj lub siab ris Vajtswv txiaj puv npo; thiab yog koj ua tej yam no, Vajtswv yuav tsa koj sawv thaum txog hnub kawg.",
                "38": "Thiab nim no, kuv tus me tub, kuv muaj tej yam uas xav hais txog qhov uas peb cov yawg koob hu ua ib lub pob, los sis lub taw kev—los sis peb cov yawg koob muab hu ua lub Liyahaunas, uas txhais hais tias, ib lub koob taw kev; thiab tus Tswv yog tus npaj lub ntawd.",
                "39": "Thiab saib seb, tsis muaj ib tug neeg muaj peev xwm ua tau tus qauv tes zoo npaum li ntawd. Thiab saib seb, tus Tswv tau npaj lub Liyahaunas los qhia peb cov yawg koob txoj kev uas lawv yuav taug nyob hauv hav zoov.",
                "40": "Thiab lub Liyahaunas ua hauj lwm rau lawv raws li lawv txoj kev ntseeg Vajtswv; yog li ntawd, yog lawv muaj kev ntseeg los ntseeg tias Vajtswv muaj peev xwm ua rau cov koob kom taw kev rau lawv mus, saib seb, twb ua tau li ntawd; yog li ntawd lawv muaj qhov txuj ci tseem ceeb no, thiab Vajtswv lub hwj chim kuj tau ua ntau qhov txuj ci tseem ceeb, ib hnub dhau ib hnub.",
                "41": "Txawm li ntawd los, vim tej txuj ci tseem ceeb ntawd yog ua los ntawm tej yam me me lub Liyahaunas qhia rau lawv paub txog tej hauj lwm uas xav tsis thoob. Lawv yog neeg tub nkeeg, thiab tsis nco qab muab siab rau ntseeg thiab rau siab thiab tom qab ntawd tej hauj lwm uas xav tsis thoob ntawd tau tsum, thiab lawv tsis tau mus tom ntej nyob rau hauv lawv txoj kev tsiv;",
                "42": "Yog li ntawd, lawv tau nyob hauv hav zoov, los sis mus tsis ncaj kev, thiab raug kev tshaib thiab kev nqhis, vim yog lawv tej kev ua txhaum.",
                "43": "Thiab nim no, kuv tus me tub es, kuv xav kom koj to taub tias tej yam no muaj ib qho piv txwv, vim thaum peb cov yawg koob nkees nkees ua raws li lub koob taw kev no (nim no tej yam no yog ntawm sab cev nqaij daim tawv) lawv tsis vam meej; tej yam uas yog ntawm sab ntsuj plig yeej zoo tib yam li ntawd.",
                "44": "Vim saib seb, qhov uas koj mloog Khetos txoj lus, uas yuav taw ib txoj kev ncaj rau koj kom mus txog txoj kev zoo siab uas nyob mus ib txhis, kuj yooj yim ib yam li qhov uas peb cov yawg koob ua raws li lub koob taw kev, uas taw ib txoj kev ncaj rau lawv kom mus txog thaj av uas cog lus cia.",
                "45": "Thiab nim no kuv hais tias, qhov no puas yog ib lub cim? Vim tseeb npaum li uas lub taw kev no tau coj peb cov yawg koob tuaj txog thaj av uas cog lus cia, los ntawm qhov uas mus raws li txoj kev no, Khetos tej lus kuj yuav ris kom peb dhau lub hav ntawm kev tu siab no mus rau ib thaj av uas cog lus cia uas zoo tshaj, yog tias peb coj raws li tej lus ntawd.",
                "46": "Auj kuv tus me tub es, tsis txhob cia peb tub nkeeg vim yog tej kev yooj yim ntawm txoj kev; vim peb cov yawg koob twb zoo li ntawd; vim Vajtswv tau npaj rau lawv li ntawd, hais tias yog lawv ntsia ces lawv yuav muaj sia nyob; kuj zoo tib yam li ntawd rau peb. Twb npaj tau txoj kev lawm, thiab yog peb yuav ntsia ces peb yuav muaj sia nyob mus ib txhis li.",
                "47": "Thiab nim no, kuv tus me tub, ua zoo saib xyuas tej yam dawb ceev no, muaj tseeb tiag, ntsia ntsoov Vajtswv xwv kom koj muaj sia nyob. Cia li mus rau hauv cov neeg no thiab tshaj tawm txoj lus, thiab ua tiag tiag. Kuv tus me tub, mus zoo koj."
            },
            "38": {
                "intro": "Amas tej lus txib rau nws tus tub Sinploos.",
                "1": "Kuv tus me tub, cuab pob ntseg rau kuv tej lus, vim kuv hais rau koj tias, zoo ib yam li kuv tau hais rau Hilamas lawm tias, npaum li uas koj yuav ua raws li Vajtswv tej lus txib koj yuav vam meej nyob hauv thaj av; thiab npaum li uas koj yuav tsis ua raws li Vajtswv tej lus txib koj yuav raug txiav tawm ntawm nws xub ntiag mus.",
                "2": "Thiab nim no, kuv tus me tub, kuv cia siab tias kuv yuav muaj kev xyiv fab rau koj, vim yog koj txoj kev ruaj nrees thiab koj txoj kev ntseeg rau Vajtswv; ib yam li koj tau pib ntsia ntsoov tus Tswv koj tus Vajtswv thaum koj tseem hluas, tib yam li ntawd kuv cia siab ntsoov tias koj yuav ua raws li nws tej lus txib mus tsis tu ncua; vim tus uas nyiaj mus kom txog thaum kawg tau koob hmoov.",
                "3": "Kuv hais rau koj, kuv tus me tub es, hais tias kuv twb muaj kev xyiv fab heev los ntawm koj lawm, vim yog koj txoj kev ntseeg thiab koj txoj kev rau siab ntso, thiab koj txoj kev ua siab ntev thiab koj txoj kev ua siab ntev nyiaj nyob hauv cov Neeg Xaulas.",
                "4": "Vim kuv paub tias koj raug khi; muaj tseeb tiag, thiab kuv kuj paub tias lawv xuas pob zeb ntaus koj vim yog txoj lus; thiab koj ua siab ntev nyiaj tau txhua yam no los vim yog tus Tswv nrog koj; thiab nim no koj paub tias tus Tswv tau tso koj dim.",
                "5": "Thiab nim no kuv tus me tub, Sinploos, kuv xav kom koj nco ntsoov tias, npaum li uas koj yuav tso siab rau Vajtswv koj yuav dim ntawm koj tej kev sim siab, thiab koj tej teeb meem, thiab koj tej kev txom nyem ntau npaum li ntawd, thiab Vajtswv yuav tsa koj sawv thaum txog hnub kawg.",
                "6": "Nim no, kuv tus me tub, kuv tsis xav kom koj xav tias kuv paub tej yam no ntawm kuv tus kheej, tiam sis yog Vajtswv tus Ntsuj Plig uas nyob hauv kuv uas ua tej yam no rau kuv paub; vim yog tias kuv tsis tau yug los ntawm Vajtswv ces ntshe kuv twb tsis paub tej yam no.",
                "7": "Tiam sis saib seb, tus Tswv nrog nws txoj kev hlub tshua heev tau xa nws tus tim tswv los tshaj tawm rau kuv tias kuv yuav tsum tseg txoj hauj lwm ntawm kev puas tsuaj nyob hauv nws cov neeg; muaj tseeb tiag, thiab kuv tau pom ib tug tim tswv tim ntsej tim muag, thiab nws hais lus nrog kuv, thiab nws lub suab nrov li xob quaj, thiab ua rau tag nrho thaj av tshee qeeg nkaws.",
                "8": "Thiab tau muaj tias kuv raug txoj kev mob thiab kev ntxhov siab uas iab tshaj plaws ntawm sab ntsuj plig tau peb hnub thiab peb hmos; thiab kuv ib txwm tsis tau txais kev zam txim rau kuv tej kev txhaum, txog rau thaum kuv thov tus Tswv Yexus Khetos kom hlub tshua kuv. Tiam sis saib seb, kuv tau thov nws thiab kuv txais tau txoj kev kaj siab lug rau kuv tus ntsuj plig.",
                "9": "Thiab nim no, kuv tus me tub, kuv tau qhia koj tej yam no xwv kom koj yuav kawm tau laj lim tswv yim, xwv kom koj yuav kawm ntawm kuv tias tsis muaj dua lwm txoj kev los sis lwm yam uas tib neeg yuav muaj peev xwm dim tau, tsuas yog los ntawm Khetos xwb. Saib seb, nws yog txoj sia thiab txoj kev kaj ntawm neeg ntiaj teb. Saib seb, nws yog txoj lus ntawm qhov tseeb thiab qhov ncaj ncees.",
                "10": "Thiab nim no, ib yam li koj tau pib qhia txoj lus ib yam li ntawd kuv xav kom koj kav tsij qhia mus ntxiv; thiab kuv xav kom koj rau siab thiab tswj koj tus kheej ua txhua yam.",
                "11": "Ceev faj kom koj tsis txhob muab hlob; muaj tseeb tiag, ceev faj koj tsis txhob khav txog koj tus kheej lub tswv yim, thiab txhob khav txog koj lub zog.",
                "12": "Ua siab loj, tiam sis tsis txhob muab hlob heev; thiab kuj ceev faj tias koj yuav tswj tag nrho koj tej kev ntswv siab, xwv kom koj yuav muaj kev hlub puv npo; ceev faj kom koj tsis txhob ua tub nkeeg.",
                "13": "Tsis txhob thov Vajtswv li cov Neeg Xaulas thov, vim koj twb pom tias lawv thov kom neeg hnov, thiab kom neeg qhuas lawv lub tswv yim.",
                "14": "Tsis txhob hais tias: Auj Vajtswv, kuv ua koj tsaug tias peb zoo dua peb cov kwv tij; tiam sis yuav tsum hais tias: Auj tus Tswv, thov zam txim rau kuv txoj kev tsis tsim nyog, thiab nco ntsoov hlub tshua kuv cov kwv tij—muaj tseeb tiag, lees paub koj txoj kev tsis tsim nyog rau Vajtswv txhua lub caij nyoog.",
                "15": "Thiab thov kom tus Tswv foom koob hmoov rau koj tus ntsuj plig, thiab txais koj mus rau hauv nws lub nceeg vaj thaum txog hnub kawg, mus zaum nrog kev kaj siab lug. Nim no cia li mus, kuv tus me tub, thiab qhia txoj lus rau cov neeg no. Ua tiag tiag. Kuv tus me tub, mus zoo koj."
            },
            "39": {
                "intro": "Amas tej lus txib rau nws tus tub Khali-atoos.",
                "1": "Thiab nim no, kuv tus me tub, kuv muaj ntau yam hais rau koj dua li tej uas kuv tau hais rau koj tus tij laug; vim saib seb, koj puas tau pom koj tus tij laug txoj kev ruaj nrees, nws txoj kev ntseeg, thiab nws txoj kev rau siab ntso coj Vajtswv tej lus txib los? Saib seb, nws puas tau ua ib tug yam ntxwv zoo rau koj?",
                "2": "Vim koj tsis ua zoo mloog kuv tej lus npaum li koj tus tij laug, nyob rau hauv cov Neeg Xaulas. Nim no qhov no yog qhov uas kuv muaj tawm tsam koj; koj rau rau siab hais lus txog rau thaum koj khav theeb txog koj lub zog thiab koj lub tswv yim.",
                "3": "Thiab tsis tas li no xwb, kuv tus me tub es. Koj tau ua tej uas ua rau kuv tu siab heev; vim koj tau tso txoj kev qhuab qhia tseg, thiab mus rau hauv thaj av Sailas, uas nyob ntawm cov Neeg Lamas tej ciam teb, mus caum tus niam ntiav Ixanpaus.",
                "4": "Muaj tseeb tiag, nws twb nyiag tau coob leej neeg lub siab; tiam sis siv tsis tau qhov no los zam txim rau koj, kuv tus me tub es. Tsim nyog koj rau siab qhuab qhia li uas tau muab rau koj ua.",
                "5": "Koj tsis paub los, kuv tus me tub es, hais tias tus Tswv pom tej yam no yog kev qias; muaj tseeb tiag, txaus ntxub tshaj txhua yam kev txhaum tsuas yog tsis npaum li ua rau ib tug neeg tsis muaj txim nqaij ntuag ntshav nrog los sis xyeej tus Vaj Ntsuj Plig Dawb Huv xwb?",
                "6": "Vim saib seb, yog tias koj xyeej tus Vaj Ntsuj Plig Dawb Huv uas ua ntej ntawd nws twb muaj chaw nyob hauv koj, thiab koj paub tias koj xyeej nws, saib seb, yus yeej zam txim tsis tau rau kev txhaum no; muaj tseeb tiag, thiab txhua uas tua neeg tsis raws li txoj kev kaj thiab kev txawj ntse uas yog los ntawm Vajtswv, yuav tsis yooj yim rau nws txais tau kev zam txim; muaj tseeb tiag, kuv tus me tub, kuv hais rau koj tias, yuav tsis yooj yim rau tus ntawd txais tau ib txoj kev zam txim.",
                "7": "Thiab nim no, kuv tus me tub, kuv cia siab rau Vajtswv tias kheev lam koj tsis tau muaj txim vim ua ib txoj kev txhaum loj npaum li no. Kuv yuav tsis hais txog koj tej kev txhaum, kom ua rau koj tus ntsuj plig ntxhov siab, yog tias ua li ntawd tsis zoo rau koj.",
                "8": "Tiam sis saib seb, koj tsis muaj peev xwm zais koj tej kev txhaum ntawm Vajtswv; thiab tsuas yog koj hloov siab lees txim xwb tsis li ntawd tej ntawd yuav nyob ruaj nrees ua tim khawv nkaug koj thaum txog hnub kawg.",
                "9": "Nim no kuv tus me tub, kuv xav kom koj hloov siab lees txim thiab tso koj tej kev txhaum tseg, thiab tsis txhob mus nrhiav tej uas koj lub qhov muag ntshaw ntxiv lawm, tiam sis tseg kiag koj tus kheej kom tsis ua txhua yam no; yog koj tsis ua li no koj yeej yuav tsis tau Vajtswv lub nceeg vaj los ua koj tug. Auj, nco ntsoov, thiab cia li muab qhov no ris, thiab tseg kiag koj tus kheej kom tsis ua tej yam no.",
                "10": "Thiab kuv txib kom koj los sab laj nrog koj ob tug tij laug ua txhua yam uas koj yuav ua; vim saib seb, koj tseem hluas, thiab tsim nyog kom koj ob tug tij laug pab tu koj. Thiab cuab pob ntseg rau nkawd tej lus ntuas.",
                "11": "Tsis txhob cia koj tus kheej raug tej yam tsis muaj qab hau los sis ruam ntxias tau; tsis txhob cia tus dab phem rov qab ntxias tau koj lub siab mus caum tej niam ntiav phem ntawd. Saib seb, auj kuv tus me tub es, koj coj tau txoj kev ua phem loj los rau cov Neeg Xaulas; vim thaum lawv pom koj coj yam ntxwv li cas lawv tsis kam ntseeg kuv tej lus.",
                "12": "Thiab nim no tus Tswv tus Ntsuj Plig hais rau kuv tias: Txib koj cov me nyuam kom ua zoo, tsam lawv coj tau coob leej neeg lub siab mus rau kev puas tsuaj; yog li ntawd kuv txib koj, kuv tus me tub, los ntawm kev hwm Vajtswv, kom koj tso koj tej kev ua phem tseg.",
                "13": "Kom koj tig mus rau tus Tswv nrog tag nrho koj lub siab, thiab lub dag lub zog; kom koj txhob coj tau neeg lub siab mus ua phem ntxiv lawm; tiam sis rov qab mus cuag lawv, thiab lees koj tej kev txhaum thiab tej uas yuam kev ntawd uas koj tau ua.",
                "14": "Tsis txhob nrhiav kev nplua nuj los sis tej uas tsis muaj nuj nqis ntawm lub ntiaj teb no; vim saib seb, koj nqa tsis tau tej ntawd nrog koj mus.",
                "15": "Thiab nim no, kuv tus me tub, kuv xav hais tej yam rau koj ntsig txog Khetos txoj kev los. Saib seb, kuv hais rau koj tias, twb yog nws tiag tiag uas yuav los tshem neeg ntiaj teb tej kev txhaum mus; muaj tseeb tiag, nws yuav los tshaj tawm tej moo zoo siab ntawm kev cawm seej rau nws cov neeg.",
                "16": "Thiab nim no, kuv tus me tub, qhov no yog txoj kev qhuab qhia uas Vajtswv tau hu koj mus qhia, mus tshaj tawm tej moo zoo siab no rau cov neeg no, kom npaj lawv lub siab; los sis kom txoj kev cawm seej yuav los rau lawv, xwv kom lawv yuav npaj lawv cov me nyuam lub siab los hnov txoj lus nyob rau lub sij hawm thaum nws los.",
                "17": "Thiab nim no kuv yuav nplij koj lub siab me ntsis txog qhov no. Saib seb, koj xav tsis thoob hais tias yog vim li cas ho yuav tsum paub txog tej no ntev ua luaj ua ntej thaum yuav muaj los. Saib seb, kuv hais rau koj tias, puas yog tias ib tug neeg nyob rau lub sij hawm no yeej muaj nuj nqis rau Vajtswv ib yam li ib tug neeg uas nyob rau lub sij hawm thaum nws yuav los?",
                "18": "Puas tsim nyog kom muab txoj hau kev txhiv dim ua rau cov neeg no paub ib yam li muab ua rau lawv cov me nyuam paub?",
                "19": "Puas yog tias lub sij hawm no, los sis lub sij hawm uas tom qab tus Tswv los, yeej yooj yim ib yam rau tus Tswv xa nws tus tim tswv los tshaj tawm tej moo zoo siab no rau peb ib yam li rau peb cov me nyuam?"
            },
            "40": {
                "1": "Nim no kuv tus me tub, nov yog tej yam ntxiv uas kuv yuav hais rau koj; vim kuv pom tias koj lub siab txhawj ntsig txog txoj kev sawv rov los ntawm cov tuag.",
                "2": "Saib seb, kuv hais rau koj tias, tsis muaj txoj kev sawv rov los—los sis, kuv yuav hais, los yog hais tias, lub cev uas txawj tuag no yuav tsis hloov los ua lub cev uas tsis txawj tuag, lub cev uas txawj lwj no yuav tsis hloov los ua lub cev uas tsis txawj lwj—kom txog thaum tom qab Khetos los tso.",
                "3": "Saib seb, nws ua kom cov tuag sawv rov los. Tiam sis saib seb, kuv tus me tub, txoj kev sawv rov los tseem tsis tau muaj. Nim no, kuv qhia ib qho uas neeg paub tsis txog rau koj; txawm li ntawd los, muaj ntau qhov txuj ci tseem ceeb uas neeg paub tsis txog uas tau muab khaws cia, xwv kom tsis txhob muaj neeg paub tsuas yog Vajtswv tus kheej xwb. Tiam sis kuv qhia rau koj ib qho uas kuv tau rau siab ntso thov Vajtswv xwv kom kuv paub—qhov ntawd yog ntsig txog txoj kev sawv rov los.",
                "4": "Saib seb, twb muaj ib lub sij hawm uas tau teem tseg uas txhua tus yuav sawv hauv qhov tuag rov los. Nim no thaum lub sij hawm no los tsis muaj leej twg paub; tiam sis Vajtswv paub lub sij hawm uas tau teem tseg.",
                "5": "Nim no, txawm tias yuav yog zaum ib, los sis zaum ob, los sis zaum peb, uas tib neeg yuav sawv hauv qhov tuag los, twb tsis tseem ceeb; vim Vajtswv paub tag nrho tej yam no; thiab kuv twb txaus siab paub tias muaj li no—hais tias twb muaj ib lub sij hawm uas tau teem tseg uas txhua tus yuav sawv hauv qhov tuag rov qab los.",
                "6": "Nim no yeej yuav muaj ib ntus ncua nyob nruab nrab ntawm lub caij tuag thiab lub caij ntawm txoj kev sawv rov los.",
                "7": "Thiab nim no kuv yuav nug tias tib neeg tus ntsuj plig mus nyob rau qhov twg txij thaum lub sij hawm tuag mus rau lub sij hawm uas tau teem tseg rau txoj kev sawv rov los?",
                "8": "Nim no txawm tias teem tau sij hawm rau neeg sawv los ntau tshaj ib zaug los twb tsis tseem ceeb; vim twb tsis yog tias txhua tus tib txhij tuag, thiab qhov no tsis tseem ceeb; txhua yam zoo li ib hnub rau Vajtswv, thiab tsuas yog tib neeg thiaj li suav sij hawm xwb.",
                "9": "Yog li ntawd, twb muaj ib lub sij hawm uas tau teem tseg rau tib neeg uas lawv yuav sawv hauv qhov tuag rov qab los; thiab muaj ib ntus ncua nyob nruab nrab ntawm lub caij tuag thiab txoj kev sawv rov los. Thiab nim no, hais txog lub caij no, tib neeg tus ntsuj plig yuav mus nyob rau qhov twg yog qhov uas kuv tau rau siab ntso thov tus Tswv kom paub; thiab qhov no yog qhov uas kuv paub.",
                "10": "Thiab thaum lub sij hawm los txog thaum uas txhua tus yuav sawv, thaum ntawd lawv yuav paub tias Vajtswv paub tag nrho tej sij hawm uas tau teem tseg rau tib neeg.",
                "11": "Nim no, hais txog qhov uas tus ntsuj plig mus nyob rau qhov twg thaum nruab nrab ntawm txoj kev tuag thiab txoj kev sawv rov los—Saib seb, ib tug tim tswv tau ua rau kuv paub tias, tag nrho tib neeg tej ntsuj plig, tom qab kiag thaum lawv ncaim ntawm lub cev uas txawj ploj txawj tuag no, muaj tseeb tiag, tag nrho tib neeg tej ntsuj plig, txawm tias lawv zoo los sis phem, yuav tau mus tsev mus cuag Vajtswv tus uas muab txoj sia rau lawv.",
                "12": "Thiab thaum ntawd yuav muaj tias, Vajtswv yuav txais tos cov uas ncaj ncees tej ntsuj plig mus nyob rau hauv ib qho chaw zoo siab, uas hu ua yeeb tsheej, ib qho chaw uas tau so, ib qho chaw uas muaj kev kaj siab lug, qhov chaw uas lawv yuav tau so ntawm tag nrho lawv tej teeb meem thiab tag nrho tej kev txhawj, thiab kev tu siab.",
                "13": "Thiab thaum ntawd yuav muaj tias, cov neeg phem tej ntsuj plig, muaj tseeb tiag, cov uas yog neeg phem—vim saib seb, lawv tsis muaj feem thiab tsis muaj xyuam ntawm tus Tswv tus Ntsuj Plig; vim saib seb, lawv xum xaiv ua tej yam phem tshaj xaiv ua tej yam zoo; yog li ntawd tus dab phem tus ntsuj plig tau nkag mus rau hauv lawv, thiab mus nyob hauv lawv tej tsev—thiab cov no yuav raug muab pov tawm mus rau qhov chaw tsaus ntuj nti; yuav muaj kev quaj, thiab kev nyiav, thiab muaj kev tom hniav qees, thiab qhov no vim yog lawv tus kheej tej kev ua phem, vim lawv raug ntxias txhom los ntawm tus dab phem lub siab nyiam.",
                "14": "Nim no qhov no yog qhov uas yuav raug cov neeg phem tej ntsuj plig, muaj tseeb tiag, nyob hauv txoj kev tsaus ntuj, thiab ib qho chaw uas phem heev, ntshai rawv nyob tsam Vajtswv txoj kev npau taws uas chim siab heev yuav los rau lawv; yog li ntawd lawv yuav nyob zoo li no, ib yam li cov ncaj ncees yuav nyob hauv yeeb tsheej, kom txog lub caij ntawm lawv txoj kev sawv rov los.",
                "15": "Nim no, muaj ib txhia to taub tias txoj kev zoo siab thiab txoj kev txom nyem ntawm tus ntsuj plig no, ua ntej txoj kev sawv rov los, twb yog thawj txoj kev sawv rov los. Muaj tseeb tiag, kuv xav tias kuj muab qhov no hu tau tias yog ib txoj kev sawv rov los, txoj kev sawv ntawm tus ntsuj los sis tus plig thiab qhov uas muab nws xa mus rau txoj kev zoo siab los sis txoj kev nyuaj siab, raws li tej lus uas tau hais lawm.",
                "16": "Thiab saib seb, twb tau hais lawm tias, muaj thawj txoj kev sawv rov los, ib txoj kev sawv rov los ntawm tag nrho cov uas tau muaj los, los sis cov uas nyob ziag no, los sis cov tseem yuav muaj, mus txog rau thaum Khetos sawv rov los.",
                "17": "Nim no, peb tsis txhob xav tias thawj txoj kev sawv rov los no, uas tau hais txog zoo li no, yuav yog txoj kev sawv rov los ntawm tej ntsuj plig thiab qhov uas muab lawv xa mus rau txoj kev zoo siab los sis txoj kev nyuaj siab. Koj tsis txhob xav tias qhov no yog txhais li no.",
                "18": "Saib seb, kuv hais rau koj tias, Tsis yog li ntawd; tiam sis qhov no txhais hais tias yog txoj kev rov sib sau ua ke ntawm lub cev thiab tus ntsuj plig, ntawm cov uas nyob txij thaum Adas lub caij nyoog los txog rau thaum Khetos sawv rov los.",
                "19": "Nim no, txawm tias tag nrho tej ntsuj plig thiab tej cev ntawm cov uas tau hais lawm yuav ua tib zaug rov sib sau los ua ke, tsis hais cov phem los sis cov ncaj ncees, kuv tsis hais; twb txaus lawm, uas kuv hais tias lawv tag nrho puav leej sawv los; los yog hais tias, lawv txoj kev sawv rov los xub muaj ua ntej txoj kev sawv rov los ntawm cov uas tuag tom qab Khetos txoj kev sawv rov los.",
                "20": "Nim no, kuv tus me tub, kuv tsis yog hais tias lawv txoj kev sawv rov los yog muaj rau thaum Khetos sawv rov los; tiam sis saib seb, kuv hais raws li kuv txoj kev xav tias, tus ntsuj plig thiab lub cev twb rov sib sau los ua ke, ntawm cov neeg ncaj ncees, thaum Khetos sawv rov los, thiab nws txoj kev nce mus rau saum ntuj ceeb tsheej.",
                "21": "Tiam sis txawm tias yog kiag thaum nws txoj kev sawv rov los los sis tom qab ntawd, kuv tsis hais; tiam sis kuv hais npaum li no tias, muaj ib ntus ncua nyob nruab nrab ntawm txoj kev tuag thiab txoj kev sawv rov los ntawm lub cev, thiab ib qho chaw zoo siab los sis nyuaj siab rau tus ntsuj plig nyob kom txog lub sij hawm uas Vajtswv tau teem tseg tias cov tuag yuav sawv los, thiab rov los sib sau ua ke, tus ntsuj plig thiab lub cev; thiab raug coj los sawv ntawm Vajtswv xub ntiag, thiab raug txiav txim raws li tej yam lawv ua.",
                "22": "Muaj tseeb tiag, qhov no yuav ua rau tej uas cov yaj saub tej qhov ncauj tau hais lawm txum tim rov qab los.",
                "23": "Tus ntsuj plig yuav txum tim rov qab los rau lub cev, thiab lub cev los rau tus ntsuj plig; muaj tseeb tiag, thiab txhais npab txhais ceg thiab lub pob qij txha yuav txum tim rov qab los rau nws lub cev; muaj tseeb tiag, ib txoj plaub hau saum taub hau xwb los yuav tsis ploj; tiam sis txhua yam yuav txum tim rov qab los rau lawv tej qub chaw thiab qub cev uas zoo tag nrho.",
                "24": "Thiab nim no, kuv tus me tub, qhov no yog txoj kev txum tim rov qab los uas cov yaj saub tej qhov ncauj tau hais—",
                "25": "Thiab thaum ntawd cov ncaj ncees yuav ci tuaj nyob hauv Vajtswv lub nceeg vaj.",
                "26": "Tiam sis saib seb, ib txoj kev tuag phem heev yuav los rau cov phem; vim lawv tuag ntawm tej uas yog ntsig txog kev ncaj ncees; vim lawv tsis huv, thiab tsis muaj leej twg uas tsis huv yuav muaj peev xwm tau Vajtswv lub nceeg vaj los ua nws tug; tiam sis lawv yuav raug ntiab tawm, thiab raug yuam kom noj tej txiv ntawm lawv tej kev khwv los sis lawv tej hauj lwm, uas tau ua phem; thiab lawv yuav haus tej txo ntawm lub khob dej iab."
            },
            "41": {
                "1": "Thiab nim no, kuv tus me tub, kuv muaj qee yam hais txog qhov uas yuav muab tej uas tau hais lawm txum tim rov qab los; vim saib seb, ib txhia tau muab tej vaj lug kub ntxeev, thiab tau yuam kev deb vim yog qhov no. Thiab kuv paub tias koj lub siab kuj tau txhawj ntsig txog qhov no thiab. Tiam sis saib seb, kuv yuav muab qhov no piav rau koj.",
                "2": "Kuv tus me tub, kuv hais rau koj tias, txoj hau kev txum tim rov qab los yog qhov uas yuav tsum muaj raws li Vajtswv txoj kev txim lij; vim yuav tsum muaj tias yuav muab txhua yam txum tim rov qab los raws li qhov tsim nyog. Saib seb, yuav tsum muaj thiab yog ib qho ncaj, raws li Khetos lub hwj chim thiab txoj kev sawv rov los, kom muab ib tug neeg tus ntsuj plig txum tim rov qab los rau nws lub cev, thiab kom txum tim txhua feem ntawm lub cev rov qab los rau nws tus kheej.",
                "3": "Thiab yuav tsum muaj raws li Vajtswv txoj kev txim lij hais tias tib neeg yuav tsum raug txiav txim raws li tej yam lawv ua; thiab yog tias tej yam lawv ua nyob hauv lub neej no zoo, thiab tej kev xav ntawm lawv lub siab los zoo, ces lawv kuj yuav raug txum tim rov rau qhov zoo, thaum txog hnub kawg.",
                "4": "Thiab yog lawv ua tej yam phem yuav muab lawv tej kev phem txum tim rov qab los rau lawv. Yog li ntawd, yuav muab txhua yam txum tim rov los raws li qhov tsim nyog, txhua txhia yam raws li ib txwm muaj—lub cev uas txawj tuag sawv mus ua lub cev uas tsis txawj tuag, lub cev txawj lwj mus rau lub cev uas tsis txawj lwj—yuav sawv mus rau txoj kev zoo siab uas tsis muaj qhov kawg mus tau Vajtswv lub nceeg vaj los ua lawv tug, los sis mus rau txoj kev nyuaj siab uas tsis muaj qhov kawg mus tau tus dab phem lub nceeg vaj los ua lawv tug, ib tug tau nyob sab no, lwm tus ho tau nyob sab tod—",
                "5": "Ib tug yuav sawv mus rau kev zoo siab raws li nws tej kev xav zoo siab, los sis qhov zoo raws li nws tej kev xav ua zoo; thiab lwm tus mus rau qhov phem raws li nws tej kev xav ua phem; ib yam li nws xav ua phem tag nrho hauv nws lub neej tib yam li ntawd nws yuav tau txais nws nqi zog ntawm qhov phem thaum hmo tsaus ntuj los txog.",
                "6": "Thiab yuav tshwm sim tib yam li ntawd rau lwm cov. Yog ib tug neeg twb hloov siab lees txim ntawm nws tej kev txhaum, thiab xav ua ncaj ncees kom txog thaum kawg ntawm nws lub neej, tib yam li ntawd nws yuav tau txais qhov ncaj ncees ua nqi zog.",
                "7": "Cov no yog cov uas tus Tswv tau txhiv dim; muaj tseeb tiag, cov no yog cov uas nws tau muab tshem tawm, uas tau muab tso dim ntawm hmo tsaus ntuj uas tsis muaj qhov kawg; thiab xws li no lawv yuav sawv los sis vau; vim saib seb, lawv yog cov uas txiav txim rau lawv tus kheej; txawm yuav ua zoo los sis ua phem.",
                "8": "Nim no, Vajtswv tej kev cai yeej pauv tsis tau li; yog li ntawd, twb npaj tau txoj kev lawm xwv kom tus uas xav taug ces tus ntawd yuav taug thiab txais kev cawm dim.",
                "9": "Thiab nim no saib seb, kuv tus me tub, tsis txhob pheej hmoo ua saib tsis taus koj tus Vajtswv ib zaug ntxiv ntsig txog tej lus qhuab qhia ntawd, uas koj tau pheej hmoo ua txhaum los txog nim no.",
                "10": "Tsis txhob xav tias, vim cov yaj saub tau hais txog txoj kev txum tim rov qab los, es yuav muab koj txum tim ntawm kev txhaum rov qab los rau kev zoo siab. Saib seb, kuv hais rau koj, kev phem yeej ib txwm tsis yog kev zoo siab.",
                "11": "Thiab nim no, kuv tus me tub, txhua tus tib neeg uas yog neeg ntiaj teb, los yog kuv hais tias, muaj lub siab nyiam sab cev nqaij daim tawv, lawv poob siab tag nrho thiab raug khi tej hlua ntawm kev ua phem; lawv tsis muaj Vajtswv nrog lawv nyob hauv lub ntiaj teb, thiab lawv ua tsis raws li Vajtswv tus xeeb ceem; yog li ntawd, lawv ua neej uas tsis raws li tus xeeb ceem ntawm kev zoo siab.",
                "12": "Thiab nim no saib seb, lub ntsiab ntawm lo lus txum tim rov qab los puas yog hais tias kom muab ib qho uas ib txwm muaj thiab coj mus tso rau qhov uas tsis yog ib txwm muaj, los sis muab coj mus tso rau qhov uas fab ntxeev ntawm nws tus kheej?",
                "13": "Auj, kuv tus me tub es, tsis yog li qhov no; tiam sis lub ntsiab ntawm lo lus txum tim rov qab los yog hais tias rov qab coj kev phem los rau kev phem, los sis kev nyiam sab cev nqaij daim tawv los rau kev nyiam sab cev nqaij daim tawv, los sis kev ua li dab phem rau kev ua li dab phem—qhov zoo rau qhov uas zoo; qhov ncaj ncees rau qhov uas ncaj ncees; qhov ncaj rau qhov uas ncaj; qhov muaj kev hlub tshua rau qhov uas muaj kev hlub tshua.",
                "14": "Yog li ntawd, kuv tus me tub, cia li muaj kev hlub tshua rau koj cov kwv tij; coj ncaj ncees, txiav txim ncaj ncees, thiab ua qhov zoo tsis tu ncua; thiab yog koj ua txhua yam no ces koj yuav tau txais koj nqi zog; muaj tseeb tiag, koj yuav muaj kev hlub tshua txum tim rov qab los rau koj dua; koj yuav muaj kev txim lij txum tim rov qab los rau koj dua; koj yuav muaj kev txiav txim ncaj ncees txum tim rov qab los rau koj dua; thiab koj yuav muaj nqi zog zoo rov los rau koj dua.",
                "15": "Vim tej uas koj xa tawm mus yuav rov qab los rau koj dua, thiab raug txum tim rov qab los; yog li ntawd, lo lus txum tim rov qab los haj yam rau txim ntxiv rau cov neeg ua txhaum, thiab twb tsis zam dab tsi rau nws hlo li."
            },
            "42": {
                "1": "Thiab nim no, kuv tus me tub es, kuv paub tias tseem tshuav tej yam ntau ntxiv uas pheej ua rau koj lub siab txhawj, tej uas koj tsis to taub—tej uas yog ntsig txog Vajtswv txoj kev txim lij uas rau txim rau cov neeg ua txhaum; vim koj twb sim xav tias tsis txim lij uas tus neeg ua txhaum yuav tsum raug txib mus rau txoj kev nyuaj siab.",
                "2": "Nim no saib seb, kuv tus me tub, kuv yuav piav tej yam no rau koj. Vim saib seb, tom qab tus Tswv uas yog Vajtswv xa peb thawj nkawm niam txiv tawm hauv lub vaj Edees, mus ncaws teb, qhov uas tau muab nkawd los—muaj tseeb tiag, nws rho tus txiv neej tawm, thiab nws muab ib co qhelunpees, thiab ib rab ntaj nplaim taws uas tig rau txhua sab, tso rau sab hnub tuaj ntawm lub vaj Edees, zov tsob ntoo uas cawm neeg txoj sia—",
                "3": "Nim no, peb pom tias tus txiv neej tau hloov los ua neeg zoo li Vajtswv, paub qhov zoo thiab qhov phem; thiab ntshai tsam nws yuav cev nws txhais tes, thiab mus de cov txiv ntawm tsob ntoo uas cawm neeg txoj sia thiab, thiab muab noj thiab muaj sia nyob mus ib txhis, tus Tswv uas yog Vajtswv thiaj muab cov qhelunpees thiab rab ntaj nplaim taws tso rau hauv, xwv kom nws txhob noj cov txiv ntawd—",
                "4": "Thiab yog li ntawd peb pom tias, Vajtswv tau muab ib lub sij hawm pub rau tib neeg los hloov siab lees txim, muaj tseeb tiag, ib lub caij sim siab, ib lub caij hloov siab lees txim thiab teev tiam Vajtswv.",
                "5": "Vim saib seb, yog tias Adas cev nws txhais tes nrawm nroos, thiab noj cov txiv ntawm tsob ntoo uas cawm neeg txoj sia, ces ntshe nws yuav muaj sia nyob mus ib txhis, raws li Vajtswv txoj lus, thiab nws yuav tsis muaj caij rau kev hloov siab lees txim; muaj tseeb tiag, thiab tsis tas li ntawd Vajtswv txoj lus yuav tsis muaj qab hau, thiab yuav nres txoj hau kev cawm seej uas tseem ceeb.",
                "6": "Tiam sis saib seb, Vajtswv tau teem ib lub caij rau neeg tuag—yog li ntawd, ib yam li lawv raug txiav tawm ntawm tsob ntoo uas cawm neeg txoj sia lawv kuj yuav raug txiav tawm ntawm lub ntiaj teb mus—thiab tib neeg hloov los ua ib co neeg uas ploj mus ib txhis, muaj tseeb tiag, lawv hloov los ua ib co neeg uas poob mus li.",
                "7": "Thiab nim no, los ntawm qhov no koj pom tias peb thawj nkawm niam txiv raug txiav tawm ntawm tus Tswv xub ntiag ntawm sab cev nqaij daim tawv thiab ntawm sab ntsuj plig; thiab yog li no peb pom tias nkawd hloov ua cov uas ua raws li lawv tus kheej lub siab nyiam.",
                "8": "Nim no saib seb, tsis tsim nyog rau Vajtswv txhiv kom tib neeg dim ntawm txoj kev tuag ntawm sab cev nqaij daim tawv no, vim tias qhov ntawd yuav rhuav txoj hau kev zoo siab uas tseem ceeb.",
                "9": "Yog li ntawd, vim tus ntsuj plig tuag tsis taus, thiab txoj kev poob tau coj txoj kev tuag ntawm sab cev nqaij daim tawv thiab sab ntsuj plig los rau noob neej txhua tus, qhov ntawd txhais hais tias, lawv raug txiav tawm ntawm tus Tswv xub ntiag mus, thiaj li tsim nyog rau Vajtswv txhiv kom noob neej dim ntawm txoj kev tuag ntawm sab ntsuj plig no.",
                "10": "Yog li ntawd, vim lawv tau hloov los ua neeg muaj lub siab nyiam sab cev nqaij daim tawv, ua raws li sab cev nqaij daim tawv xav, thiab ua li dab phem ua, los ntawm lawv tus xeeb ceem, lub caij sim siab no hloov ua ib lub caij rau lawv npaj; lub caij sim siab no hloov ua ib lub caij rau kev npaj.",
                "11": "Thiab nim no nco ntsoov, kuv tus me tub, yog tsis muaj txoj hau kev txhiv dim, (yog muab txoj hau kev txhiv dim tso tseg) ces thaum lawv tuag kiag lawv tej ntsuj plig yuav nyuaj siab, vim lawv raug txiav tawm ntawm tus Tswv xub ntiag mus.",
                "12": "Thiab nim no, twb tsis muaj ib txoj hau kev twg uas yuav cawm tau tib neeg kom dim ntawm txoj kev poob no, uas tib neeg tau coj los rau nws tus kheej vim yog nws txoj kev tsis mloog lus;",
                "13": "Yog li ntawd, raws li txoj kev txim lij, yuav coj tsis tau txoj hau kev txhiv dim los, tsuas yog hais tias tib neeg yuav hloov siab lees txim nyob hauv lub caij sim siab no xwb, muaj tseeb tiag, lub caij rau kev npaj no; vim yog tsis muaj tej yam no, ces txoj kev hlub tshua twb pab tsis tau, tiam sis yuav rhuav txoj kev txim lij txoj hauj lwm. Nim no rhuav tsis tau txoj kev txim lij txoj hauj lwm; yog ua tau li ntawd ces, ntshe Vajtswv tsis yog Vajtswv ntxiv.",
                "14": "Thiab yog li ntawd peb pom tias tag nrho noob neej tau poob, thiab txoj kev txim lij muab lawv tuav cia; muaj tseeb tiag, Vajtswv txoj kev txim lij, uas ua rau lawv raug txiav tawm ntawm nws xub ntiag mus ib txhis.",
                "15": "Thiab nim no, yuav coj tsis tau txoj hau kev hlub tshua los tsuas yog tias yuav tsum muaj ib txoj kev theej txhoj xwb; yog li ntawd Vajtswv tus kheej thiaj li theej rau neeg ntiaj teb tej kev txhaum, kom coj tau txoj hau kev hlub tshua los, kom them tej nqi ntawm txoj kev txim lij, hais tias Vajtswv yog ib tug Vajtswv uas zoo tag nrho, uas ncaj ncees, thiab kuj yog ib tug Vajtswv uas muaj kev hlub tshua thiab.",
                "16": "Nim no, kev hloov siab lees txim yuav los tsis tau rau tib neeg tsuas yog yuav tsum muaj ib txoj kev rau txim, uas kuj yog nyob mus ib txhis ib yam li txoj sia ntawm tus ntsuj plig, kom ua fab ntxeev rau txoj hau kev zoo siab, uas kuj yog nyob mus ib txhis ib yam li txoj sia ntawm tus ntsuj plig thiab.",
                "17": "Nim no, ib tug neeg yuav ua li cas hloov siab lees txim yog hais tias nws tsis tau ua txhaum? Nws yuav ua tau txhaum li cas yog tsis muaj txoj kev cai? Yuav muaj taus ib txoj kev cai li cas, yog hais tias tsis muaj ib txoj kev rau txim?",
                "18": "Nim no, Vajtswv tau muab ib txoj kev rau txim txuas rau txoj kev cai, thiab ib txoj kev cai ncaj ncees, uas ua rau tib neeg muaj kev tu siab los ntawm kev paub qhov zoo thiab qhov phem.",
                "19": "Nim no, yog tsis muaj ib txoj kev cai—yog ib tug neeg tua neeg ces nws yuav tsum tuag—nws puas yuav ntshai tsam nws tuag yog nws tua neeg?",
                "20": "Thiab ntxiv, yog tsis muaj kev cai tawm tsam kev txhaum ces neeg yeej tsis ntshai ua txhaum.",
                "21": "Thiab yog tsis muaj kev cai, yog neeg ua txhaum, kev txim lij los sis kev hlub tshua puas yuav muaj peev xwm ua tau dab tsi, vim kev txim lij thiab kev hlub tshua twb tsis muaj tug rau tib neeg?",
                "22": "Tiam sis Vajtswv twb muab ib txoj kev cai, thiab ib txoj kev rau txim txuas rau txoj kev cai, thiab pub ib txoj kev hloov siab lees txim; txoj kev hloov siab lees txim uas txoj kev hlub tshua hais tias yuav tsum muaj; tsis li ntawd ces, kev txim lij yuav muaj tug rau tib neeg thiab txiav txim raws li txoj kev cai, thiab txoj kev cai yuav rau txim rau tib neeg; yog tsis muaj li no, tej hauj lwm ntawm kev txim lij yuav raug puas tsuaj, thiab ntshe Vajtswv tsis yog Vajtswv ntxiv.",
                "23": "Tiam sis Vajtswv yeej yog Vajtswv, thiab kev hlub tshua muaj tug rau cov uas hloov siab lees txim, thiab muaj kev hlub tshua los twb vim yog txoj kev theej txhoj; thiab txoj kev theej txhoj coj tau kom muaj txoj kev sawv rov los ntawm cov tuag; thiab txoj kev sawv rov los ntawm cov tuag coj tau tib neeg rov qab mus rau hauv Vajtswv xub ntiag; thiab xws li no muab lawv txum tim rov qab mus rau hauv nws xub ntiag, kom lawv raug txiav txim raws li tej yam lawv ua, raws li txoj kev cai thiab txoj kev txim lij.",
                "24": "Vim saib seb, kev txim lij yuam kom them tag nrho nws tej nqi, thiab kev hlub tshua muaj tug rau tag nrho tej uas yog nws li; thiab xws li no, tsuas yog cov uas hloov siab lees txim tiag tiag thiaj li dim xwb.",
                "25": "Dab tsi, koj puas xav tias kev hlub tshua yuav muaj peev xwm nyiag tau ntawm kev txim lij? Kuv hais rau koj tias, Tsis muaj; tsis muaj peev xwm hlo li. Yog muaj li ntawd ces, ntshe Vajtswv tsis yog Vajtswv ntxiv.",
                "26": "Thiab xws li no Vajtswv ua kom muaj raws li nws tej lub hom phiaj uas tseem ceeb thiab nyob mus ib txhis, uas twb tau npaj txij thaum ntuj tsim teb raug los. Thiab xws li no thiaj muaj txoj kev cawm seej thiab txoj kev txhiv dim rau tib neeg, thiab thiaj muaj tau lawv txoj kev puas tsuaj thiab txoj kev nyuaj siab.",
                "27": "Yog li ntawd, auj kuv tus me tub es, txhua tus uas xav los ces muaj cai los thiab haus cov dej ntawm txoj sia tsis yuav nqi; thiab tus uas ho tsis kam los tus ntawd yeej tsis txhib kom los; tiam sis thaum txog hnub kawg yuav muab txum tim rov qab rau nws raws li nws tau ua.",
                "28": "Yog nws xav ua phem, thiab tsis tau hloov siab lees txim nyob hauv nws lub neej, saib seb, yuav muab kev phem ua rau nws, raws li Vajtswv txoj kev txum tim rov qab los.",
                "29": "Thiab nim no, kuv tus me tub, kuv xav kom koj tsis txhob cia tej yam no xeeb txob koj ntxiv lawm, thiab tsuas cia koj tej kev txhaum xeeb txob koj xwb, kom nrog kev xeeb txob ntawd es yuav ua kom koj hloov siab lees txim.",
                "30": "Auj kuv tus me tub es, kuv thov kom koj tsis txhob xyeej Vajtswv txoj kev txim lij ntxiv lawm. Txawm tej lub ntsiab lus me npaum twg los tsis txhob nrhiav kev zam koj tus kheej vim yog koj tej kev txhaum, los ntawm txoj kev xyeej Vajtswv txoj kev txim lij; tiam sis cia Vajtswv txoj kev txim lij, thiab nws txoj kev hlub tshua, thiab nws txoj kev ua siab ntev nyiaj nyob puv nkaus rau hauv koj lub siab; thiab cia tej no ua rau koj txo hwj chim nqis mus rau hauv av.",
                "31": "Thiab nim no, auj kuv tus me tub es, Vajtswv hu koj mus tshaj tawm txoj lus rau cov neeg no. Thiab nim no, kuv tus me tub, koj cia li mus, tshaj tawm txoj lus nrog qhov tseeb thiab txoj kev mob siab ua tiag tiag, xwv kom koj yuav coj tau neeg los rau kev hloov siab lees txim, xwv kom txoj hau kev hlub tshua uas tseem ceeb yuav muaj tug rau lawv. Thiab thov kom Vajtswv pub rau koj raws li kuv tej lus. Amees."
            },
            "43": {
                "1": "Thiab nim no tau muaj tias Amas cov tub tawm mus rau hauv cov neeg, mus tshaj tawm txoj lus rau lawv. Thiab Amas, nws tus kheej, kuj so tsis taus thiab, thiab nws kuj mus thiab.",
                "2": "Nim no peb yuav tsis hais txog lawv tej kev tshaj tawm ntxiv lawm, tsuas yog tias lawv tshaj tawm txoj lus, thiab qhov tseeb, raws li qhov txiaj ntsim qhia tau tej yuav muaj los yav tom ntej thiab txais tau kev tshwm sim; thiab lawv qhuab qhia raws li Vajtswv tus txheej txheem dawb huv uas tau hu lawv los qhia.",
                "3": "Thiab nim no kuv rov qab hais ib zaj uas hais txog tej kev ua rog ntawm cov Neeg Nifais thiab cov Neeg Lamas; nyob hauv xyoo thib kaum yim ntawm cov neeg txiav txim txoj kev kav.",
                "4": "Vim saib seb, tau muaj tias cov Neeg Xaulas hloov los ua cov Neeg Lamas; yog li ntawd, nyob rau thaum pib ntawm xyoo thib kaum yim cov Neeg Nifais pom tias cov Neeg Lamas tab tom tuaj tawm tsam lawv; yog li ntawd lawv thiaj li npaj ua rog; muaj tseeb tiag, lawv muab lawv cov tub rog sau tuaj ua ke nyob hauv thaj av Yesoos.",
                "5": "Thiab tau muaj tias cov Neeg Lamas tuaj muaj txhiab txhiab leej; thiab lawv tuaj rau hauv thaj av Eethi-onas, uas yog cov Neeg Xaulas thaj av; thiab ib tug txiv neej uas muaj npe hu ua Xelaheenas yog lawv tus thawj.",
                "6": "Thiab nim no, vim cov neeg Amalej, ntawm lawv tus kheej, yog ib co neeg uas phem tshaj thiab tua neeg tshaj cov Neeg Lamas, yog li ntawd, Xelaheenas thiaj tsa cov thawj hau rog los kav cov Neeg Lamas, thiab tag nrho cov no puav leej yog cov neeg Amalej thiab cov Neeg Xaulas.",
                "7": "Nim no nws ua li no xwv kom nws yuav ua rau lawv tseem ntxub cov Neeg Nifais, kom nws yuav khoo tau lawv ua raws li nws lub tom txwv.",
                "8": "Vim saib seb, nws lub tom txwv yog txhaub kom cov Neeg Lamas npau taws tawm tsam cov Neeg Nifais; nws ua li no xwv kom nws yuav tau siv hwj chim loj kav lawv, thiab xwv kom nws yuav muaj hwj chim kav cov Neeg Nifais los ntawm qhov uas yuav coj lawv los rau hauv txoj kev poob cev qhev.",
                "9": "Thiab nim no cov Neeg Nifais lub hom phiaj ces yog los txhawb pab lawv tej av, thiab lawv tej tsev, thiab lawv cov poj niam, thiab lawv cov me nyuam, xwv kom lawv yuav tshwj tau lawv kom dim ntawm lawv cov yeeb ncuab txhais tes; thiab xwv kom lawv yuav tshwj tau lawv tej kev muaj cai thiab lawv tej cib fim, muaj tseeb tiag, thiab lawv txoj kev ywj pheej, xwv kom lawv tau teev tiam Vajtswv raws li lawv lub siab xav.",
                "10": "Vim lawv paub hais tias yog lawv poob mus rau hauv cov Neeg Lamas txhais tes, ces tus uas teev tiam Vajtswv raws li sab ntsuj plig thiab raws li qhov tseeb, tus Vajtswv uas tseeb thiab muaj sia nyob, cov Neeg Lamas yuav ua kom tus ntawd puas tsuaj.",
                "11": "Muaj tseeb tiag, thiab lawv kuj paub txog cov Neeg Lamas txoj kev ntxub heev rau lawv cov kwv tij, uas yog cov neeg Eethais-Nifais-Lihais, uas yog hu ua Amoos cov neeg—thiab lawv tsis kam nqa tej cuab yeej ua rog, muaj tseeb tiag, lawv tau khi lus tseg thiab lawv tsis kam rhuav kev khi lus ntawd—yog li ntawd, yog tias lawv poob mus rau hauv cov Neeg Lamas txhais tes lawv yuav raug puas tsuaj.",
                "12": "Thiab cov Neeg Nifais yeej tsis cia kom lawv raug puas tsuaj; yog li ntawd, lawv thiaj muab av rau lawv ua lawv qub txeeg qub teg.",
                "13": "Thiab cov neeg Amoos tau muab ib feem uas ntau ntawm lawv tej khoom rau cov Neeg Nifais txhawb pab lawv cov tub rog; thiab yog li ntawd cov Neeg Nifais, lawv tus kheej, yuav tsum tawm tsam cov Neeg Lamas, uas yog Lamas thiab Lemu-ees nkawd cov xeeb leej xeeb ntxwv, thiab Ixama-ees cov tub, thiab tag nrho cov uas tau tawm ntawm cov Neeg Nifais mus, uas yog cov neeg Amalej thiab cov Neeg Xaulas, thiab Nau-as cov pov thawj tej xeeb leej xeeb ntxwv.",
                "14": "Nim no cov xeeb leej xeeb ntxwv no coob heev, yuav luag, npaum li cov Neeg Nifais; thiab yog li ntawd cov Neeg Nifais yuav tsum sib tawm tsam nrog lawv cov kwv tij, twb kom txog thaum nqaij ntuag ntshav nrog.",
                "15": "Thiab tau muaj tias thaum cov Neeg Lamas cov tub rog tau sib sau ua ke nyob hauv thaj av Eethi-onas, saib seb, cov Neeg Nifais cov tub rog twb npaj txhij mus ntsib lawv nyob hauv thaj av Yesoos.",
                "16": "Nim no, tus thawj coj ntawm cov Neeg Nifais, los sis tus txiv neej uas cov nom tswv muab tsa los ua tus thawj hau rog coj cov Neeg Nifais—nim no tus thawj hau rog yog tus saib xyuas tag nrho cov Neeg Nifais tej tub rog—thiab nws lub npe hu ua Maulaunais;",
                "17": "Thiab Maulaunais yog tus saib xyuas, thiab tswj hwm tag nrho lawv tej kev ua rog. Thiab nws muaj nees nkaum tsib xyoos xwb thaum nws raug tsa los ua tus thawj hau rog saib xyuas cov Neeg Nifais cov tub rog.",
                "18": "Thiab tau muaj tias nws ntsib cov Neeg Lamas nyob hauv tej ciam teb ntawm Yesoos, thiab nws cov neeg nqa ntaj, thiab liag, thiab txhua yam cuab yeej ua rog.",
                "19": "Thiab thaum cov Neeg Lamas cov tub rog pom tias Nifais cov neeg, los sis pom tias Maulaunais, tau npaj nws cov neeg nrog tej daim thaiv hauv siab thiab nrog tej phiaj hlau thaiv caj npab, muaj tseeb tiag, thiab tej phiaj hlau tiv thaiv lawv taub hau thiab, thiab lawv kuj hnav tej ris tsho tuab tuab—",
                "20": "Nim no Xelaheenas cov tub rog twb npaj tsis tau ib yam dab tsi zoo li ntawd li; lawv tsuas yog muaj lawv tej ntaj thiab lawv tej liag, lawv tej hneev thiab lawv tej xub, lawv tej pob zeb thiab lawv tej hlua roj hmab; thiab lawv liab qab, tsuas yog muaj ib daig tawv vas lawv puab tais xwb; muaj tseeb tiag, txhua tus puav leej liab qab, tsuas tshuav cov Neeg Xaulas thiab cov neeg Amalej xwb.",
                "21": "Tiam sis lawv tsis hnav tej daim thaiv hauv siab, los sis tej phiaj hlau—yog li ntawd, lawv ntshai cov Neeg Nifais cov tub rog heev vim yog lawv tej cuab yeej ua rog, txawm tias lawv cov tub rog muaj coob tshaj ob peb npaug cov Neeg Nifais.",
                "22": "Saib seb, nim no tau muaj tias lawv tsis muaj cuab kav tuaj tawm tsam cov Neeg Nifais nyob hauv tej ciam teb Yesoos; yog li ntawd lawv thiaj li tawm ntawm thaj av Eethi-onas mus rau hauv hav zoov, thiab lawv ncig mus ncig los nyob hauv hav zoov, deb nyob ntawm hau dej ntawm tus dej Xidoos, xwv kom lawv yuav los tau rau hauv thaj av Meethais thiab txeeb kom tau thaj av; vim lawv tsis tau xav tias Maulaunais cov tub rog yuav paub tias lawv mus qhov twg lawm.",
                "23": "Tiam sis tau muaj tias, tam sim kiag thaum lawv tawm mus rau hauv hav zoov lawm Maulaunais xa neeg mus rau hauv hav zoov mus soj lawv lub yeej; thiab Maulaunais, vim nws paub txog Amas tej kev qhia tej yuav muaj los yav tom ntej, kuj xa ib co neeg mus cuag Amas, thov kom nws nug tus Tswv saib cov Neeg Nifais tej tub rog tsim nyog mus rau qhov twg es thiaj tiv thaiv tau lawv tus kheej ntawm cov Neeg Lamas.",
                "24": "Thiab tau muaj tias tus Tswv txoj lus tau los rau Amas, thiab Amas hais rau Maulaunais cov tub xa xov, hais tias cov Neeg Lamas cov tub rog tab tom mus ncig ib cheeb tsam nyob hauv hav zoov, xwv kom lawv yuav los tau rau hauv thaj av Meethais, kom lawv yuav pib tawm tsam tua feem uas tsis tshua muaj zog ntawm cov neeg. Thiab cov tub xa xov ntawd mus thiab coj tsab xov mus rau Maulaunais.",
                "25": "Nim no Maulaunais, tom qab nws tso nws ib txhia tub rog nyob hauv thaj av Yesoos, nyob tsam cov Neeg Lamas ib txhia ho los rau hauv thaj av thiab txeeb tau lub nroog, coj nws cov tub rog uas seem tshuav thiab mus rau hauv thaj av Meethais.",
                "26": "Thiab nws hais kom tag nrho cov neeg uas nyob ib cheeb tsam ntawm thaj av yuav tsum sau lawv tus kheej ua ke tuaj ua rog tawm tsam cov Neeg Lamas, tiv thaiv lawv tej av thiab lawv lub teb chaws, lawv tej kev muaj cai thiab lawv tej kev ywj siab; yog li ntawd lawv twb npaj txhij tos rau lub sij hawm thaum cov Neeg Lamas tuaj.",
                "27": "Thiab tau muaj tias Maulaunais hais kom nws cov tub rog nkaum nyob hauv lub hav uas yog nyob ze ntawm tus ntug dej Xidoos, uas yog nyob sab hnub poob ntawm tus dej Xidoos nyob hauv hav zoov.",
                "28": "Thiab Maulaunais tso neeg soj xyuas ib ncig, xwv kom nws paub thaum cov Neeg Lamas cov tub rog tuaj.",
                "29": "Thiab nim no, vim Maulaunais paub qhov uas cov Neeg Lamas xav ua, paub tias lawv xav ua kom lawv cov kwv tij puas tsuaj, los sis kom tau khoo lawv thiab coj lawv mus rau hauv kev ua qhev xwv kom lawv yuav txhim tsa tau ib lub teb chaws rau lawv tus kheej nyob thoob plaws hauv thaj av;",
                "30": "Thiab vim nws kuj paub tias cov Neeg Nifais tsuas yog xav tsom kwm lawv tej av, thiab lawv txoj kev ywj pheej, thiab lawv lub koom txoos, yog li ntawd nws xav tias nyaj tsis txhaum yog nws siv lub tom txwv tiv thaiv lawv; yog li ntawd, nws paub los ntawm nws cov neeg soj xyuas hais tias cov Neeg Lamas yuav tuaj txoj kev twg tuaj.",
                "31": "Yog li ntawd, nws faib nws cov tub rog thiab coj ib feem los rau hauv lub hav, thiab muab lawv zais rau sab hnub tuaj, thiab rau sab nram hav ntawm lub pov roob Lilas;",
                "32": "Thiab nws muab cov uas seem tshuav zais nyob hauv lub hav sab hnub poob, uas nyob rau sab hnub poob ntawm tus dej Xidoos, thiab ua li ntawd mus rau nram tej ciam teb ntawm thaj av Meethais.",
                "33": "Thiab xws li no tom qab tau muab nws cov tub rog tso raws li nws siab xav, nws tau npaj txhij yuav ntsib lawv.",
                "34": "Thiab tau muaj tias cov Neeg Lamas tau tuaj rau sab qaum teb ntawm lub pov roob, qhov uas Maulaunais tau muab ib feem ntawm nws cov tub rog zais.",
                "35": "Thiab thaum cov Neeg Lamas tau hla lub pov roob Lilas, thiab tuaj rau hauv lub hav, thiab pib hla tus dej Xidoos, cov tub rog uas tau muab zais rau sab nram hav ntawm lub pov roob, uas tus coj yog ib tug txiv neej lub npe hu ua Lihais, thiab nws coj nws cov tub rog tawm los thiab vij cov Neeg Lamas nyob rau sab hnub tuaj tom lawv qub qab.",
                "36": "Thiab tau muaj tias cov Neeg Lamas, thaum lawv pom cov Neeg Nifais tuaj tom lawv qub qab tuaj rau lawv, lawv tig rov qab thiab pib tawm tsam nrog Lihais cov tub rog.",
                "37": "Thiab tej tes hauj lwm ntawm kev tuag pib muaj rau ob tog, tiam sis yog liam sim tshaj rau cov Neeg Lamas, vim lawv txoj kev liab qab yeej qhib lug rau cov Neeg Nifais siv lawv tej ntaj thiab tej liag sib zog tua, uas ua rau lawv tuag yuav luag txhua zaus.",
                "38": "Hos nyob rau sab tod, nyob nyob ib chim kuj muaj ib tug Neeg Nifais tuag, los ntawm lawv cov ntaj thiab kev xiam ntshav, vim lawv hnav phiaj hlau thaiv tej feem tseem ceeb ntawm lub cev, los sis muaj cov phiaj hlau thaiv feem uas tseem ceeb ntawm lub cev thaum cov Neeg Lamas ntaus, los ntawm lawv tej daim thaiv hauv siab, thiab lawv tej phiaj hlau thaiv caj npab, thiab lawv tej phiaj thaiv taub hau; thiab xws li no cov Neeg Nifais ua tes hauj lwm ntawm kev tuag nyob hauv cov Neeg Lamas.",
                "39": "Thiab tau muaj tias cov Neeg Lamas pib ntshai, vim yog txoj kev puas tsuaj loj nyob hauv lawv, ua rau lawv pib khiav mus rau tom tus dej Xidoos.",
                "40": "Thiab Lihais thiab nws cov tub rog caum lawv mus; thiab Lihais muab lawv raws mus rau hauv cov dej Xidoos, thiab lawv hla cov dej Xidoos. Thiab Lihais kom nws cov tub rog nyob tim tus ntug dej Xidoos kom lawv tsis txhob hla.",
                "41": "Thiab tau muaj tias Maulaunais thiab nws cov tub rog ntsib cov Neeg Lamas nyob hauv lub hav, nyob sab ntug dej Xidoos tim ub, thiab pib tawm tsam lawv thiab tua lawv.",
                "42": "Thiab cov Neeg Lamas khiav ntawm lawv mus, mus rau thaj av Meethais; thiab lawv rov mus ntsib Maulaunais cov tub rog dua.",
                "43": "Nim no nyob rau zaum no cov Neeg Lamas sib zog tua heev kawg nkaus li; muaj tseeb tiag, ib txwm tsis tau paub tias cov Neeg Lamas yuav tua muaj zog thiab muaj peev xwm npaum li no, tsis tau muaj li, twb tsis tau muaj txij thaum chiv keeb los.",
                "44": "Thiab cov Neeg Xaulas thiab cov neeg Amalej, uas yog lawv cov thawj hau rog thiab cov thawj coj, thiab Xelaheenas, tus uas yog lawv tus thawj hau rog, los sis lawv tus thawj coj thiab thawj coj txib, tau txhawb zog rau lawv; muaj tseeb tiag, lawv sib ntaus sib tua zoo li tej zaj, thiab cov Neeg Nifais coob leej raug tua los ntawm lawv txhais tes, muaj tseeb tiag, vim lawv phua tau cov Neeg Nifais tej phiaj thaiv taub hau tawg ua ob sab, thiab lawv nkaug tshab cov Neeg Nifais ntau daim thaiv hauv siab, thiab lawv txiav tau cov Neeg Nifais coob leej txhais caj npab; thiab cov Neeg Lamas npau taws heev sib tua zoo li no.",
                "45": "Txawm li ntawd los, cov Neeg Nifais twb muaj ib qho uas zoo dua txhawb lawv zog, vim lawv tsis yog sib ntaus sib tua kom tau huab tais los sis kom muaj hwj chim tiam sis lawv sib ntaus sib tua rau lawv tej vaj tse thiab lawv tej kev ywj siab, lawv cov poj niam thiab lawv cov me nyuam, thiab tag nrho tej uas lawv muaj, muaj tseeb tiag, rau lawv tej kab ke teev tiam thiab lawv lub koom txoos.",
                "46": "Thiab lawv ua qhov uas lawv ntseeg hais tias yog txoj hauj lwm uas lawv yuav tsum ua rau lawv tus Vajtswv; vim tus Tswv tau hais rau lawv, thiab kuj hais rau lawv tej yawg koob, tias: Npaum li uas nej tsis yog tus xub ua txhaum, thiab tsis yog tus ua txhaum thib ob, nej yuav tsum tsis txhob cia nej tus kheej raug tua los ntawm nej tej yeeb ncuab txhais tes.",
                "47": "Thiab tus Tswv tau hais ntxiv tias: Nej yuav tsum tiv thaiv nej lub cuab lub yig txawm tias yuav ua rau nqaij ntuag ntshav nrog. Yog li ntawd vim qhov no cov Neeg Nifais thiaj sib ntaus sib tua nrog cov Neeg Lamas, tiv thaiv lawv tus kheej, thiab lawv tej cuab tej yig, thiab lawv tej av, lawv lub teb chaws, thiab lawv tej kev muaj cai, thiab lawv txoj kev teev ntuj.",
                "48": "Thiab tau muaj tias thaum Maulaunais cov neeg pom cov Neeg Lamas txoj kev chim thiab kev npau taws, lawv twb yuav luag thim thiab khiav ntawm lawv mus. Thiab Maulaunais, vim nws paub txog qhov uas lawv lub siab xav ua, thiaj xa tej lus no tawm mus thiab tshoov lawv lub siab nrog tej kev xav no—muaj tseeb tiag, tej kev xav txog lawv tej av, lawv txoj kev ywj siab, muaj tseeb tiag, lawv txoj kev ywj pheej kom tsis txhob ua qhev.",
                "49": "Thiab tau muaj tias lawv tig mus rau cov Neeg Lamas, thiab lawv koom ib lub suab thov tus Tswv lawv tus Vajtswv, rau lawv txoj kev ywj siab thiab lawv txoj kev ywj pheej kom tsis txhob ua qhev.",
                "50": "Thiab lawv pib sib zog tawm tsam cov Neeg Lamas; thiab nyob rau tib teev sij hawm ntawd uas lawv thov tus Tswv rau lawv txoj kev ywj pheej, cov Neeg Lamas pib khiav ntawm lawv mus; thiab lawv khiav mus rau tom cov dej Xidoos.",
                "51": "Nim no, cov Neeg Lamas muaj coob tshaj, muaj tseeb tiag, muaj coob tshaj ob npaug ntawm cov Neeg Nifais; txawm li ntawd los, lawv raug raws khiav ua rau lawv cia li sib sau los ua ib pab nyob hauv lub hav, nyob ntawm ntug dej ntawm tus dej Xidoos.",
                "52": "Yog li ntawd Maulaunais cov tub rog muab lawv vij tag, muaj tseeb tiag, twb nyob rau ob sab ntug dej tib si, vim saib seb, nyob rau sab hnub tuaj yog Lihais cov tub rog.",
                "53": "Yog li ntawd thaum Xelaheenas pom Lihais cov tub rog nyob sab hnub tuaj ntawm tus dej Xidoos, thiab Maulaunais cov tub rog nyob sab hnub poob ntawm tus dej Xidoos, pom tias cov Neeg Nifais muab lawv vij tag, lawv ntshai heev.",
                "54": "Nim no Maulaunais, thaum nws pom tias lawv ntshai, nws hais rau nws cov tub rog kom tsum tsis txhob ua rau lawv ntshav nrog."
            },
            "44": {
                "1": "Thiab tau muaj tias lawv tau tsum thiab thim ntawm cov Neeg Lamas mus deb me ntsis. Thiab Maulaunais hais rau Xelaheenas tias: Saib seb, Xelaheenas, xwv kom koj pom tias peb tsis yog cov neeg nyiam tua neeg. Koj yeej paub tias nej twb nyob hauv peb txhais tes, tiam sis peb tsis xav tua nej.",
                "2": "Saib seb, peb tsis tau tuaj ua rog tawm tsam nej xwv kom peb yuav ua tau rau nej ntshav nrog kom peb tau hwj chim; thiab peb kuj tsis xav coj ib tug twg mus rau tus quab ntawm kev ua qhev. Tiam sis qhov no twb yog lub hom phiaj uas nej tau tuaj tawm tsam peb; muaj tseeb tiag, thiab nej npau taws rau peb vim yog peb txoj kev teev ntuj.",
                "3": "Tiam sis nim no, nej twb pom tias tus Tswv nrog peb; thiab nej twb pom tias nws tau coj nej los rau hauv peb txhais tes. Thiab nim no kuv xav kom nej to taub hais tias tau muaj li no rau peb los twb vim yog peb txoj kev teev ntuj thiab peb txoj kev ntseeg Khetos. Thiab nim no nej twb pom tias nej tsis muaj peev xwm ua kom peb txoj kev ntseeg no puas tsuaj.",
                "4": "Nim no nej pom tias qhov no yog txoj kev ntseeg Vajtswv tiag tiag; muaj tseeb tiag, nej pom tias Vajtswv yuav pab cuam, thiab ceev, thiab tsom kwm peb, ntev npaum li uas peb rau siab ntseeg nws, thiab cia siab rau peb txoj kev ntseeg, thiab peb txoj kev teev ntuj; thiab tus Tswv yeej tsis cia kom peb raug puas tsuaj tsuas yog ntshai peb yuav poob mus rau kev ua txhaum thiab xyeej peb txoj kev ntseeg xwb.",
                "5": "Thiab nim no, Xelaheenas, kuv txib nej, los ntawm tus Vajtswv uas muaj hwj chim tag nrho ntawd lub npe, tus uas tau txhawb peb lub zog kom peb muaj zog dua nej, los ntawm peb txoj kev ntseeg, los ntawm peb txoj kev teev ntuj, thiab los ntawm peb tej kab ke teev tiam, thiab los ntawm peb lub koom txoos, thiab los ntawm txoj hauj lwm dawb huv uas peb yuav tsum ua rau peb cov poj niam thiab peb cov me nyuam, los ntawm txoj kev ywj pheej ntawd uas khi peb rau peb tej thaj av thiab peb lub teb chaws; muaj tseeb tiag, thiab los ntawm txoj kev tsom kwm Vajtswv txoj lus uas dawb ceev, uas yog lub hauv paus ntawm tag nrho peb txoj kev zoo siab; thiab los ntawm txhua yam uas peb hlub tshua tshaj plaws—",
                "6": "Muaj tseeb tiag, thiab tsis tas li no xwb; kuv txib nej los ntawm tag nrho nej tej kev ntshaw rau txoj sia, kom nej cia li muab nej tej cuab yeej ua rog rau peb, thiab peb yuav tsis ua kom nej ntshav nrog, tiam sis peb yuav tseg nej txoj sia, yog tias nej cia li khiav mus thiab txhob rov qab tuaj ua rog tawm tsam peb ntxiv lawm.",
                "7": "Thiab nim no, yog nej tsis ua li no, saib seb, nej nyob hauv peb txhais tes, thiab kuv yuav txib kuv cov tub rog kom lawv tawm tsam nej, thiab ua kom muaj tej qhov txhab ntawm kev tuag nyob hauv nej lub cev, kom nej yuav tu noob; thiab thaum ntawd peb yuav ntsia saib leej twg yuav muaj hwj chim kav cov neeg no; muaj tseeb tiag, peb yuav ntsia saib leej twg yuav raug coj mus rau hauv txoj kev ua qhev.",
                "8": "Thiab nim no tau muaj tias thaum Xelaheenas hnov tej lus hais no nws tau tawm los thiab muab nws rab ntaj thiab nws rab liag, thiab nws rab hneev rau hauv Maulaunais txhais tes, thiab hais rau nws tias: Saib seb, nov yog peb tej cuab yeej ua rog; peb yuav muab tej no rau nej, tiam sis peb yuav tsis kam cia peb tus kheej lav lus rau nej, uas peb paub hais tias peb yuav muab rhuav, thiab peb cov me nyuam los tib yam; tiam sis nqa peb tej cuab yeej ua rog mus, thiab cia peb ncaim mus rau hauv hav zoov; tsis li ntawd ces peb yuav tuav rawv peb cov ntaj, thiab yuav ua kom peb piam sij los sis ua kom peb yeej.",
                "9": "Saib seb, peb tsis ntseeg li nej ntseeg; peb tsis ntseeg hais tias Vajtswv yog tus uas tau muab peb tso rau hauv nej txhais tes; tiam sis peb ntseeg hais tias yog nej txoj kev txawj ntxias uas tau pov hwm nej kom tsis txhob raug peb cov ntaj. Saib seb, twb yog nej tej daim thaiv hauv siab thiab nej tej phiaj hlau uas tau pov hwm nej.",
                "10": "Thiab nim no thaum Xelaheenas hais cov lus no tas lawm, Maulaunais muab rab ntaj thiab tej cuab yeej ua rog, uas nws tau txais, rov rau Xelaheenas, thiab hais tias: Saib seb, peb yuav xaus txoj kev ua rog no.",
                "11": "Nim no kuv yuav tsis thim tej lus uas kuv tau hais lawm, yog li ntawd ib yam li tus Tswv muaj txoj sia nyob, nej yuav ncaim mus tsis tau tsuas yog nej yuav ncaim mus nrog kev lav lus hais tias nej yuav tsis rov qab tuaj ua rog tawm tsam peb ntxiv lawm. Nim no vim nej nyob hauv peb txhais tes peb yuav ua kom nej ntshav tshau lug rau hauv av, los sis nej yuav kam ua li tej uas kuv tau hais lawm.",
                "12": "Thiab nim no thaum Maulaunais hais tej lus no tas, Xelaheenas txais nws rab ntaj rov qab, thiab nws npau taws rau Maulaunais, thiab nws tib sas los xwv kom nws yuav tua tau Maulaunais; tiam sis thaum nws tsa hlo nws rab ntaj, saib seb, Maulaunais ib tug tub rog tib ntag ua rau rab ntaj poob rau hauv av, thiab rab ntaj lov ntawm tus ko; thiab nws kuj tib ntag rau Xelaheenas uas nws txiav tau Xelaheenas daim tawv taub hau poob rau hauv av. Thiab Xelaheenas tau thim ntawm lawv mus rau hauv nruab nrab ntawm nws cov tub rog.",
                "13": "Thiab tau muaj tias tus tub rog uas sawv ze ntawd, tus uas txiav tau Xelaheenas daim tawv taub hau, tsawv cov plaub hau khaws daim tawv taub hau hauv av los, thiab muab daim tawv taub hau tso rau saum nws rab ntsis ntaj, thiab muab tsa rau lawv, thiab hais nrog ib lub suab nrov nrov rau lawv tias:",
                "14": "Tib yam li daim tawv taub hau no tau poob rau hauv av, uas yog nej tus thawj daim tawv taub hau, tib yam li ntawd nej yuav vau rau hauv av tsuas yog nej yuav muab nej tej cuab yeej ua rog los thiab ncaim mus nrog ib txoj kev khi lus ntawm kev thaj yeeb.",
                "15": "Nim no muaj coob leej, thaum lawv hnov tej lus no thiab pom daim tawv taub hau uas nyob saum rab ntaj, lawv ntshai heev; thiab coob leej tau tawm los thiab muab lawv tej cuab yeej ua rog pov rau ntawm Maulaunais ko taw, thiab ua kev khi lus ntawm kev thaj yeeb. Thiab tag nrho cov uas ua kev kev khi lus Maulaunais thiab nws cov tub rog cia lawv ncaim mus rau hauv hav zoov.",
                "16": "Nim no tau muaj tias Xelaheenas npau taws heev, thiab nws txhaub nws cov tub rog uas tseem tshuav kom npau taws, kom tawm tsam cov Neeg Nifais sib zog tshaj ntxiv.",
                "17": "Thiab nim no Maulaunais npau taws, vim yog cov Neeg Lamas txoj kev tawv ncauj; yog li ntawd nws thiaj txib kom nws cov neeg tawm tsam lawv thiab tua lawv. Thiab tau muaj tias lawv pib tua lawv; muaj tseeb tiag, thiab cov Neeg Lamas sib tawm tsam nrog lawv cov ntaj thiab lawv lub dag zog.",
                "18": "Tiam sis saib seb, lawv daim tawv liab qab thiab lawv lub taub hau do qhib lug rau cov Neeg Nifais cov ntaj ntse; muaj tseeb tiag, saib seb lawv raug hno thiab raug tua, muaj tseeb tiag, thiab vau sai heev los ntawm cov Neeg Nifais tej ntaj; thiab lawv raug rhuav tshem, ib yam li Maulaunais tus tub rog tau hais tseg.",
                "19": "Nim no Xelaheenas, thaum nws pom tias lawv txhua tus twb yuav raug puas tsuaj, thov Maulaunais nrov nrov, cog lus tias nws thiab nws cov neeg yuav khi lus rau lawv, yog lawv yuav tseg lawv cov uas tseem tshuav txoj sia, cog lus tias lawv yuav tsis tuaj ua rog tawm tsam lawv ib zaug ntxiv lawm.",
                "20": "Thiab tau muaj tias Maulaunais hais kom tsum tes hauj lwm ntawm kev tuag nyob hauv cov neeg. Thiab nws tshem tej cuab yeej ua rog ntawm cov Neeg Lamas; thiab tom qab lawv ua kev khi lus ntawm kev thaj yeeb rau nws lawm Maulaunais thiab nws cov tub rog tso lawv ncaim mus rau hauv hav zoov.",
                "21": "Nim no twb tsis suav lawv cov tuag vim yog muaj coob heev; muaj tseeb tiag, lawv cov tuag muaj coob heev, ntawm cov Neeg Nifais thiab ntawm cov Neeg Lamas ob tog tib si.",
                "22": "Thiab tau muaj tias lawv muab lawv cov tuag pov rau hauv cov dej Xidoos, thiab lawv cov tuag tau ntws mus thiab nyob hauv qab thu dej hiav txwv.",
                "23": "Thiab cov Neeg Nifais cov tub rog, los sis Maulaunais cov, rov qab los rau lawv tej vaj tse thiab lawv thaj av.",
                "24": "Thiab xyoo thib kaum yim ntawm cov neeg txiav txim txoj kev kav cov Neeg Nifais tau xaus li no. Thiab xws li no tau xaus Amas phau ceev xwm txheej, uas yog muab sau rau saum Nifais cov phiaj."
            },
            "45": {
                "intro": "Zaj hais txog Nifais cov neeg, thiab lawv tej kev ua rog thiab tej kev tsis sib haum xeeb, nyob hauv Hilamas lub caij, raws li Hilamas phau ceev xwm txheej, uas nws tau ceev nyob hauv nws lub caij.",
                "1": "Saib seb, nim no tau muaj tias Nifais cov neeg xyiv fab heev, vim tus Tswv tau coj lawv dim ntawm lawv cov yeeb ncuab txhais tes ib zaug ntxiv; yog li ntawd lawv ua tsaug rau tus Tswv lawv tus Vajtswv; muaj tseeb tiag, thiab lawv yoo mov heev thiab thov Vajtswv heev, thiab lawv teev tiam Vajtswv xyiv fab heev kawg nkaus li.",
                "2": "Thiab tau muaj tias nyob rau hauv xyoo thib kaum cuaj ntawm cov neeg txiav txim txoj kev kav Nifais cov neeg, Amas los cuag nws tus tub Hilamas thiab hais rau nws tias: Koj puas ntseeg tej lus uas kuv hais rau koj ntsig txog cov ceev xwm txheej uas tau muab ceev tseg?",
                "3": "Thiab Hilamas hais rau nws tias: Muaj tseeb, kuv yeej ntseeg.",
                "4": "Thiab Amas rov hais dua tias: Koj puas ntseeg Yexus Khetos, tus uas yuav los?",
                "5": "Thiab nws hais tias: Muaj tseeb, kuv ntseeg tag nrho tej lus uas koj tau hais.",
                "6": "Thiab Amas rov hais dua rau nws tias: Koj puas yuav ua raws li kuv tej lus txib?",
                "7": "Thiab nws hais tias: Muaj tseeb, kuv yeej yuav ua raws li koj tej lus txib kom tag nrho kuv lub siab.",
                "8": "Ces Amas hais rau nws tias: Koj tau koob hmoov; thiab tus Tswv yuav ua kom koj vam meej nyob hauv thaj av no.",
                "9": "Tiam sis saib seb, kuv muaj tej yam yuav qhia tej yuav muaj los yav tom ntej rau koj; tiam sis tej uas kuv yuav qhia tej yuav muaj los yav tom ntej rau koj koj yuav tsum tsis txhob qhia tawm; muaj tseeb tiag, tej uas kuv yuav qhia tej yuav muaj los yav tom ntej rau koj yuav tsum tsis txhob qhia tawm, kom txog thaum twb muaj raws li tej ntawd; yog li ntawd cia li sau cia tej lus uas kuv yuav hais.",
                "10": "Thiab yog tej lus no hais tias: Saib seb, kuv pom tias cov neeg no ntag, uas yog cov Neeg Nifais, raws li lub txiaj ntsim txais tau kev tshwm sim uas nyob hauv kuv, plaub puas xyoo tom qab Yexus Khetos yuav ua nws tus kheej tshwm los rau lawv pom, lawv yuav tso kev ntseeg tseg zuj zus.",
                "11": "Muaj tseeb tiag, thiab thaum ntawd lawv yuav pom tej kev ua rog thiab tej kab mob phem, muaj tseeb tiag, tej kev tshaib nqhis thiab kev nqaij ntuag ntshav nrog, mus txog thaum Nifais cov neeg yuav tu noob—",
                "12": "Muaj tseeb tiag, thiab muaj li no los twb vim yog lawv yuav tso txoj kev ntseeg tseg zuj zus thiab poob mus ua tej yam hauv kev tsaus ntuj, thiab kev xav tau daj tau deev, thiab txhua yam kev phem; muaj tseeb tiag, kuv hais rau koj tias, vim lawv yuav ua txhaum tawm tsam txoj kev kaj thiab txoj kev txawj ntse uas tseem ceeb, muaj tseeb tiag, kuv hais rau koj tias, txij hnub ntawd, mus txog rau thaum tiam neeg thib plaub twb tsis tau dhau mus ua ntej txoj kev ua phem no yuav los.",
                "13": "Thiab thaum hnub tseem ceeb ntawd los, saib seb, lub caij yuav los sai sai uas cov uas nim no, los sis cov tub ki ntawm cov uas nim no muab suav nrog Nifais cov neeg, yuav tsis muab suav nrog Nifais cov neeg ntxiv lawm.",
                "14": "Tiam sis txhua tus uas tseem tshuav, thiab tsis raug puas tsuaj nyob rau hauv hnub tseem ceeb thiab txaus ntshai ntawd, yuav raug muab suav nrog cov Neeg Lamas, thiab yuav hloov los ua zoo li lawv, txhua tus, tsuas yog tshuav cov uas yuav muab hu ua tus Tswv cov thwj tim; thiab lawv yuav raug cov Neeg Lamas muab raws kom txog thaum lawv tu noob. Thiab nim no, vim yog kev ua phem, yeej yuav muaj raws li txoj kev qhia tej yuav muaj los yav tom ntej no.",
                "15": "Thiab nim no tau muaj tias tom qab nws tau hais tej yam no rau Hilamas, nws foom koob hmoov rau Hilamas, thiab rau nws lwm cov tub; thiab nws kuj foom koob hmoov rau thaj av pub rau cov neeg ncaj ncees.",
                "16": "Thiab nws hais tias: Tus Tswv uas yog Vajtswv tau hais li no tias—Thaj av yuav raug foom tsis zoo, muaj tseeb tiag, thaj av no, rau txhua haiv neeg, txhua xeem neeg, txhua yam lus, thiab txhua yam neeg, cov uas ua phem, thaum lawv siav tas lawm, rau txoj kev puas tsuaj; thiab ib yam li kuv tau hais ces yuav muaj zoo li ntawd; vim qhov no yog Vajtswv txoj kev foom tsis zoo thiab foom koob hmoov rau thaj av, vim tus Tswv ntsia tsis taus kev txhaum txawm hais tias yog qhov me dua ntais.",
                "17": "Thiab nim no, thaum Amas tau hais tej lus no tas lawm nws foom koob hmoov rau lub koom txoos, muaj tseeb tiag, tag nrho cov uas yuav sawv khov kho muab siab rau ntseeg txij li lub sij hawm ntawd mus lawm yav tom ntej.",
                "18": "Thiab thaum Amas tau ua tej no tas lawm nws tawm ntawm thaj av Xalahelas mus, zoo li yuav mus rau hauv thaj av Melej. Thiab tau muaj tias cia li tsis hnov txog nws ntxiv lawm; hais txog ntawm nws txoj kev tuag los sis txoj kev faus peb twb tsis paub txog li.",
                "19": "Saib seb, qhov no peb paub tias, nws yog ib tug neeg ncaj ncees; thiab muaj lus nrov ncha mus thoob lub koom txoos hais tias tus Ntsuj Plig coj nws mus lawm, los sis tus Tswv txhais tes tau muab nws faus, ib yam li Mauxes. Tiam sis saib seb, vaj lug kub hais tias tus Tswv tau coj Mauxes mus rau nws tus kheej; thiab peb xav tias tus Tswv, los ntawm tus ntsuj plig, kuj tau txais Amas mus rau nws tus kheej; yog li ntawd, vim li no peb thiaj tsis paub dab tsi ntsig txog nws txoj kev tuag thiab txoj kev faus.",
                "20": "Thiab nim no tau muaj tias nyob rau thaum pib ntawm xyoo thib kaum cuaj ntawm cov neeg txiav txim txoj kev kav Nifais cov neeg, Hilamas tau tawm mus rau hauv cov neeg mus tshaj tawm txoj lus rau lawv.",
                "21": "Vim saib seb, vim yog lawv tej kev ua rog nrog cov Neeg Lamas thiab tej kev tsis sib haum xeeb dog dig uas muaj ntau thiab tej kev kub ntxhov uas muaj nyob hauv cov neeg, yeej tsim nyog kom muab Vajtswv txoj lus tshaj tawm nyob hauv lawv, muaj tseeb tiag, thiab tsim nyog kom muaj ib txoj kev cai nyob thoob plaws hauv lub koom txoos.",
                "22": "Yog li ntawd, Hilamas thiab nws cov kwv tij tau tawm mus txhim tsa lub koom txoos dua nyob thoob plaws hauv thaj av, muaj tseeb tiag, nyob txhua txhia lub nroog thoob plaws hauv thaj av uas Nifais cov neeg nyob. Thiab tau muaj tias lawv tsa cov pov thawj thiab cov xib hwb thoob plaws hauv thaj av, los saib xyuas tag nrho tej koom txoos.",
                "23": "Thiab nim no tau muaj tias tom qab Hilamas thiab nws cov kwv tij tau tsa cov pov thawj thiab cov xib hwb los saib xyuas tej ceg koom txoos, pib muaj kev tsis sib haum xeeb nyob hauv lawv, thiab lawv tsis kam mloog Hilamas thiab nws cov kwv tij tej lus.",
                "24": "Tiam sis lawv los ua neeg muab hlob, vim lawv khav theeb nyob hauv lawv lub siab, vim yog lawv tej kev nplua nuj heev; yog li ntawd lawv saib lawv tus kheej nplua nuj, thiab tsis kam mloog Hilamas thiab nws cov kwv tij tej lus, kom taug kev ncaj ncees rau Vajtswv."
            },
            "46": {
                "1": "Thiab tau muaj tias tag nrho cov uas tsis kam mloog Hilamas thiab nws cov kwv tij tej lus tau sib sau ua ke tawm tsam lawv cov kwv tij.",
                "2": "Thiab nim no saib seb, lawv npau taws heev, lawv thiaj xav muab lawv cov ntawd tua.",
                "3": "Nim no tus thawj coj ntawm cov uas npau taws tawm tsam lawv cov kwv tij yog ib tug neeg loj thiab muaj zog; thiab nws lub npe hu ua Amalikhaiyas.",
                "4": "Thiab Amalikhaiyas xav ua ib tug vaj ntxwv; thiab cov neeg uas npau taws kuj xav kom nws ua lawv tus vaj ntxwv thiab; thiab feem coob ntawm cov no yog cov txiav txim uas qis zog ntawm thaj av, thiab lawv nrhiav kev kom muaj hwj chim.",
                "5": "Thiab Amalikhaiyas tej lus dag ntxias coj lawv hais tias, yog lawv txhawb nws thiab tsa nws ua lawv tus vaj ntxwv ces nws yuav tsa lawv los ua cov kav cov neeg.",
                "6": "Yog li ntawd Amalikhaiyas coj tau lawv mus rau txoj kev tsis sib haum xeeb, txawm hais tias Hilamas thiab nws cov kwv tij twb qhuab qhia rau lawv, muaj tseeb tiag, txawm hais tias Hilamas thiab nws cov kwv tij twb sib zog heev ua hauj lwm saib xyuas lub koom txoos, vim lawv yog cov pov thawj hlob saib xyuas lub koom txoos.",
                "7": "Thiab muaj coob leej nyob hauv lub koom txoos uas ntseeg Amalikhaiyas tej lus dag ntxias, yog li ntawd lawv tawm ntawm lub koom txoos mus; thiab xws li no Nifais cov neeg tej hauj lwm tsis ruaj khov thiab plhom sij heev, txawm hais tias lawv tau kov yeej cov Neeg Lamas nyob hauv npluav rog loj, thiab lawv muaj kev xyiv fab ntau uas lawv tau txais vim yog tus Tswv txhais tes tau coj lawv dim.",
                "8": "Yog li no peb pom tias noob neej hnov qab tus Tswv lawv tus Vajtswv sai npaum li cas, muaj tseeb tiag, lawv mus ua kev phem sai npaum li cas, thiab ua kom tus niag phem coj tau lawv mus.",
                "9": "Muaj tseeb tiag, thiab peb kuj pom tias ib tug neeg uas phem phem muaj peev xwm ua tau kom muaj txoj kev phem loj nyob hauv noob neej.",
                "10": "Muaj tseeb tiag, peb pom tias Amalikhaiyas, vim nws yog ib tug neeg txawj dag ntxias thiab ib tug neeg txawj hais lus ntxias, coj tau coob leej lub siab mus ua phem; muaj tseeb tiag, thiab nrhiav kev ua kom Vajtswv lub koom txoos puas tsuaj, thiab rhuav lub hauv paus ntawm txoj kev ywj pheej uas Vajtswv tau pub rau lawv, los sis tej koob hmoov uas Vajtswv tau xa los rau hauv thaj av los pab cov uas ncaj ncees.",
                "11": "Thiab nim no tau muaj tias thaum Maulaunais, tus uas yog tus thawj coj ntawm cov Neeg Nifais cov tub rog, hnov txog tej kev tsis sib haum xeeb no, nws npau taws rau Amalikhaiyas.",
                "12": "Thiab tau muaj tias nws dua nws lub tsho loj; thiab nws muab ib daim ntaub ntawd, thiab sau ntawv rau saud—Rau txoj kev nco txog peb tus Vajtswv, peb txoj kev teev ntuj, thiab txoj kev ywj pheej, thiab peb txoj kev thaj yeeb, peb cov poj niam, thiab peb cov me nyuam—thiab nws muab daim ntaub ntawd khi rau saum ib tug ntsis pas.",
                "13": "Thiab nws muab nws daim phiaj thaiv taub hau kho khi rau, thiab nws daim thaiv hauv siab, thiab nws tej phiaj hlau, thiab khi nws tej cuab yeej ua rog rau ntawm nws duav; thiab nws nqa tus pas, uas muaj daim ntaub khi nyob rau tom ntsis, (thiab nws muab hu ua tus chij ntawm kev ywj pheej) thiab nws khoov rau hauv av, thiab nws sib zog thov nws tus Vajtswv kom tej koob hmoov ntawm txoj kev ywj pheej los rau nws cov kwv tij, ntev npaum li uas tseem muaj ib pab neeg ntseeg Khetos nyob tswj thaj av—",
                "14": "Vim cov uas tsis zwm rau lub koom txoos muab txhua tus uas ntseeg Khetos tiag tiag, cov uas zwm rau Vajtswv lub koom txoos, hu ua cov ntseeg Khetos li no.",
                "15": "Thiab cov uas zwm rau lub koom txoos rau siab ntseeg heev; muaj tseeb tiag, txhua tus uas ntseeg Khetos tiag tiag yeej zoo siab hlo ris Khetos lub npe, los sis cov ntseeg Khetos ib yam li lwm cov neeg muab lawv hu, vim yog lawv txoj kev ntseeg Khetos tus uas yuav los.",
                "16": "Thiab yog li ntawd, zaum no, Maulaunais thov Vajtswv kom txhawb lub hom phiaj ntawm cov ntseeg Khetos, thiab txoj kev ywj pheej ntawm thaj av yuav tau koob hmoov.",
                "17": "Thiab tau muaj tias thaum nws thov Vajtswv kawg siab kawg ntsws tas lawm, nws tis npe rau tag nrho thaj av uas nyob sab nram hav ntawm thaj av Quav Poj, muaj tseeb tiag, thiab lub ntsiab yog li no, tag nrho thaj av, nyob sab qaum teb thiab sab qab teb huv tib si—Ib thaj av uas tau xaiv tseg, thiab thaj av ywj pheej.",
                "18": "Thiab nws hais tias: Tseeb tiag Vajtswv yuav tsis cia kom peb, cov uas lwm cov neeg tsis quav ntsej txog vim yog peb ris Khetos lub npe, raug tsuj thiab puas tsuaj, kom txog thaum peb coj tau tej ntawd los rau peb los ntawm peb tus kheej tej kev ua txhaum.",
                "19": "Thiab thaum Maulaunais hais tej lus no tas, nws tawm mus rau hauv cov neeg, thiab yoj daim ntaub dua ntawm nws lub tsho rau saum ntuj, kom txhua tus pom cov ntawv sau uas nws tau sau rau saum daim ntaub dua, thiab qw nrog ib lub suab nrov nrov, hais tias:",
                "20": "Saib seb, txhua tus uas yuav tiv thaiv tus chij no rau hauv thaj av, cia lawv tawm los nrog tus Tswv lub zog, thiab ua kev khi lus tias lawv yuav tiv thaiv lawv tej kev muaj cai, thiab lawv txoj kev teev ntuj, xwv kom tus Tswv uas yog Vajtswv yuav foom koob hmoov rau lawv.",
                "21": "Thiab tau muaj tias thaum Maulaunais tau tshaj tawm cov lus no, saib seb, cov neeg tau khiav zom zaws los ua ke nrog lawv tej cuab yeej ua rog khi ncig lawv lub duav, dua zom zaws lawv tej tsoos tsho ua ib lub cim, los sis ua kev khi lus, hais tias lawv yuav tsis tso tus Tswv lawv tus Vajtswv tseg; los yog hais tias, yog lawv ua txhaum Vajtswv tej lus txib, los sis poob mus rau kev ua txhaum, thiab txaj muag ris Khetos lub npe, ces tus Tswv yuav dua lawv tib yam li uas lawv tau dua lawv tej tsoos tsho.",
                "22": "Nim no nov yog txoj kev khi lus tseg uas lawv tau khi, thiab lawv muab lawv tej tsoos tsho pov rau ntawm Maulaunais ko taw, hais tias: Peb khi lus nrog peb tus Vajtswv tias, peb yuav raug puas tsuaj, zoo tib yam li peb cov kwv tij uas nyob hauv thaj av sab qaum teb, yog tias peb yuav poob mus rau kev ua txhaum; muaj tseeb tiag, nws muab peb pov rau ntawm peb cov yeeb ncuab ko taw los tau, tib yam li peb tau muab peb tej tsoos tsho pov rau ntawm koj ko taw cia raug tsuj rau hauv qab xib taws, yog tias peb yuav poob rau hauv kev ua txhaum.",
                "23": "Maulaunais hais rau lawv tias: Saib seb, peb yog ib co uas seem tshuav ntawm Yakhauj cov tub ki; muaj tseeb tiag, peb yog ib co uas seem tshuav ntawm Yauxej cov tub ki, tus uas nws lub tsho loj raug nws cov kwv tij muab dua ua ntau daim; muaj tseeb tiag, thiab nim no saib seb, cia peb nco ntsoov ua raws li Vajtswv tej lus txib, tsis li ntawd peb tej tsoos tsho yuav raug peb cov kwv tij muab dua, thiab peb yuav raug muab tso rau hauv lub tsev kaw, los sis raug muab muag, los sis muab tua.",
                "24": "Muaj tseeb tiag, cia peb tsom kwm peb txoj kev ywj pheej kom zoo li Yauxej ib co neeg seem tshuav; muaj tseeb tiag, cia peb nco ntsoov txog Yakhauj tej lus, uas ua ntej nws yuav tuag, vim saib seb, nws pom tias ib feem uas seem tshuav ntawm Yauxej lub tsho loj tau raug tsom kwm thiab tsis tau lwj. Thiab nws hais tias—Tib yam li qhov uas seem tshuav ntawm kuv tus tub lub tsho loj no raug tsom kwm, tib yam li ntawd Vajtswv txhais tes yuav tsom kwm kuv tus tub ib co tub ki uas seem tshuav, thiab coj lawv mus rau nws tus kheej, tiam sis Yauxej cov tub ki uas tseem tshuav yuav piam sij, tib yam li qhov uas seem tshuav ntawm nws lub tsho loj.",
                "25": "Nim no saib seb, qhov no ua rau kuv tus ntsuj plig tu siab; txawm li ntawd los, kuv tus ntsuj plig xyiv fab rau kuv tus tub, vim yog feem ntawm nws cov tub ki uas yuav raug coj mus rau Vajtswv.",
                "26": "Nim no saib seb, cov no yog Yakhauj cov lus.",
                "27": "Thiab nim no leej twg yuav paub tias Yauxej cov tub ki uas seem tshuav, uas yuav piam sij ib yam li nws lub tsho, tej zaum twb yog cov uas tau tawm ntawm peb mus? Muaj tseeb tiag, thiab tej zaum twb yog peb tus kheej yog hais tias peb tsis sawv khov kho muab siab rau ntseeg Khetos.",
                "28": "Thiab nim no tau muaj tias thaum Maulaunais hais tej lus no tas lawm nws tawm mus, thiab kuj xa neeg mus rau txhua txhia qhov chaw ntawm thaj av uas muaj tej kev tsis sib haum xeeb, thiab sib sau tuaj ua ke tag nrho cov neeg uas xav tiv thaiv lawv txoj kev ywj pheej, los sawv tawm tsam Amalikhaiyas thiab cov uas tau ua kom tsis sib haum xeeb, cov uas lawv muab hu ua cov neeg Amalikhaiyas.",
                "29": "Thiab tau muaj tias thaum Amalikhaiyas pom tias Maulaunais cov neeg coob tshaj cov neeg Amalikhaiyas—thiab nws kuj pom tias nws cov neeg ua ob peb siab ntsig txog txoj kev txim lij ntawm qhov uas lawv tau pib ua—yog li ntawd, vim nws ntshai tsam ua tsis tau raws li lub hom phiaj, nws thiaj coj nws cov neeg uas kam nrog nws thiab ncaim mus rau hauv thaj av Nifais lawm.",
                "30": "Nim no Maulaunais xav hais tias tsis tsim nyog kom cov Neeg Lamas yuav muaj zog ntxiv; yog li ntawd nws xav tias yuav mus tav cov neeg Amalikhaiyas kev, los sis mus txhom lawv thiab coj lawv rov qab los, thiab muab Amalikhaiyas tua; muaj tseeb tiag, vim nws paub tias Amalikhaiyas yeej yuav txhaub kom cov Neeg Lamas npau taws tawm tsam lawv, thiab ua kom cov Neeg Lamas tuaj ua rog tawm tsam lawv; thiab nws paub tias Amalikhaiyas yuav ua li no xwv kom nws yuav ua tau raws li nws tej hom phiaj.",
                "31": "Yog li ntawd Maulaunais thiaj xav tias tsim nyog rau nws coj nws cov tub rog, cov uas tau sib sau lawv tus kheej tuaj ua ke, thiab npaj tej cuab yeej, thiab khi lus los tiv thaiv txoj kev thaj yeeb—thiab tau muaj tias nws coj nws cov tub rog thiab tawm nrog nws tej tsev pheeb suab ntaub mus rau hauv hav zoov, mus txiav Amalikhaiyas kev nyob hauv hav zoov.",
                "32": "Thiab tau muaj tias nws ua raws li nws siab xav, thiab tawm mus rau hauv hav zoov, thiab mus txiav Amalikhaiyas cov tub rog kev.",
                "33": "Thiab tau muaj tias Amalikhaiyas khiav dim nrog ib pab ntawm nws cov neeg uas tsawg, thiab cov uas seem raug coj los rau hauv Maulaunais txhais tes thiab raug coj rov qab mus rau hauv thaj av Xalahelas.",
                "34": "Nim no, vim Maulaunais twb yog tus uas cov thawj txiav txim thiab cov neeg lub suab tsa, yog li ntawd nws thiaj li muaj hwj chim los txhim tsa thiab siv txoj cai los kav cov Neeg Nifais cov tub rog raws li nws siab xav.",
                "35": "Thiab tau muaj tias tus Neeg Amalikhaiyas twg uas tsis kam ua kev khi lus los txhawb txoj kev ywj pheej, xwv kom lawv yuav muaj tau tsoom fwv uas muab kev ywj pheej rau tej pej xeem, nws hais kom muab tus ntawd tua pov tseg; thiab tsuas yog muaj ob peb leeg xwb uas xyeej txoj kev khi lus ntawm kev ywj pheej.",
                "36": "Thiab kuj tau muaj tias, nws hais kom muab tus chij ntawm kev ywj pheej tsa rau saum txhua tus pej thuam uas muaj nyob thoob plaws hauv thaj av, uas cov Neeg Nifais nyob; thiab xws li no Maulaunais cog tus chij ntawm kev ywj pheej nyob hauv cov Neeg Nifais.",
                "37": "Thiab lawv rov qab pib muaj kev thaj yeeb dua nyob rau hauv thaj av; thiab yog li ntawd lawv ceev tau kev thaj yeeb rau hauv thaj av txog rau thaum yuav luag kawg ntawm xyoo thib kaum cuaj ntawm cov neeg txiav txim txoj kev kav.",
                "38": "Thiab Hilamas thiab cov pov thawj hlob los kuj tswj tuav tau kev nyab xeeb nyob hauv lub koom txoos; muaj tseeb tiag, lawv twb muaj kev thaj yeeb ntau thiab kev zoo siab nyob hauv lub koom txoos tau plaub xyoos.",
                "39": "Thiab tau muaj tias muaj coob leej uas tuag, ntseeg ruaj nrees hais tias tus Tswv Yexus Khetos twb txhiv lawv cov ntsuj plig dim; yog li ntawd lawv xyiv fab hlo thaum lawv tas lub neej no.",
                "40": "Thiab muaj ib txhia tuag nrog kev ua npaws, uas tej lub caij ntawm lub xyoo los muaj ntau zaus nyob hauv thaj av—tiam sis kuj tsis tuag coob npaum li cas nrog kev ua npaws, vim yog muaj tej nroj tsuag thiab tej cag ntoo zoo tshuaj heev uas Vajtswv tau npaj los tshem tej kab mob, uas tib neeg raug los ntawm tej huab cua—",
                "41": "Tiam sis muaj coob leej uas tuag vim yog hnub nyoog laus; thiab cov uas tuag thaum muaj txoj kev ntseeg Khetos yeej zoo siab nrog nws, ib yam li tsim nyog rau peb ntseeg."
            },
            "47": {
                "1": "Nim no peb yuav tig peb phau ceev xwm txheej rov qab mus rau Amalikhaiyas thiab cov uas tau khiav nrog nws mus rau hauv hav zoov; vim, saib seb, nws tau coj cov uas kam mus nrog nws, thiab mus rau pem thaj av Nifais nrog cov Neeg Lamas nyob, thiab tau txhaub cov Neeg Lamas kom npau taws tawm tsam Nifais cov neeg, cov Neeg Lamas tus vaj ntxwv thiaj tau xa ib zaj lus tshaj tawm thoob plaws rau tag nrho hauv nws thaj av, rau tag nrho nws cov neeg, kom lawv yuav tsum sib sau tuaj ua ke dua mus ua rog tawm tsam cov Neeg Nifais.",
                "2": "Thiab tau muaj tias thaum zaj lus tshaj tawm mus rau hauv lawv, lawv ntshai heev kawg nkaus li; muaj tseeb tiag, lawv ntshai ua rau tus vaj ntxwv tsis txaus siab, thiab lawv kuj ntshai mus ua rog tawm tsam cov Neeg Nifais tsam lawv ho poob lawv txoj sia mus. Thiab tau muaj tias lawv tsis kam, los sis lawv feem coob tsis kam mloog tus vaj ntxwv tej lus txib.",
                "3": "Thiab nim no tau muaj tias tus vaj ntxwv npau taws vim yog lawv txoj kev tsis mloog lus; yog li ntawd nws cia rau Amalikhaiyas yog tus saib xyuas feem ntawm nws cov tub rog uas kam ua raws li nws tej lus txib, thiab txib kom Amalikhaiyas cia li tawm mus thiab txhib kom lawv mus ua rog.",
                "4": "Nim no saib seb, qhov no twb yog qhov uas Amalikhaiyas xav tau; vim nws yog ib tug neeg zais siab ua phem heev yog li ntawd nws tau npaj tswv yim nyob hauv nws lub siab mus rho cov Neeg Lamas tus vaj ntxwv tawm ntawm nws lub rooj theej kiab.",
                "5": "Thiab nim no nws twb yog tus uas saib xyuas feem ntawm cov Neeg Lamas uas kam ua raws li tus vaj ntxwv hais; thiab nws nrhiav kev ua kom cov uas tsis mloog lus nyiam nws; yog li ntawd nws thiaj tawm mus rau tom qhov chaw uas hu ua Aunidas, vim tag nrho cov Neeg Lamas tau khiav mus rau tod; vim lawv pom tias cov tub rog tab tom tuaj, thiab, xav tias ntshe cov tub rog yog tuaj ua kom lawv puas tsuaj, yog li ntawd lawv thiaj khiav mus rau tom Aunidas, mus rau tom qhov chaw ntawm tej cuab yeej ua rog.",
                "6": "Thiab lawv tau tsa ib tug txiv neej los ua tus vaj ntxwv thiab tus thawj coj kav lawv, vim lawv tau txiav txim siab ruaj tias lawv tsis xav raug khoo kom mus tawm tsam cov Neeg Nifais.",
                "7": "Thiab tau muaj tias lawv tau sib sau tuaj ua ke rau saum ib lub ncov roob uas hu ua Eethipas, npaj tuaj ua rog.",
                "8": "Nim no Amalikhaiyas tsis xav ua rog nrog lawv raws li tus vaj ntxwv tej lus txib; tiam sis saib seb, twb yog nws txoj kev xav ua kom cov Neeg Lamas cov tub rog nyiam nws, xwv kom nws yuav tau los ua lawv tus thawj thiab rho tau tus vaj ntxwv tawm ntawm nws lub rooj theej kiab thiab txeeb tau lub nceeg vaj.",
                "9": "Thiab saib seb, tau muaj tias nws hais rau nws cov tub rog kom rub lawv tej tsev pheeb suab ntaub rau hauv lub hav uas nyob ze lub roob Eethipas.",
                "10": "Thiab tau muaj tias thaum tsaus ntuj nws xa ib pab neeg xa xov ntsiag to mus rau saum lub roob Eethipas, thov kom tus thawj ntawm cov uas nyob saum roob, uas lub npe hu ua Lihoothis, kom nws los rau nram taw roob, vim nws xav nrog nws tham.",
                "11": "Thiab tau muaj tias thaum Lihoothis tau txais tsab xov nws tsis kam mus rau nram taw roob. Thiab tau muaj tias Amalikhaiyas rov xa xov dua zaum ob, xav kom Lihoothis los nrad. Thiab tau muaj tias Lihoothis tsis kam; thiab nws tau xa xov dua zaum peb.",
                "12": "Thiab tau muaj tias thaum Amalikhaiyas pom tias nws coj tsis tau Lihoothis los pem roob los, nws mus rau pem roob, yuav luag txog ntawm Lihoothis lub yeej; thiab nws rov xa dua nws tsab xov zaum plaub mus rau Lihoothis, thov kom nws los, thiab thov kom nws coj nws cov tub zov nyas nrog nws.",
                "13": "Thiab tau muaj tias thaum Lihoothis thiab nws cov tub zov nyas tau los ntsib Amalikhaiyas, Amalikhaiyas xav kom Lihoothis thiab nws cov tub rog los nrad thaum hmo ntuj, thiab vij cov tub rog, uas tus vaj ntxwv tau muab rau nws saib xyuas, nyob hauv lawv tej tsev pheeb suab ntaub, thiab nws yuav coj lawv los rau hauv Lihoothis txhais tes, yog hais tias Lihoothis kam cia nws (Amalikhaiyas) ua tus thawj thib ob kav tag nrho cov tub rog.",
                "14": "Thiab tau muaj tias Lihoothis thiab nws cov tub rog tau los nrad thiab vij Amalikhaiyas cov tub rog, yog li ntawd ua ntej lawv tsim thaum sawv ntxov Lihoothis cov tub rog twb muab lawv vij tas.",
                "15": "Thiab tau muaj tias thaum lawv pom tias lawv raug vij tas, lawv tau thov Amalikhaiyas kom nws cia lawv los koom nrog lawv cov kwv tij, xwv kom lawv yuav tsis raug puas tsuaj. Nim no qhov no twb yog kiag qhov uas Amalikhaiyas xav tau.",
                "16": "Thiab tau muaj tias nws coj nws cov tub rog los rau hauv Lihoothis txhais tes, tsis yog raws li tus vaj ntxwv tej lus txib. Nim no qhov no twb yog qhov uas Amalikhaiyas xav tau, xwv kom nws yuav ua tau raws li nws tej tswv yim rho tus vaj ntxwv tawm ntawm nws lub rooj theej kiab.",
                "17": "Nim no twb yog cov Neeg Lamas txoj kab lis kev cai, yog tias lawv tus thawj coj raug tua lawm, yuav tsum tsa tus thawj coj thib ob los ua lawv tus thawj coj.",
                "18": "Thiab tau muaj tias Amalikhaiyas hais kom ib tug ntawm nws cov tub qhe muab tshuaj lom Lihoothis me me zuj zus ces nws tuag lawm.",
                "19": "Nim no, thaum Lihoothis tuag lawm, cov Neeg Lamas tsa Amalikhaiyas los ua lawv tus coj thiab lawv tus thawj coj.",
                "20": "Thiab tau muaj tias Amalikhaiyas taug kev nrog nws cov tub rog (vim nws ua tau li nws siab xav) mus rau tom thaj av Nifais, rau hauv lub nroog Nifais, uas yog lub tuam nroog.",
                "21": "Thiab tus vaj ntxwv nrog rau nws cov tub zov nyas tawm tuaj ntsib Amalikhaiyas, vim nws xav tias Amalikhaiyas tau ua raws li nws tej lus txib, thiab xav tias Amalikhaiyas sau tau ib pab tub rog coob heev mus ua rog tawm tsam cov Neeg Nifais.",
                "22": "Tiam sis saib seb, thaum tus vaj ntxwv tawm tuaj ntsib nws, Amalikhaiyas hais kom nws cov tub qhe mus ntsib tus vaj ntxwv. Thiab lawv mus thiab khoov rau ntawm tus vaj ntxwv xub ntiag, zoo li lawv hawm nws vim yog nws muaj hwj chim loj.",
                "23": "Thiab tau muaj tias tus vaj ntxwv cev nws txhais tes tuaj tsa lawv, raws li cov Neeg Lamas txoj kab lis kev cai, uas yog ib lub cim ntawm kev thaj yeeb, txoj kab lis kev cai uas lawv muab ntawm cov Neeg Nifais los.",
                "24": "Thiab tau muaj tias thaum nws tsa thawj tug sawv hauv av los, saib seb nws tib nkaug riam tshab plaws tus vaj ntxwv lub plawv; thiab nws vau rau hauv av.",
                "25": "Nim no tus vaj ntxwv cov tub qhe khiav; thiab Amalikhaiyas cov tub qhe tsa suab qw nrov nrov, hais tias:",
                "26": "Saib seb, tus vaj ntxwv cov tub qhe nkaug nws tshab plaws nws lub plawv, thiab nws tau vau thiab lawv tau khiav lawm; saib seb, tuaj thiab ntsia saib.",
                "27": "Thiab tau muaj tias Amalikhaiyas txib kom nws cov tub rog tawm mus thiab saib seb muaj dab tsi tshwm sim rau tus vaj ntxwv; thiab thaum lawv tuaj txog rau ntawm qhov chaw, thiab pom tus vaj ntxwv pw tsau nws cov ntshav, Amalikhaiyas ua txuj npau taws, thiab hais tias: Leej twg uas hlub tus vaj ntxwv, cia nws tawm mus, thiab raws nws cov tub qhe qab kom tua tau lawv.",
                "28": "Thiab tau muaj tias tag nrho lawv cov uas hlub tus vaj ntxwv, thaum lawv hnov cov lus no lawm, tawm los thiab mus raws tus vaj ntxwv cov tub qhe qab.",
                "29": "Nim no thaum tus vaj ntxwv cov tub qhe pom ib pab tub rog raws lawv qab, lawv poob siab nthav dua, thiab khiav mus rau hauv hav zoov, thiab los rau hauv thaj av Xalahelas thiab los koom nrog Amoos cov neeg.",
                "30": "Thiab cov tub rog uas mus raws lawv qab tau rov qab los, vim mus raws tsis tau lawv; thiab yog li ntawd Amalikhaiyas, los ntawm nws txoj kev dag ntxias, tau ua rau cov neeg tso siab rau nws.",
                "31": "Thiab tau muaj tias hnub tom qab nws nkag mus rau hauv lub nroog Nifais nrog nws cov tub rog, thiab muab lub nroog los ua nws tug.",
                "32": "Thiab nim no tau muaj tias tus niam vaj ntxwv, thaum nws hnov tias tus vaj ntxwv raug tua lawm—vim Amalikhaiyas tau xa ib co neeg xa xov mus qhia tus niam vaj ntxwv tias tus vaj ntxwv raug nws cov tub qhe tua tuag lawm, hais tias nws tau raws lawv qab mus nrog nws cov tub rog, tiam sis raws tsis tau, thiab lawv khiav dim lawm—",
                "33": "Yog li ntawd, thaum tus niam vaj ntxwv tau txais tsab xov no nws xa xov mus rau Amalikhaiyas, xav kom nws txhob tua cov neeg hauv lub nroog; thiab tus niam vaj ntxwv kuj xav kom Amalikhaiyas mus ntsib nws; thiab nws kuj thov kom Amalikhaiyas coj tim khawv nrog nws mus ua tim khawv ntsig txog tus vaj ntxwv txoj kev tuag.",
                "34": "Thiab tau muaj tias Amalikhaiyas coj tus tub qhe uas tua tus vaj ntxwv, thiab tag nrho cov uas nrog nws, thiab mus ntsib tus niam vaj ntxwv, mus rau ntawm qhov chaw uas nws zaum; thiab lawv txhua tus ua tim khawv rau nws hais tias tus vaj ntxwv raug nws cov tub qhe tua; thiab lawv kuj hais tias: Tus vaj ntxwv cov tub qhe tau khiav lawm; qhov no tsis yog ua tim khawv hais tias lawv txhaum los? Thiab xws li no lawv ua rau tus niam vaj ntxwv txaus siab ntsig txog tus vaj ntxwv txoj kev tuag.",
                "35": "Thiab tau muaj tias Amalikhaiyas nrhiav kev ua kom tus niam vaj ntxwv nyiam nws, thiab yuav nws los ua poj niam; thiab yog li ntawd los ntawm nws txoj kev dag ntxias, thiab los ntawm nws cov tub qhe uas txawj dag txoj kev pab, nws txeeb tau ua vaj ntxwv; muaj tseeb tiag, cov neeg lees paub hais tias nws yog tus vaj ntxwv nyob thoob plaws tag nrho hauv thaj av, nyob hauv tag nrho cov Neeg Lamas, uas yog muaj cov Neeg Lamas thiab cov Neeg Lemu-ees thiab cov Neeg Ixama-ees, thiab tag nrho cov Neeg Nifais uas ntxeev siab, txij thaum Nifais kav los txog lub sij hawm no.",
                "36": "Nim no cov neeg ntxeev siab no, twb tau txais cov lus qhuab qhia tib yam thiab kev kawm ntawm cov Neeg Nifais tib yam, muaj tseeb tiag, twb tau kawm kev paub txog tus Tswv los tib yam, txawm li ntawd los, yeej txawv kawg uas, tsis ntev tom qab lawv ntxeev siab lawv hloov los ua neeg siab tawv thiab tsis kam hloov siab lees txim, thiab ua neeg qus, phem thiab nyaum tshaj cov Neeg Lamas—txaus siab hlo txais yuav cov Neeg Lamas tej kab lis kev cai; qhib kev lug rau kev tub nkeeg, thiab rau txhua yam kev sib daj sib deev; muaj tseeb tiag, hnov qab tag nrho txog tus Tswv lawv tus Vajtswv."
            },
            "48": {
                "1": "Thiab nim no tau muaj tias, tom qab kiag thaum Amalikhaiyas tau los ua vaj ntxwv lawm nws pib tshoov cov Neeg Lamas lub siab kom tawm tsam Nifais cov neeg; muaj tseeb tiag, nws tsa neeg los hais lus rau cov Neeg Lamas nyob saum lawv tej pej thuam, tawm tsam cov Neeg Nifais.",
                "2": "Thiab xws li no nws tshoov lawv lub siab kom tawm tsam cov Neeg Nifais, thaum yuav kawg ntawm xyoo thib kaum cuaj ntawm cov neeg txiav txim txoj kev kav, vim nws ua tau raws li nws lub tom txwv los txog txij no, muaj tseeb tiag, vim nws tau los ua vaj ntxwv kav cov Neeg Lamas, nws kuj nrhiav kev los kav tag nrho thaj av, muaj tseeb tiag, thiab kav tag nrho cov neeg uas nyob hauv thaj av, cov Neeg Nifais thiab cov Neeg Lamas.",
                "3": "Yog li ntawd nws ua tau raws li nws lub tom txwv, vim nws tau ua rau cov Neeg Lamas siab tawv thiab ua rau lawv tsis thoob tsib to nrog, thiab txhaub lawv kom npau taws, nws thiaj sau tau ib pab neeg coob heev mus ua rog tawm tsam cov Neeg Nifais.",
                "4": "Vim nws yeej txiav txim siab hais tias yuav kov yeej cov Neeg Nifais thiab coj lawv los ua qhev, vim nws muaj neeg coob heev kawg nkaus li.",
                "5": "Thiab yog li ntawd nws tsa cov Neeg Xaulas los ua cov thawj hau rog, vim lawv yog cov uas paub txog cov Neeg Nifais lub zog zoo, thiab lawv tej chaw tiv thaiv thiab tej chaw uas tsis muaj zog tshaj ntawm lawv tej nroog; yog li ntawd nws tsa cov Neeg Xaulas los ua cov thawj hau rog saib xyuas nws cov tub rog.",
                "6": "Thiab tau muaj tias lawv nqa lawv lub yeej, thiab txav tawm mus rau tom thaj av Xalahelas nyob hauv hav zoov.",
                "7": "Nim no tau muaj tias thaum Amalikhaiyas tab tom siv kev dag thiab kev ntxias ua kom tau hwj chim xws li no, Maulaunais, nyob rau sab tod, tau npaj cov neeg lub siab kom rau siab ntseeg tus Tswv lawv tus Vajtswv.",
                "8": "Muaj tseeb tiag, nws tau txhawb cov Neeg Nifais cov tub rog kom muaj zog, thiab tsa tej me nyuam yeej, los sis tej qhov chaw tiv thaiv; khawb kwj av ncig thaiv nws cov tub rog, thiab kuj puab phab ntsa pob zeb vij lawv, ib puag ncig ntawm lawv tej nroog thiab lawv tej ciam av; muaj tseeb tiag, ncig tag nrho thaj av.",
                "9": "Thiab nws tso neeg coob tshaj rau hauv lawv tej chaw tiv thaiv uas tsis muaj zog tshaj; thiab xws li no nws ua kom thaj av uas cov Neeg Nifais nyob ruaj khov thiab muaj zog tuaj.",
                "10": "Thiab xws li no nws tau npaj txhawb nqa lawv txoj kev ywj pheej, lawv tej av, lawv cov poj niam, thiab lawv cov me nyuam, thiab lawv txoj kev thaj yeeb, thiab xwv kom lawv yuav tau ua neej rau tus Tswv lawv tus Vajtswv, thiab xwv kom lawv yuav tswj tuav tau qhov uas lawv cov yeeb ncuab muab hu ua lub ntsiab cai ntawm cov ntseeg Khetos.",
                "11": "Thiab Maulaunais yog ib tug neeg muaj zog thiab muaj hwj chim; nws yog ib tug neeg uas to taub tag nrho; muaj tseeb tiag, ib tug neeg uas tsis nyiam nqaij ntuag ntshav nrog; ib tug neeg uas xyiv fab rau kev ywj siab thiab kev ywj pheej ntawm nws lub teb chaws, thiab nws cov kwv tij txoj kev dim ntawm kev raug txim thiab kev ua qhev;",
                "12": "Muaj tseeb tiag, ib tug neeg uas muaj lub siab puv npo ua nws tus Vajtswv tsaug, rau ntau yam kev muaj cai thiab koob hmoov uas nws muab rau nws cov neeg; ib tug neeg uas ua hauj lwm hnyav heev rau nws cov neeg txoj kev noj qab nyob zoo thiab kev nyab xeeb.",
                "13": "Muaj tseeb tiag, thiab nws yog ib tug neeg uas nyob ruaj nrees ntawm txoj kev ntseeg Khetos, thiab nws tau lav lus los tiv thaiv nws cov neeg, nws tej kev muaj cai, thiab nws lub teb chaws, thiab nws txoj kev teev ntuj, twb kom txog thaum nws ntshav nrog.",
                "14": "Nim no cov Neeg Nifais cov thawj coj qhia kom lawv tiv thaiv lawv tus kheej ntawm lawv cov yeeb ncuab, txawm tias nqaij ntuag ntshav nrog yog hais tias tsim nyog; muaj tseeb tiag, thiab lawv cov thawj coj kuj qhia kom lawv tsis txhob ua siab lwm tus, muaj tseeb tiag, thiab tsis txhob tsa rab ntaj tsuas yog tsa tawm tsam ib tug yeeb ncuab, tsuas yog ua li ntawd los tsom kwm lawv txoj sia.",
                "15": "Thiab qhov no yog lawv txoj kev ntseeg, hais tias los ntawm qhov ua li no Vajtswv yuav ua kom lawv vam meej nyob hauv thaj av, los yog hais tias, yog lawv rau siab ntso ua raws li Vajtswv tej lus txib ces nws yuav ua kom lawv vam meej nyob hauv thaj av; muaj tseeb tiag, ceeb toom kom lawv khiav, los sis kom npaj rau kev ua rog, raws li lawv tej kev plhom sij;",
                "16": "Thiab, Vajtswv kuj yuav ua rau lawv paub qhov chaw uas tsim nyog rau lawv mus tiv thaiv lawv tus kheej tawm tsam lawv cov yeeb ncuab, thiab yog tias yuav ua li no, tus Tswv yuav coj lawv dim; thiab qhov no yog Maulaunais txoj kev ntseeg, thiab nws lub siab zoo siab heev rau qhov ntawd; tsis yog rau txoj kev ua kom nqaij ntuag ntshav nrog tiam sis rau txoj kev ua zoo, rau txoj kev tsom kwm nws cov neeg, muaj tseeb tiag, rau txoj kev coj Vajtswv tej lus txib, muaj tseeb tiag, thiab tawm tsam txoj kev ua phem.",
                "17": "Muaj tseeb tiag, kuv hais tseeb tseeb rau nej tias, tag nrho tej neeg uas nyob yav tas los, thiab nyob nim no, thiab tseem yuav nyob lawm yav tom ntej, yog lawv zoo li Maulaunais, saib seb, ntshe ntuj txiag teb tsaus lub hwj chim twb yuav raug tshee hnyo mus ib txhis; muaj tseeb tiag, ntshe tus dab phem twb tsis muaj hwj chim kav noob neej lub siab ib zaug li.",
                "18": "Saib seb, nws yog ib tug neeg zoo li Amoos, Mauxiyas tus tub, muaj tseeb tiag, thiab zoo li Mauxiyas lwm cov tub, muaj tseeb tiag, thiab kuj zoo li Amas thiab nws cov tub, vim lawv txhua tus yog neeg ntawm Vajtswv.",
                "19": "Nim no saib seb, Hilamas thiab nws cov kwv tij yeej ua hauj lwm pab rau cov neeg npaum li Maulaunais; vim lawv tau tshaj tawm Vajtswv txoj lus, thiab lawv tau ua kev cai raus dej rau txoj kev hloov siab lees txim rau tag nrho txhua tus neeg uas mloog lawv tej lus.",
                "20": "Thiab xws li no lawv tau tawm mus, thiab cov neeg tau txo lawv lub hwj chim vim yog lawv tej lus, tus Tswv thiaj tau txhawb nqa lawv ntau heev, thiab yog li ntawd lawv tsis muaj kev ua rog thiab kev sib cav sib ceg nyob hauv lawv, muaj tseeb tiag, twb tsis muaj tau plaub xyoos.",
                "21": "Tiam sis, ib yam li kuv twb hais lawm, nyob rau thaum kawg ntawm xyoo thib kaum cuaj, muaj tseeb tiag, txawm tias lawv muaj kev thaj yeeb nyob hauv lawv tus kheej, lawv yeej tsis xav ua tiam sis lawv yuav tsum tawm tsam lawv cov kwv tij, cov Neeg Lamas.",
                "22": "Muaj tseeb tiag, thiab lub ntsiab yog li no, lawv tej kev ua rog nrog cov Neeg Lamas twb tsis tsum tau ntau xyoo, txawm hais tias lawv twb tsis xav ua.",
                "23": "Nim no, lawv tu siab tias yuav tau nqa cuab yeej ua rog tawm tsam cov Neeg Lamas, vim lawv tsis nyiam ua kom muaj nqaij ntuag ntshav nrog; muaj tseeb tiag, thiab tsis tas li no xwb—lawv tu siab tias lawv yog cov uas ua rau lawv cov kwv tij coob leej tas lub neej no mus rau hauv lub neej uas nyob mus ib txhis, uas twb npaj tsis tau txhij mus ntsib lawv tus Vajtswv.",
                "24": "Txawm li ntawd los, lawv yuav cia li tso lawv txoj sia tseg tsis tau, kom lawv cov poj niam thiab cov me nyuam raug tua los ntawm txoj kev lim hiam qus ntawm cov uas thaum ub yog lawv cov kwv tij, muaj tseeb tiag, thiab tau ntxeev siab tawm ntawm lawv lub koom txoos mus, thiab tau ncaim lawv mus thiab tau mus koom nrog cov Neeg Lamas ua kom lawv puas tsuaj.",
                "25": "Muaj tseeb tiag, lawv tiv tsis taus tias lawv cov kwv tij yuav zoo siab rau cov Neeg Nifais cov ntshav, thaum tseem muaj ib tug twg uas coj Vajtswv tej lus txib, vim tus Tswv lo lus cog tseg hais tias, yog lawv yuav ua raws li nws tej lus txib lawv yuav vam meej nyob hauv thaj av."
            },
            "49": {
                "1": "Thiab nim no tau muaj tias nyob hauv lub kaum ib hlis ntawm xyoo thib kaum cuaj, nyob rau hnub xiab kaum ntawm lub hli, cov Neeg Nifais pom cov Neeg Lamas cov tub rog tab tom mus yuav txog rau tom thaj av Amoonaihas.",
                "2": "Thiab saib seb, lub nroog twb raug kho dua tshiab, thiab Maulaunais tau tso ib pab tub rog nyob ntawm ntug nroog, thiab lawv tau khawb av ib ncig ua kwj thaiv lawv ntawm cov Neeg Lamas tej xub thiab tej pob zeb; vim saib seb, cov Neeg Lamas siv pob zeb thiab siv xub los sib tua.",
                "3": "Saib seb, kuv hais tias twb tau muab lub nroog Amoonaihas kho dua tshiab. Kuv hais rau nej tias, muaj tseeb tiag, twb tau muab ib feem ntawm lub nroog kho dua tshiab; thiab vim cov Neeg Lamas tau ua rau lub nroog puas tsuaj ib zaug vim yog cov neeg txoj kev phem, lawv thiaj xav tias ntshe lub nroog yuav yooj yim rau lawv ua kom puas tsuaj dua.",
                "4": "Tiam sis saib seb, ua rau lawv poob siab kawg nkaus; vim saib seb, cov Neeg Nifais tau khawb puab ib phab ntsa av ncig lawv, uas siab heev ua rau cov Neeg Lamas tsis muaj peev xwm txawb lawv tej pob zeb thiab tua lawv tej xub kom tuaj raug lawv, thiab cov Neeg Lamas nkag tsis tau los tawm tsam lawv tsuas yog nkag ntawm lawv qhov chaw nkag los xwb.",
                "5": "Nim no nyob rau lub sij hawm no cov Neeg Lamas cov thawj hau rog yoob tag li, vim yog cov Neeg Nifais txoj kev txawj ntse npaj lawv tej chaw kom ruaj khov.",
                "6": "Nim no cov Neeg Lamas cov thawj coj tau xav tias, vim lawv muaj neeg coob heev, muaj tseeb tiag, lawv xav tias lawv yuav muaj cuab kav tawm tsam cov Neeg Nifais ib yam li lawv tau ua tas los lawm; muaj tseeb tiag, thiab lawv kuj npaj tau tej phiaj hlau los thaiv lawv tus kheej, thiab tej daim thaiv hauv siab; thiab lawv kuj npaj tau tej ris tsho tawv tsiaj rau lawv tus kheej hnav, muaj tseeb tiag, tej ris tsho tuab heev los npog lawv tej cev liab qab.",
                "7": "Thiab lawv xav hais tias vim npaj tau li no lawm ces lawv yuav kov yeej yooj yim heev thiab yuav khoo tau lawv cov kwv tij mus rau tus quab ntawm kev ua qhev, los sis muab lawv tua thiab tua ua tsheej pab raws li lawv siab nyiam.",
                "8": "Tiam sis saib seb, ua rau lawv xav tsis thoob heev kawg li, uas cov Neeg Nifais twb npaj txhij tos lawv, txoj kev npaj txhij uas tsis tau paub dua ib zaug li nyob rau hauv Lihais cov me nyuam. Nim no lawv npaj txhij tos cov Neeg Lamas, mus sib ntaus sib tua raws li Maulaunais tej lus qhia.",
                "9": "Thiab tau muaj tias cov Neeg Lamas, los sis cov neeg Amalikhaiyas, xav tsis thoob kawg li rau cov Neeg Nifais txoj kev npaj rau kev ua rog.",
                "10": "Nim no, yog hais tias vaj ntxwv Amalikhaiyas tau tawm ntawm thaj av Nifais tuaj, nyob pem hau ntej ntawm nws cov tub rog, tej zaum nws twb hais kom cov Neeg Lamas cia li tawm tsam cov Neeg Nifais ntawm lub nroog Amoonaihas lawm; vim saib seb, nws twb tsis khuv xim nws cov neeg tej ntshav.",
                "11": "Tiam sis saib seb, Amalikhaiyas tus kheej tsis tuaj ua rog. Thiab saib seb, nws cov thawj hau rog tsis kam tawm tsam cov Neeg Nifais ntawm lub nroog Amoonaihas, vim Maulaunais tau hloov cov Neeg Nifais tej kev coj ua hauj lwm, ua rau cov Neeg Lamas cia li poob siab vim cov Neeg Nifais tej chaw muaj zog thiab lawv tsis muaj peev xwm tuaj tawm tsam cov Neeg Nifais.",
                "12": "Yog li ntawd lawv thiaj li thim mus rau hauv hav zoov, thiab npaj lawv lub yeej thiab mus rau tom thaj av Nau-as, vim lawv xav tias qhov ntawd yog qhov chaw tom ntej uas zoo tshaj rau lawv tuaj tawm tsam cov Neeg Nifais.",
                "13": "Vim lawv twb tsis paub tias Maulaunais tau ua kom khov, los sis tau ua tej yeej uas ruaj khov, rau txhua lub nroog uas nyob thoob plaws hauv thaj av ib puag ncig; yog li ntawd, lawv mus rau tom thaj av Nau-as nrog ib txoj kev cia siab uas khov kho; muaj tseeb tiag, lawv cov thawj hau rog txav tawm los thiab lav lus tias lawv yuav ua kom cov neeg uas nyob hauv lub nroog ntawd puas tsuaj mus.",
                "14": "Tiam sis saib seb, ua rau lawv xav tsis thoob, lub nroog Nau-as, uas ua ntej ntawd yog ib qho chaw uas tsis muaj zog, los ntawm Maulaunais tej hauj lwm, nim no tau hloov los muaj zog, muaj tseeb tiag, tseem muaj zog tshaj lub nroog Amoonaihas.",
                "15": "Thiab nim no, saib seb, nov yog Maulaunais laj lim tswv yim; vim nws xav tias lawv yuav ntshai vim yog lub nroog Amoonaihas; thiab vim tias lub nroog Nau-as ua ntej ntawd yog lub uas tsis muaj zog tshaj nyob hauv thaj av, yog li ntawd lawv yuav mus lawm tod mus ua rog; thiab qhov no yog raws li nws lub siab xav.",
                "16": "Thiab saib seb, Maulaunais tsa Lihais ua tus thawj hau rog saib xyuas cov tub rog ntawm lub nroog ntawd; thiab nws yog tib tug Lihais uas tawm tsam cov Neeg Lamas nyob hauv lub hav uas nyob rau sab hnub tuaj ntawm tus dej Xidoos.",
                "17": "Thiab nim no saib seb tau muaj tias, thaum cov Neeg Lamas pom tias Lihais yog tus saib xyuas lub nroog lawv poob siab dua ib zaug ntxiv, vim lawv ntshai Lihais heev; txawm li ntawd los lawv cov thawj hau rog tau lav lus tias yuav mus tawm tsam lub nroog; yog li ntawd, lawv coj lawv tej tub rog los.",
                "18": "Nim no saib seb, cov Neeg Lamas tsis muaj ib txoj kev twg uas yuav nkag tau mus rau hauv lawv tej chaw tub rog uas ruaj khov tsuas yog ntawm lub qhov rooj nkag mus xwb, vim yog lub ntsa loog uas puab ntawd siab heev, thiab tus kwj uas tau khawb ib ncig ntawd tob heev, tsuas yog ntawm lub qhov rooj nkag mus xwb.",
                "19": "Thiab yog li ntawd cov Neeg Nifais npaj txhij yuav ua kom txhua tus uas nce tuaj nkag rau hauv qhov chaw tub rog puas tsuaj, los ntawm qhov uas txawb pob zeb thiab tua xub los rau lawv.",
                "20": "Yog li ntawd lawv npaj txhij, muaj tseeb tiag, ib pab ntawm lawv cov uas muaj zog tshaj plaws, nrog lawv cov ntaj thiab tej hlua fiav, npaj rawv yuav tua txhua tus uas sim nkag mus rau hauv lawv qhov chaw ruaj khov ntawm qhov chaw nkag mus; thiab lawv npaj txhij zoo li no los tiv thaiv lawv tus kheej ntawm cov Neeg Lamas.",
                "21": "Thiab tau muaj tias cov Neeg Lamas cov thawj tub rog coj lawv cov tub rog los rau ntawm qhov chaw nkag mus, thiab pib sib tawm tsam nrog cov Neeg Nifais, kom nkag tau mus rau hauv lawv qhov chaw ruaj khov; tiam sis saib seb, muaj ntau zaus lawv raug thawb rov qab, lawv thiaj li raug tua tuag coob kawg nkaus.",
                "22": "Nim no thaum lawv pom tias lawv tsis muaj peev xwm kov yeej cov Neeg Nifais ntawm qhov chaw nkag mus, lawv pib khawb lawv tej phab ntsa av kom lawv yuav muaj ib txoj kev mus rau lawv cov tub rog, kom lawv yuav muaj peev xwm sib npaug ntawm kev sib ntaus sib tua; tiam sis saib seb, thaum lawv sim ua li no lawv raug rhuav tshem los ntawm cov pob zeb thiab cov xub uas txawb mus rau lawv; thiab tsis yog tias hus tej av los npog lawv tej kwj kom puv, lawv cov tuag thiab cov raug mob los txhub ua rau tej kwj puv.",
                "23": "Yog li ntawd cov Neeg Nifais muaj hwj chim tag nrho kov yeej lawv cov yeeb ncuab; thiab xws li no cov Neeg Lamas sim ua kom cov Neeg Nifais puas tsuaj txog rau thaum lawv cov thawj hau rog raug tua tuag tas; muaj tseeb tiag, thiab cov Neeg Lamas uas tuag muaj coob tshaj ib txhiab leej; hos, nyob rau sab tod, cov Neeg Nifais tsis muaj ib tug tuag li.",
                "24": "Muaj kwv yees li tsib caug leej uas raug mob, cov uas raug cov Neeg Lamas tej xub uas hla dhau ntawm qhov chaw nkag tuaj, tiam sis lawv tej phiaj hlau, thiab lawv tej daim thaiv hauv siab, thiab lawv tej phiaj thaiv taub hau tau thaiv lawv, ua rau lawv raug mob ntawm lawv tej ceg, feem ntau kuj raug mob sab heev.",
                "25": "Thiab tau muaj tias, thaum cov Neeg Lamas pom tias lawv cov thawj hau rog raug tua tuag tas lawm lawv khiav mus rau hauv hav zoov. Thiab tau muaj tias lawv rov qab mus rau tom thaj av Nifais, mus qhia lawv tus vaj ntxwv Amalikhaiyas, tus uas yog ib tug Neeg Nifais yug, ntsig txog qhov uas lawv swb loj.",
                "26": "Thiab tau muaj tias nws npau taws heev rau nws cov neeg, vim nws tsis tau caij tsuj cov Neeg Nifais raws li nws siab xav; nws tsis tau khoo lawv rau tus quab ntawm kev ua qhev.",
                "27": "Muaj tseeb tiag, nws npau taws heev, thiab nws foom phem rau Vajtswv, thiab rau Maulaunais, lav lus tias nws yuav haus Maulaunais cov ntshav; thiab muaj li no los twb vim yog Maulaunais tau ua raws li Vajtswv tej lus txib ntawm txoj kev npaj kom nws cov neeg nyab xeeb.",
                "28": "Thiab tau muaj tias, nyob rau sab tod, Nifais cov neeg ua tus Tswv lawv tus Vajtswv tsaug, vim yog nws lub hwj chim uas loj tshaj txhua yam uas tau tso lawv dim ntawm lawv cov yeeb ncuab txhais tes.",
                "29": "Thiab xyoo thib kaum cuaj ntawm cov neeg txiav txim txoj kev kav Nifais cov neeg tau xaus li no.",
                "30": "Muaj tseeb tiag, thiab muaj kev thaj yeeb tsis tu ncua nyob rau hauv lawv, thiab muaj kev vam meej loj heev nyob rau hauv lub koom txoos vim yog lawv mloog thiab rau siab ntso rau Vajtswv txoj lus, uas Hilamas yog tus tshaj tawm rau lawv, thiab Sinploos, thiab Khali-atoos, thiab Amoos thiab nws cov kwv tij, muaj tseeb tiag, thiab txhua tus uas tau muab tsa los ntawm Vajtswv tus txheej txheem dawb huv, thiab ua kev cai raus dej rau kev hloov siab lees txim, thiab xa tawm mus qhuab qhia nyob hauv cov neeg."
            },
            "50": {
                "1": "Thiab nim no tau muaj tias Maulaunais tsis tsum kev npaj rau kev ua rog, los sis tiv thaiv nws cov neeg ntawm cov Neeg Lamas; vim nyob rau thaum pib ntawm xyoo thib nees nkaum ntawm cov neeg txiav txim txoj kev kav, nws hais kom nws cov tub rog pib khawb av los ua pawg ncig tag nrho txhua lub nroog, thoob plaws txhua thaj av uas cov Neeg Nifais nyob.",
                "2": "Thiab nyob rau saum tej phab ntsa av no nws hais kom muab cav ntoo, muaj tseeb tiag, muab cav ntoo los xov kom siab txij li neeg, ncig tej nroog.",
                "3": "Thiab nws hais kom txua ib co pas hmuv txheem rau saum cov ntoo ib puag ncig; thiab cov pas hmuv no khov thiab siab heev.",
                "4": "Thiab nws hais kom tsa tej pej thuam uas saib pom cov ntsa ntoo uas ntse ntse ntawd, thiab nws hais kom rhawv chaw tiv thaiv rau saum tej pej thuam ntawd, xwv kom cov Neeg Lamas cov pob zeb thiab cov xub tuaj tsis raug lawv.",
                "5": "Thiab tau ua tej pej thuam no xwv kom lawv yuav txawb tau pob zeb tawm saum lub ncov saud mus, raws li lawv siab xav thiab lawv lub zog, thiab tua tau cov uas sim tuaj ze tej ntsa loog ntawm lub nroog.",
                "6": "Xws li no Maulaunais tau npaj tej chaw ruaj khov rau thaum lawv cov yeeb ncuab yuav tuaj, ncig txhua lub nroog nyob thoob plaws hauv thaj av.",
                "7": "Thiab tau muaj tias Maulaunais hais kom nws cov tub rog tawm mus rau hauv koog hav zoov sab hnub tuaj; muaj tseeb tiag, thiab lawv tawm mus thiab raws tag nrho cov Neeg Lamas uas nyob hauv koog hav zoov sab hnub tuaj tawm mus rau hauv lawv tej av, uas yog nyob sab qab teb ntawm thaj av Xalahelas.",
                "8": "Thiab thaj av Nifais yog nyob ntawm tus dej hiav txwv sab hnub tuaj ncaj nraim mus rau tus dej hiav txwv sab hnub poob.",
                "9": "Thiab tau muaj tias thaum Maulaunais raws tau tag nrho cov Neeg Lamas tawm ntawm koog hav zoov sab hnub tuaj, uas yog nyob sab qaum teb ntawm thaj av uas yog lawv ntiag tug, nws hais kom cov neeg nyob hauv thaj av Xalahelas thiab nyob hauv thaj av ib puag ncig tawm mus rau hauv koog hav zoov sab hnub tuaj, twb mus txog ntua rau ntawm ntug dej hiav txwv, thiab mus nyob hauv thaj av.",
                "10": "Thiab nws kuj tso ib co tub rog nyob rau sab qab teb, ntawm tej ciam teb ntawm thaj av uas lawv nyob, thiab hais kom lawv tsa tej chaw tiv thaiv xwv kom lawv yuav tiv thaiv tau lawv cov tub rog thiab lawv cov neeg ntawm lawv cov yeeb ncuab txhais tes.",
                "11": "Thiab xws li no nws txiav tau tag nrho cov Neeg Lamas tej chaw ruaj khov nyob hauv koog hav zoov sab hnub tuaj, muaj tseeb tiag, thiab kuj txiav tau tej uas nyob rau sab hnub poob, thiab nws ua rau txoj ciam nyob nruab nrab ntawm cov Neeg Nifais thiab cov Neeg Lamas, ntawm thaj av Xalahelas thiab thaj av Nifais ruaj khov tuaj, txij li ntawm tus dej hiav txwv sab hnub poob, mus ze rau ntawm hau dej ntawm tus dej Xidoos—cov Neeg Nifais nyob rau tag nrho thaj av sab qaum teb, muaj tseeb tiag, twb yog tag nrho thaj av uas nyob sab qaum teb ntawm thaj av Huaj Vam, raws li lawv siab nyiam.",
                "12": "Xws li no Maulaunais, nrog nws cov tub rog, uas muaj coob ntxiv tuaj txhua txhua hnub vim yog txoj kev paub tseeb tias tej yam nws ua yeej coj tau kev tiv thaiv los rau lawv, nrhiav kev txiav tau cov Neeg Lamas lub zog thiab lub hwj chim tawm ntawm tej av uas yog lawv tej chaw nyob, xwv kom lawv tsis txhob muaj hwj chim rau tej av uas yog lawv tej chaw nyob.",
                "13": "Thiab tau muaj tias cov Neeg Nifais pib ua ib lub nroog, thiab lawv muab lub nroog lub npe hu ua Maulaunais; thiab lub nroog no nyob ze ntawm tus dej hiav txwv sab hnub tuaj; thiab lub nroog no nyob sab qab teb ze tus ciam ntawm thaj av uas yog cov Neeg Lamas li.",
                "14": "Thiab lawv kuj pib ua ib lub nroog nyob nruab nrab ntawm lub nroog Maulaunais thiab lub nroog Aloos, koom tus ciam teb ntawm Aloos thiab Maulaunais; thiab lawv muab lub npe ntawm lub nroog, los sis thaj av, hu ua Nifaihas.",
                "15": "Thiab nyob rau tib xyoos ntawd lawv kuj pib ua ntau lub nroog nyob rau sab qaum teb, ib lub uas lawv ua txawv lawv muab hu ua Lihais, uas yog nyob sab qaum teb ze ntawm ntug dej hiav txwv.",
                "16": "Thiab xyoo thib nees nkaum tau xaus li no.",
                "17": "Thiab Nifais cov neeg muaj tej kev vam meej zoo li no nyob rau thaum pib ntawm xyoo thib nees nkaum ib ntawm cov neeg txiav txim txoj kev kav Nifais cov neeg.",
                "18": "Thiab lawv vam meej heev, thiab lawv los ua neeg nplua nuj heev; muaj tseeb tiag, thiab lawv huaj vam thiab muaj zog zuj zus nyob hauv thaj av.",
                "19": "Thiab yog li ntawd peb pom tias tus Tswv tej kev ua dej num muaj kev hlub tshua thiab ncaj npaum li cas, uas nws ua kom muaj raws li tag nrho nws tej lus rau noob neej; muaj tseeb tiag, peb twb pom tias nws tej lus yeej muaj tseeb tiag, tsis hais nyob rau lub sij hawm no, uas nws tau hais rau Lihais, hais tias:",
                "20": "Koj thiab koj cov me nyuam yuav tau koob hmoov; thiab lawv yuav tau koob hmoov, npaum li uas lawv yuav ua raws li kuv tej lus txib lawv yuav vam meej nyob rau hauv thaj av. Tiam sis nco ntsoov, npaum li uas lawv yuav tsis ua raws li kuv tej lus txib lawv yuav raug txiav tawm ntawm tus Tswv xub ntiag mus.",
                "21": "Thiab peb pom tias tej lus cog tseg no tau muaj tseeb rau Nifais cov neeg; vim twb yog lawv tej kev sib cav thiab lawv tej kev tsis sib haum xeeb, muaj tseeb tiag, lawv tej kev tua neeg, thiab lawv tej kev tua txeeb tej khoom, lawv tej kev pe dab pe mlom, lawv tej kev sib daj sib deev, thiab lawv tej kev qias, uas muaj nyob hauv lawv, uas coj tau tej kev ua rog thiab tej kev puas tsuaj los rau lawv.",
                "22": "Thiab cov uas rau siab ua raws li tus Tswv tej lus txib nws yeej pab lawv dim txhua txhia zaus, tiam sis lawv cov kwv tij uas phem txhiab txhiab tug raug muab tso rau hauv kev ua qhev, los sis kom piam sij los ntawm rab ntaj, los sis kom tso txoj kev ntseeg tseg zuj zus, thiab sib xyaws nrog cov Neeg Lamas.",
                "23": "Tiam sis saib seb txij thaum Nifais lub caij, twb tsis tau muaj ib lub caij nyob hauv Nifais cov neeg uas yuav zoo siab npaum li Maulaunais lub caij, muaj tseeb tiag, twb nyob rau lub caij no, nyob hauv xyoo thib nees nkaum ib ntawm cov neeg txiav txim txoj kev kav.",
                "24": "Thiab tau muaj tias xyoo thib nees nkaum ob ntawm cov neeg txiav txim txoj kev kav kuj tau xaus nyob hauv kev thaj yeeb; muaj tseeb tiag, thiab xyoo thib nees nkaum peb los kuj tib yam.",
                "25": "Thiab tau muaj tias nyob rau thaum pib ntawm xyoo thib nees nkaum plaub ntawm cov neeg txiav txim txoj kev kav, tej zaum kuj yuav muaj kev thaj yeeb nyob hauv Nifais cov neeg yog tias txhob muaj kev sib cav sib ceg uas muaj nyob hauv lawv ntsig txog thaj av Lihais, thiab thaj av Mauli-atoos, uas koom rau tej ciam teb ntawm Lihais; ob thaj tib si uas nyob rau tej ciam teb ze ntug hiav txwv.",
                "26": "Vim saib seb, cov neeg uas nyob hauv thaj av Mauli-atoos tau txeeb ib feem ntawm thaj av Lihais; yog li ntawd pib muaj kev kub siab sib cav sib ceg ntawm lawv, ua rau cov neeg ntawm Mauli-atoos cia li nqa cuab yeej ua rog tawm tsam lawv cov kwv tij, thiab lawv txiav txim siab tias yuav xuas ntaj tua lawv.",
                "27": "Tiam sis saib seb, cov neeg uas nyob hauv thaj av Lihais khiav mus rau tom Maulaunais lub yeej, thiab thov kom nws pab; vim saib seb lawv tsis yog cov ua txhaum.",
                "28": "Thiab tau muaj tias thaum cov neeg ntawm Mauli-atoos, uas muaj ib tug txiv neej lub npe hu ua Mauli-atoos coj lawv, pom tias cov neeg ntawm Lihais tau khiav mus rau tom Maulaunais lub yeej, lawv ntshai heev nyob tsam Maulaunais cov tub rog ho tuaj tawm tsam lawv thiab ua rau lawv puas tsuaj.",
                "29": "Yog li ntawd, Mauli-atoos muab tso rau hauv lawv lub siab hais tias lawv yuav tsum khiav mus rau thaj av uas nyob rau sab qaum teb, uas muaj dej ntau, thiab mus nyob rau thaj av uas nyob rau sab qaum teb.",
                "30": "Thiab saib seb, tej zaum lawv twb ua tau raws li qhov uas tau npaj no, (uas tej zaum yuav yog ib qho ua rau cov Neeg Nifais nyiav heev) tiam sis saib seb, Mauli-atoos yog ib tug neeg npau taws sai, yog li ntawd nws tau npau taws rau nws ib tug ntxhais qhev, thiab tawm tsam nws thiab ntaus nws heev.",
                "31": "Thiab tau muaj tias tus ntxhais qhev ntawd tau khiav, thiab tuaj rau tom Maulaunais lub yeej, thiab qhia rau Maulaunais txhua yam ntsig txog qhov xwm no, thiab kuj qhia ntsig txog qhov uas lawv yuav khiav mus rau hauv thaj av sab qaum teb.",
                "32": "Nim no saib seb, cov neeg uas nyob hauv thaj av Huaj Vam, los sis Maulaunais, ntshai tias tsam lawv yuav mloog Mauli-atoos tej lus thiab sib sau ua ke nrog nws cov neeg, thiab yog li ntawd ntshe Mauli-atoos yuav txeeb tau chaw nyob rau hauv thaj av ntawd, uas yuav cog tau ib lub hauv paus rau tej xwm txheej phem nyob hauv Nifais cov neeg, muaj tseeb tiag, tej xwm txheej uas yuav ntxeev tau lawv txoj kev ywj pheej.",
                "33": "Yog li ntawd Maulaunais thiaj xa ib co tub rog, nrog lawv lub yeej, mus txiav cov neeg ntawm Mauli-atoos kev, tsis pub lawv khiav mus rau hauv thaj av sab qaum teb.",
                "34": "Thiab tau muaj tias lawv txiav tsis tau cov neeg ntawm Mauli-atoos kev txog rau thaum lawv twb los txog rau ntawm tej ciam teb ntawm thaj av Quav Poj; thiab lawv txiav tau lawv kev nyob rau ntawm qhov chaw ntawd, nyob ze ntawm txoj kev nqaim uas yog mus ze tus dej hiav txwv mus rau hauv thaj av sab qaum teb, muaj tseeb tiag, ze tus dej hiav txwv, nyob sab hnub poob thiab nyob sab hnub tuaj.",
                "35": "Thiab tau muaj tias cov tub rog uas Maulaunais xa mus, uas muaj ib tug txiv neej coj lawv lub npe hu ua Thi-akhas, tau ntsib cov neeg ntawm Mauli-atoos; thiab cov neeg ntawm Mauli-atoos tawv ncauj heev, (vim Mauli-astoos txoj kev phem thiab tej lus dag ntxias tau txhawb lawv zog) uas lawv pib sib ntaus sib tua, uas Thi-akhas muab Mauli-atoos tua tuag thiab kov yeej nws cov tub rog, thiab txhom tau lawv ua neeg raug txim, thiab rov qab los rau tom Maulaunais lub yeej. Thiab xyoo thib nees nkaum plaub ntawm cov neeg txiav txim txoj kev kav Nifais cov neeg tau xaus li no.",
                "36": "Thiab coj tau cov neeg ntawm Mauli-atoos rov qab los xws li no. Thiab thaum lawv khi lus tias yuav coj txoj kev thaj yeeb Maulaunais muab lawv txum tim rov qab rau thaj av Mauli-atoos, thiab lawv thiab cov neeg ntawm Lihais rov sib sau ua ke dua; thiab Maulaunais kuj muab cov neeg ntawm Lihais txum tim rov qab rau lawv tej av.",
                "37": "Thiab tau muaj tias nyob rau tib xyoos uas Nifais cov neeg txum tim rov qab tau kev thaj yeeb rau lawv, Nifaihas, uas yog tus thawj txiav txim thib ob, tau tuag, nws tau zaum saum lub rooj txiav txim nrog kev ncaj ncees tag nrho rau Vajtswv.",
                "38": "Txawm li ntawd los, nws tsis kam khaws cov ceev xwm txheej thiab tej yam uas Amas thiab nws cov yawg koob muab saib hais tias dawb ceev dua ntais; yog li ntawd Amas thiaj tau muab tej ntawd rau nws tus tub, Hilamas.",
                "39": "Saib seb, tau muaj tias Nifaihas tus tub raug muab tsa los zaum saum lub rooj txiav txim, los pauv nws txiv qhov chaw; muaj tseeb tiag, nws raug muab tsa los ua tus thawj txiav txim thiab tus tswv xeev rau cov neeg, nrog kev lav lus thiab kab ke uas dawb ceev hais tias yuav txiav txim kom ncaj ncees, thiab ceev txoj kev thaj yeeb thiab txoj kev ywj pheej ntawm cov neeg, thiab pub tej kev muaj cai uas dawb ceev rau lawv teev tiam tus Tswv lawv tus Vajtswv, muaj tseeb tiag, pab txhawb thiab tuav lub hom phiaj ntawm Vajtswv kom tas nws lub neej, thiab coj cov neeg phem los rau kev txim lij raws li lawv tej kev txhaum.",
                "40": "Nim no saib seb, nws lub npe hu ua Pehaulas. Thiab Pehaulas los zaum saum nws txiv lub rooj, thiab pib nws txoj kev kav Nifais cov neeg nyob rau thaum kawg ntawm xyoo thib nees nkaum plaub."
            },
            "51": {
                "1": "Thiab nim no tau muaj tias nyob rau thaum pib ntawm xyoo thib nees nkaum tsib ntawm cov neeg txiav txim txoj kev kav Nifais cov neeg, lawv tau txhim tsa kev thaj yeeb rau cov neeg ntawm Lihais thiab cov neeg ntawm Mauli-atoos ntsig txog lawv tej av, tom qab lawv muaj kev thaj yeeb thaum pib xyoo thib nees nkaum tsib.",
                "2": "Txawm li ntawd los, lawv twb ua tsis tau kom muaj kev thaj yeeb nyob hauv thaj av ntev, vim pib muaj kev sib cav sib ceg nyob hauv cov neeg ntsig txog tus thawj txiav txim Pehaulas; vim saib seb, muaj ib feem ntawm cov neeg xav kom muab tej yam ntawm txoj kev cai hloov.",
                "3": "Tiam sis saib seb, Pehaulas tsis kam hloov los sis tsis kam cia hloov txoj kev cai; yog li ntawd, nws tsis mloog cov uas tau xa lawv lub suab nrog rau lawv cov ntawv thov ntsig txog qhov uas lawv xav hloov txoj kev cai.",
                "4": "Yog li ntawd, cov uas xav kom hloov txoj kev cai npau taws rau nws, thiab tsis xav kom nws ua tus thawj txiav txim kav thaj av ntxiv lawm; yog li ntawd pib muaj kev sib cav kub siab txog qhov ntawd, tiam sis tsis tau ua rau ntshav nrog.",
                "5": "Thiab tau muaj tias cov uas xav kom rho Pehaulas tawm ntawm lub rooj txiav txim hu ua cov neeg vaj ntxwv, vim lawv xav kom hloov txoj kev cai kom ntxeev tau tsoom fwv uas muab kev ywj pheej rau cov pej xeem thiab tsim ib tug vaj ntxwv los kav thaj av.",
                "6": "Thiab cov uas xav kom Pehaulas ua tus thawj txiav txim kav thaj av twj ywm tau lub npe hu ua cov neeg ywj pheej; thiab lawv sib cais zoo li no, vim cov neeg ywj pheej tau cog lus los sis khi lus hais tias yuav ua rau lawv tej cai thiab tej kev muaj cai nyob ruaj nrees ntawm lawv txoj kev teev ntuj los ntawm ib tsoom fwv uas muab kev ywj pheej rau cov pej xeem.",
                "7": "Thiab tau muaj tias qhov teeb meem ntawm lawv txoj kev sib cav sib ceg no yog cov neeg lub suab muab daws tiav. Thiab tau muaj tias cov neeg lub suab pom zoo raws li cov neeg ywj pheej, thiab Pehaulas rov qab tau lub rooj txiav txim, uas ua rau muaj kev zoo siab heev nyob hauv Pehaulas cov kwv tij thiab kuj nyob hauv coob leej ntawm cov neeg ywj pheej, cov uas kuj ua rau cov neeg vaj ntxwv ntsiag to, uas lawv tsis muaj cuab kav tawm tsam tiam sis yuav tsum pab txhawb nqa lub ntsiab ntawm kev ywj pheej.",
                "8": "Nim no cov uas nyiam kom muaj vaj ntxwv yog cov uas yug los ntawm tsev neeg muaj koob nto npe, thiab lawv xav ua vaj ntxwv; thiab cov uas xav tau hwj chim los kav cov neeg yog cov uas txhawb lawv.",
                "9": "Tiam sis saib seb, tam sim no yog ib lub sij hawm tsis zoo kom muaj kev sib cav zoo li ntawd nyob hauv Nifais cov neeg; vim saib seb, Amalikhaiyas rov qab txhaub cov Neeg Lamas lub siab kom tawm tsam cov Neeg Nifais, thiab nws sib sau cov tub rog nyob thoob plaws hauv nws thaj av tuaj ua ke, thiab muab cuab yeej ua rog rau lawv, thiab rau siab ntso npaj rau kev ua rog; vim nws tau lav lus lawm tias yuav haus Maulaunais cov ntshav.",
                "10": "Tiam sis saib seb, peb yuav pom tias nws lo lus cog tseg uas nws hais yeej tsis xyuam xim; txawm li ntawd los, nws tau npaj nws tus kheej thiab nws cov tub rog tuaj ua rog tawm tsam cov Neeg Nifais.",
                "11": "Nim no nws cov tub rog twb tsis muaj coob npaum li yav tas los, vim yog ntau txhiab leej cov uas raug tua los ntawm cov Neeg Nifais txhais tes; tiam sis txawm hais tias lawv tau swb loj los, Amalikhaiyas tseem sib sau tau ib pab tub rog coob heev, ua rau nws tsis ntshai tuaj rau nram thaj av Xalahelas.",
                "12": "Muaj tseeb tiag, Amalikhaiyas tus kheej los kuj tau tuaj thiab, nyob pem cov Neeg Lamas hau ntej. Thiab yog nyob hauv xyoo thib nees nkaum tsib ntawm cov neeg txiav txim txoj kev kav; thiab twb yog tib lub sij hawm uas cov Neeg Nifais pib daws tiav tej teeb meem ntawm lawv tej kev sib cav ntsig txog tus thawj txiav txim, Pehaulas.",
                "13": "Thiab tau muaj tias thaum cov neeg uas hu ua cov neeg vaj ntxwv tau hnov tias cov Neeg Lamas tab tom tuaj nram ua rog tawm tsam lawv, lawv zoo siab nyob hauv lawv lub siab; thiab lawv tsis kam nqa cuab yeej ua rog, vim lawv npau taws heev rau tus thawj txiav txim, thiab rau cov neeg ywj pheej, lawv thiaj tsis kam nqa cuab yeej ua rog tiv thaiv lawv lub teb chaws.",
                "14": "Thiab tau muaj tias thaum Maulaunais pom li no, thiab kuj pom tias cov Neeg Lamas tab tom tuaj rau hauv tej ciam teb ntawm thaj av, nws npau taws heev vim yog txoj kev tawv ncauj ntawm cov neeg uas nws tau rau siab heev ua hauj lwm los tsom kwm; muaj tseeb tiag, nws npau taws heev; nws tus ntsuj plig muaj kev npau taws puv npo rau lawv.",
                "15": "Thiab tau muaj tias nws xa ib tsab ntawv thov, sau nrog cov neeg lub suab mus rau tus tswv xeev ntawm thaj av, thov kom nws nyeem tsab ntawv ntawd, thiab muab hwj chim rau nws (Maulaunais) yuam cov neeg ntxeev siab kom cia li tiv thaiv lawv lub teb chaws tsis li ces raug muab tua pov tseg.",
                "16": "Vim qhov uas nws xav tau tshaj plaws ces twb yog ua kom tej kev sib cav thiab tej kev tsis sib haum xeeb uas nyob hauv cov neeg ntawd ploj kom tas mus; vim saib seb, yav tas los qhov no twb yog ib lub ntsiab ntawm tag nrho lawv tej kev puas tsuaj. Thiab tau muaj tias tus tswv xeev tau muab rau nws raws li cov neeg lub suab xav tau.",
                "17": "Thiab tau muaj tias Maulaunais txib kom nws cov tub rog mus tawm tsam cov neeg vaj ntxwv ntawd, mus txo lawv txoj kev muab hlob thiab lawv txoj kev muaj meej mom, thiab txiav lawv rau hauv av, los sis lawv yuav tsum nqa tej cuab yeej ua rog thiab txhawb lub ntsiab ntawm kev ywj pheej.",
                "18": "Thiab tau muaj tias cov tub rog tawm mus tawm tsam lawv; thiab cov tub rog txo lawv txoj kev muab hlob thiab lawv txoj kev muaj meej mom, yog li ntawd thaum lawv tsa lawv tej cuab yeej ua rog tua tawm tsam Maulaunais cov tub rog lawv raug ntov thiab raug txiav vau rau hauv av.",
                "19": "Thiab tau muaj tias muaj plaub txhiab leej ntawm cov neeg ntxeev siab ntawd raug ntov vau los ntawm rab ntaj; thiab lawv cov thawj coj uas tsis raug tua hauv tshav rog raug txhom thiab muab tso rau hauv lub tsev kaw, vim lub caij no tsis muaj sij hawm hais lawv tej plaub.",
                "20": "Thiab cov uas seem ntawm cov neeg ntxeev siab ntawd, uas tsis xum raug ntov vau rau hauv av los ntawm rab ntaj, kam ywj rau tus chij ntawm kev ywj pheej, thiab raug yuam kom tsa tus chij ntawm kev ywj pheej rau saum lawv tej pej thuam, thiab nyob hauv lawv tej nroog, thiab kom nqa tej cuab yeej ua rog tiv thaiv lawv lub teb chaws.",
                "21": "Thiab Maulaunais ua rau cov neeg vaj ntxwv ntawd xaus li no, kom tsis muaj ib tug twg siv lub npe cov neeg vaj ntxwv ntxiv lawm; thiab nws ua rau cov neeg uas khav hais tias lawv yog noob muaj meej mom txoj kev tawv ncauj thiab kev muab hlob xaus li no; tiam sis lawv raug qhau vau kom txo lawv lub hwj chim zoo ib yam li lawv cov kwv tij, thiab rau siab ntso sib ntaus sib tua rau lawv txoj kev ywj pheej kom tsis txhob ua qhev.",
                "22": "Saib seb, tau muaj tias thaum Maulaunais tab tom ua kom tej kev ua rog thiab tej kev sib cav nyob hauv nws cov neeg tawg zoo li no, thiab khoo kom lawv muaj kev thaj yeeb thiab kev vam meej, thiab ua tej kev cai npaj ua rog tawm tsam cov Neeg Lamas, saib seb, cov Neeg Lamas tau tuaj rau hauv thaj av Maulaunais, uas yog nyob hauv tej ciam teb ze ntawm ntug hiav txwv.",
                "23": "Thiab tau muaj tias cov Neeg Nifais tsis muaj zog txaus nyob hauv lub nroog Maulaunais; yog li ntawd Amalikhaiyas muab lawv raws, tua tuag coob leej. Thiab tau muaj tias Amalikhaiyas txeeb tau lub nroog, muaj tseeb tiag, txeeb tau tag nrho lawv tej chaw uas ruaj khov.",
                "24": "Thiab cov uas khiav tawm ntawm lub nroog Maulaunais tau los rau lub nroog Nifaihas; thiab cov neeg ntawm lub nroog Lihais kuj tau sib sau tuaj ua ke, thiab npaj txhij txais tos cov Neeg Lamas ua rog.",
                "25": "Tiam sis tau muaj tias Amalikhaiyas tsis cia cov Neeg Lamas mus ua rog tawm tsam lub nroog Nifaihas, tiam sis ceev lawv nyob rau nram ntug hiav txwv, thiab tso tub rog nyob hauv txhua lub nroog txhawb nqa thiab tiv thaiv tej nroog ntawd.",
                "26": "Thiab nws ua ntxiv mus zoo li no, txeeb tau ntau lub nroog, lub nroog Nifaihas, thiab lub nroog Lihais, thiab lub nroog Mauli-atoos, thiab lub nroog Oonaws, thiab lub nroog Nkis, thiab lub nroog Mules, tag nrho cov uas nyob rau tej ciam teb sab hnub tuaj ze ntug hiav txwv.",
                "27": "Thiab xws li no cov Neeg Lamas txeeb tau ntau lub nroog, los ntawm Amalikhaiyas txoj kev txawj dag ntxias, los ntawm lawv cov tub rog uas suav tsis txheeb, tag nrho tej nroog uas tau ua kom ruaj khov raws li tus yeeb yam ntawm Maulaunais tej kev ua kom ruaj khov; tag nrho tej nroog uas yog tej chaw ruaj khov rau cov Neeg Lamas.",
                "28": "Thiab tau muaj tias lawv tau mus rau tom tej ciam teb ntawm thaj av Huaj Vam, muab cov Neeg Nifais raws khiav tawm thiab muab coob leej tua tuag.",
                "29": "Tiam sis tau muaj tias lawv mus ntsib Thi-akhas, tus uas tau tua Mauli-atoos thiab txiav nws cov neeg kev thaum nws khiav.",
                "30": "Thiab tau muaj tias Thi-akhas kuj txiav tau Amalikhaiyas kev, thaum Amalikhaiyas thiab nws cov tub rog coob coob tab tom yuav mus txeeb kom tau thaj av Huaj Vam, thiab thaj av nyob rau sab qaum teb.",
                "31": "Tiam sis saib seb nws ntsib kev poob siab vim Thi-akhas thiab nws cov tub rog, vim lawv yog ib co neeg txawj sib tua heev, ua rau nws thim rov qab; vim Thi-akhas txhua tus tub rog yeej muaj zog tshaj thiab txawj ua rog tshaj cov Neeg Lamas, lawv thiaj kov yeej cov Neeg Lamas.",
                "32": "Thiab tau muaj tias lawv tawm tsam cov Neeg Lamas, lawv thiaj tua cov Neeg Lamas mus txog ntua thaum tsaus ntuj. Thiab tau muaj tias Thi-akhas thiab nws cov tub rog rub lawv tej tsev pheeb suab ntaub nyob hauv tej ciam teb ntawm thaj av Huaj Vam; thiab Amalikhaiyas rub nws tej tsev pheeb suab ntaub nyob hauv tej ciam teb nyob ze ntug hiav txwv, thiab lawv raug raws khiav zoo li no.",
                "33": "Thiab tau muaj tias thaum tsaus ntuj los lawm, Thi-akhas thiab nws tus tub qhe nyiag sawv thiab tawm mus thaum hmo ntuj, thiab mus rau hauv Amalikhaiyas lub yeej; thiab saib seb, kev tsaug zog tau kov yeej cov Neeg Lamas vim yog lawv txoj kev sab lim heev, uas yog los ntawm kev siv zog thiab tshav kub ntawm hnub ntawd.",
                "34": "Thiab tau muaj tias Thi-akhas nyiag nkag mus rau hauv tus vaj ntxwv lub tsev pheeb suab ntaub thiab xuas ib rab hmuv nkaug nws lub plawv; thiab nws ua rau tus vaj ntxwv tuag kiag tam sim ntawd uas nws tsa tsis tau nws cov tub qhe.",
                "35": "Thiab Thi-akhas rov qab twj ywm los rau hauv nws lub yeej, thiab saib seb, nws cov neeg tsaug zog tas, thiab nws tsa lawv thiab qhia txhua yam uas nws tau ua rau lawv.",
                "36": "Thiab nws hais kom nws cov tub rog sawv npaj kom txhij, nyob tsam cov Neeg Lamas yuav tsim thiab tuaj tawm tsam lawv.",
                "37": "Thiab xyoo thib nees nkaum tsib ntawm cov neeg txiav txim txoj kev kav Nifais cov neeg tau xaus li no; thiab Amalikhaiyas lub neej tau xaus li no."
            },
            "52": {
                "1": "Thiab nim no, tau muaj tias nyob hauv xyoo thib nees nkaum rau ntawm cov neeg txiav txim txoj kev kav Nifais cov neeg, saib seb, thaum cov Neeg Lamas tsim los nyob rau thawj tag kis ntawm thawj lub hlis, saib seb, lawv pom tias Amalikhaiyas tau tuag nyob hauv nws lub tsev pheeb suab ntaub; thiab lawv kuj pom tias Thi-akhas twb npaj tau yuav ua rog rau lawv hnub ntawd.",
                "2": "Thiab nim no, thaum cov Neeg Lamas pom qhov no lawv ntshai heev; thiab lawv cia li tso tseg lawv lub tswv yim tias yuav mus rau hauv thaj av sab qaum teb, thiab thim tag nrho lawv cov tub rog mus rau hauv lub nroog Mules, thiab mus nrhiav kev tiv thaiv nyob hauv lawv tej chaw ruaj khov.",
                "3": "Thiab tau muaj tias Amalikhaiyas tus kwv raug tsa los ua vaj ntxwv kav cov neeg; thiab nws lub npe hu ua Amauloos; yog li ntawd vaj ntxwv Amauloos, uas yog vaj ntxwv Amalikhaiyas tus kwv, raug tsa pauv nws qhov chaw los kav.",
                "4": "Thiab tau muaj tias nws txib kom nws cov neeg yuav tsum txhawb nqa tej nroog ntawd, tej uas lawv txeeb tau los ntawm txoj kev nqaij ntuag ntshav nrog; vim tsis muaj ib lub nroog twg uas lawv txeeb tau es tsis xiam ntshav ntau.",
                "5": "Thiab nim no, Thi-akhas pom tias cov Neeg Lamas tau txiav txim siab txhawb nqa cov nroog uas lawv txeeb tau, thiab tej feem ntawm thaj av uas lawv tau kav lawm; thiab kuj pom tias lawv coob heev, Thi-akhas thiaj xav tias tsis tsim nyog rau nws mus tawm tsam lawv nyob hauv lawv tej chaw ruaj khov.",
                "6": "Tiam sis nws ceev nws cov tub rog nyob ib puag ncig, zoo li npaj yuav ua rog; muaj tseeb tiag, thiab tseeb tiag nws yeej npaj tau yuav tiv thaiv nws tus kheej tawm tsam lawv, los ntawm txoj kev ua phab ntsa ncig thiab npaj tej chaw tiv thaiv.",
                "7": "Thiab tau muaj tias nws rau siab npaj ua rog zoo li no mus txog rau thaum Maulaunais xa ib pab neeg coob tuaj txhawb zog rau nws cov tub rog.",
                "8": "Thiab Maulaunais kuj tau xa lus txib mus rau nws kom nws yuav tsum ceev tag nrho cov neeg raug txim uas tau poob rau hauv nws txhais tes; vim cov Neeg Lamas txhom tau lawv coob leej mus ua neeg raug txim, thiaj kom nws ceev tag nrho cov Neeg Lamas uas yog neeg raug txim es thiaj tau coj lawv mus txhiv cov uas cov Neeg Lamas txhom tau lawm.",
                "9": "Thiab Maulaunais kuj tau xa lus txib mus rau nws kom nws yuav tsum ua kom thaj av Huaj Vam ruaj khov, thiab tiv thaiv txoj kev nqaim uas mus rau pem thaj av sab qaum teb, nyob tsam cov Neeg Lamas ho txeeb tau qhov ntawd thiab muaj zog tawm tsam lawv nyob rau txhua sab.",
                "10": "Thiab Maulaunais kuj xa xov mus rau nws, thov kom nws mob siab txhawb nqa ces kaum av ntawd, thiab kom nws nrhiav txhua lub cib fim los nplawm cov Neeg Lamas nyob rau ces kaum av ntawd, kom ntau npaum li nws lub zog, xwv kom tej zaum nws yuav rov qab txeeb tau tej nroog uas tau poob ntawm lawv txhais tes mus lawm, los ntawm kev siv tswv yim los sis los ntawm lwm txoj kev; thiab kom nws ua rau tej nroog nyob ib ncig uas tsis tau poob rau hauv cov Neeg Lamas txhais tes kom ruaj khov thiab muaj zog tuaj.",
                "11": "Thiab Maulaunais kuj hais rau nws tias, kuv yuav tuaj cuag koj, tiam sis saib seb, cov Neeg Lamas tau tawm tsam peb nyob rau ntawm tej ciam teb ntawm thaj av ze tus dej hiav txwv sab hnub poob; thiab saib seb, kuv tau mus tawm tsam lawv, yog li ntawd kuv thiaj tuaj cuag tsis tau koj.",
                "12": "Nim no, tus vaj ntxwv (Amauloos) tau tawm ntawm thaj av Xalahelas mus, thiab tau qhia rau tus niam vaj ntxwv paub txog nws tus tij laug txoj kev tuag, thiab tau sau ib co tub rog coob coob tuaj ua ke, thiab tau tawm mus tawm tsam cov Neeg Nifais nyob rau ntawm tej ciam teb ze tus dej hiav txwv sab hnub poob.",
                "13": "Thiab nws sib zog mus tawm tsam cov Neeg Nifais tsis tseg zoo li no, thiab rub kom tau ib feem ntawm lawv cov tub rog mus rau sab av ntawd, thiab nws tau txib cov uas nws tau tseg cia kom nyob hauv tej nroog uas nws txeeb tau, kom lawv yeej meem tawm tsam cov Neeg Nifais nyob rau ntawm tej ciam teb ze tus dej hiav txwv sab hnub tuaj, thiab kom txeeb lawv tej av ntau npaum li lawv muaj hwj chim ua tau, raws li lawv cov tub rog lub hwj chim.",
                "14": "Thiab yog li ntawd nyob rau thaum kawg ntawm xyoo thib nees nkaum rau ntawm cov neeg txiav txim txoj kev kav, cov Neeg Nifais nyob rau hauv tej xwm txheej plhom sij.",
                "15": "Tiam sis saib seb, tau muaj tias nyob hauv xyoo thib nees nkaum xya ntawm cov neeg txiav txim txoj kev kav, Thi-akhas, raws li Maulaunais tej lus txib—tus uas tau txhim tsa tej pawg tub rog los tsom kwm tej ciam teb sab qab teb thiab sab hnub poob ntawm thaj av, thiab nws tau tawm ncaj qha mus rau tom thaj av Huaj Vam, xwv kom nws yuav pab tau Thi-akhas thiab nws cov tub rog txeeb kom tau tej nroog uas lawv poob lawm rov qab los.",
                "16": "Thiab tau muaj tias Thi-akhas tau txais lus txib kom tawm tsam lub nroog Mules thiab txeeb lub nroog Mules rov qab los yog hais tias ua tau.",
                "17": "Thiab tau muaj tias Thi-akhas npaj ua ib npluav rog tawm tsam lub nroog Mules, thiab nrog nws cov tub rog tawm mus tawm tsam cov Neeg Lamas; tiam sis nws pom tias nws yuav kov tsis yeej lawv thaum lawv tseem nyob hauv lawv tej chaw tiv thaiv; yog li ntawd nws tso tseg nws tej kev npaj thiab rov qab los rau tom lub nroog Huaj Vam, los tos Maulaunais, xwv kom nws yuav tau txais zog pab nws cov tub rog.",
                "18": "Thiab tau muaj tias Maulaunais thiab nws cov tub rog tuaj txog rau thaj av Huaj Vam, nyob rau thaum yuav kawg ntawm xyoo thib nees nkaum xya ntawm cov neeg txiav txim txoj kev kav Nifais cov neeg.",
                "19": "Thiab nyob rau thaum pib ntawm xyoo thib nees nkaum yim, Maulaunais thiab Thi-akhas thiab ntau tus thawj hau rog rub ib lub rooj sab laj txog kev ua rog—saib lawv yuav ua li cas cov Neeg Lamas thiaj tawm tuaj ua rog tawm tsam lawv; los sis kom lawv yuav ua tau tej yam dab tsi ntxias tau cov Neeg Lamas tawm ntawm lawv tej chaw nkaum, xwv kom lawv yuav muaj peev xwm kov yeej cov Neeg Lamas thiab txeeb tau lub nroog Mules rov qab.",
                "20": "Thiab tau muaj tias lawv xa neeg xa xov mus rau cov Neeg Lamas cov tub rog, uas saib xyuas lub nroog Mules, mus rau lawv tus thawj coj, uas npe hu ua Yakhauj, thov kom nws tawm nrog nws cov tub rog tuaj ntsib lawv rau tom tiaj uas nyob nruab nrab ntawm ob lub nroog. Tiam sis saib seb, Yakhauj, uas yog ib tug neeg Xaulas, tsis kam tawm nrog nws cov tub rog tuaj ntsib lawv rau tom tiaj.",
                "21": "Thiab tau muaj tias Maulaunais, vim tsis muaj kev cia siab tias yuav tau ntsib cov Neeg Lamas kom xwm yeem, yog li ntawd, nws npaj ib lub tswv yim saib nws ntxias puas tau cov Neeg Lamas tawm ntawm lawv tej chaw ruaj khov.",
                "22": "Yog li ntawd nws hais kom Thi-akhas coj ib pab tub rog tsawg thiab mus ze nram ntug hiav txwv; thiab Maulaunais thiab nws cov tub rog, tau mus rau hauv hav zoov thaum tsaus ntuj, uas nyob sab hnub poob ntawm lub nroog Mules; thiab yog li ntawd, nyob rau hnub tom qab, thaum cov Neeg Lamas cov tub rog ntsia pom Thi-akhas, lawv khiav mus qhia Yakhauj, lawv tus thawj coj.",
                "23": "Thiab tau muaj tias cov Neeg Lamas cov tub rog tau tawm mus tawm tsam Thi-akhas, thiab lawv xav tias vim lawv cov tub rog coob coob lawv yuav kov yeej Thi-akhas vim nws cov tub rog tsawg heev. Thiab thaum Thi-akhas pom tias cov Neeg Lamas cov tub rog tab tom tawm tuaj tawm tsam nws, nws pib thim ze rau nram ntug hiav txwv, mus rau sab qaum teb.",
                "24": "Thiab tau muaj tias thaum cov Neeg Lamas pom tias nws pib khiav, lawv muaj siab hlo thiab tas zog nrho raws lawv. Thiab thaum Thi-akhas tab tom coj cov Neeg Lamas raws nws mus tsis muaj qab hau zoo li no, saib seb, Maulaunais txib kom ib feem ntawm nws cov tub rog uas nrog nws mus rau hauv lub nroog, thiab txeeb lub nroog.",
                "25": "Thiab lawv tau ua li no, thiab tua tuag tag nrho cov uas nyob tiv thaiv lub nroog, muaj tseeb tiag, tag nrho cov uas tsis kam tso tseg lawv tej cuab yeej ua rog.",
                "26": "Thiab yog li ntawd Maulaunais txeeb tau lub nroog Mules nrog ib feem ntawm nws cov tub rog, hos nws nrog rau cov uas tseem tshuav tau mus ntsib cov Neeg Lamas thaum lawv rov qab los tom qab lawv mus raws Thi-akhas.",
                "27": "Thiab tau muaj tias cov Neeg Lamas raws Thi-akhas mus txog rau thaum lawv los ze rau ntawm lub nroog Huaj Vam, thiab tom qab ntawd lawv ntsib Lihais thiab ib pab tub rog tsawg, uas tau tso tseg kom tiv thaiv lub nroog Huaj Vam.",
                "28": "Thiab nim no saib seb, thaum cov thawj hau rog ntawm cov Neeg Lamas pom tias Lihais nrog rau nws cov tub rog tab tom tuaj tawm tsam lawv, lawv khiav ua tom ntej tom qab, ntshai tsam lawv mus tsis txog lub nroog Mules ua ntej Lihais ho caum tau lawv; vim lawv qaug zog rau qhov lawv tau taug kev deb, thiab Lihais cov tub rog tseem khov kho.",
                "29": "Nim no cov Neeg Lamas tsis paub tias Maulaunais twb nyob tom lawv qab nrog nws cov tub rog; thiab lawv tsuas yog ntshai Lihais thiab nws cov tub rog xwb.",
                "30": "Nim no Lihais tsis xav caum kom tau lawv kom txog rau thaum lawv mus ntsib Maulaunais thiab nws cov tub rog tso.",
                "31": "Thiab tau muaj tias ua ntej cov Neeg Lamas thim mus deb lawv twb raug cov Neeg Nifais muab vij, nyob rau ib sab yog Maulaunais cov tub rog, thiab nyob rau lwm sab yog Lihais cov tub rog, tag nrho lawv sawv daws tseem khov thiab muaj zog heev; tiam sis cov Neeg Lamas qaug zog vim yog lawv tau taug kev deb.",
                "32": "Thiab Maulaunais txib nws cov tub rog kom lawv tawm tsam cov Neeg Lamas kom txog thaum lawv tso lawv tej cuab yeej ua rog tseg.",
                "33": "Thiab tau muaj tias Yakhauj, vim nws yog lawv tus thawj coj, vim nws kuj yog ib tug neeg Xaulas, thiab vim nws muaj lub siab tsis kam swb leej twg li, nws coj cov Neeg Lamas tawm tsam Maulaunais yam npau taws heev.",
                "34": "Vim Maulaunais nyob thaiv lawv kev, yog li ntawd Yakhauj thiaj txiav txim siab tua kom tau lawv thiab tho kom tau kev mus rau tom lub nroog Mules. Tiam sis saib seb, Maulaunais thiab nws cov tub rog muaj zog dua; yog li ntawd lawv tsis txav kev rau cov Neeg Lamas li.",
                "35": "Thiab tau muaj tias lawv ob tog puav leej sib tua yam npau taws heev; thiab muaj coob leej raug tua tuag nyob rau ob tog; muaj tseeb tiag, thiab Maulaunais tau raug mob thiab Yakhauj raug tua tuag.",
                "36": "Thiab Lihais sib zog nias qees tom cov Neeg Lamas qab nrog nws cov tub rog uas muaj zog, ua rau cov Neeg Lamas uas nyob tom qab tso tseg lawv tej cuab yeej ua rog; thiab cov uas tseem tshuav ntawm lawv, ua tom ntej tom qab, tsis paub xyov yuav khiav los sis yuav sib tua.",
                "37": "Nim no thaum Maulaunais pom tias lawv ua tom ntej tom qab, nws thiaj hais rau lawv tias: Yog nej nqa nej tej cuab yeej ua rog los thiab muab tso tseg, saib seb peb yuav tsis ua rau nej ntshav nrog.",
                "38": "Thiab tau muaj tias thaum cov Neeg Lamas hnov tej lus no, lawv tej thawj hau rog, tag nrho cov uas tsis tau raug tua, txav los thiab muab lawv tej cuab yeej ua rog pov rau ntawm Maulaunais ko taw, thiab txib kom lawv cov tub rog ua tib yam li ntawd.",
                "39": "Tiam sis saib seb, muaj coob leej uas tsis kam; thiab cov uas tsis kam tso lawv cov ntaj tseg raug txhom thiab raug khi, thiab lawv tej cuab yeej ua rog raug txeeb ntawm lawv mus, thiab lawv raug yuam taug kev nrog lawv cov kwv tij mus rau hauv thaj av Huaj Vam.",
                "40": "Thiab nim no cov neeg uas raug txhom coob tshaj cov uas raug tua tuag, muaj tseeb tiag, coob tshaj cov uas raug tua tuag ntawm ob tog."
            },
            "53": {
                "1": "Thiab tau muaj tias lawv tso neeg saib xyuas cov Neeg Lamas uas raug txim, thiab yuam lawv tawm mus faus lawv cov tuag, muaj tseeb tiag, thiab cov Neeg Nifais cov tuag uas raug tua; thiab Maulaunais tso neeg kav lawv kom saib xyuas lawv thaum lawv ua lawv tej hauj lwm.",
                "2": "Thiab Maulaunais nrog Lihais mus rau hauv lub nroog Mules, thiab muab kev saib xyuas lub nroog tso rau Lihais. Nim no saib seb, tus Lihais no yog ib tug neeg uas tau nrog Maulaunais nyob hauv feem ntau ntawm tag nrho Maulaunais tej kev ua rog; thiab nws yog ib tug neeg zoo li Maulaunais, thiab nkawd ib leeg zoo siab rau ib leeg txoj kev nyab xeeb; muaj tseeb tiag, nkawd ib leeg hlub ib leeg, thiab tag nrho Nifais cov neeg los kuj hlub nkawd.",
                "3": "Thiab tau muaj tias tom qab cov Neeg Lamas tau faus lawv cov tuag thiab cov Neeg Nifais cov tuag tas lawm, lawv rov qab taug kev mus rau tom thaj av Huaj Vam; thiab Thi-akhas, los ntawm Maulaunais tej lus txib, hais kom lawv yuav tsum pib khawb ib tug kwj ncig thaj av, los sis lub nroog, Huaj Vam.",
                "4": "Thiab nws hais kom lawv yuav tsum ua ib sab phab ntsa ntoo rau hauv tus kwj sab hauv; thiab lawv khawb av tawm hauv tus kwj los npog rau sab phab ntsa ntoo ntawd; thiab lawv tau hais kom cov Neeg Lamas ua hauj lwm zoo li no txog rau thaum lawv ua tau ib sab phab ntsa ntoo thiab av, uas siab heev ncig ib puag ncig lub nroog Huaj Vam.",
                "5": "Thiab tom qab ntawd lub nroog no hloov los ua ib lub uas ruaj khov heev; thiab nyob hauv lub nroog no lawv zov cov Neeg Lamas uas raug txim; muaj tseeb tiag, twb nyob sab hauv ntawm sab phab ntsa uas lawv tau hais kom cov Neeg Lamas xuas lawv ob txhais tes ua. Nim no ua rau Maulaunais yuav tsum hais kom cov Neeg Lamas ua hauj lwm, vim yog ib qho yooj yim saib xyuas lawv thaum lawv ua hauj lwm; thiab nws xav kom tag nrho nws cov tub rog khoom yog tias nws yuav mus ntaus rog rau cov Neeg Lamas.",
                "6": "Thiab tau muaj tias Maulaunais kov yeej ib pab tub rog uas heev tshaj plaws ntawm cov Neeg Lamas zoo li no, thiab txeeb tau lub nroog Mules, uas yog ib lub uas muaj zog tshaj plaws ntawm cov Neeg Lamas nyob hauv thaj av Nifais; thiab xws li no nws kuj ua tau ib qho chaw ruaj khov los zov nws cov neeg raug txim.",
                "7": "Thiab tau muaj tias nyob rau xyoo ntawd nws tsis mus ua rog nrog cov Neeg Lamas ntxiv lawm, tiam sis nws hais kom nws cov neeg ua hauj lwm npaj rau kev ua rog, muaj tseeb tiag, thiab kom ua tej chaw ruaj khov rau thaum cov Neeg Lamas tuaj tawm tsam, muaj tseeb tiag, thiab kom cawm lawv cov poj niam thiab lawv cov me nyuam dim ntawm kev tshaib nqhis thiab kev txom nyem, thiab kom npaj zaub mov rau lawv cov tub rog.",
                "8": "Thiab nim no tau muaj tias thaum Maulaunais tsis nyob lawm, vim ib txhia ntawm cov Neeg Nifais pheej tuav tswv yim ua rau muaj kev tsis sib haum xeeb nyob hauv lawv, cov Neeg Lamas cov tub rog, uas nyob ze tus dej hiav txwv sab hnub poob, nyob sab qab teb, thiaj txeeb tau cov Neeg Nifais ib txhia av, muaj tseeb tiag, ua rau lawv txeeb tau cov Neeg Nifais ib co nroog uas nyob rau feem av ntawd.",
                "9": "Thiab yog li ntawd vim yog kev ua phem nyob hauv cov Neeg Nifais, muaj tseeb tiag, vim yog tej kev tsis sib haum xeeb thiab kev tuav tswv yim nyob hauv lawv, lawv thiaj raug tso rau hauv tej xwm txheej uas plhom sij heev.",
                "10": "Thiab nim no saib seb, kuv muaj tej yam hais txog cov neeg Amoos, cov uas, thaum chiv thawj, yog Neeg Lamas; tiam sis los ntawm Amoos thiab nws cov kwv tij, los sis los ntawm Vajtswv lub hwj chim thiab txoj lus, lawv tau hloov siab los ntseeg tus Tswv; thiab Amoos thiab nws cov kwv tij tau coj lawv los rau nram thaj av Xalahelas, thiab txij li ntawd los cov Neeg Nifais tau tiv thaiv lawv.",
                "11": "Thiab vim yog lawv tau lav lus lawv thiaj nqa tsis tau tej cuab yeej ua rog tawm tsam lawv cov kwv tij; vim lawv tau lav lus hais tias lawv yuav tsis ua rau leeg twg nqaij ntuag ntshav nrog ntxiv; thiab raws li lawv tau lav lus lawv twb yuav piam sij; muaj tseeb tiag, lawv twb yuav cia lawv tus kheej poob mus rau hauv lawv cov kwv tij txhais tes, yog tias tsis muaj txoj kev hmov tshua thiab kev hlub heev uas Amoos thiab nws cov kwv tij muaj rau lawv.",
                "12": "Thiab vim qhov no Amoos thiab nws cov kwv tij thiaj coj lawv los rau nram thaj av Xalahelas; thiab txij li ntawd los cov Neeg Nifais tau tiv thaiv lawv.",
                "13": "Tiam sis tau muaj tias thaum lawv pom kev plhom sij ntawd, thiab ntau yam kev nyuaj siab thiab kev txom nyem uas cov Neeg Nifais ris rau lawv, kev khuv leej tshoov raug lawv lub siab thiab ua rau lawv xav nqa tej cuab yeej ua rog tiv thaiv lawv lub teb chaws.",
                "14": "Tiam sis saib seb, thaum lawv tab tom yuav luag nqa lawv tej cuab yeej ua rog, Hilamas thiab nws cov kwv tij tej lus yaum tau kov yeej lawv, vim lawv tab tom yuav rhuav kev lav lus uas lawv tau lav tseg.",
                "15": "Thiab Hilamas ntshai tias tsam ua li ntawd ces yuav xiam lawv tus ntsuj plig; yog li ntawd tag nrho cov uas tau khi lus li no yuav tsum saib lawv cov kwv tij tiv dhau lawv tej kev txom nyem, nyob rau hauv lawv tej xwm txheej uas plhom sij nyob rau lub sij hawm no.",
                "16": "Tiam sis saib seb, tau muaj tias lawv muaj tub coob leej, uas tsis tau khi lus tias lawv yuav tsis nqa lawv tej cuab yeej ua rog tiv thaiv lawv tus kheej ntawm lawv cov yeeb ncuab; yog li ntawd lawv cov tub sib sau lawv tus kheej tuaj ua ke nyob rau lub sij hawm no, tag nrho cov uas muaj peev xwm nqa tej cuab yeej ua rog, thiab lawv muab lawv tus kheej hu ua cov Neeg Nifais.",
                "17": "Thiab lawv khi lus tias lawv yuav sib ntaus sib tua kom tiv thaiv cov Neeg Nifais txoj kev ywj pheej, muaj tseeb tiag, tiv thaiv thaj av kom txog thaum lawv muab kiag lawv txoj sia tso rau; muaj tseeb tiag, lawv khi lus tias lawv yuav tsis muaj hnub tso tseg lawv txoj kev ywj pheej, tiam sis lawv yuav sib ntaus sib tua txhua zaus tiv thaiv cov Neeg Nifais thiab lawv tus kheej kom dim kev ua qhev.",
                "18": "Nim no saib seb, muaj ob txhiab leej ntawm cov tub hluas no, uas tau khi lus li no thiab nqa lawv tej cuab yeej ua rog tiv thaiv lawv lub teb chaws.",
                "19": "Thiab nim no saib seb, ib yam li ua ntej no lawv ib txwm twb tsis yog cov uas tsis pab cov Neeg Nifais, lub sij hawm no lawv kuj yog cov uas txhawb pab heev; vim lawv nqa lawv tej cuab yeej ua rog, thiab lawv xav kom Hilamas ua lawv tus thawj coj.",
                "20": "Thiab lawv tag nrho puav leej yog tub hluas, thiab lawv khov heev hais txog kev muaj peev xwm, thiab hais txog dag zog thiab kev ua ub ua no; tiam sis saib seb, tsis tas li no xwb—lawv yog neeg ncaj txhua lub sij hawm rau txhua yam uas muab tso rau lawv ua.",
                "21": "Muaj tseeb tiag, lawv yog neeg uas tseeb thiab mob siab tiag tiag, vim lawv niam thiab txiv tau qhia kom lawv ua raws li Vajtswv tej lus txib thiab kom taug kev ncaj ncees rau nws.",
                "22": "Thiab nim no tau muaj tias Hilamas taug kev pem hauv ntej ntawm nws ob txhiab tug tub rog hluas, mus txhawb pab cov neeg nyob ze tej ciam teb ntawm thaj av uas yog nyob sab qab teb ze tus dej hiav txwv sab hnub poob.",
                "23": "Thiab xyoo thib nees nkaum yim ntawm cov neeg txiav txim txoj kev kav Nifais cov neeg tau xaus li no."
            },
            "54": {
                "1": "Thiab nim no tau muaj tias nyob rau thaum pib ntawm xyoo thib nees nkaum cuaj ntawm cov neeg txiav txim, Amauloos xa xov mus rau Maulaunais thov kom nws sib pauv cov neeg raug txim.",
                "2": "Thiab tau muaj tias Maulaunais muaj kev zoo siab heev rau txoj kev thov no, vim nws xav cia tej khoom noj khoom siv, uas tau muab faib rau cov Neeg Lamas uas raug txim, muab txhawb pab nws cov neeg; thiab nws kuj xav tau nws cov neeg los pab dag zog rau nws cov tub rog.",
                "3": "Nim no cov Neeg Lamas txhom tau coob leej poj niam thiab me nyuam, thiab twb tsis muaj ib tug poj niam los sis ib tug me nyuam nyob hauv tag nrho Maulaunais cov neeg raug txim, los sis cov neeg raug txim uas Maulaunais txhom tau; yog li ntawd Maulaunais thiaj txiav txim siab siv tswv yim kom coj tau cov Neeg Nifais uas raug txim dim ntawm cov Neeg Lamas coob npaum li uas coj tau.",
                "4": "Yog li ntawd nws sau ib tsab ntawv, thiab muab rau Amauloos tus tub qhe nqa mus, tib tug uas tau nqa ib tsab ntawv tuaj rau Maulaunais. Nim no cov no yog cov lus uas nws sau rau Amauloos, hais tias:",
                "5": "Saib seb, Amauloos, kuv tau sau qee yam rau koj ntsig txog npluav rog no uas koj tau ua rau kuv cov neeg, los sis npluav rog uas koj tus tij laug tau ua tawm tsam lawv, thiab npluav rog uas koj tseem txiav txim siab yuav ua ntxiv tom qab uas nws tuag lawm.",
                "6": "Saib seb, kuv yuav qhia koj tej yam ntsig txog Vajtswv txoj kev txim lij, thiab rab ntaj ntawm nws txoj kev npau taws heev, uas dai kav nraim rau saum nej tsuas yog nej yuav hloov siab lees txim thiab thim nej cov tub rog mus rau nej tej av xwb, los sis mus rau thaj av uas nej nyob, uas yog thaj av Nifais.",
                "7": "Muaj tseeb tiag, kuv yuav qhia koj tej yam no yog koj muaj peev xwm mloog lawv; muaj tseeb tiag, kuv yuav qhia koj txog lub ntuj txiag teb tsaus uas phem heev ntawd uas tos ntsoov txais cov neeg tua neeg zoo li koj thiab koj cov kwv tij tau ua yav tas los, tsuas yog koj yuav hloov siab lees txim thiab thim koj tej tswv yim tua neeg, thiab rov qab nrog koj cov tub rog mus rau nej tej av.",
                "8": "Tiam sis ib yam li nej twb xyeej tej no ib zaug lawm, thiab tau sib ntaus sib tua tawm tsam tus Tswv cov neeg, tib yam li ntawd kuv xav tias nej yuav rov qab ua dua.",
                "9": "Thiab nim no saib seb, peb twb npaj txhij tos txais nej; muaj tseeb tiag, thiab tsuas yog koj thim koj tej hom phiaj, saib seb, nej yuav rub kom tus Vajtswv uas nej tau xyeej txoj kev npau taws poob los rau nej, twb yuav ua kom nej puas tsuaj huv tib si.",
                "10": "Tiam sis, ib yam li tus Tswv muaj txoj sia nyob, peb cov tub rog yuav tuaj tua nej tsuas yog nej thim xwb, thiab tsis ntev kev tuag yuav los xyuas nej, vim peb yuav rov muab peb tej nroog thiab peb tej av; muaj tseeb tiag, thiab peb yuav txhawb nqa peb txoj kev teev ntuj thiab lub ntsiab ntawm peb tus Vajtswv.",
                "11": "Tiam sis saib seb, kuv xav tias kuv hais rau koj txog tej yam no twb tsis muaj qab hau dab tsi; los sis kuv xav tias koj yog ib tug me nyuam ntawm ntuj txiag teb tsaus; yog li ntawd kuv yuav xaus kuv tsab ntawv los ntawm qhov qhia koj tias kuv yuav tsis kam sib pauv cov neeg raug txim, tsuas yog tias koj yuav tso ib tug txiv neej thiab nws tus poj niam thiab nws cov me nyuam, pauv ib tug neeg raug txim xwb; yog koj kam ua li no, kuv thiaj yuav kam pauv.",
                "12": "Thiab saib seb, yog koj tsis kam ua li no, kuv yuav tuaj tawm tsam nej nrog kuv cov tub rog; muaj tseeb tiag, kuv yeej yuav muab cuab yeej ua rog rau kuv cov poj niam thiab kuv cov me nyuam thiab kuv yuav tuaj tawm tsam nej, thiab kuv yuav raws nej kom mus txog ntua nej thaj av, uas yog thaj av ntawm peb thawj qhov qub txeeg qub teg; muaj tseeb tiag, thiab yuav yog ntshav pauj ntshav, muaj tseeb tiag, siav pauj siav; thiab kuv yuav ua rog rau nej kom txog thaum nej puas tsuaj tawm ntawm lub ntiaj teb no mus.",
                "13": "Saib seb, kuv npau taws, thiab kuv cov neeg los tib yam; nej tau nrhiav tua peb, thiab peb tsuas yog nrhiav kev tiv thaiv peb tus kheej xwb. Tiam sis saib seb, yog nej nrhiav ua kom peb puas tsuaj ntxiv peb yuav nrhiav ua kom nej puas tsuaj; muaj tseeb tiag, thiab peb yuav nrhiav peb thaj av, thaj av uas yog peb qub txeeg qub teg thaum xub thawj.",
                "14": "Nim no kuv xaus kuv tsab ntawv. Kuv yog Maulaunais; kuv yog ib tug thawj coj ntawm Nifais cov neeg.",
                "15": "Nim no tau muaj tias, thaum nws tau txais tsab ntawv no, Amauloos npau taws; thiab nws sau dua ib tsab ntawv tuaj rau Maulaunais, thiab nov yog cov lus uas nws sau, hais tias:",
                "16": "Kuv yog Amauloos, cov Neeg Lamas tus vaj ntxwv; kuv yog Amalikhaiyas, tus uas nej muab tua lawm, tus kwv. Saib seb, kuv yuav pauj nws cov ntshav rau nej, muaj tseeb tiag, thiab kuv yuav tuaj tawm tsam nej nrog kuv cov tub rog vim kuv tsis ntshai koj tej lus hem.",
                "17": "Vim saib seb, nej cov yawg koob tau ua txhaum lawv cov kwv tij, npaum li uas lawv txhav txoj cai los kav cov neeg tiam sis txoj cai ntawd twb yog lawv cov kwv tij li.",
                "18": "Thiab nim no saib seb, yog nej yuav tso nej tej cuab yeej ua rog, thiab ywj nej tus kheej rau cov uas muaj cai los kav, ces kuv yuav hais kom kuv cov neeg tso tseg lawv tej cuab yeej ua rog thiab tsum tsis ua rog ntxiv lawm.",
                "19": "Saib seb, koj tau hais tawm ntau lo lus hem tawm tsam kuv thiab kuv cov neeg; tiam sis saib seb, peb tsis ntshai koj tej lus hem.",
                "20": "Txawm li ntawd los, kuv yuav kam sib pauv cov neeg raug txim raws li koj hais, zoo siab hlo, xwv kom kuv yuav tshwj tau kuv tej zaub mov rau kuv cov neeg ua rog; thiab peb yuav ua ib npluav rog uas tsis muaj hnub kawg, kom khoo tau cov Neeg Nifais los rau peb txoj cai los sis kom lawv tu noob mus ib txhis.",
                "21": "Thiab hais txog tus Vajtswv ntawd uas koj hais tias peb tau xyeej, saib seb, peb tsis paub ib tug zoo li ntawd; nej los kuj tsis paub thiab; tiam sis yog hais tias muaj ib tug zoo li ntawd, peb xav tias nws tau tsim peb ib yam li tsim nej.",
                "22": "Thiab yog hais tias muaj ib tug dab phem thiab ib lub ntuj txiag teb tsaus, saib seb nws yuav tsis xa koj mus nyob qhov chaw ntawd nrog kuv tus tij laug uas nej tau muab tua, tus uas koj hais tias tau mus rau qhov chaw zoo li ntawd lawm los? Tiam sis saib seb tej no tsis ua li cas.",
                "23": "Kuv yog Amauloos, thiab yog ib tug xeeb ntxwv ntawm Xaulas, tus uas nej cov yawg koob tau yuam thiab coj tawm hauv Yeluxalees tuaj.",
                "24": "Thiab saib seb nim no, kuv yog ib tug Neeg Lamas uas tsis ntshai dab tsi; saib seb, npluav rog no yog ntaus los pauj tej uas tau ua txhaum rau lawv, thiab los txhawb nqa thiab los muab txoj cai kav cov neeg rau lawv; thiab kuv xaus kuv tsab ntawv rau Maulaunais."
            },
            "55": {
                "1": "Nim no tau muaj tias thaum Maulaunais tau txais tsab ntawv no nws haj yam npau taws, vim nws paub lawm tias Amauloos yeej paub zoo tag nrho txog nws txoj kev dag; muaj tseeb tiag, nws paub tias Amauloos yeej paub tias qhov ntawd tsis yog ib qho ncaj uas tsim nyog kom nws ua ib npluav rog tawm tsam Nifais cov neeg.",
                "2": "Thiab nws hais tias: Saib seb, kuv yuav tsis kam pauv cov neeg raug txim nrog Amauloos tsuas yog nws yuav thim nws lub tswv yim, ib yam li uas kuv tau hais nyob hauv kuv tsab ntawv lawm; vim kuv yuav tsis pub rau nws kom nws muaj hwj chim ntau tshaj qhov uas nws twb muaj lawm.",
                "3": "Saib seb, kuv paub qhov chaw uas cov Neeg Lamas zov kuv cov neeg uas lawv tau txhom mus ua neeg raug txim; thiab ib yam li Amauloos tsis kam ua raws li kuv tsab ntawv, saib seb, kuv yuav ua rau nws raws li kuv tej lus; muaj tseeb tiag, kuv yuav nrhiav txoj kev tuag rau lawv kom txog thaum lawv yuav thov txoj kev thaj yeeb.",
                "4": "Thiab nim no tau muaj tias thaum Maulaunais hais tej lus no tas lawm, nws hais kom nrhiav hauv nws cov neeg, saib puas muaj ib tug neeg uas yog Lamas ib tug xeeb ntxwv nyob hauv lawv.",
                "5": "Thiab tau muaj tias lawv nrhiav tau ib tug, uas npe hu ua Lamas; thiab nws yog ib tug ntawm tus vaj ntxwv uas Amalikhaiyas muab tua lawm cov tub qhe.",
                "6": "Nim no Maulaunais tau hais kom Lamas thiab nws cov neeg ob peb tug tawm mus rau tom cov neeg uas zov cov Neeg Nifais.",
                "7": "Nim no cov Neeg Lamas tau zov cov Neeg Nifais nyob hauv lub nroog Nkis; yog li ntawd Maulaunais thiaj tsa Lamas thiab hais kom ob peb tug neeg mus nrog nws.",
                "8": "Thiab thaum txog yav tsaus ntuj Lamas mus cuag cov neeg zov uas saib xyuas cov Neeg Nifais, thiab saib seb, lawv pom nws tuaj thiab lawv hu nws; tiam sis nws hais rau lawv tias: Tsis txhob ntshai; saib seb, kuv yog ib tug Neeg Lamas. Saib seb, peb khiav dim ntawm cov Neeg Nifais los, thiab lawv tsaug zog; thiab saib seb peb tau haus lawv cov cawv txiv hmab thiab muab nqa los nrog peb.",
                "9": "Nim no thaum cov Neeg Lamas hnov tej lus no lawv xyiv fab heev tos txais nws; thiab lawv hais rau nws tias: Muab koj cov cawv txiv hmab rau peb, xwv kom peb tau haus; peb zoo siab tias koj tau nqa cov cawv txiv hmab nrog koj los li no vim peb sab sab.",
                "10": "Tiam sis Lamas hais rau lawv tias: Cia peb ceev peb cov cawv txiv hmab kom txog thaum peb mus ua rog tawm tsam cov Neeg Nifais tso. Tiam sis cov lus no tsuas yog ua rau lawv haj yam xav haus cov cawv txiv hmab;",
                "11": "Vim, lawv hais tias: Peb sab sab, yog li ntawd cia peb haus cov cawv txiv hmab me ntsis, thiab tsis ntev twb yuav muab cov cawv txiv hmab faib rau peb thaum faib mov, qhov ntawd yuav ua rau peb muaj zog mus tawm tsam cov Neeg Nifais.",
                "12": "Thiab Lamas hais rau lawv tias: Nej yeej meem ua raws li nej siab nyiam.",
                "13": "Thiab tau muaj tias lawv haus cov cawv txiv hmab ntau heev; thiab cov cawv txiv hmab qab heev rau lawv, yog li ntawd lawv haus ntau heev ntxiv; thiab cov cawv ntawd muaj zog heev, vim cov Neeg Nifais ua kom cov cawv ntawd muaj zog.",
                "14": "Thiab tau muaj tias lawv haus thiab zoo siab heev, thiab tsis ntev lawv txhua tus qaug cawv tas.",
                "15": "Thiab nim no thaum Lamas thiab nws cov neeg pom tias lawv qaug cawv tas, thiab tsaug zog looj lom, lawv rov qab los cuag Maulaunais thiab qhia nws txhua yam uas tau tshwm sim.",
                "16": "Thiab nim no qhov no yog raws li Maulaunais lub tswv yim. Thiab Maulaunais twb npaj txhij nws cov neeg nrog tej cuab yeej ua rog; thiab nws mus rau hauv lub nroog Nkis, thaum cov Neeg Lamas tseem pw tsaug zog looj lom thiab qaug cawv, thiab muab tej cuab yeej ua rog pov rau cov neeg raug txim, ua rau lawv txhua tus puav leej muaj cuab yeej ua rog;",
                "17": "Muaj tseeb tiag, twb muab rau lawv cov poj niam, thiab tag nrho lawv cov me nyuam, tag nrho cov uas muaj peev xwm siv tau cuab yeej ua rog, thaum Maulaunais muab cuab yeej ua rog rau tag nrho cov neeg raug txim; thiab txhua yam ntawd puav leej ua tau yam ntsiag to.",
                "18": "Tiam sis yog hais tias lawv ho ua rau cov Neeg Lamas sawv los, saib seb lawv qaug cawv thiab cov Neeg Nifais yeej tua tau lawv.",
                "19": "Tiam sis saib seb, Maulaunais tsis xav ua li no; nws tsis nyiam tua neeg los sis ua kom nqaij ntuag ntshav nrog, tiam sis nws nyiam cawm nws cov neeg dim ntawm txoj kev puas tsuaj; thiab vim li no nws thiaj tsis coj txoj kev tsis txim lij los rau nws, nws tsis kam tua cov Neeg Lamas thiab ua kom lawv puas tsuaj thaum lawv qaug cawv.",
                "20": "Tiam sis nws twb ua tau raws li nws siab xav; vim nws twb muab tau cuab yeej ua rog rau cov Neeg Nifais uas raug txim nyob sab ntsa loog sab hauv ntawm lub nroog, thiab muab tau lub zog rau lawv kom muaj cuab kav txeeb tau tej feem uas yog nyob sab ntsa loog sab haud.",
                "21": "Thiab tom qab ntawd nws hais kom cov tub rog uas nrog nws thim rov mus ib nyuag ntu ntawm lawv, thiab vij ncig cov Neeg Lamas cov tub rog.",
                "22": "Nim no saib seb tau ua tej yam no nyob rau thaum tsaus ntuj, xwv kom thaum cov Neeg Lamas tsim los thaum sawv ntxov lawv pom tias cov Neeg Nifais muab lawv vij tag nyob rau sab nraud, thiab pom tias lawv cov neeg raug txim uas nyob sab hauv puav leej muaj cuab yeej ua rog.",
                "23": "Thiab yog li ntawd lawv pom tias cov Neeg Nifais muaj zog tshaj lawv lawm; thiab nyob hauv tej xwm txheej no lawv pom tias tsis tsim nyog rau lawv sib ntaus sib tua nrog cov Neeg Nifais; yog li ntawd lawv cov thawj hau rog thiaj txib kom lawv txo lawv tej cuab yeej ua rog, thiab lawv nqa tej cuab yeej ua rog los thiab muab pov rau ntawm cov Neeg Nifais ko taw, thov kev hlub tshua.",
                "24": "Nim no saib seb, qhov no yog qhov uas Maulaunais xav tau. Nws muab cov Neeg Lamas ua neeg raug txhom hauv hav rog, thiab txeeb tau lub nroog, thiab hais kom tso tag nrho cov Neeg Nifais uas raug txhom; thiab lawv los koom nrog Maulaunais cov tub rog, thiab ntxiv dag zog ntau heev rau nws cov tub rog.",
                "25": "Thiab tau muaj tias nws hais kom cov Neeg Lamas, cov uas nws txhom tau los ua neeg raug txim, kom lawv pib ua hauj lwm ua kom tej chaw tiv thaiv ncig lub nroog Nkis muaj zog tuaj.",
                "26": "Thiab tau muaj tias thaum nws ua tau rau lub nroog Nkis muaj zog tuaj, raws li nws siab xav lawm, nws hais kom coj nws cov neeg raug txim mus rau tom lub nroog Huaj Vam; thiab nws kuj zov lub nroog ntawd nrog ib pab tub rog uas muaj zog heev.",
                "27": "Thiab tau muaj tias, txawm tias cov Neeg Lamas muaj tswv yim dag ntxias ntau los, cov Neeg Nifais tseem ceev tau thiab tsom kwm tau tag nrho cov neeg raug txim uas lawv txhom tau, thiab kuj tswj tuav tau tag nrho tej av thiab tej yam uas lawv rov qab txeeb tau.",
                "28": "Thiab tau muaj tias cov Neeg Nifais pib rov qab muaj yeej, thiab rov qab txeeb tau lawv tej kev muaj cai thiab lawv tej kev muaj sam xeeb.",
                "29": "Muaj ntau zaus thaum tsaus ntuj cov Neeg Lamas sim vij lawv, tiam sis hais txog tej kev sim no muaj coob leej neeg raug txim tuag.",
                "30": "Thiab muaj ntau zaus cov Neeg Lamas sim muab lawv tej cawv txiv hmab rau cov Neeg Nifais haus, xwv kom lawv yuav ua tau rau lawv puas tsuaj los ntawm qhov muab tshuaj lom lawv los sis ua rau lawv qaug cawv.",
                "31": "Tiam sis saib seb, nyob hauv lawv lub sij hawm txom nyem no, cov Neeg Nifais twb tsis qeeb nco txog tus Tswv lawv tus Vajtswv. Cov Neeg Lamas tej ntxiab cuab tsis tau lawv; muaj tseeb tiag, lawv tsis kam haus cov Neeg Lamas tej cawv txiv hmab, tsuas yog lawv xub muab rau ib co Neeg Lamas raug txim haus tso.",
                "32": "Thiab lawv tau ceev faj xws li no kom tsis txhob muaj tshuaj lom tau lawv; vim tias yog lawv cov cawv txiv hmab lom tau ib tug Neeg Lamas ces kuj yuav lom tau ib tug Neeg Nifais thiab; thiab cov Neeg Nifais sim tag nrho lawv tej cawv txiv hmab zoo li no.",
                "33": "Thiab nim no tau muaj tias Maulaunais yuav tsum npaj mus tawm tsam lub nroog Mauli-atoos; vim saib seb, los ntawm lawv tej hauj lwm, cov Neeg Lamas ua tau rau lub nroog Mauli-atoos ruaj khov tuaj mus txog thaum lub nroog ntawd tau hloov los ua ib lub uas ruaj khov heev.",
                "34": "Thiab lawv coj cov tub rog tshiab tuaj rau hauv lub nroog ntawd tsis tu ncua, thiab tej khoom noj khoom siv tshiab.",
                "35": "Thiab xyoo thib nees nkaum cuaj ntawm cov neeg txiav txim txoj kev kav Nifais cov neeg tau xaus li no."
            },
            "56": {
                "1": "Thiab nim no tau muaj tias nyob rau thaum pib ntawm xyoo thib peb caug ntawm cov neeg txiav txim txoj kev kav, nyob rau hnub xiab ob ntawm thawj lub hlis, Maulaunais tau txais Hilamas ib tsab ntawv, qhia txog tej hauj lwm ntawm cov neeg uas nyob rau ces kaum av ntawd.",
                "2": "Thiab nov yog tej lus uas nws sau, hais tias: Kuv tus tij laug, Maulaunais uas kuv hlub, los ntawm tus Tswv thiab los ntawm peb tej kev txom nyem ntawm peb tej kev ua rog; saib seb, kuv tus tij laug uas kuv hlub es, kuv muaj tej yam qhia koj txog peb tej kev ua rog nyob rau feem av ntawm no.",
                "3": "Saib seb, ob txhiab tug tub ntawm cov neeg uas Amoos coj tawm pem thaj av Nifais los—nim no koj twb paub tias cov no yog cov xeeb ntxwv ntawm Lamas, uas yog peb yawg koob Lihais tus tub hlob.",
                "4": "Nim no tsis tas kuv yuav rov qab qhia koj txog lawv tej kab lis kev cai los sis lawv tej kev tsis ntseeg, vim koj twb paub txog txhua yam no—",
                "5": "Yog li ntawd twb txaus kuv siab kom qhia rau koj tias ob txhiab tug tub hluas no tau nqa lawv tej cuab yeej ua rog, thiab xav kom kuv ua lawv tus thawj coj; thiab peb tau tawm tuaj tiv thaiv peb lub teb chaws.",
                "6": "Thiab nim no koj kuj paub txog txoj kev khi lus uas lawv txiv tau khi, hais tias lawv yuav tsis nqa lawv tej cuab yeej ua rog tawm tsam lawv cov kwv tij kom muaj ntshav nrog.",
                "7": "Tiam sis nyob hauv xyoo thib nees nkaum rau, thaum lawv pom peb tej kev nyuaj siab thiab peb tej kev txom nyem rau lawv, lawv twb yuav luag rhuav txoj kev khi lus uas lawv tau khi thiab yuav luag nqa lawv tej cuab yeej ua rog tiv thaiv peb.",
                "8": "Tiam sis kuv tsis kam lawv rhuav txoj kev khi lus no uas lawv tau khi, vim kuv xav tias yog lawv ua raws li txoj kev lav lus uas lawv tau lav, Vajtswv yuav txhawb peb lub dag lub zog, kom peb thiaj tsis txhob txom nyem tshaj ntxiv.",
                "9": "Tiam sis saib seb, qhov no yog ib qho uas yuav ua rau peb muaj kev xyiv fab heev. Vim saib seb, nyob hauv xyoo thib nees nkaum rau, kuv, Hilamas, tau taug kev pem hau ntej ntawm ob txhiab tug tub hluas mus rau tom lub nroog Yudais, mus pab Eethipas, tus uas koj tau tsa los ua ib tug thawj coj kav cov neeg nyob rau feem av ntawd.",
                "10": "Thiab kuv coj kuv ob txhiab tug tub, (vim yeej tsim nyog hu lawv ua cov tub) mus koom nrog Eethipas pab tub rog, mus txhawb lawv lub zog uas ua rau Eethipas zoo siab heev; vim saib seb, cov Neeg Lamas tau ua rau nws pab tub rog tsawg tuaj vim lawv cov tub rog tau tua peb cov neeg tuag coob leej, qhov uas tsim nyog rau peb quaj ntsuag.",
                "11": "Txawm li ntawd los, peb kuj muaj kev zoo siab txog qhov no tias, lawv tau tuag rau lub hom phiaj ntawm lawv lub teb chaws thiab ntawm lawv tus Vajtswv, muaj tseeb tiag, thiab lawv zoo siab.",
                "12": "Thiab cov Neeg Lamas kuj ceev tau coob leej neeg raug txim, cov uas tag nrho puav leej yog thawj hau rog, vim lwm cov neeg raug txim lawv twb tsis cia kom muaj sia nyob. Thiab peb xav tias nyob rau lub sij hawm nim no cov neeg raug txim yog nyob hauv thaj av Nifais; yeej yog li ntawd yog tias lawv tsis tau raug tua.",
                "13": "Thiab nim no tej no yog tej lub nroog uas cov Neeg Lamas txeeb tau los ntawm kev ua rau coob leej ntawm peb cov tub rog uas khov heev nqaij ntuag ntshav nrog:",
                "14": "Thaj av Meethais, los sis lub nroog Meethais, thiab lub nroog Xi-elas, thiab lub nroog Khumenais, thiab lub nroog Eethiphalas.",
                "15": "Thiab tej no yog tej lub nroog uas cov Neeg Lamas txeeb tau thaum kuv tuaj txog hauv lub nroog Yudais; thiab kuv tuaj pom Eethipas thiab nws cov tub rog tab tom khwv ua hauj lwm ua kom lub nroog ruaj khov.",
                "16": "Muaj tseeb tiag, thiab lawv nyuaj siab ntawm sab nqaij daim tawv thiab ntawm sab ntsuj plig, vim lawv tau sib ntaus sib tua yam khov heev thaum nruab hnub thiab khwv ua hauj lwm thaum hmo ntuj kom tswj tuav tau lawv cov nroog; thiab yog li ntawd lawv tau raug txhua yam kev txom nyem loj.",
                "17": "Thiab nim no lawv txiav txim siab tias yuav ua kom yeej nyob hauv qhov chaw no los sis ua kom tuag; yog li ntawd nyaj koj yuav xav tias pab tub rog tsawg tsawg uas kuv coj nrog kuv tuaj no, muaj tseeb tiag, kuv cov tub ntawd, muab tau kev cia siab loj thiab kev xyiv fab ntau rau lawv.",
                "18": "Thiab nim no tau muaj tias thaum cov Neeg Lamas pom tias Eethipas tau txais dag zog ntxiv rau nws cov tub rog, lawv raug yuam los ntawm Amauloos tej lus txib kom tsis txhob tuaj tawm tsam lub nroog Yudais, los sis tuaj ua rog tawm tsam peb.",
                "19": "Thiab xws li no peb tau koob hmoov los ntawm tus Tswv; yog tias lawv tuaj tawm tsam peb thaum peb tseem qaug zog tej zaum lawv twb ua tau rau peb pab tub rog uas tsawg tsawg puas tsuaj lawm; tiam sis tus Tswv tau tsom kwm peb zoo li no.",
                "20": "Amauloos txib lawv kom tswj tuav cov nroog uas lawv txeeb tau lawm. Thiab xyoo thib nees nkaum rau tau xaus li no. Thiab nyob rau thaum pib ntawm xyoo thib nees nkaum xya peb tau npaj peb lub nroog thiab peb tus kheej rau kev tiv thaiv.",
                "21": "Nim no peb xav kom cov Neeg Lamas tuaj tawm tsam peb; vim peb tsis xav mus tawm tsam lawv nyob hauv lawv tej chaw ruaj khov.",
                "22": "Thiab tau muaj tias peb tso neeg mus soj rau ib puag ncig, mus saib tej kev mus los ntawm cov Neeg Lamas, kom lawv tsis txhob hla dhau peb thaum hmo ntuj los sis thaum nruab hnub mus tawm tsam peb lwm cov nroog uas nyob sab qaum teb.",
                "23": "Vim peb paub tias nyob hauv cov nroog ntawd lawv tseem tsis tau muaj zog txaus mus ntsib cov Neeg Lamas; yog li ntawd peb xav hais tias, yog lawv tuaj hla ntawm peb mus, peb yuav tawm tsam lawv tom lawv qab, thiab tav tau lawv tom qab tuaj zoo li no thaum tib lub sij hawm ntawd lawv ho raug ntsib tom hauv ntej tuaj. Peb xav tias peb yuav kov yeej lawv; tiam sis saib seb, peb poob siab rau qhov uas peb xav no.",
                "24": "Lawv tsis kam hla peb nrog tag nrho lawv pab tub rog, thiab lawv twb tsis kam cia ib feem tuaj, tsam lawv tsis muaj zog txaus thiab tsam lawv swb.",
                "25": "Thiab lawv twb tsis kam mus tawm tsam nram lub nroog Xalahelas; thiab lawv twb tsis kam hla tus hau dej ntawm tus dej Xidoos, mus rau lub nroog Nifaihas.",
                "26": "Thiab yog li ntawd, nrog lawv cov tub rog, lawv tau txiav txim siab tswj tuav cov nroog uas lawv txeeb tau lawm.",
                "27": "Thiab nim no tau muaj tias nyob hauv lub ob hlis ntawm xyoo no, kuv ob txhiab leej tub ntawd tej txiv tau nqa khoom noj khoom siv ntau yam tuaj rau peb.",
                "28": "Thiab kuj tau xa ob txhiab tug neeg tom thaj av Xalahelas tuaj rau peb thiab. Thiab yog li ntawd peb npaj tau kaum txhiab leej neeg, thiab tau tej khoom noj khoom siv rau lawv, thiab kuj tau rau lawv cov poj niam thiab lawv cov me nyuam.",
                "29": "Thiab cov Neeg Lamas, vim lawv pom peb cov tub rog ib hnub muaj coob zuj zus zoo li no, thiab tej khoom noj khoom siv tuaj pab peb, lawv pib ntshai, thiab pib maj nrawm nroos tawm tuaj, saib txiav puas tau qhov uas peb tau txais tej khoom noj khoom siv thiab dag zog.",
                "30": "Nim no thaum peb pom tias cov Neeg Lamas pib txhawj txog tej yam no, peb xav siv ib lub tom txwv kom raug lawv; yog li ntawd Eethipas txib kom kuv nrog kuv cov tub hluas taug kev tawm mus rau ib lub nroog uas nyob ze, kom zoo li peb tab tom ris khoom noj khoom siv mus rau lub nroog nyob ze ntawd.",
                "31": "Thiab peb yuav tsum mus ze rau ntawm lub nroog Eethiphalas, yam li peb tab tom mus rau lub nroog uas nyob tom ntej, uas nyob ze ntug hiav txwv.",
                "32": "Thiab tau muaj tias peb taug kev tawm mus, yam li peb ris tej khoom noj khoom siv, mus rau lub nroog ntawd.",
                "33": "Thiab tau muaj tias Eethipas taug kev tawm mus nrog ib feem ntawm nws cov tub rog, thiab tseg cov uas seem tswj tuav lub nroog. Tiam sis nws twb tsis tawm mus txog rau thaum uas kuv nrog rau kuv pab tub rog hluas twb tawm mus ze rau ntawm lub nroog Eethiphalas lawm tso.",
                "34": "Thiab nim no, nyob hauv lub nroog Eethiphalas muaj cov Neeg Lamas pab tub rog uas muaj zog tshaj; muaj tseeb tiag, nyob coob tshaj.",
                "35": "Thiab tau muaj tias thaum lawv cov neeg soj xyuas los qhia lawv, lawv tawm nrog lawv pab tub rog tuaj tawm tsam peb.",
                "36": "Thiab tau muaj tias peb khiav ntawm lawv mus rau sab qaum teb. Thiab xws li no peb ntxias tau cov Neeg Lamas pab tub rog uas muaj zog tshaj tawm mus;",
                "37": "Muaj tseeb tiag, twb mus tau ib ntus deb tsawv, ua rau thaum lawv pom Eethipas cov tub rog tab tom raws lawv, nrog lawv lub zog, lawv twb tsis tig mus rau sab xis los sis sab laug, tiam sis lawv taug kev ncaj nraim raws peb; thiab, ib yam li peb xav, twb yog lawv lub hom phiaj xav tua kom tau peb ua ntej Eethipas caum tau lawv, thiab lawv ua li no xwv kom peb cov neeg thiaj vij tsis tau lawv.",
                "38": "Thiab nim no Eethipas, thaum nws pom peb txoj kev plhom sij, hais kom nws cov tub rog taug kev nrawm zog. Tiam sis saib seb, twb yog thaum tsaus ntuj; yog li ntawd lawv caum tsis tau peb, thiab Eethipas los kuj caum tsis tau lawv; yog li ntawd peb thiaj rub yeej rau hmo ntawd.",
                "39": "Thiab tau muaj tias ua ntej kaj ntug txoog thaum sawv ntxov, saib seb, cov Neeg Lamas tab tom caum peb. Nim no peb twb tsis muaj zog txaus sib tawm tsam nrog lawv; muaj tseeb tiag, kuv yuav tsis cia kom kuv cov tub hluas poob rau hauv lawv txhais tes; yog li ntawd peb taug kev mus ntxiv, thiab peb taug kev mus rau hauv hav zoov.",
                "40": "Nim no lawv tsis kam tig mus rau sab xis los sis mus rau sab laug ntshai tsam lawv yuav raug vij; thiab kuv los kuj tsis kam tig mus rau sab xis los sis mus rau sab laug ntshai tsam lawv caum tau kuv, thiab peb tsis muaj cuab kav sawv tawm tsam lawv, tiam sis ntshe peb yuav raug tua, thiab lawv yuav dim mus; thiab yog li ntawd peb khiav hnub ntawd ib hnub mus rau hauv hav zoov, twb mus txog rau thaum tsaus ntuj.",
                "41": "Thiab tau muaj ntxiv tias, thaum kaj ntug sawv ntxov peb pom cov Neeg Lamas raws peb, thiab peb khiav ntawm lawv mus.",
                "42": "Tiam sis tau muaj tias lawv twb tsis raws peb mus deb ua ntej lawv nres; thiab twb yog thaum sawv ntxov hnub xiab peb ntawm lub xya hli.",
                "43": "Thiab nim no, peb tsis paub xyov Eethipas raws tau lawv lawm los tsis tau, tiam sis kuv hais rau kuv cov tub rog tias: Saib seb, peb xav tias tej zaum lawv nres vim yog lawv xav kom peb mus tawm tsam lawv, xwv kom lawv yuav txhom tau peb nyob hauv lawv rooj ntxiab.",
                "44": "Yog li ntawd, kuv cov tub, nej hais li cas, nej puas kam mus ua rog tawm tsam lawv?",
                "45": "Thiab nim no kuv hais rau koj, kuv tus tij laug Maulaunais uas kuv hlub, hais tias kuv ib txwm tsis tau pom dua ib co uas siab loj siab tuab npaum li ntawd, tsis tau pom dua li, nyob hauv tag nrho cov Neeg Nifais.",
                "46": "Ib yam li kuv tau hu lawv ua kuv cov tub (vim lawv txhua tus tseem hluas heev) ib yam li ntawd lawv hais rau kuv tias: Txiv, saib seb peb tus Vajtswv twb nrog peb, thiab nws yuav tsis cia kom peb tuag; yog li ntawd cia peb tawm mus; peb yuav tsis tua peb cov kwv tij yog tias lawv tsis thab peb; yog li ntawd cia peb mus, nyob tsam lawv yuav kov yeej Eethipas cov tub rog.",
                "47": "Nim no lawv ib txwm tsis tau sib ntaus sib tua dua li, tiam sis lawv tsis ntshai kev tuag; thiab lawv xav txog lawv txiv txoj kev ywj pheej tshaj lawv xav txog lawv txoj sia; muaj tseeb tiag, lawv niam tau qhia lawv hais tias, yog lawv ntseeg, Vajtswv yuav cawm lawv dim.",
                "48": "Thiab lawv qhia lawv niam cov lus rau kuv, hais tias: Peb ntseeg tias peb niam yeej paub li ntawd.",
                "49": "Thiab tau muaj tias kuv nrog rau kuv ob txhiab leej tig rov mus tawm tsam cov Neeg Lamas no uas tau raws peb. Thiab nim no saib seb, Eethipas cov tub rog twb caum tau lawv, thiab ib npluav rog uas txaus ntshai heev tau pib.",
                "50": "Eethipas pab tub rog sab lim heev thiab twb yuav luag poob mus rau hauv cov Neeg Lamas txhais tes, vim lawv tau taug kev deb heev nyob hauv lub sij hawm uas luv heev; thiab yog hais tias kuv nrog rau kuv ob txhiab leej tsis tig rov mus ces ntshe cov Neeg Lamas twb ua tau raws li lawv lub hom phiaj lawm.",
                "51": "Vim Eethipas tau raug tua los ntawm rab ntaj, thiab coob leej ntawm nws cov thawj coj, vim yog lawv txoj kev sab lim, uas yog los ntawm qhov lawv taug kev mus nrawm—yog li ntawd Eethipas cov tub rog pib thim ntawm cov Neeg Lamas mus, vim lawv ua tom ntej tom qab vim lawv cov thawj coj tau tuag.",
                "52": "Thiab tau muaj tias cov Neeg Lamas siab loj tuaj, thiab pib caum lawv; thiab yog li ntawd cov Neeg Lamas tab tom tag siab nrho caum lawv thaum Hilamas tuaj tom lawv qab nrog nws ob txhiab leej, thiab pib muab lawv tua heev kawg nkaus li, ua rau tag nrho cov Neeg Lamas pab tub rog nres thiab tig mus rau Hilamas.",
                "53": "Nim no thaum Eethipas cov tub rog pom cov Neeg Lamas tig rov qab, lawv sau lawv cov tub rog los ua ke thiab rov mus dua rau tom cov Neeg Lamas qab.",
                "54": "Thiab nim no tau muaj tias peb, Nifais cov neeg, Eethipas cov neeg, thiab kuv nrog rau kuv ob txhiab leej, tau vij cov Neeg Lamas, thiab tau tua lawv; muaj tseeb tiag, lawv thiaj raug yuam kom tso lawv tej cuab yeej ua rog thiab lawv tus kheej ua neeg raug txhom hauv hav rog.",
                "55": "Thiab nim no tau muaj tias thaum lawv ua siab swb rau peb lawm, saib seb, kuv suav cov tub hluas uas nrog kuv sib ntaus sib tua, vim kuv ntshai tias lawv coob leej raug tua lawm.",
                "56": "Tiam sis saib seb, ua rau kuv xyiv fab heev, lawv tsis muaj leej twg uas vau rau hauv av; muaj tseeb tiag, thiab lawv tau sib ntaus sib tua yam li nrog Vajtswv lub zog; muaj tseeb tiag, ib txwm tsis tau muaj neeg sib ntaus sib tua nrog lub zog uas muaj tej txuj ci npaum li ntawd; thiab lawv tau tawm tsam cov Neeg Lamas nrog lub hwj chim loj heev, lawv thiaj ua rau cov Neeg Lamas ntshai; thiab vim qhov no cov Neeg Lamas thiaj cia lawv tus kheej los ua neeg raug txhom hauv hav rog.",
                "57": "Thiab vim peb tsis muaj chaw rau peb cov neeg raug txim, kom peb muaj peev xwm saib xyuas tau lawv kom ceev tau lawv tawm ntawm cov Neeg Lamas tej tub rog, yog li ntawd peb thiaj xa lawv mus rau tom thaj av Xalahelas, thiab ib feem ntawm Eethipas cov neeg uas tsis tau raug tua, nrog lawv mus; thiab kuv coj cov uas tseem tshuav los koom nrog kuv cov tub hluas uas yog Neeg Amoos, thiab rov qab taug kev mus rau tom lub nroog Yudais."
            },
            "57": {
                "1": "Thiab nim no tau muaj tias kuv tau txais ib tsab ntawv ntawm Amauloos, tus uas yog vaj ntxwv, hais tias yog kuv tso cov neeg raug txhom hauv hav rog uas peb txhom tau ces nws yuav muab lub nroog Eethiphalas rau peb.",
                "2": "Tiam sis kuv xa ib tsab ntawv mus rau tus vaj ntxwv hais tias, peb paub tseeb tias peb cov tub rog yeej coob txaus uas yuav txeeb tau lub nroog Eethiphalas los ntawm peb lub zog; thiab qhov uas kom peb tso cov neeg raug txim los pauv lub nroog ntawd peb xav hais tias tsis yog tswv yim zoo, thiab hais tias yog muab neeg raug txim sib pauv peb thiaj yuav tso peb cov neeg raug txim xwb.",
                "3": "Thiab Amauloos tsis kam ua li kuv tsab ntawv, vim nws tsis kam sib pauv cov neeg raug txim; yog li ntawd peb thiaj pib npaj mus tawm tsam lub nroog Eethiphalas.",
                "4": "Tiam sis cov neeg hauv Eethiphalas tau tawm hauv lub nroog mus, thiab khiav mus rau lawv lwm lub nroog, uas lawv txeeb tau, mus ua kom cov nroog ntawd ruaj khov; thiab xws li no lub nroog Eethiphalas tau poob rau hauv peb txhais tes.",
                "5": "Thiab xyoo thib nees nkaum yim ntawm cov neeg txiav txim txoj kev kav tau xaus li no.",
                "6": "Thiab tau muaj tias nyob rau thaum pib ntawm xyoo thib nees nkaum cuaj, peb tau txais ib co khoom noj khoom siv, thiab kuj tau txais neeg ntxiv rau peb cov tub rog, los ntawm thaj av Xalahelas, thiab los ntawm tej thaj av uas nyob ib ncig, txog li rau txhiab leej neeg, twb tsis suav rau caum leej ntawm cov neeg Amoos cov tub uas tau tuaj koom lawv cov kwv tij, uas yog kuv pab hluas ob txhiab leej. Thiab nim no saib seb, peb muaj zog, muaj tseeb tiag, thiab kuj muaj khoom noj khoom siv ntau xa tuaj rau peb.",
                "7": "Thiab tau muaj tias peb xav ua ib npluav rog nrog pab tub rog uas Amauloos tau muab tso pov hwm lub nroog Khumenais.",
                "8": "Thiab nim no saib seb, kuv yuav qhia rau koj tias tsis ntev no peb twb yuav ua tau raws li peb siab xav; muaj tseeb tiag, nrog peb pab tub rog muaj zog, los sis nrog ib feem ntawm peb pab tub rog muaj zog, peb tau vij lub nroog Khumenais, thaum hmo ntuj, ib nyuag ua ntej thaum lawv yuav tau txais ib co khoom noj khoom siv.",
                "9": "Thiab tau muaj tias peb rub yeej pw ncig lub nroog tau ntau hmo; tiam sis peb pw puag rawv peb cov ntaj, thiab tso neeg zov, kom cov Neeg Lamas tsis muaj peev xwm tuaj tawm tsam peb thaum hmo ntuj thiab tua peb, qhov uas lawv twb sim ua ntau zaus; tiam sis ntau zaus npaum li uas lawv sim ua li no lawv tej ntshav tau nrog.",
                "10": "Ntev loo lawv tej khoom noj khoom siv tau tuaj txog, thiab lawv tab tom yuav luag nkag mus rau hauv lub nroog thaum hmo ntuj. Thiab peb, ntxim li yog cov Neeg Lamas, tiam sis ho yog cov Neeg Nifais; yog li ntawd, peb muab lawv txhom thiab txeeb tau lawv tej khoom noj khoom siv.",
                "11": "Thiab txawm tias cov Neeg Lamas raug txiav ntawm lawv tej kev pab zoo li no los, lawv tseem txiav txim siab yuav tswj tuav lub nroog; yog li ntawd thiaj tsim nyog tias peb yuav tsum muab cov khoom noj khoom siv ntawd xa mus rau tom Yudais, thiab xa peb cov neeg raug txim mus rau tom thaj av Xalahelas.",
                "12": "Thiab tau muaj tias twb tsis muaj pes tsawg hnub tom qab ntawd cov Neeg Lamas pib poob tag nrho kev cia siab tias yuav txais kev pab; yog li ntawd lawv thiaj tso lub nroog rau peb tes; thiab yog li ntawd peb ua tau raws li peb lub tswv yim kom txeeb tau lub nroog Khumenais.",
                "13": "Tiam sis tau muaj tias peb cov neeg raug txim coob heev, txawm hais tias peb cov neeg twb muaj coob kawg los, peb tseem tau siv tag nrho peb pab tub rog los ceev lawv, los sis muab lawv tua kom tuag.",
                "14": "Vim saib seb, lawv muaj coob leej uas pheej tsoo khiav tawm, thiab siv pob zeb los sib ntaus sib tua, thiab siv qws, los sis yam dab tsi uas lawv nrhiav tau los rau hauv lawv txhais tes, peb thiaj muab lawv tua tuag tshaj ob txhiab leej tom qab lawv tau nyoo swb los ua neeg raug txhom hauv hav rog.",
                "15": "Yog li ntawd thiaj li tsim nyog rau peb, kom peb txo lawv txoj sia, los sis zov khoo lawv, tuav rawv ntaj hauv txhais tes, mus kom txog nram thaj av Xalahelas; thiab peb tej khoom noj khoom siv los twb tsis ntau tshaj li uas txaus rau peb cov neeg, txawm hais tias suav tag nrho cov uas peb txeeb tau ntawm cov Neeg Lamas los.",
                "16": "Thiab nim no, nyob hauv lub caij uas plhom sij ntawd, yog ib qho uas nyuaj heev los txiav txim ntsig txog cov neeg raug txhom hauv hav rog no; txawm li ntawd los, peb tau txiav txim siab xa lawv mus rau nram thaj av Xalahelas; yog li ntawd peb xaiv ib co ntawm peb cov tub rog, thiab muab hauj lwm rau lawv kom coj peb cov neeg raug txim mus rau nram thaj av Xalahelas.",
                "17": "Tiam sis tau muaj tias hnub tom qab lawv tau rov qab los. Thiab nim no saib seb, peb twb tsis nug lawv ntsig txog cov neeg raug txim; vim saib seb, cov Neeg Lamas tau tuaj tua peb, thiab lawv tau rov qab los txog thaum lub sij hawm yog kom cawm peb dim ntawm kev poob rau hauv cov Neeg Lamas txhais tes. Vim saib seb, Amauloos tau xa ib co khoom noj khoom siv tshiab thiab ib pab tub rog coob heev tuaj pab lawv.",
                "18": "Thiab tau muaj tias cov neeg uas peb xa mus nrog cov neeg raug txim tau los txog thaum lub sij hawm yog kom los xyuas cov Neeg Lamas, thaum lawv yuav luag kov yeej peb.",
                "19": "Tiam sis saib seb, kuv pawg me nyuam hluas ob txhiab thiab rau caum leej sib ntaus sib tua yam sib zog kawg nkaus; muaj tseeb tiag, lawv ua khov kho rau ntawm cov Neeg Lamas, thiab muab kev tuag rau txhua tus uas tawm tsam lawv.",
                "20": "Thiab thaum peb cov tub rog uas seem tab tom yuav luag thim ntawm cov Neeg Lamas mus, saib seb, ob txhiab thiab rau caum leej ntawd ua khov kho thiab tsis ntshai li.",
                "21": "Muaj tseeb tiag, thiab lawv mloog lus thiab kam ua raws nraim li txhua lo lus txib; muaj tseeb tiag, thiab raws nraim li lawv txoj kev ntseeg Vajtswv twb tau ua li ntawd rau lawv; thiab kuv nco ntsoov cov lus uas lawv hais rau kuv uas lawv niam tau qhia lawv.",
                "22": "Thiab nim no saib seb, twb yog kuv cov tub no, thiab cov tub rog uas tau xaiv los saib cov neeg raug txim, lawv yog cov uas peb tshuav nqi rau ntawm txoj kev yeej loj no; vim lawv yog cov uas tua yeej cov Neeg Lamas; yog li ntawd cov Neeg Lamas thiaj raug raws rov qab mus rau lub nroog Meethais.",
                "23": "Thiab peb rov qab tau peb lub nroog Khumenais, thiab tsis raug puas tsuaj tag nrho los ntawm rab ntaj; txawm li ntawd los, peb muaj kev ploj tuag ntau heev.",
                "24": "Thiab tau muaj tias tom qab uas cov Neeg Lamas tau khiav lawm, tam sim ntawd kuv txib kom cia li nqa kuv cov tub rog uas tau raug mob tawm ntawm cov tuag mus, thiab hais kom muab lawv tej qhov txhab qhwv.",
                "25": "Thiab tau muaj tias muaj ob puas tus, ntawm kuv ob txhiab thiab rau caum leej, uas tau tsaus muag vim yog xiam ntshav; txawm li ntawd los, raws li Vajtswv txoj kev zoo, thiab qhov uas ua rau peb xav tsis thoob, thiab qhov uas ua rau tag nrho peb pab tub rog xyiv fab, lawv twb tsis muaj ib tug uas tuag li; muaj tseeb tiag, thiab lawv twb tsis muaj ib tug neeg uas tsis raug mob ntau.",
                "26": "Thiab nim no, qhov uas Vajtswv tsom kwm lawv ua rau tag nrho peb pab tub rog xav tsis thoob, muaj tseeb tiag, hais tias lawv tsis tuag tiam sis muaj ib txhiab leej ntawm peb cov kwv tij raug tua tuag. Thiab peb yeej hais yog lawm hais tias qhov no yog Vajtswv lub hwj chim ua txuj ci tseem ceeb, vim yog lawv txoj kev ntseeg loj heev rau tej uas lawv niam tau qhia kom lawv ntseeg—hais tias muaj ib tug Vajtswv uas ncaj, thiab tus uas ntseeg, ces nws lub hwj chim ua txuj ci tseem ceeb yuav tsom kwm tus ntawd.",
                "27": "Nim no cov uas kuv tau hais txog lawm los lawv txoj kev ntseeg zoo li no; lawv tseem hluas, thiab lawv lub siab yeej khov kho, thiab lawv yeej tso siab rau Vajtswv tsis tu ncua.",
                "28": "Thiab nim no tau muaj tias tom qab peb tau tu peb cov neeg raug mob tas zoo li no, thiab tau faus peb cov neeg tuag thiab cov Neeg Lamas cov neeg tuag, uas muaj coob heev, saib seb, peb tau nug Nkis ntsig txog cov neeg raug txim uas lawv tau pib nrog mus rau nram thaj av Xalahelas.",
                "29": "Nim no Nkis yog tus thawj hau rog saib xyuas pab tub rog uas raug tsa los coj lawv mus rau nram thaj av.",
                "30": "Thiab nim no, tej lus no yog tej uas Nkis hais rau kuv: Saib seb, peb pib mus rau nram thaj av Xalahelas nrog peb cov neeg raug txim. Thiab tau muaj tias peb mus ntsib peb cov tub rog cov neeg soj xyuas, uas cov thawj tub rog tau xa tawm mus saib cov Neeg Lamas lub yeej.",
                "31": "Thiab lawv qw rau peb, hais tias—Saib seb, cov Neeg Lamas cov tub rog tab tom taug kev mus rau tom lub nroog Khumenais; thiab saib seb, cov Neeg Lamas yuav mus tawm tsam lawv, muaj tseeb tiag, thiab yuav ua kom peb cov neeg puas tsuaj.",
                "32": "Thiab tau muaj tias peb cov neeg raug txim tau hnov lawv qw, uas ua rau lawv muaj siab loj; thiab lawv tau sawv ntxeev siab tawm tsam peb.",
                "33": "Thiab tau muaj tias vim yog lawv txoj kev ntxeev siab peb thiaj xuas peb cov ntaj tua lawv. Thiab tau muaj tias lawv khiav ua ib pab los rau ntawm peb cov ntaj, uas thaum ntawd, lawv feem coob thiaj raug tua; thiab lawv cov uas tseem tshuav tau txeem dhau thiab khiav ntawm peb mus lawm.",
                "34": "Thiab saib seb, thaum lawv khiav lawm thiab peb tsis muaj peev xwm caum tau lawv, peb thiaj taug kev nrawm nroos los rau tom lub nroog Khumenais; thiab saib seb, peb los txog ncaj sij hawm kom peb thiaj pab tau peb cov kwv tij tsom kwm lub nroog.",
                "35": "Thiab saib seb, Vajtswv rov qab cawm peb dim ntawm peb cov yeeb ncuab txhais tes. Thiab peb tus Vajtswv lub npe muaj yeeb koob; vim saib seb, nws twb yog tus uas cawm peb dim; muaj tseeb tiag, tus uas ua tej yam tseem ceeb heev no rau peb.",
                "36": "Nim no tau muaj tias thaum kuv, Hilamas, tau hnov Nkis tej lus no, kuv muaj kev xyiv fab ntau kawg nkaus vim yog Vajtswv txoj kev zoo uas tau tsom kwm peb, xwv kom peb txhua tus tsis txhob piam sij; muaj tseeb tiag, thiab kuv ntseeg tias cov uas raug tua tuag lawm tej ntsuj plig twb tau nkag mus rau hauv lawv tus Vajtswv qhov chaw so."
            },
            "58": {
                "1": "Thiab saib seb, nim no tau muaj tias peb lub hom phiaj tom ntej yog txeeb kom tau lub nroog Meethais; tiam sis saib seb, twb tsis muaj kev uas peb pab tub rog tsawg yuav coj tau cov Neeg Lamas tawm ntawm lub nroog. Vim saib seb, lawv nco ntsoov tej uas peb tau ua yav tas los; yog li ntawd peb tsis muaj peev xwm ntxias tau lawv tawm ntawm lawv tej chaw muaj zog.",
                "2": "Thiab lawv muaj coob tshaj peb cov tub rog yog li ntawd peb thiaj tsis kam tawm mus thiab tawm tsam lawv nyob hauv lawv tej chaw muaj zog.",
                "3": "Muaj tseeb tiag, thiab tsim nyog uas peb yuav tsum siv peb cov neeg mus tswj tuav tej feem av uas peb rov txeeb tau los ua peb tug; yog li ntawd tsim nyog uas peb yuav tsum tos, kom peb tau txais zog ntxiv thiab ib co khoom noj khoom siv tshiab los ntawm thaj av Xalahelas tso.",
                "4": "Thiab tau muaj tias kuv thiaj li xa ib pab neeg xa xov mus rau tus tswv xeev ntawm peb thaj av, mus qhia rau nws ntsig txog peb cov neeg tej xwm txheej. Thiab tau muaj tias peb nyob tos tej khoom noj khoom siv thiab zog los ntawm thaj av Xalahelas.",
                "5": "Tiam sis saib seb, qhov no tsuas pab peb me me xwb; vim ib hnub dhau ib hnub cov Neeg Lamas kuj tau txais zog loj ntxiv, thiab kuj tau txais tej khoom noj khoom siv ntau; thiab peb tej xwm txheej zoo li no nyob rau lub sij hawm no.",
                "6": "Thiab tej lub sij hawm cov Neeg Lamas maj nrawm nroos tuaj tawm tsam peb, thiab siv tom txwv ua kom peb puas tsuaj; txawm li ntawd los peb tsis muaj cuab kav tuaj ua rog nrog lawv, vim yog lawv tej chaw nkaum thiab lawv tej chaw muaj zog.",
                "7": "Thiab tau muaj tias peb nyob tos hauv tej xwm txheej nyuaj no tau ntau lub hlis, twb mus txog rau thaum peb twb yuav luag piam sij vim tsis muaj zaub mov noj.",
                "8": "Tiam sis tau muaj tias peb tau txais zaub mov, uas yog ib pab tub rog muaj ob txhiab leej nqa tuaj pab rau peb; thiab tej kev pab rau peb ces tsuas yog tas li no xwb, kom tiv thaiv peb tus kheej thiab peb lub teb chaws kom dim ntawm txoj kev poob rau hauv peb tej yeeb ncuab txhais tes, muaj tseeb tiag, kom tawm tsam ib co yeeb ncuab uas suav tsis txheeb.",
                "9": "Thiab nim no lub ntsiab ntawm peb tej kev nyuaj no, los sis vim li cas cov nom tswv tom Xalahelas ho tsis xa zog ntxiv tuaj rau peb, peb tsis paub; yog li ntawd peb tu siab thiab kuj muaj kev ntshai puv npo, ntshai tsam muaj dab tsi ua rau Vajtswv tej kev txiav txim los rau peb thaj av, ua rau peb poob thiab puas tsuaj huv si mus.",
                "10": "Yog li ntawd peb tau thov Vajtswv kawg peb lub siab lub ntsws, kom nws txhawb peb lub zog thiab pab peb dim ntawm peb cov yeeb ncuab txhais tes, muaj tseeb tiag, thiab muab zog rau peb xwv kom peb rov txeeb tau peb tej nroog, thiab peb tej av, thiab tej uas peb muaj, los txhawb peb cov neeg.",
                "11": "Muaj tseeb tiag, thiab tau muaj tias tus Tswv peb tus Vajtswv tau los xyuas peb nrog kev paub tseeb tias nws yuav cawm peb; muaj tseeb tiag, nws twb hais txoj kev kaj siab lug rau peb lub siab, thiab pub txoj kev ntseeg uas muaj zog rau peb, thiab ua rau peb kom peb cia siab tias nws yuav tso peb dim.",
                "12": "Thiab peb thiaj ua siab loj nrog peb pab tub rog tsawg uas peb tau txais, thiab txiav txim siab ruaj nrees tias yuav ua kom yeej peb cov yeeb ncuab, thiab mus tswj tuav peb tej av, thiab tej uas peb muaj, thiab peb cov poj niam, thiab peb cov me nyuam, thiab lub ntsiab ntawm peb txoj kev ywj pheej.",
                "13": "Thiab yog li ntawd peb siv tag nrho peb lub zog tawm mus tawm tsam cov Neeg Lamas, uas yog nyob hauv lub nroog Meethais; thiab peb rub peb tej tsev pheeb suab ntaub ze rau ntawm ntug hav zoov, uas yog nyob ze ntawm lub nroog.",
                "14": "Thiab tau muaj tias nyob rau hnub tom qab, thaum cov Neeg Lamas pom tias peb nyob ntawm ntug hav zoov uas yog nyob ze ntawm lub nroog, lawv xa lawv cov neeg soj xyuas tuaj ncig peb kom lawv paub tias peb cov tub rog muaj coob thiab muaj zog npaum li cas.",
                "15": "Thiab tau muaj tias thaum lawv pom tias peb tsis muaj zog, xws li ntawm cov neeg uas peb muaj, thiab vim lawv ntshai tias yog lawv tsis tawm tuaj ua rog tawm tsam peb thiab tua peb tsam peb yuav txiav lawv tawm ntawm lawv txoj kev txhawb pab, thiab vim lawv kuj xav tias yuav yooj yim rau lawv ua kom peb puas tsuaj los ntawm lawv cov tub rog coob coob, yog li ntawd lawv thiaj pib npaj tawm tuaj ua rog tawm tsam peb.",
                "16": "Thiab thaum peb pom tias lawv tab tom npaj tuaj tawm tsam peb, saib seb, kuv hais kom Nkis, nrog rau ib pab tub rog tsawg, mus nkaum rau hauv hav zoov, thiab Thi-onaws thiab ib pab tub rog tsawg mus nkaum rau hauv hav zoov thiab.",
                "17": "Nim no Nkis thiab nws cov tub rog nkaum nyob sab xis thiab lwm cov nkaum nyob sab laug; thiab thaum lawv tau mus nkaum li no lawm, saib seb, kuv nyob twj ywm, nrog kuv cov tub rog uas tseem tshuav, rau hauv tib qho chaw uas peb xub rub peb tej tsev pheeb suab ntaub npaj tos thaum cov Neeg Lamas tawm tuaj ua rog.",
                "18": "Thiab tau muaj tias cov Neeg Lamas tawm nrog lawv pab tub rog coob coob tuaj tawm tsam peb. Thiab thaum lawv tuaj thiab tab tom yuav luag xuas ntaj tua peb, kuv hais kom kuv cov tub rog, cov uas nrog kuv, thim mus rau hauv hav zoov.",
                "19": "Thiab tau muaj tias cov Neeg Lamas raws peb qab ceev heev, vim lawv xav caum kom tau peb heev kom lawv tua tau peb; yog li ntawd lawv thiaj raws peb qab mus rau hauv hav zoov; thiab peb hla mus hauv nruab nrab ntawm Nkis thiab Thi-onaws, cov Neeg Lamas thiaj tsis pom lawv.",
                "20": "Thiab tau muaj tias thaum cov Neeg Lamas hla los dhau, los sis thaum cov tub rog hla los dhau, Nkis thiab Thi-onaws sawv hauv lawv tej chaw nkaum los, thiab txiav tau cov Neeg Lamas cov neeg soj xyuas kom lawv rov qab tsis tau mus rau tom lub nroog.",
                "21": "Thiab tau muaj tias thaum lawv txiav tau lawv lawm, Nkis thiab Thi-onaws nrog rau nkawd cov tub rog khiav mus rau tom lub nroog thiab tawm tsam cov neeg saib xyuas uas tau muab tso zov lub nroog, npaum li uas lawv ua rau cov saib xyuas puas tsuaj thiab txeeb tau lub nroog.",
                "22": "Nim no tau muaj li no los twb vim yog cov Neeg Lamas cia tag nrho lawv pab tub rog raug cov Neeg Nifais coj mus rau hauv hav zoov, tsuas yog tshuav ob peb tug neeg zov xwb.",
                "23": "Thiab tau muaj tias Nkis thiab Thi-onaws siv txoj kev no kom txeeb tau cov Neeg Lamas tej chaw muaj zog. Thiab tau muaj tias tom qab peb tau mus ntev nyob hauv hav zoov peb thiaj taug peb txoj kev mus rau tom thaj av Xalahelas.",
                "24": "Thiab thaum cov Neeg Lamas pom tias lawv tab tom taug kev mus rau tom thaj av Xalahelas, lawv ntshai heev, nyob tsam muaj ib lub tswv yim coj tau lawv mus rau kev puas tsuaj; yog li ntawd lawv thiaj pib thim rov qab mus rau hauv hav zoov, muaj tseeb tiag, twb rov qab mus txoj qub ke uas lawv tuaj.",
                "25": "Thiab saib seb, twb tsaus ntuj thiab lawv rub lawv tej tsev pheeb suab ntaub, vim cov Neeg Lamas cov thawj hau rog xav tias cov Neeg Nifais sab lim heev vim yog lawv taug kev deb; thiab vim xav tias lawv twb raws tag nrho cov Neeg Nifais pab tub rog lawm yog li ntawd lawv thiaj tsis xav ntsig txog lub nroog Meethais.",
                "26": "Nim no tau muaj tias thaum tsaus ntuj, kuv hais kom kuv cov tub rog tsis txhob pw, tiam sis kom lawv taug kev mus lwm txoj kev rau tom thaj av Meethais.",
                "27": "Thiab vim yog peb taug kev mus thaum hmo ntuj li no, saib seb, hnub tom qab peb twb tau cov Neeg Lamas ntej, peb thiaj xub mus txog tom lub nroog Meethais ua ntej lawv.",
                "28": "Thiab yog li ntawd tau muaj tias, los ntawm lub tom txwv no peb thiaj txeeb tau lub nroog Meethais yam tsis muaj ntshav nrog.",
                "29": "Thiab tau muaj tias thaum cov Neeg Lamas cov tub rog los txog ze ntawm lub nroog, thiab pom tias peb twb npaj txhij ntsib lawv, lawv xav tsis thoob kiag li thiab ntshai kawg nkaus, ua rau lawv cia li khiav mus rau hauv hav zoov.",
                "30": "Muaj tseeb tiag, thiab tau muaj tias cov Neeg Lamas cov tub rog tau khiav tawm ntawm tag nrho ces kaum av no mus. Tiam sis saib seb, lawv tau coj nrog lawv coob leej poj niam thiab me nyuam tawm ntawm thaj av mus.",
                "31": "Thiab cov nroog uas cov Neeg Lamas txeeb tau, nyob rau lub sij hawm no peb puav leej rov qab txeeb tau tag nrho los; thiab peb cov txiv thiab peb cov poj niam thiab peb cov me nyuam tau rov qab mus rau lawv lub tsev, tag nrho txhua tus tsuas yog tshuav cov uas raug txhom ua neeg raug txim thiab raug cov Neeg Lamas coj nrog lawv mus.",
                "32": "Tiam sis saib seb, peb cov tub rog tsawg heev yuav kom tswj tuav ntau lub nroog thiab tej av uas loj dav.",
                "33": "Tiam sis saib seb, peb tso siab rau peb tus Vajtswv uas tau muab txoj kev yeej tej av ntawd rau peb, ua rau peb rov txeeb tau tej nroog thiab tej av ntawd, uas yeej yog peb li.",
                "34": "Nim no peb tsis paub vim li cas cov nom tswv tsis xa zog ntxiv tuaj rau peb; thiab cov tub rog uas tau tuaj pab peb los kuj tsis paub tias vim li cas peb thiaj tsis tau txais zog ntau ntxiv.",
                "35": "Saib seb, peb twb tsis paub tiam sis tsuas yog xav tias nej ua tsis tau xwb, thiab tias koj tau sau cov tub rog mus rau ces kaum av tom ko lawm; yog muaj tseeb li ntawd, peb tsis xav yws yws.",
                "36": "Thiab yog tias tsis yog li ntawd, saib seb, peb ntshai tsam muaj kev ntxeev siab nyob hauv lub tsoom fwv, es lawv thiaj tsis kam xa tub rog ntxiv tuaj pab peb; vim peb paub tias lawv yeej muaj coob tshaj li uas lawv tau xa tuaj.",
                "37": "Tiam sis, saib seb, tsis ua li cas—peb tso siab Vajtswv yuav cawm peb dim, txawm tias peb cov tub rog tsis muaj zog, muaj tseeb tiag, thiab yuav cawm peb dim ntawm peb cov yeeb ncuab tes.",
                "38": "Saib seb, qhov no yog thaum yuav kawg, xyoo thib nees nkaum cuaj, thiab peb twb txeeb tau peb tej av; thiab cov Neeg Lamas twb khiav mus rau thaj av Nifais lawm.",
                "39": "Thiab cov neeg Amoos cov tub, cov uas kuv pheej nquag hais txog ntawd, kuj nrog kuv nyob hauv lub nroog Meethais; thiab tus Tswv tau txhawb lawv, muaj tseeb tiag, thiab tau ceev lawv kom txhob raug tua los ntawm ntaj, thiaj tsis muaj ib tug uas raug tua li.",
                "40": "Tiam sis saib seb, lawv twb raug tej qhov txhab ntau; txawm li ntawd los lawv tseem nyob ruaj nrees rau ntawm txoj kev ywj pheej uas yog qhov uas Vajtswv tau ua rau lawv dim; thiab lawv rau siab nco ntsoov tus Tswv lawv tus Vajtswv ib hnub dhau ib hnub; muaj tseeb tiag, lawv mob siab ua raws li nws tej kev cai, thiab nws tej kev txiav txim, thiab nws tej lus txib tsis tu ncua; thiab lawv txoj kev ntseeg yeej muaj zog ntseeg tej kev qhia txog tej yuav muaj los yav tom ntej.",
                "41": "Thiab nim no, kuv tus tij laug Maulaunais uas kuv hlub es, thov tus Tswv peb tus Vajtswv, tus uas tau txhiv peb thiab ua rau peb dim, ceev koj tsis tu ncua nyob hauv nws xub ntiag; muaj tseeb tiag, thiab thov nws foom koob hmoov rau cov neeg no, kom nej yuav rov qab txeeb tau tag nrho tej uas cov Neeg Lamas tau txeeb ntawm peb mus lawm, tej uas yog siv los txhawb peb. Thiab nim no, saib seb, kuv xaus kuv tsab ntawv. Kuv yog Hilamas, Amas tus tub."
            },
            "59": {
                "1": "Nim no tau muaj tias nyob rau hauv xyoo thib peb caug ntawm cov neeg txiav txim txoj kev kav Nifais cov neeg, tom qab Maulaunais tau txais thiab nyeem Hilamas tsab ntawv, nws zoo siab heev vim yog txoj kev nyab xeeb, muaj tseeb tiag, zoo siab heev rau txoj kev ua tau li siab xav uas Hilamas tau muaj, uas rov txeeb tau tej av uas tau poob lawm.",
                "2": "Muaj tseeb tiag, thiab nws qhia rau tag nrho nws cov neeg paub, nyob rau tag nrho tej av uas nyob ib puag ncig ntawm sab uas nws nyob, kom lawv yuav zoo siab thiab.",
                "3": "Thiab tau muaj tias tam sim ntawd nws xa kiag ib tsab ntawv mus rau Pehaulas, thov nws hais kom cov neeg sib sau mus txhawb zog rau Hilamas, los sis Hilamas cov tub rog, kom yuav yooj yim rau nws tswj tuav feem av uas nws txeeb tau rov qab los yam muaj txuj ci tseem ceeb heev.",
                "4": "Thiab tau muaj tias thaum Maulaunais tau xa tsab ntawv no mus rau thaj av Xalahelas lawm, nws rov pib npaj ib lub tswv yim saib nws puas yuav txeeb tau tej av thiab tej nroog seem uas cov Neeg Lamas txeeb tau ntawm lawv lawm.",
                "5": "Thiab tau muaj tias thaum Maulaunais tab tom npaj mus ua rog tawm tsam cov Neeg Lamas zoo li no, saib seb, cov Neeg Lamas tuaj tawm tsam Nifaihas cov neeg, uas yog sib sau ntawm lub nroog Maulaunais thiab lub nroog Lihais thiab lub nroog Mauli-atoos tuaj ua ke.",
                "6": "Muaj tseeb tiag, twb yog cov Neeg Lamas uas raug yuam kom khiav tawm ntawm thaj av Meethais, thiab ntawm tej av ib puag ncig, tau tuaj koom nrog cov Neeg Lamas nyob rau hauv feem av no.",
                "7": "Thiab yog li ntawd vim lawv muaj coob heev, muaj tseeb tiag, thiab lawv tau txais zog ntxiv ib hnub dhau ib hnub, los ntawm Amauloos txoj kev txib cov Neeg Lamas thiaj tawm tuaj tawm tsam Nifaihas cov neeg, thiab cov Neeg Lamas pib muab lawv tua tuag coob heev kawg nkaus li.",
                "8": "Thiab lawv cov tub rog muaj coob heev ua rau Nifaihas cov neeg uas tseem tshuav yuav tsum khiav ntawm lawv mus; thiab lawv thiaj los koom nrog Maulaunais cov tub rog.",
                "9": "Thiab nim no vim Maulaunais xav tias yuav tsum xa neeg mus rau lub nroog Nifaihas, mus pab cov neeg tswj tuav lub nroog ntawd, thiab vim nws paub tias yuav yooj yim ceev kom lub nroog tsis txhob poob mus rau hauv cov Neeg Lamas txhais tes dua li rov qab mus txeeb ntawm lawv los, nws xav tias yuav yooj yim rau Nifaihais cov neeg tswj tuav tau lub nroog ntawd.",
                "10": "Yog li ntawd nws thiaj cia tag nrho nws cov tub rog nyob tswj tuav cov chaw uas nws rov txeeb tau lawm.",
                "11": "Thiab nim no, thaum Maulaunais pom tias lub nroog Nifaihas tau poob lawm nws tu siab heev, thiab pib ntshai tias lawv yuav poob mus rau hauv lawv cov kwv tij txhais tes, vim yog cov neeg txoj kev phem.",
                "12": "Nim no tag nrho nws cov thawj hau rog los kuj xav li no thiab. Lawv kuj ntshai thiab txhawj vim yog cov neeg txoj kev phem, thiab muaj li no los twb vim yog qhov uas cov Neeg Lamas kov yeej lawv.",
                "13": "Thiab tau muaj tias Maulaunais npau taws rau cov nom tswv, vim lawv tsis quav ntsej txog txoj kev ywj pheej ntawm lawv lub teb chaws."
            },
            "60": {
                "1": "Thiab tau muaj tias nws rov qab sau ntawv dua mus rau tus tswv xeev ntawm thaj av, tus uas yog Pehaulas, thiab cov no yog cov lus uas nws sau, hais tias: Saib seb, kuv sau kuv tsab ntawv rau Pehaulas, nyob hauv lub nroog Xalahelas, tus uas yog tus thawj txiav txim thiab tus tswv xeev kav thaj av, thiab kuj sau rau tag nrho cov uas cov neeg no tau xaiv los kav thiab tswj hwm tej hauj lwm ntawm txoj kev tsov rog no.",
                "2": "Vim saib seb, kuv muaj qee yam hais rau lawv kom cem lawv; vim saib seb, nej tus kheej yeej paub lawm hais tias nej raug tsa los sau ua ke cov tub rog, thiab muab ntaj, thiab muab liag, thiab muab txhua yam cuab yeej ua rog rau lawv, thiab xa lawv tawm mus tawm tsam cov Neeg Lamas, rau txhua qhov chaw uas cov Neeg Lamas yuav tuaj rau hauv peb thaj av.",
                "3": "Thiab nim no saib seb, kuv hais rau nej tias kuv tus kheej, thiab kuv cov tub rog, thiab Hilamas thiab nws cov tub rog, tau raug kev nyuaj siab loj heev; muaj tseeb tiag, kev tshaib, kev nqhis, thiab kev sab lim, thiab tag nrho txhua tsav txhua yam kev txom nyem.",
                "4": "Tiam sis saib seb, yog peb tsuas yog raug tej kev kub ntxhov no xwb ces peb yuav tsis yws thiab tsis hais.",
                "5": "Tiam sis saib seb, peb cov neeg raug tua tuag coob heev; muaj tseeb tiag, txhiab txhiab leej raug tua tuag los ntawm rab ntaj, thiab tej zaum twb tsis zoo li no yog tias nej xa zog thiab kev pab txaus tuaj rau peb cov tub rog. Muaj tseeb tiag, nej twb tsis quav ntsej txog peb ib nyuag qho li.",
                "6": "Thiab nim no saib seb, peb xav paub vim li cas uas nej tsis quav ntsej ib nyuag qho no; muaj tseeb tiag, peb xav paub vim li cas nej tsis txawj xav.",
                "7": "Nej puas xav tias nej yuav zaum tib pob saum nej tej rooj theej kiab tsis txawj xav zoo li ruam ntsuav, thaum nej cov yeeb ncuab tab tom ri txoj hauj lwm ntawm kev tuag nyob ib puag ncig nej? Muaj tseeb tiag, thaum lawv tab tom tua nej cov kwv tij txog txhiab txhiab leej—",
                "8": "Muaj tseeb tiag, lawv cov uas twb ntsia ntsoov nej kom tiv thaiv lawv, muaj tseeb tiag, lawv tau muab nej tso rau qhov chaw xwv kom nej yuav pab tau lawv, muaj tseeb tiag, nej yeej xa tau tub rog mus rau lawv, mus txhawb zog rau lawv, thiab cawm tau lawv txhiab txhiab leej kom txhob vau los ntawm rab ntaj.",
                "9": "Tiam sis saib seb, tsis tas li no xwb—nej tau ceev tseg nej tej khoom noj khoom siv tsis xa mus rau lawv, ua rau coob leej sib ntaus sib tua thiab tag lawv txoj sia vim yog lawv ntshaw kom cov neeg no muaj kev noj qab nyob zoo; muaj tseeb tiag, thiab lawv tau ua li no thaum lawv tab tom yuav luag piam sij nrog kev tshaib, vim yog nej tsis quav ntsej ib nyuag qho txog lawv li.",
                "10": "Thiab nim no, kuv cov kwv tij uas kuv hlub es—vim yeej tsim nyog hlub nej; muaj tseeb tiag, thiab tsim nyog rau nej yuav tsum rau siab ntso txhaub nej tus kheej rau cov neeg no txoj kev noj qab nyob zoo thiab txoj kev ywj pheej; tiam sis saib seb, nej twb tsis quav ntsej txog lawv, txhiab txhiab leej cov ntshav thiaj yuav los pauj rau nej lub taub hau; muaj tseeb tiag, vim Vajtswv twb paub tag nrho lawv lub suab quaj, thiab tag nrho lawv tej kev nyuaj siab—",
                "11": "Vim saib seb, nej puas xav tias nej yuav zaum tau saum nej tej rooj theej kiab, thiab vim yog Vajtswv txoj kev zoo kawg nkaus es nej tsis tas ua dab tsi thiab nws yuav cawm kom nej dim? Saib seb, yog nej xav li no ces nej xav yuam kev lawm.",
                "12": "Nej puas xav tias, nej cov kwv tij coob leej tau raug tua vim yog lawv tej kev phem? Kuv hais rau nej, yog nej xav li no ces nej xav yuam kev lawm; vim kuv hais rau nej tias, muaj coob leej tau vau los ntawm rab ntaj; thiab saib seb twb yog rau nej txoj kev raug txim;",
                "13": "Vim tus Tswv cia cov neeg ncaj ncees raug tua xwv kom nws txoj kev txim lij thiab txoj kev txiav txim yuav los raug cov neeg phem; yog li ntawd nej tsis txhob xav hais tias cov neeg ncaj ncees yuam kev vim yog lawv raug tua; tiam sis saib seb, lawv nkag mus rau hauv tus Tswv lawv tus Vajtswv qhov chaw so.",
                "14": "Thiab nim no saib seb, kuv hais rau nej tias, kuv ntshai kawg nkaus tsam Vajtswv tej kev txiav txim yuav los raug cov neeg no, vim yog lawv txoj kev tub nkeeg heev, muaj tseeb tiag, ib yam li txoj kev tub nkeeg ntawm peb cov nom tswv, thiab lawv txoj kev tsis quav ntsej loj kawg nkaus rau lawv cov kwv tij, muaj tseeb tiag, rau cov uas tau raug tua.",
                "15": "Yog tias txhob muaj txoj kev phem uas xub pib nyob ntawm peb cov thawj coj ces ntshe peb twb nres tau peb cov yeeb ncuab kom lawv txhob muaj hwj chim kov yeej peb.",
                "16": "Muaj tseeb tiag, yog tias txhob muaj npluav rog uas xub pib nyob hauv peb tus kheej; muaj tseeb tiag, yog tias txhob muaj cov neeg vaj ntxwv no, cov uas ua rau muaj nqaij ntuag ntshav nrog ntau nyob hauv peb; muaj tseeb tiag, nyob rau lub sij hawm thaum peb tseem tab tom sib cav nyob hauv peb tus kheej, yog tias peb sib sau peb lub zog tuaj ua ke ib yam li peb tau ua dhau los no; muaj tseeb tiag, yog tias txhob muaj kev ntshaw hwj chim thiab ntshaw txoj cai uas cov neeg vaj ntxwv ntawd ntshaw los kav peb; yog tias lawv muaj siab tseeb rau lub ntsiab ntawm peb txoj kev ywj pheej, thiab sib koom nrog peb, thiab tawm mus tawm tsam peb cov yeeb ncuab, es tsis txhob nqa lawv tej ntaj tawm tsam peb, uas yog lub ntsiab ntawm qhov uas ua rau muaj nqaij ntuag ntshav nrog ntau nyob hauv peb tus kheej; muaj tseeb tiag, yog tias peb tawm mus tawm tsam lawv nrog tus Tswv lub zog, ces ntshe peb twb ua rau peb cov yeeb ncuab tawg ri niab lawm, ntshe twb ua tiav, kom muaj raws li Vajtswv tej lus.",
                "17": "Tiam sis saib seb, nim no cov Neeg Lamas tab tom tuaj tawm tsam peb, tab tom txeeb peb tej av, thiab lawv tab tom xuas ntaj tua peb cov neeg, muaj tseeb tiag, peb cov poj niam thiab peb cov me nyuam, thiab kuj tab tom cab lawv mus ua qhev, tab tom ua rau lawv kom lawv raug txhua yam kev txom nyem, thiab muaj li no los twb vim yog txoj kev phem heev ntawm cov uas nrhiav hwj chim thiab nrhiav txoj cai, muaj tseeb tiag, twb yog cov neeg vaj ntxwv ntawd.",
                "18": "Tiam sis vim li cas kuv thiaj li hais ntau ntsig txog yam xwm no? Vim peb twb tsis paub ntshe nej tus kheej tab tom nrhiav kev tau txoj cai. Peb twb tsis paub ntshe nej los kuj yog cov neeg ntxeev siab rau nej lub teb chaws.",
                "19": "Los sis puas yog hais tias nej tsis quav ntsej txog peb vim yog nej nyob hauv plawv ntawm peb lub teb chaws thiab muaj kev tiv thaiv nyob ib puag ncig nej, es nej thiaj tsis hais kom xa zaub mov mus rau peb, thiab xa neeg mus txhawb zog rau peb cov tub rog?",
                "20": "Puas yog nej hnov qab tus Tswv nej tus Vajtswv tej lus txib? Muaj tseeb tiag, puas yog nej hnov qab nej cov yawg koob txoj kev poob cev qhev? Puas yog nej hnov qab hais tias tus Tswv tau cawm peb dim ntawm peb cov yeeb ncuab txhais tes ntau zaus?",
                "21": "Los sis nej puas xav hais tias tus Tswv tseem yuav cawm peb, thaum peb zaum saum peb lub rooj theej kiab thiab tsis siv tej kev uas tus Tswv tau pub rau peb?",
                "22": "Muaj tseeb tiag, puas yog nej tseem yuav zaum tub nkeeg ntsuav thaum txhiab txhiab leej, muaj tseeb tiag, thiab kaum tawm txhiab leej, cov uas kuj zaum tub nkeeg ntsuav nyob ib puag ncig nej, thaum uas muaj txhiab txhiab leej uas nyob ib puag ncig ntawm tej ciam teb ntawm thaj av tab tom raug xuas ntaj tua, muaj tseeb tiag, raug mob thiab los ntshav?",
                "23": "Nej puas xav tias Vajtswv yuav ntsia tias nej tsis muaj txim thaum uas nej zaum twj ywm thiab ntsia pom tej yam no? Saib seb kuv hais rau nej, Tsis yog li ntawd. Nim no kuv xav kom nej nco ntsoov tias Vajtswv tau hais tias yuav tsum xub ntxuav lub tais sab hauv ua ntej, thiab tom qab ntawd mam ntxuav lub tais sab nraud thiab.",
                "24": "Thiab nim no, tsuas yog nej yuav hloov siab lees txim rau tej uas nej tau ua lawm xwb, thiab pib sawv thiab ua hauj lwm, thiab xa zaub mov thiab xa neeg los rau peb, thiab mus rau Hilamas, xwv kom nws yuav txhawb tau feem ntawm peb lub teb chaws uas nws rov txeeb tau, thiab xwv kom peb yuav rov txeeb tau peb tej av uas tshuav nyob rau feem av no, saib seb yuav tsim nyog tias peb yuav tsis sib tawm tsam nrog cov Neeg Lamas ntxiv kom txog thaum peb xub ntxuav peb lub tais sab hauv tso, muaj tseeb tiag, twb yog tej thawj coj ntawm peb cov nom tswv.",
                "25": "Thiab tsuas yog nej yuav muab raws li kuv tsab ntawv, thiab tawm tuaj thiab ua rau kuv pom ib qho nplooj siab tseeb ntawm kev ywj pheej, thiab sib zog tuaj txhawb zog thiab ua kom peb cov tub rog ruaj khov, thiab pub zaub mov ua kev txhawb zog rau lawv, saib seb kuv yuav cia ib feem ntawm kuv cov neeg ywj pheej tswj tuav feem av no ntawm peb thaj av, thiab kuv yuav muab Vajtswv lub dag zog thiab tej koob hmoov rau lawv, kom tsis txhob muaj lwm yam hwj chim muaj peev xwm tawm tsam tau lawv—",
                "26": "Thiab li no los twb vim yog lawv txoj kev ntseeg muaj zog heev, thiab lawv tej kev ua siab ntev nyiaj lawv tej kev txom nyem—",
                "27": "Thiab kuv yuav los rau ntawm nej, thiab yog tias muaj leej twg nyob hauv nej uas tseem xav tau kev ywj pheej, muaj tseeb tiag, txawm hais tias tshuav ib nyuag qhov hmoov ywj pheej, saib seb kuv yuav txhaub kom muaj kev ntxeev siab nyob hauv nej, kom txog thaum cov uas xav txeeb hwj chim thiab txeeb cai tu noob mus.",
                "28": "Muaj tseeb tiag, saib seb kuv tsis ntshai nej lub hwj chim los sis nej txoj cai, tiam sis kuv ntshai tus uas yog kuv tus Vajtswv; thiab twb yog raws li nws tej lus txib es kuv thiaj nqa kuv rab ntaj los tiv thaiv lub hom phiaj ntawm kuv lub teb chaws, thiab twb vim yog nej tej kev ua phem es peb thiaj raug kev ploj ntau.",
                "29": "Saib seb txog sij hawm lawm, muaj tseeb tiag, nim no twb yuav txog lub sij hawm lawm, tsuas yog nej yuav txhaub nej tus kheej los tiv thaiv nej lub teb chaws thiab nej cov me nyuam xwb, vim rab ntaj ntawm kev txim lij twb dai rawv ntawm nej sab saud; muaj tseeb tiag, thiab rab ntaj ntawd yuav los hlais nej thiab los xyuas nej kom txog thaum nej puas tsuaj huv tib si mus.",
                "30": "Saib seb, kuv tos kev pab ntawm nej; thiab, tsuas yog tias nej yuav tuaj pab kom peb dim pa xwb, saib seb, kuv yuav los rau ntawm nej, twb nyob hauv thaj av Xalahelas, thiab xuas ntaj tsuav nej, kom nej thiaj tsis txhob muaj hwj chim los cuam tshuam cov neeg no txoj kev vam meej los ntawm lub ntsiab ntawm peb txoj kev ywj pheej.",
                "31": "Vim saib seb, tus Tswv yuav tsis cia kom nej muaj sia nyob thiab muaj zog zuj zus ua nej tej kev phem kom ua rau nws cov neeg ncaj ncees puas tsuaj mus.",
                "32": "Saib seb, nej puas xav tias tus Tswv yuav tseg nej thiab tawm tuaj nrog kev txiav txim rau cov Neeg Lamas, thaum pom tias twb yog lawv tej yawg koob txoj kab lis kev cai uas tau ua rau lawv muaj kev ntxub, muaj tseeb tiag, thiab cov uas tau khiav ntawm peb mus twb ua rau txoj kev ntxub ntawd haj yam loj ntxiv tuaj, thaum nej txoj kev ua phem twb yog rau lub ntsiab ntawm nej txoj kev ntshaw yeeb koob thiab tej yam uas tsis muaj nuj nqis ntawm lub ntiaj teb?",
                "33": "Nej yeej paub tias nej ua txhaum Vajtswv tej kev cai, thiab nej yeej paub tias nej muab tej kev cai ntawd tsuj rau hauv nej qab xib taws. Saib seb, tus Tswv hais rau kuv tias: Yog cov uas nej tau tsa los ua nej cov tswv xeev tsis kam hloov siab lees txim ntawm lawv tej kev txhaum thiab tej kev ua phem, ces nej yuav tsum mus ua rog tawm tsam lawv.",
                "34": "Thiab nim no saib seb, kuv, Maulaunais, raug txhib, kom ua raws li txoj kev khi lus uas kuv tau khi tias yuav coj kuv tus Vajtswv tej lus txib; yog li ntawd kuv xav kom nej mloog Vajtswv txoj lus, thiab cia li nrawm nroos xa nej tej khoom noj khoom siv thiab nej cov tub rog tuaj rau kuv, thiab rau Hilamas.",
                "35": "Thiab saib seb, yog nej tsis ua li no kuv yuav los xyuas nej sai heev; vim saib seb, Vajtswv yuav tsis cia kom peb piam sij vim txoj kev tshaib; yog li ntawd nws yuav muab nej tej zaub mov rau peb, txawm hais tias yuav tsum muab los ntawm rab ntaj. Nim no xyuas kom nej ua raws li Vajtswv txoj lus.",
                "36": "Saib seb, kuv yog Maulaunais, nej tus thawj hau rog. Kuv tsis yog nrhiav hwj chim, tiam sis rub kom hwj chim poob. Kuv tsis yog nrhiav sam xeeb ntawm neeg ntiaj teb, tiam sis nrhiav kuv tus Vajtswv lub yeeb koob, thiab kev ywj pheej thiab kev nyab xeeb ntawm kuv lub teb chaws. Thiab kuv xaus kuv tsab ntawv li no."
            },
            "61": {
                "1": "Saib seb, nim no tau muaj tias tsis ntev tom qab uas Maulaunais xa nws tsab ntawv mus rau tus thawj tswv xeev, nws tau txais ib tsab ntawv ntawm Pehaulas, tus thawj tswv xeev. Thiab cov no yog cov lus uas nws tau txais:",
                "2": "Kuv, Pehaulas, tus uas yog tus thawj tswv xeev ntawm thaj av no, xa cov lus no tuaj rau Maulaunais, tus uas yog tus thawj hau rog kav cov tub rog. Saib seb, kuv hais rau koj, Maulaunais, hais tias kuv yeej tsis xyiv fab rau nej tej kev txom nyem loj, muaj tseeb tiag, qhov no ua rau kuv nyuaj siab heev.",
                "3": "Tiam sis saib seb, yeej muaj cov uas xyiv fab rau nej tej kev txom nyem, muaj tseeb tiag, lawv thiaj tau sawv ntxeev siab tawm tsam kuv, thiab tawm tsam kuv cov neeg uas yog neeg ywj pheej, muaj tseeb tiag, thiab cov uas tau sawv ntxeev siab mas muaj coob heev.",
                "4": "Thiab twb yog cov uas nrhiav kev txeeb lub rooj txiav txim ntawm kuv mus uas yog cov uas ua txoj kev ua phem loj no; vim lawv siv lus dag ntxias ntau, thiab lawv ntxias tau ntau tus neeg lub siab mus, uas yuav ua rau peb raug txom nyem loj heev; lawv tau tuav tseg peb tej khoom noj khoom siv thiab tau hem peb cov neeg ywj pheej xwv kom lawv tsis tuaj cuag koj.",
                "5": "Thiab saib seb, lawv tau raws kuv khiav tawm ntawm lawv mus, thiab kuv tau khiav mus rau tom thaj av Nkide-oos, nrog ntau tus tub rog npaum li uas kuv nrhiav tau.",
                "6": "Thiab saib seb, kuv tau xa ib zaj lus tshaj tawm mus thoob plaws rau thaj av sab no; thiab saib seb, txhua hnub cov neeg ywj pheej tab tom sib sau tuaj rau ntawm peb, nqa lawv tej cuab yeej ua rog, ntawm kev tiv thaiv lawv lub teb chaws thiab lawv txoj kev ywj pheej, thiab los ua pauj tej uas ua txhaum rau peb.",
                "7": "Thiab lawv tau tuaj cuag peb, peb thiaj tsis kawm mloog lawv cov uas tau sawv ntxeev siab tawm tsam peb, muaj tseeb tiag, ua rau lawv ntshai peb thiab tsis kam tuaj ua rog tawm tsam peb.",
                "8": "Lawv txeeb tau thaj av, los sis lub nroog Xalahelas; lawv tau tsa ib tug vaj ntxwv kav lawv, thiab nws tau sau ntawv mus rau cov Neeg Lamas tus vaj ntxwv, nyob hauv tsab ntawv ntawd nws tau koom tes nrog cov Neeg Lamas tus vaj ntxwv; los ntawm txoj kev koom tes nws kam tswj tuav lub nroog Xalahelas, kev tswj tuav uas nws xav tias yuav cia rau cov Neeg Lamas muaj peev xwm mus ntaus kom yeej cov zos uas tseem tshuav ntawm thaj av, thiab nws yuav tau ua vaj ntxwv kav cov neeg no thaum cov Neeg Lamas kov yeej lawv.",
                "9": "Thiab nim no, nyob hauv koj tsab ntawv koj tau hais hnyav rau kuv, tiam sis tsis ua li cas; kuv tsis npau taws, tiam sis zoo siab rau tej kev zoo ntawm koj lub siab. Kuv, Pehaulas, tsis yog nrhiav hwj chim, tsuas yog rov qab muab kom tau kuv lub rooj txiav txim xwv kom kuv yuav tsom kwm tau kev muaj cai thiab kev ywj pheej ntawm kuv cov neeg. Kuv tus ntsuj plig yeej nyob ruaj nrees rau ntawm txoj kev ywj pheej no uas Vajtswv tau ua rau peb nyob ywj siab.",
                "10": "Thiab nim no, saib seb, peb yuav tawm tsam kev phem txawm tias txog thaum nqaij ntuag ntshav nrog. Peb yuav tsis ua rau cov Neeg Lamas nqaij ntuag ntshav nrog yog tias lawv nyob twj ywm hauv lawv thaj av.",
                "11": "Peb yuav tsis ua rau peb cov kwv tij nqaij ntuag ntshav nrog yog tias lawv tsis txhob sawv ntxeev siab thiab nqa ntaj tuaj tawm tsam peb.",
                "12": "Peb yuav ywj peb tus kheej rau tus quab ntawm kev ua qhev yog tias Vajtswv txoj kev txim lij hais kom peb ua li ntawd, los sis yog tias nws txib kom peb ua li ntawd.",
                "13": "Tiam sis saib seb nws twb tsis txib kom peb ywj peb tus kheej rau peb cov yeeb ncuab, tiam sis kom peb tso siab rau nws, thiab nws yuav cawm peb dim.",
                "14": "Yog li ntawd, kuv tus kwv tij, Maulaunais uas kuv hlub es, cia peb tawm tsam qhov phem, thiab txhua yam kev phem uas peb tsis muaj peev xwm siv peb tej lus los tawm tsam, muaj tseeb tiag, xws li kev ntxeev siab thiab kev sib cav sib ceg, cia peb siv peb cov ntaj los tawm tsam tej ntawd, xwv kom peb yuav rov tau peb txoj kev ywj pheej, xwv kom peb yuav zoo siab txog txoj kev muaj cai muaj peb lub koom txoos, thiab txog tej ntsiab cai ntawm peb tus Txhiv Dim thiab peb tus Vajtswv.",
                "15": "Yog li ntawd, nrawm nroos coj koj ob peb pawg tub rog los cuag kuv, thiab tseg cov tseem tshuav rau Lihais thiab Thi-akhas saib; muab hwj chim rau nkawd coj npluav rog nyob feem av ntawm ko, raws li Vajtswv tus Ntsuj Plig, uas kuj yog tus Ntsuj Plig ntawm kev ywj pheej uas nyob hauv lawv.",
                "16": "Saib seb kuv twb xa me ntsis khoom noj khoom siv mus rau lawv, kom lawv tsis txhob piam sij kom txog thaum koj los cuag tau kuv.",
                "17": "Sib sau ua ke pab tub rog twg uas koj sau tau thaum koj taug kev tuaj ntawm no, thiab peb yuav nrawm nroos mus tawm tsam cov neeg ntxeev siab ntawd, nrog peb tus Vajtswv lub dag zog raws li txoj kev ntseeg uas muaj nyob hauv peb.",
                "18": "Thiab peb yuav txeeb kom tau lub nroog Xalahelas, xwv kom peb yuav tau zaub mov ntxiv xa tawm mus rau Lihais thiab Thi-akhas; muaj tseeb tiag, peb yuav tawm mus tawm tsam lawv nrog tus Tswv lub dag zog, thiab peb yuav ua kom txoj kev ua phem loj no xaus.",
                "19": "Thiab nim no, Maulaunais, kuv xyiv fab uas tau txais koj tsab ntawv, vim kuv txhawj me ntsis ntsig txog qhov uas peb yuav ua, seb puas ncaj rau peb mus tawm tsam peb cov kwv tij.",
                "20": "Tiam sis koj tau hais tias, tsuag yog lawv hloov siab lees txim tsis li ntawd tus Tswv tau txib kom koj mus tawm tsam lawv.",
                "21": "Xyuas kom koj yuav txhawb zog rau Lihais thiab Thi-akhas los ntawm tus Tswv; qhia rau nkawd kom tsis txhob ntshai, vim Vajtswv yuav cawm lawv dim, muaj tseeb tiag, thiab tag nrho cov uas nyob ruaj nrees rau ntawm txoj kev ywj pheej uas Vajtswv tau ua rau lawv nyob ywj siab. Thiab nim no kuv xaus kuv tsab ntawv rau kuv tus kwv tij, Maulaunais, uas kuv hlub."
            },
            "62": {
                "1": "Thiab nim no tau muaj tias thaum Maulaunais tau txais tsab ntawv no nws lub siab muaj zog tuaj, thiab muaj kev xyiv fab puv npo vim yog Pehaulas txoj kev ntseeg, hais tias nws twb tsis yog ib tug neeg ntxeev siab rau txoj kev ywj pheej thiab lub ntsiab cai ntawm nws lub teb chaws.",
                "2": "Tiam sis nws kuj quaj ntsuag heev vim yog txoj kev ua phem ntawm cov uas tau raws Pehaulas tawm ntawm lub rooj txiav txim, muaj tseeb tiag, lub ntsiab yog vim yog cov uas tau ntxeev siab tawm tsam lawv lub teb chaws thiab lawv tus Vajtswv.",
                "3": "Thiab tau muaj tias Maulaunais coj ib pab tub rog tsis coob, raws li Pehaulas siab xav, thiab cia rau Lihais thiab Thi-akhas saib xyuas nws cov tub rog uas tseem tshuav, thiab nws taug kev mus rau tom thaj av Nkide-oos.",
                "4": "Thiab nws tsa tus chij ntawm kev ywj pheej rau txhua qhov chaw uas nws nkag mus, thiab sau tau tub rog npaum li nws muaj peev xwm ua tau thaum nws taug kev mus rau tom thaj av Nkide-oos.",
                "5": "Thiab tau muaj tias txhiab txhiab leej tau sau los rau ntawm nws tus chij, thiab nqa lawv tej ntaj tiv thaiv lawv txoj kev ywj pheej, xwv kom lawv thiaj tsis tau raug kev poob cev qhev.",
                "6": "Thiab yog li ntawd, thaum Maulaunais sau tau cov tub rog los ua ke npaum li nws ua tau los ntawm tag nrho tej chaw uas nws mus, nws mus rau tom thaj av Nkide-oos; thiab thaum nws muab nws cov tub rog los koom nrog Pehaulas cov lawv muaj zog heev, twb muaj zog tshaj Pakas cov tub rog, tus uas yog vaj ntxwv ntawm cov neeg ntxeev siab uas tau raws cov neeg ywj pheej tawm ntawm thaj av Xalahelas thiab txeeb tau thaj av.",
                "7": "Thiab tau muaj tias Maulaunais thiab Pehaulas nrog nkawd cov tub rog mus rau nram thaj av Xalahelas, thiab tawm mus tawm tsam lub nroog, thiab mus ntsib Pakas cov tub rog, lawv thiaj tau ua rog.",
                "8": "Thiab saib seb, Pakas raug tua thiab nws cov tub rog raug txhom ua neeg raug txim, thiab rov qab txum tim lub rooj txiav txim rau Pehaulas.",
                "9": "Thiab Pakas cov tub rog tau los hais lawv plaub, raws li txoj kev cai, thiab cov neeg vaj ntxwv uas raug txhom thiab raug muab tso rau hauv lub tsev kaw; thiab lawv raug tua raws li txoj kev cai; muaj tseeb tiag, Pakas cov tub rog thiab cov neeg vaj ntxwv ntawd, txhua tus uas tsis kam nqa cuab yeej ua rog tiv thaiv lawv lub teb chaws, tiam sis tseem tawm tsam lawv lub teb chaws, lawv raug muab tua.",
                "10": "Thiab yog li ntawd yeej tsim nyog kom coj nruj raws li txoj kev cai no kom muaj kev nyab xeeb rau lawv lub teb chaws; muaj tseeb tiag, thiab txhua tus uas xyeej lawv txoj kev ywj pheej lawv raug muab tua nrawm nroos raws li txoj kev cai.",
                "11": "Thiab xyoo thib peb caug ntawm cov neeg txiav txim txoj kev kav Nifais cov Neeg tau xaus li no; Maulaunais thiab Pehaulas rov qab txum tim txoj kev thaj yeeb rau thaj av Xalahelas, nyob hauv nkawd cov neeg, thiab tau muab kev tuag rau txhua tus uas tsis cia siab rau tej ntsiab cai ntawm kev ywj pheej.",
                "12": "Thiab tau muaj tias nyob rau thaum pib ntawm xyoo thib peb caug ib ntawm cov neeg txiav txim txoj kev kav Nifais cov neeg, Maulaunais hais kom xa tej khoom noj khoom siv nrawm nroos, thiab xa ib pab tub rog muaj rau txhiab leej mus rau Hilamas, mus pab nws ceev feem av ntawd.",
                "13": "Thiab nws kuj hais kom xa ib pab tub rog muaj rau txhiab leej, nrog zaub mov noj kom txaus nkaus, mus rau Lihais thiab Thi-akhas cov tub rog. Thiab tau muaj tias tau ua li no kom ua tau rau thaj av ruaj khov tawm tsam cov Neeg Lamas.",
                "14": "Thiab tau muaj tias Maulaunais thiab Pehaulas, tso tseg ib pab tub rog uas coob heev cia rau hauv thaj av Xalahelas, thiab nkawd taug kev nrog ib pab tub rog uas coob heev mus rau tom thaj av Nifaihas, vim nkawd txiav txim siab yuav mus rhuav tshem cov Neeg Lamas nyob hauv lub nroog ntawd.",
                "15": "Thiab tau muaj tias thaum lawv tab tom taug kev mus rau tom thaj av, lawv txhom tau cov Neeg Lamas ib pab tub rog uas coob heev, thiab muab lawv coob leej tua, thiab txeeb tau lawv tej khoom noj khoov siv thiab lawv tej cuab yeej ua rog.",
                "16": "Thiab tau muaj tias tom qab lawv txhom tau cov Neeg Lamas cov tub rog, lawv hais kom cov Neeg Lamas cov tub rog ua kev khi lus tias lawv yuav tsis nqa lawv tej cuab yeej ua rog tuaj tawm tsam cov Neeg Nifais ntxiv lawm.",
                "17": "Thiab thaum lawv tau ua kev khi lus no lawm lawv muab cov Neeg Lamas xa mus nrog Amoos cov neeg nyob, thiab lawv muaj kwv yees li plaub txhiab leej uas tsis tau raug tua.",
                "18": "Thiab tau muaj tias thaum lawv muab cov Neeg Lamas xa mus lawm lawv rov taug kev mus rau tom thaj av Nifaihas. Thiab tau muaj tias thaum lawv mus txog rau tom lub nroog Nifaihas, lawv rub lawv tej tsev pheeb suab ntaub nyob hauv tej tiaj ntawm Nifaihas, uas yog nyob ze lub nroog Nifaihas.",
                "19": "Nim no Maulaunais xav kom cov Neeg Lamas tawm tuaj ua rog tawm tsam lawv, nyob saum tej tiaj; tiam sis cov Neeg Lamas, vim lawv paub tias cov Neeg Nifais cov tub rog muaj peev xwm heev, thiab pom tias lawv muaj coob heev, yog li ntawd lawv tsis kam tawm tuaj tawm tsam lawv; yog li ntawd lawv tsis kam tuaj ua rog nyob rau hnub ntawd.",
                "20": "Thiab thaum tsaus ntuj tuaj, Maulaunais tau tawm mus nyob hauv txoj kev tsaus ntawm hmo ntuj, thiab nce mus rau saum hau ntsa loog soj seb cov Neeg Lamas teeb lawv tej yeej nrog lawv cov tub rog nyob rau feem twg ntawm lub nroog.",
                "21": "Thiab tau muaj tias lawv nyob rau sab hnub tuaj, ze ntawm lub qhov rooj nkag mus; thiab lawv txhua tus tsaug zog. Thiab nim no Maulaunais rov qab mus rau tom nws cov tub rog, thiab hais kom lawv nrawm nroos npaj tej hlua khov thiab tej ntaiv, coj mus tuam saum ntsa loog mus rau sab hauv ntsa loog.",
                "22": "Thiab tau muaj tias Maulaunais hais kom nws cov tub rog tawm mus thiab nce mus rau saum hau ntsa loog, thiab cia lawv nqis mus rau hauv feem ntawd ntawm lub nroog, muaj tseeb tiag, twb nyob rau sab hnub poob, qhov uas cov Neeg Lamas tsis teeb yeej nrog lawv cov tub rog.",
                "23": "Thiab tau muaj tias tag nrho Maulaunais cov tub rog tau nqis mus rau hauv lub nroog thaum tsaus ntuj, los ntawm lawv tej hlua khov thiab lawv tej ntaiv; yog li ntawd thaum sawv ntxov tuaj lawv txhua tus nyob sab hauv ntawm tej ntsa loog.",
                "24": "Thiab nim no, thaum cov Neeg Lamas tsim los thiab pom tias Maulaunais cov tub rog twb nyob sab hauv ntawm tej ntsa loog, lawv ceeb loj kawg li, ua rau lawv cia li khiav tawm ntawm lub rooj vag mus.",
                "25": "Thiab nim no thaum Maulaunais pom tias lawv tab tom khiav ua ntej nws, nws hais kom nws cov tub rog tawm mus tawm tsam lawv, thiab muab coob leej tua, thiab vij tau coob leej, thiab txhom lawv ua neeg raug txim; thiab cov uas seem tau khiav mus rau hauv thaj av Maulaunais, uas yog nyob hauv tej ciam teb ze ntug dej hiav txwv.",
                "26": "Xws li no Maulaunais thiab Pehaulas rov txeeb tau lub nroog Nifaihas yam tsis xiam ib tug neeg li; thiab cov Neeg Lamas muaj coob leej raug tua.",
                "27": "Nim no tau muaj tias coob leej ntawm cov Neeg Lamas uas yog neeg raug txim xav mus koom nrog Amoos cov neeg thiab ua ib co neeg ywj pheej.",
                "28": "Thiab tau muaj tias tag nrho cov uas xav ua li ntawd, ces tau pub rau lawv raws li lawv siab xav.",
                "29": "Yog li ntawd, tag nrho cov Neeg Lamas uas raug txim tau mus koom nrog Amoos cov neeg, thiab pib sib zog khwv heev, khawb av, cog txhua yam noob, thiab yug tej pab yaj thiab tej tsiaj txhu txhua yam; thiab yog li ntawd cov Neeg Nifais lub nra hnyav thiaj tau sib; muaj tseeb tiag, lawv thiaj tau dim ntawm txoj kev zov tag nrho cov Neeg Lamas uas raug txim.",
                "30": "Nim no tau muaj tias Maulaunais, tom qab nws rov txeeb tau lub nroog Nifaihas, tom qab nws txhom tau neeg raug txim coob leej, uas ua rau cov Neeg Lamas cov tub rog tsawg lawm ntau, thiab tom qab nws coj tau cov Neeg Nifais coob leej uas raug txhom ua neeg raug txim, uas yog los txhawb zog loj heev rau Maulaunais cov tub rog; yog li ntawd Maulaunais tawm ntawm thaj av Nifaihas mus rau tom thaj av Lihais.",
                "31": "Thiab tau muaj tias thaum cov Neeg Lamas pom tias Maulaunais tab tom tuaj tawm tsam lawv, lawv rov qab ntshai thiab khiav ua ntej Maulaunais cov tub rog.",
                "32": "Thiab tau muaj tias Maulaunais thiab nws cov tub rog tau raws lawv qab ntawm ib lub nroog mus rau ib lub nroog, txog rau thaum lawv mus ntsib Lihais thiab Thi-akhas; thiab cov Neeg Lamas tau khiav ntawm Lihais thiab Thi-akhas mus, twb mus rau nram tej ciam teb ze ntug hiav txwv, txog rau thaum lawv los txog rau thaj av Maulaunais.",
                "33": "Thiab tag nrho cov Neeg Lamas cov tub rog sib sau los ua ke, npaum li uas lawv tag nrho tau ua ib pab nyob hauv thaj av Maulaunais. Nim no, Amauloos, cov Neeg Lamas tus vaj ntxwv, kuj nrog lawv thiab.",
                "34": "Thiab tau muaj tias Maulaunais thiab Lihais thiab Thi-akhas tau teeb yeej nrog lawv cov tub rog nyob ib puag ncig hauv tej ciam teb ntawm thaj av Maulaunais, ua rau cov Neeg Lamas raug vij nyob hauv tej ciam teb ze koog hav zoov uas nyob sab qab teb, thiab nyob hauv tej ciam teb ze koog hav zoov uas nyob sab hnub tuaj.",
                "35": "Thiab xws li no lawv tau teeb yeej rau hmo ntawd. Vim saib seb, cov Neeg Nifais thiab cov Neeg Lamas sab lim vim yog taug kev deb; yog li ntawd hmo ntawd lawv thiaj tsis txiav txim siab siv ib lub tom txwv, tsuas yog Thi-akhas xwb; vim nws npau taws heev rau Amauloos, nws thiaj li xav tias Amauloos, thiab nws tus tij laug Amalikhaiyas, yog ob tug uas ua kom muaj npluav rog loj thiab tsis paub kawg no ntawm lawv thiab cov Neeg Lamas, uas ua kom muaj kev ua rog thiab nqaij ntuag ntshav nrog ntau, muaj tseeb tiag, thiab kev tshaib nqhis ntau kawg nkaus.",
                "36": "Thiab tau muaj tias Thi-akhas npau taws thiab tawm mus rau hauv cov Neeg Lamas lub yeej, thiab nqis ntawm cov ntsa loog mus rau hauv lub nroog. Thiab nws nqa ib txoj hlua tawm mus, ntawm ib qho chaw rau ib qho chaw, nws thiaj li nrhiav tau tus vaj ntxwv; thiab nws txawb ib rab hmuv mus rau tus vaj ntxwv, uas chob tus vaj ntxwv ze ntawm nws lub plawv. Tiam sis saib seb, tus vaj ntxwv tau tsa nws cov tub qhe ua ntej nws tuag, lawv thiaj tau caum Thi-akhas, thiab muab nws tua.",
                "37": "Nim no tau muaj tias thaum Lihais thiab Maulaunais paub tias Thi-akhas tuag lawm nkawd tu siab heev; vim saib seb, nws yog ib tug neeg uas sib ntaus sib tua yam tsis ntshai kiag rau nws lub teb chaws, muaj tseeb tiag, yog ib tug phooj ywg tseeb rau kev ywj pheej; thiab nws tau raug ntau yam kev txom nyem mob kawg nkaus. Tiam sis saib seb, nws twb tuag lawm, thiab twb mus rau txoj kev uas tag nrho neeg ntiaj teb mus.",
                "38": "Nim no tau muaj tias hnub tom qab Maulaunais tau tawm mus, thiab tawm tsam cov Neeg Lamas, lawv txawm muab cov Neeg Lamas tua tuag coob heev; thiab lawv muab cov Neeg Lamas raws tawm ntawm thaj av mus; thiab cov Neeg Lamas tau khiav, lawv thiaj tsis rov qab tuaj tawm tsam cov Neeg Nifais nyob rau lub sij hawm ntawd.",
                "39": "Thiab xyoo thib peb caug ib ntawm cov neeg txiav txim txoj kev kav Nifais cov neeg tau xaus li no; thiab xws li no lawv muaj kev ua rog, thiab nqaij ntuag ntshav nrog, thiab kev tshaib nqhis, thiab kev txom nyem, tau ntau xyoo.",
                "40": "Thiab tau muaj kev tua neeg, thiab kev sib cav sib ceg, thiab kev ntxeev siab, thiab txhua yam kev phem nyob hauv Nifais cov neeg; txawm li ntawd los rau cov uas ncaj ncees, muaj tseeb tiag, vim yog cov ncaj ncees tej kev thov Vajtswv, Vajtswv thiaj tseg lawv txoj sia.",
                "41": "Tiam sis saib seb, vim yog npluav rog ntawm cov Neeg Nifais thiab cov Neeg Lamas tau ncua ntev heev, muaj coob leej tau hloov los ua siab tawv, vim yog npluav rog tau ncua ntev heev; thiab coob leej tau ua siab muag vim yog lawv tej kev txom nyem, ua rau lawv txo lawv lub hwj chim rau Vajtswv, twb txo hwj chim kawg nkaus li.",
                "42": "Thiab tau muaj tias tom qab Maulaunais tau txhim kho tej feem av uas nyob qhib lug rau cov Neeg Lamas, txog rau thaum uas tej feem av ntawd muaj zog txaus lawm, nws rov qab mus rau tom lub nroog Xalahelas; thiab Hilamas los kuj rov qab mus rau tom qhov chaw uas yog nws qub txeeg qub teg; thiab rov qab txhim tsa tau kev thaj yeeb dua ib zaug ntxiv nyob hauv cov Neeg Nifais.",
                "43": "Thiab Maulaunais tso txoj kev saib xyuas nws cov tub rog rau hauv nws tus tub txhais tes, tus uas npe hu ua Maulaunaihas; thiab nws mus so nyob hauv nws lub tsev xwv kom nws yuav tau ua lub neej nrog kev thaj yeeb rau lub sij hawm uas nws tseem tshuav.",
                "44": "Thiab Pehaulas rov qab mus rau nws lub rooj txiav txim; thiab Hilamas rov qab mus tshaj tawm Vajtswv txoj lus rau cov neeg dua; vim yog muaj kev ua rog thiab kev sib cav sib ceg ntau thiaj li tsim nyog kom rov qab tsa ib txoj kev cai dua nyob hauv lub koom txoos.",
                "45": "Yog li ntawd, Hilamas thiab nws cov kwv tij tawm mus, tshaj tawm Vajtswv txoj lus yam muaj hwj chim heev uas hloov tau coob leej los to taub txog lawv tej kev phem, uas ua rau lawv hloov siab lees txim rau lawv tej kev txhaum thiab ua kev cai raus dej rau tus Tswv lawv tus Vajtswv.",
                "46": "Thiab tau muaj tias lawv rov qab txhim tsa Vajtswv lub koom txoos dua, nyob thoob plaws hauv thaj av.",
                "47": "Muaj tseeb tiag, thiab tau tsa tej txheej txheem ntsig txog txoj kev cai. Thiab tau xaiv lawv cov neeg txiav txim, thiab lawv cov thawj txiav txim.",
                "48": "Thiab Nifais cov neeg pib vam meej dua nyob hauv thaj av, thiab pib huaj vam thiab muaj zog heev zuj zus tuaj nyob hauv thaj av. Thiab lawv pib nplua nuj heev.",
                "49": "Tiam sis txawm hais tias lawv nplua nuj, los sis lawv muaj zog, los sis lawv vam meej, lawv twb tsis khav theeb vim lawv qhov muag muab hlob; thiab lawv twb tsis qeeb nco txog tus Tswv lawv tus Vajtswv; tiam sis lawv txo lawv lub hwj chim rau nws heev kawg nkaus.",
                "50": "Muaj tseeb tiag, lawv nco ntsoov tej yam tseem ceeb heev uas tus Tswv tau ua rau lawv, nco tias nws tau cawm lawv dim ntawm kev tuag, thiab ntawm tej kev ua qhev, thiab ntawm tej tsev kaw, thiab ntawm txhua yam kev txom nyem, thiab nws tau cawm lawv dim ntawm lawv cov yeeb ncuab txhais tes.",
                "51": "Thiab lawv thov tus Tswv lawv tus Vajtswv tsis tu ncua, tus Tswv txawm foom koob hmoov rau lawv, raws li nws txoj lus, kom lawv thiaj muaj zog zuj zus thiab vam meej nyob hauv thaj av.",
                "52": "Thiab tau muaj tias tau ua txhua yam no. Thiab Hilamas tau tuag, nyob hauv xyoo thib peb caug tsib ntawm cov neeg txiav txim txoj kev kav Nifais cov neeg."
            },
            "63": {
                "1": "Thiab tau muaj tias nyob rau thaum pib ntawm xyoo thib peb caug rau ntawm cov neeg txiav txim txoj kev kav Nifais cov neeg, Sinploos yog tus khaws tej yam dawb ceev uas Amas tau muab rau Hilamas.",
                "2": "Thiab nws yog ib tug neeg ncaj, thiab nws taug kev ncaj ncees rau Vajtswv; thiab nws saib ntsoov kom ua zoo tsis tu ncua, kom ua raws li tus Tswv nws tus Vajtswv tej lus txib; thiab nws tus kwv los tib yam.",
                "3": "Thiab tau muaj tias Maulaunais los kuj tuag thiab. Thiab xyoo thib peb caug rau ntawm cov neeg txiav txim txoj kev kav tau xaus li no.",
                "4": "Thiab tau muaj tias nyob hauv xyoo thib peb caug xya ntawm cov neeg txiav txim txoj kev kav, muaj ib pab neeg coob coob, twb muaj txog tsib txhiab thiab plaub puas leej, nrog lawv cov poj niam thiab lawv cov me nyuam, tau ncaim tawm ntawm thaj av Xalahelas mus rau thaj av uas nyob rau sab qaum teb.",
                "5": "Thiab tau muaj tias Henkos, nws yog ib tug neeg xav paub lwm yam heev, yog li ntawd nws thiaj tau mus thiab txua ib lub nkoj uas loj heev, nyob rau ntawm tej ciam teb ntawm thaj av Huaj Vam, ze thaj av Quav Poj, thiab muab tso mus rau hauv tus dej hiav txwv sab hnub poob, ze ntawm ntu av nqaim uas coj mus rau thaj av nyob rau sab qaum teb.",
                "6": "Thiab saib seb, muaj cov Neeg Nifais coob leej tau nkag mus rau hauv thiab nquam tawm mus nrog tej khoom noj khoom siv ntau, thiab kuj muaj poj niam thiab me nyuam coob leej; thiab lawv nquam mus rau sab qaum teb. Thiab xyoo thib peb caug xya tau xaus li no.",
                "7": "Thiab nyob hauv xyoo thib peb caug yim, tus txiv neej no tau txua dua lwm lub nkoj. Thiab thawj lub nkoj kuj tau rov qab los, thiab muaj neeg coob ntxiv tau nkag mus rau hauv; thiab lawv kuj nqa tej khoom noj khoom siv ntau, thiab rov qab mus dua rau pem thaj av sab qaum teb.",
                "8": "Thiab tau muaj tias txij li ntawd los twb tsis hnov txog lawv ntxiv lawm. Thiab peb xav hais tias lawv poob dej hauv qab thu dej hiav txwv lawm. Thiab tau muaj tias kuj muaj ib lub nkoj ntxiv uas tau nquam tawm mus; thiab peb twb tsis paub xyov nws mus dua twg lawm.",
                "9": "Thiab tau muaj tias nyob hauv xyoo no muaj neeg coob leej tau tawm mus rau pem thaj av sab qaum teb. Thiab xyoo thib peb caug yim tau xaus li no.",
                "10": "Thiab tau muaj tias nyob hauv xyoo thib peb caug cuaj ntawm cov neeg txiav txim txoj kev kav, Sinploos kuj tau tuag, thiab Khali-atoos tau nkag rau hauv ib lub nkoj mus rau pem thaj av sab qaum teb, thauj tej khoom noj khoom siv mus rau cov neeg uas tau mus rau thaj av ped.",
                "11": "Yog li ntawd thiaj tsim nyog rau Sinploos kom muab tej yam uas dawb ceev ntawd, ua ntej nws tuag, rau Hilamas tus tub, uas hu ua Hilamas, lub npe uas zoo li nws txiv lub.",
                "12": "Nim no saib seb, tag nrho tej ntawv sau uas nyob ntawm Hilamas twb muab sau thiab muab xa tawm mus rau noob neej uas nyob thoob plaws hauv thaj av, tsuas yog tshuav tej feem uas Amas hais tias kom tsis txhob muab xa tawm mus.",
                "13": "Txawm li ntawd los, yuav tsum muab tej yam no ceev kom dawb huv, thiab muab cev ntawm ib tiam neeg mus rau ib tiam; yog li ntawd, nyob hauv xyoo no, thiaj tau muab tej yam no rau Hilamas, ua ntej Sinploos tuag.",
                "14": "Thiab tau muaj tias nyob hauv xyoo no kuj muaj ib co neeg ntxeev siab uas tau khiav mus rau tom cov Neeg Lamas; thiab lawv mus txhaub cov Neeg Lamas dua kom npau taws rau cov Neeg Nifais.",
                "15": "Thiab nyob hauv tib xyoo no lawv tau nrog ib pab tub rog coob heev tuaj ua rog tawm tsam Maulaunaihas cov neeg, los sis tawm tsam Maulaunaihas cov tub rog, nyob hauv qhov uas cov Neeg Lamas tau swb thiab raug muab raws khiav rov qab mus rau lawv tej av dua, thiab raug kev ploj loj heev.",
                "16": "Thiab xyoo thib peb caug cuaj ntawm cov neeg txiav txim txoj kev kav Nifais cov neeg tau xaus li no.",
                "17": "Thiab Amas, thiab nws tus tub Hilamas, thiab nws tus tub Sinploos, lawv zaj tau xaus li no."
            }
        }
    },
    "hel": {
        "meta": {
            "slug": "hel",
            "name": "Phau Ntawv Hilamas",
            "chapterWord": "Tshooj"
        },
        "chapters": {
            "1": {
                "intro": "Ib zaj txog cov Neeg Nifais. Lawv tej kev ua rog thiab tej kev sib cav sib ceg, thiab lawv tej kev ntxeev siab. Thiab kuj txog ntau tus yaj saub dawb huv tej kev qhia tej yuav muaj los yav tom ntej, ua ntej Khetos txoj kev los, raws li tej ceev xwm txheej ntawm Hilamas, tus uas yog Hilamas tus tub, thiab kuj raws li tej ceev xwm txheej ntawm nws ob tug tub, mus txog thaum lub caij Khetos los. Thiab ntau tus ntawm cov Neeg Lamas hloov siab los ntseeg. Ib zaj txog lawv txoj kev hloov siab los ntseeg. Ib zaj txog txoj kev ncaj ncees ntawm cov Neeg Lamas, thiab txoj kev phem thiab tej kev qias ntawm cov Neeg Nifais, raws li phau ceev xwm txheej ntawm Hilamas thiab nws ob tug tub, mus txog thaum Khetos los, uas hu ua phau ntawv Hilamas.",
                "1": "Thiab nim no saib seb, tau muaj tias nyob rau thaum pib ntawm xyoo thib plaub caug ntawm cov neeg txiav txim txoj kev kav Nifais cov neeg, pib muaj teeb meem nyuaj heev nyob hauv cov Neeg Nifais.",
                "2": "Vim saib seb, Pehaulas tau tuag, thiab mus rau txoj kev uas txhua tus neeg hauv lub ntiaj teb mus; yog li ntawd cov kwv tij, uas yog Pehaulas cov tub, pib muaj ib txoj kev sib cav sib ceg uas nyuaj heev ntsig txog tus uas yuav los zaum saum lub rooj txiav txim.",
                "3": "Nim no cov uas sib txeeb lub rooj txiav txim, cov uas kuj ua rau cov neeg sib cav sib ceg, muaj npe xws li no: Pehaulas, Pa-eekhais, thiab Pakhumenais.",
                "4": "Nim no Pehaulas cov tub tsis yog tas li no xwb (vim nws muaj coob leej), tiam sis cov no yog cov uas sib txeeb lub rooj txiav txim; yog li ntawd, lawv ua rau cov neeg tawg ua peb pab.",
                "5": "Txawm li ntawd los, cov neeg lub suab muab Pehaulas tsa los ua tus thawj txiav txim thiab tus tswv xeev kav Nifais cov neeg.",
                "6": "Thiab tau muaj tias Pakhumenais, thaum nws pom tias nws txeeb tsis tau lub rooj txiav txim, nws los koom siab nrog cov neeg lub suab.",
                "7": "Tiam sis saib seb, Pa-eekhais, thiab feem ntawm cov neeg uas xav kom nws ua lawv tus tswv xeev, npau taws heev; yog li ntawd, nws twb yuav luag yaum kom cov neeg ntawd sawv ntxeev siab tawm tsam lawv cov kwv tij.",
                "8": "Thiab tau muaj tias thaum nws yuav luag ua li no, saib seb, cov neeg muab nws txhom, thiab coj nws los hais plaub raws li cov neeg lub suab, thiab phua txim tuag rau nws; vim nws tau sawv ntxeev siab thiab nrhiav kev los rhuav cov neeg txoj kev ywj pheej.",
                "9": "Nim no thaum cov neeg uas xav kom nws ua lawv tus tswv xeev pom tias nws raug txim tuag, yog li ntawd lawv npau taws, thiab saib seb, lawv xa ib tug hu ua Kisawkhumas mus rau ntawm Pehaulas lub rooj txiav txim, thiab muab Pehaulas tua thaum nws zaum saum lub rooj txiav txim.",
                "10": "Thiab Pehaulas cov tub qhe muab nws raws; tiam sis saib seb, Kisawkhumas khiav ceev heev kom tsis muaj neeg caum tau nws.",
                "11": "Thiab nws mus cuag cov uas tau xa nws, thiab lawv txhua tus ua kev khi lus, muaj tseeb tiag, thiab cog lus los ntawm tus uas Tsim lawv uas kav ib txhis, hais tias lawv yuav tsis qhia leej twg tias Kisawkhumas tau tua Pehaulas.",
                "12": "Yog li ntawd Nifais cov neeg tsis muaj leej twg paub txog Kisawkhumas, vim nws tau zais ntsej muag kom txhob muaj neeg paub thaum nws tua Pehaulas. Thiab Kisawkhumas thiab nws pab neeg, uas tau khi lus nrog nws, nyob sib xyaws nrog cov neeg, kom txhob muaj neeg nrhiav tau lawv txhua tus; tiam sis tag nrho cov uas Nifais cov neeg nrhiav tau, lawv raug txim tuag.",
                "13": "Thiab nim no saib seb, raws li cov neeg lub suab, lawv muab Pakhumenais tsa los ua tus thawj txiav txim thiab tus tswv xeev, pauv nws tus tij laug Pehaulas qhov chaw los kav; thiab qhov ntawd yeej yog raws li qhov nws muaj cai. Thiab tau ua txhua yam no nyob hauv xyoo thib plaub caug ntawm cov neeg txiav txim txoj kev kav; thiab xyoo ntawd tau xaus.",
                "14": "Thiab tau muaj tias nyob hauv xyoo thib plaub caug ib ntawm cov neeg txiav txim txoj kev kav, cov Neeg Lamas sau tau ib pab tub rog uas suav tsis txheeb tuaj ua ke, thiab lawv muab ntaj, thiab liag thiab hneev, thiab xub, thiab tej phiaj thaiv taub hau, thiab tej daim thaiv hauv siab, thiab txhua yam phiaj huv tib si rau lawv.",
                "15": "Thiab lawv rov qab dua tuaj xwv kom lawv yuav tau ua rog tawm tsam cov Neeg Nifais. Thiab ib tug txiv neej uas npe hu ua Khauli-athumaws yog tus coj lawv; thiab nws yog Xalahelas ib tug xeeb ntxwv; thiab nws yog ib tug uas ntxeev siab khiav ntawm cov Neeg Nifais mus; thiab nws yog ib tug txiv neej uas loj thiab muaj zog.",
                "16": "Yog li ntawd, cov Neeg Lamas tus vaj ntxwv, uas npe hu ua Thunpalos, tus uas yog Amauloos tus tub, xav tias Khauli-athumaws, vim nws yog ib tug neeg muaj zog, yuav muaj peev xwm sawv tawm tsam cov Neeg Nifais, nrog nws lub zog thiab nrog nws lub tswv yim loj, xav tias yog xa nws tuaj ces nws yuav kov yeej cov Neeg Nifais—",
                "17": "Yog li ntawd Thunpalos txhaub kom cov Neeg Lamas npau taws, thiab nws sau nws cov tub rog tuaj ua ke, thiab nws tsa Khauli-athumaws ua lawv tus thawj coj, thiab hais kom lawv mus rau nram thaj av Xalahelas mus ua rog tawm tsam cov Neeg Nifais.",
                "18": "Thiab tau muaj tias vim yog muaj kev sib cav sib ceg ntau thiab muaj teeb meem ntau nyob hauv tej nom tswv, uas lawv tsis tau tso tej neeg saib xyuas txaus rau hauv thaj av Xalahelas; vim lawv xav tias cov Neeg Lamas yuav tsis tuaj rau hauv plawv ntawm lawv thaj av tuaj tawm tsam lub nroog Xalahelas uas loj ntawd.",
                "19": "Tiam sis tau muaj tias Khauli-athumaws taug kev mus ua ntej nws cov tub rog uas coob coob, thiab tuaj tawm tsam cov neeg ntawm lub nroog, thiab lawv taug kev tuaj nrawm heev ua rau cov Neeg Nifais tsis muaj sij hawm sau lawv cov tub rog tuaj ua ke.",
                "20": "Yog li ntawd Khauli-athumaws muab cov uas zov lub rooj vag ntawm lub nroog txiav vau, thiab taug kev nrog tag nrho nws cov tub rog mus rau hauv lub nroog, thiab lawv muab txhua tus uas tawm tsam lawv tua, lawv thiaj txeeb tau tag nrho lub nroog.",
                "21": "Thiab tau muaj tias Pakhumenais, uas yog tus thawj txiav txim, tau khiav ua ntej Khauli-athumaws, mus rau tom cov ntsa loog ntawm lub nroog. Thiab tau muaj tias Khauli-athumaws muab nws tua teem sab ntsa loog, ua rau nws tuag. Thiab Pakhumenais lub neej xaus li no.",
                "22": "Thiab nim no thaum Khauli-athumaws pom tias nws txeeb tau lub nroog Xalahelas, thiab pom tias cov Neeg Nifais tau khiav ua ntej lawv, thiab raug tua, thiab raug txhom, thiab raug tso rau hauv lub tsev kaw, thiab pom tias nws txeeb tau qhov chaw uas muaj zog tshaj plaws nyob hauv tag nrho thaj av, nws lub siab muaj zog tuaj ua rau nws tseem yuav mus tawm tsam tag nrho thaj av.",
                "23": "Thiab nim no nws tsis nyob twj ywm hauv thaj av Xalahelas, tiam sis nws taug kev tawm mus nrog ib pab tub rog coob coob, twb mus rau tom lub nroog Huaj Vam; vim nws tau txiav txim siab tawm mus thiab xuas ntaj tho nws txoj kev, xwv kom nws yuav txeeb tau sab qaum teb ntawm thaj av.",
                "24": "Thiab, vim nws xav tias cov Neeg Nifais qhov chaw uas muaj zog tshaj yog nyob hauv nruab nrab ntawm thaj av, yog li ntawd nws thiaj taug kev tawm mus, thiab tsis pub sij hawm rau lawv sib sau tuaj ua ke tsuas yog sib sau tau ua tej pab tsawg tsawg xwb; thiab zoo li no lawv thiaj tawm tsam cov Neeg Nifais thiab muab lawv txiav vau rau hauv av.",
                "25": "Tiam sis saib seb, qhov uas Khauli-athumaws taug kev mus hla hauv nruab nrab ntawm thaj av cia rau Maulaunaihas muaj peev xwm kov yeej lawv, txawm tias cov Neeg Nifais coob leej heev tau raug tua.",
                "26": "Vim saib seb, Maulaunaihas xav tias cov Neeg Lamas yuav tsis tuaj rau hauv nruab nrab ntawm thaj av, tiam sis xav tias lawv yuav tawm tsam tej nroog uas nyob ib ncig ntawm tej ciam teb ib yam li lawv tau ua yav tas los; yog li ntawd Maulaunaihas thiaj kom lawv cov tub rog uas muaj zog tswj tuav tej feem nyob ib ncig ntawm tej ciam teb.",
                "27": "Tiam sis saib seb, cov Neeg Lamas twb tsis ntshai raws li Maulaunaihas siab xav, tiam sis lawv tau tuaj rau hauv nruab nrab ntawm thaj av, thiab txeeb tau lub tuam ceeb nroog uas yog lub nroog Xalahelas, thiab tab tom taug kev hla feem av uas tseem ceeb tshaj plaws ntawm thaj av, tua neeg tuag coob heev, tag nrho txiv neej, poj niam, thiab me nyuam yaus, txeeb tau ntau lub nroog thiab ntau qhov chaw muaj zog.",
                "28": "Tiam sis thaum Maulaunaihas paub li no, nws xa kiag Lihais tam sim ntawd nrog ib pab tub rog lug kev mus txiav lawv kev ua ntej lawv mus txog tom thaj av Huaj Vam.",
                "29": "Thiab Lihais tau ua li no; thiab nws txiav tau lawv txoj kev ua ntej lawv mus txog tom thaj av Huaj Vam, thiab ua rog rau lawv, lawv thiaj pib thim rov qab mus rau tom thaj av Xalahelas.",
                "30": "Thiab tau muaj tias Maulaunaihas mus txiav lawv kev thaum lawv thim rov qab, thiab ua rog rau lawv thiaj li tau hloov ua ib npluav rog uas muaj nqaij ntuag ntshav nrog ntau heev; muaj tseeb tiag, coob leej raug tua tuag, thiab kuj nrhiav pom Khauli-athumaws nyob hauv cov uas raug tua tuag.",
                "31": "Thiab nim no, saib seb, cov Neeg Lamas thim tsis tau mus sab twg li, mus tsis tau rau sab qaum teb, los sis sab qab teb, los sis sab hnub tuaj, los sis sab hnub poob, vim cov Neeg Nifais muab lawv vij nyob txhua sab.",
                "32": "Thiab xws li no Khauli-athumaws tau coj cov Neeg Lamas tsoo mus rau hauv nruab nrab ntawm cov Neeg Nifais, ua rau lawv raug cov Neeg Nifais lub hwj chim, thiab nws tus kheej raug tua tuag, thiab cov Neeg Lamas ywj lawv tus kheej rau cov Neeg Nifais txhais tes.",
                "33": "Thiab tau muaj tias Maulaunaihas rov txeeb tau lub nroog Xalahelas, thiab hais kom cov Neeg Lamas uas raug txhom ua neeg raug txim cia li ncaim ntawm thaj av mus nrog txoj kev thaj yeeb.",
                "34": "Thiab xyoo thib plaub caug ib ntawm cov neeg txiav txim txoj kev kav tau xaus li no."
            },
            "2": {
                "1": "Thiab tau muaj tias nyob hauv xyoo thib plaub caug ob ntawm cov neeg txiav txim txoj kev kav, tom qab Maulaunaihas tau txhim tsa kev thaj yeeb dua rau cov Neeg Nifais thiab cov Neeg Lamas, saib seb tsis muaj leej twg los zaum saum lub rooj txiav txim; yog li ntawd rov pib muaj kev sib cav sib ceg dua nyob hauv cov neeg saib leej twg yuav los zaum saum lub rooj txiav txim.",
                "2": "Thiab tau muaj tias cov neeg lub suab tsa Hilamas, uas yog Hilamas tus tub, los zaum saum lub rooj txiav txim.",
                "3": "Tiam sis saib seb, Kisawkhumas, tus uas tau tua Pehaulas, kuj nyas ntsoov yuav ua kom Hilamas puas tsuaj thiab; thiab nws pab neeg tau txhawb nqa nws, pab uas ua kev khi lus tias yuav tsis pub leej twg paub txog nws txoj kev phem.",
                "4": "Vim muaj ib tug uas npe hu ua Nkadi-atoos, tus uas txawj hais lus heev, thiab txawj dag ntxias heev, los coj txoj hauj lwm tua neeg thiab ua tub sab tub nyiag ntsiag to; yog li ntawd nws tau los ua tus thawj coj ntawm Kisawkhumas pab neeg.",
                "5": "Yog li ntawd nws ntxias lawv, thiab Kisawkhumas hais tias, yog lawv pab kom nws tau zaum saum lub rooj txiav txim nws yuav pub rau cov uas zwm rau Kisawkhumas pab neeg kom lawv tau hwj chim thiab muaj cai nyob hauv cov neeg; yog li ntawd Kisawkhumas thiaj nrhiav kev ua kom Hilamas puas tsuaj.",
                "6": "Thiab tau muaj tias thaum nws tawm mus rau tom lub rooj txiav txim mus ua kom Hilamas puas tsuaj, saib seb Hilamas ib tug tub qhe, vim nws mus yos thaum hmo ntuj, thiab rau qhov nws zais ntsej muag kom txhob muaj neeg paub, nws txais tau kev paub txog Kisawkhumas pab neeg lub tom txwv uas tau npaj los ua kom Hilamas puas tsuaj—",
                "7": "Thiab tau muaj tias nws mus ntsib Kisawkhumas, thiab nws ua ib lub cim rau Kisawkhumas; yog li ntawd Kisawkhumas thiaj ua rau nws paub txog lub hom phiaj ntawm qhov uas nws xav ua, thiab nws thov kom Hilamas tus tub qhe coj nws mus rau ntawm lub rooj txiav txim xwv kom nws yuav tua tau Hilamas.",
                "8": "Thiab thaum Hilamas tus tub qhe paub tag nrho tej uas nyob hauv Kisawkhumas lub siab, thiab paub tias nws lub hom phiaj yog tua neeg, thiab paub tias lub hom phiaj ntawm tag nrho cov uas zwm rau nws pab neeg yog tua neeg, thiab ua tub sab, thiab ua kom muaj hwj chim, (thiab qhov no yog lawv lub tom txwv ntsiag to, thiab lawv tej kev tuav hauv) Hilamas tus tub qhe hais rau Kisawkhumas tias: Cia wb mus rau tom lub rooj txiav txim.",
                "9": "Nim no qhov no ua rau Kisawkhumas zoo siab heev, vim nws xav tias nws yuav ua tau li nws siab xav; tiam sis saib seb, thaum nkawd tab tom mus rau tom lub rooj txiav txim, Hilamas tus tub qhe tib nkaug riam rau Kisawkhumas lub plawv, ua rau nws vau hlo tuag kiag tsis nroo li. Thiab Hilamas tus tub qhe khiav thiab mus qhia rau Hilamas txhua yam uas nws pom, thiab hnov, thiab ua.",
                "10": "Thiab tau muaj tias Hilamas xa neeg tawm mus txhom pab neeg tub sab thiab cov neeg tua neeg ntsiag to no, xwv kom yuav muab lawv tua raws li txoj kev cai.",
                "11": "Tiam sis saib seb, thaum Nkadi-atoos pom tias Kisawkhumas tsis rov qab los nws tau ntshai nyob tsam nws yuav raug puas tsuaj; yog li ntawd nws hais kom nws pab neeg raws nws mus. Thiab lawv khiav tawm ntawm thaj av, los ntawm ib txoj kev uas tsis muaj neeg paub, mus rau hauv hav zoov; thiab yog li ntawd thaum Hilamas xa neeg mus txhom lawv thiaj nrhiav tsis tau lawv qhov twg hlo li.",
                "12": "Thiab yuav hais txog tus Nkadi-atoos no ntxiv mus tom ntej no. Thiab xyoo thib plaub caug ob ntawm cov neeg txiav txim txoj kev kav Nifais cov neeg tau xaus li no.",
                "13": "Thiab saib seb, nyob rau tom kawg ntawm phau ntawv no nej yuav pom tias tus Nkadi-atoos no yog tus uas ntxeev, muaj tseeb tiag, ua rau Nifais cov neeg puas tsuaj yuav luag tas.",
                "14": "Saib seb kuv tsis yog hais txog tom kawg ntawm phau ntawv Hilamas, tiam sis kuv hais txog tom kawg ntawm phau ntawv Nifais, phau uas kuv tau muab tag nrho tej zaj uas kuv tau sau ntawd los."
            },
            "3": {
                "1": "Thiab nim no tau muaj tias nyob hauv xyoo thib plaub caug peb ntawm cov neeg txiav txim txoj kev kav, twb tsis muaj kev sib cav sib ceg nyob hauv Nifais cov neeg tsuas yog muaj me ntsis kev muab hlob nyob hauv lub koom txoos, uas tau ua rau muaj me ntsis kev tsis sib haum xeeb nyob hauv cov neeg, uas tau muab daws tiav rau thaum kawg ntawm xyoo thib plaub caug peb.",
                "2": "Thiab nyob hauv xyoo thib plaub caug plaub cov neeg twb tsis muaj kev sib cav sib ceg; thiab nyob hauv xyoo thib plaub caug tsib los cov neeg kuj tsis muaj kev sib cav sib ceg ntau.",
                "3": "Thiab tau muaj tias nyob hauv xyoo thib plaub caug rau, muaj tseeb tiag, tau muaj kev sib cav sib ceg ntau thiab kev ntxeev siab ntau; thiab los ntawm tej ntawd tau muaj coob leej ncaim tawm ntawm thaj av Xalahelas, thiab tawm mus rau pem thaj av sab qaum teb mus txais thaj av ua lawv tug.",
                "4": "Thiab lawv tau mus deb heev kawg nkaus li, ua rau lawv thiaj mus txog cov dej loj heev thiab ntau tus dej ntws.",
                "5": "Muaj tseeb tiag, thiab lawv tau faib mus rau hauv txhua feem ntawm thaj av, mus rau txhua feem uas cov neeg tsis tau ua rau ciaj quav poj thiab tsis muaj ntoo, vim yog cov neeg coob heev uas tau nyob hauv thaj av ua ntej ntawd.",
                "6": "Thiab nim no thaj av kuj tsis ciaj quav poj luaj twg, tsuas yog tias tsis muaj ntoo xwb; tiam sis vim yog txoj kev puas tsuaj uas loj heev ntawm cov neeg uas tau nyob hauv thaj av ua ntej ntawd thiaj muab hu ua thaj av quav poj.",
                "7": "Thiab vim tsis muaj ntoo ntau nyob rau hauv thaj av, yog li ntawd cov neeg uas mus rau ped tau los ua cov neeg uas txawj siv hmoov zeb cib heev; yog li ntawd lawv xuas hmoov zeb cib los ua tej tsev uas lawv nyob.",
                "8": "Thiab tau muaj tias lawv tau huaj vam thiab ri mus, thiab tau tawm ntawm thaj av sab qab teb mus rau thaj av sab qaum teb, thiab ri mus ua rau lawv pib puv mus thoob plaws hauv lub ntiaj teb, txij ntawm tus dej hiav txwv sab qab teb mus rau tus dej hiav txwv sab qaum teb, txij ntawm tus dej hiav txwv sab hnub poob mus rau tus dej hiav txwv sab hnub tuaj.",
                "9": "Thiab cov neeg uas nyob hauv thaj av sab qaum teb lawv nyob hauv tej tsev pheeb suab ntaub, thiab hauv tej tsev hmoov zeb cib, thiab lawv cia txhua tsob ntoo uas nthaw kaus tuaj kom loj hlob, xwv kom tsis ntev lawv yuav muaj ntoo los ua lawv tej tsev, muaj tseeb tiag, ua lawv tej nroog, thiab lawv tej tuam tsev, thiab lawv tej tsev sab laj, thiab lawv tej chaw dawb huv, thiab ua txhua yam ntawm lawv tej tsev.",
                "10": "Thiab tau muaj tias vim muaj ntoo tsawg heev nyob hauv thaj av sab qaum teb, lawv thiaj tau xuas nkoj xa ntoo ntau mus.",
                "11": "Thiab xws li no lawv pab tau cov neeg uas nyob hauv thaj av sab qaum teb xwv kom lawv yuav ua tau ntau lub nroog, uas yog xuas ntoo thiab hmoov zeb cib ua.",
                "12": "Thiab tau muaj tias Amoos cov neeg coob leej, uas yog cov Neeg Lamas yug, kuj tau mus rau pem thaj av no thiab.",
                "13": "Thiab nim no coob leej ntawm cov neeg no tau sau ntau phau ceev xwm txheej txog tej keeb kwm ntawm cov neeg no, uas sau tau ntau yam thiab ntau phau.",
                "14": "Tiam sis saib seb, ib feem pua ntawm cov neeg no zaj keeb kwm, muaj tseeb tiag, zaj uas hais txog cov Neeg Lamas thiab cov Neeg Nifais, thiab lawv tej kev ua rog, thiab tej kev sib cav sib ceg, thiab tej kev ntxeev siab, thiab lawv tej kev qhuab qhia, thiab lawv tej kev qhia tej yuav muaj los yav tom ntej, thiab lawv tej kev siv lub nkoj thauj khoom thiab lawv tej kev ua nkoj, thiab lawv tej kev ua tuam tsev, thiab tej tsev sab laj thiab lawv tej chaw dawb huv, thiab lawv tej kev ncaj ncees, thiab lawv tej kev phem, thiab lawv tej kev tua neeg, thiab lawv tej kev ua tub sab, thiab lawv tej kev tua txeeb tej khoom, thiab txhua yam kev qias thiab kev sib daj sib dee, phau ntawv no twb ntim tsis tas.",
                "15": "Tiam sis saib seb, muaj ntau phau ntawv thiab ntau phau ceev xwm txheej txhua yam, thiab feem ntau cov Neeg Nifais yog cov khaws cov ceev xwm txheej ntawd.",
                "16": "Thiab cov Neeg Nifais yog cov uas muab cov ceev xwm txheej ntawd cev ntawm ib tiam neeg mus rau ib tiam, twb mus txog rau thaum lawv poob mus rau kev ua txhaum thiab raug muab tua, raug tua txeeb tej khoom, thiab raug plob tua, thiab raug raws khiav, thiab raug tua, thiab tawg khiav ri niab mus rau hauv lub ntiaj teb, thiab xyaw nrog cov Neeg Lamas txog rau thaum twb tsis hu lawv ua cov Neeg Nifais ntxiv lawm, vim lawv tau hloov los ua neeg phem, thiab neeg qus, thiab neeg tsiv heev, muaj tseeb tiag, lawv twb hloov ua zoo li cov Neeg Lamas.",
                "17": "Thiab nim no kuv rov qab hais kuv zaj dua; yog li ntawd, yam uas kuv tau hais twb dhau lawm tom qab uas tau muaj tej kev sib cav sib ceg loj, thiab tej kev sib thab, thiab tej kev ua rog, thiab tej kev ntxeev siab, nyob hauv Nifais cov neeg.",
                "18": "Xyoo thib plaub caug rau ntawm cov neeg txiav txim txoj kev kav tau xaus;",
                "19": "Thiab tau muaj tias tseem muaj kev sib cav sib ceg loj heev nyob hauv thaj av, muaj tseeb tiag, nyob hauv xyoo thib plaub caug xya, thiab nyob hauv xyoo thib plaub caug yim.",
                "20": "Txawm li ntawd los Hilamas tau zaum saum lub rooj txiav txim nrog kev txim lij thiab kev sib txig; muaj tseeb tiag, nws mob siab coj raws li tej kev cai, thiab tej kev txiav txim, thiab Vajtswv tej lus txib; thiab nws tau ua tej uas yog rau Vajtswv lub qhov muag pom tsis tu ncua; thiab nws taug tej kev uas nws txiv taug, ua rau nws vam meej nyob rau hauv thaj av.",
                "21": "Thiab tau muaj tias nws muaj ob tug tub. Nws muab lub npe Nifais rau tus hlob, thiab muab lub npe Lihais rau tus ntxawg. Thiab nkawd pib loj hlob rau tus Tswv.",
                "22": "Thiab tau muaj tias tej kev ua rog thiab tej kev sib cav sib ceg tau pib tsum, me ntsis, nyob hauv cov Neeg Nifais, nyob rau thaum yuav kawg ntawm xyoo thib plaub caug yim ntawm cov neeg txiav txim txoj kev kav Nifais cov neeg.",
                "23": "Thiab tau muaj tias nyob hauv xyoo thib plaub caug cuaj ntawm cov neeg txiav txim txoj kev kav, txhim tsa tau kev thaj yeeb tsis tu ncua nyob hauv thaj av, tag nrho thaj av tsuas yog tej kev tuav hauv ntsiag to uas tus tub sab Nkadi-atoos tau txhim tsa nyob hauv feem av uas neeg nyob coob zog, uas lub sij hawm ntawd cov nom tswv tseem tsis tau paub txog; yog li ntawd lawv thiaj tsis raug ua kom puas tsuaj tawm ntawm thaj av mus.",
                "24": "Thiab tau muaj tias nyob rau tib xyoos no tau muaj kev vam meej heev nyob hauv lub koom txoos, thiaj li muaj txhiab txhiab leej uas tau los koom rau lub koom txoos thiab tau ua kev cai raus dej rau kev hloov siab lees txim.",
                "25": "Thiab txoj kev vam meej ntawm lub koom txoos loj kawg nkaus, thiab cov koob hmoov nplua mias uas los rau cov neeg ntau kawg nkaus, ua rau cov pov thawj hlob thiab cov xib hwb lawv tus kheej twb xav tsis thoob li.",
                "26": "Thiab tau muaj tias tus Tswv txoj hauj lwm tau vam meej thiaj li muaj coob leej los ua kev cai raus dej thiab koom nrog Vajtswv lub koom txoos, muaj tseeb tiag, twb muaj kaum tawm txhiab leej.",
                "27": "Yog li ntawd peb pom tias tus Tswv yeej hlub tshua txhua tus uas yuav muaj lub siab tiag tiag, hu txog nws lub npe dawb huv.",
                "28": "Muaj tseeb tiag, yog li ntawd peb pom tias lub rooj ntug ceeb tsheej qhib rau txhua tus, yeej qhib rau cov uas yuav ntseeg Yexus Khetos lub npe, tus uas yog Vajtswv Leej Tub.",
                "29": "Muaj tseeb tiag, peb pom tias txhua tus uas xav tau, yuav tuav tau Vajtswv txoj lus, uas muaj sia zees nyob thiab muaj hwj chim, uas yuav muab tag nrho tus dab phem tej kev dag ntxias thiab tej ntxiab thiab tej kev npaj ua phem faib hlo ua ob sab, thiab coj tus uas ntseeg Khetos nyob hauv txoj kev ti thiab nqaim kom hla dhau tus kwj tob tob ntawm kev nyuaj siab uas kav ib txhis uas tau npaj los nqos cov neeg phem—",
                "30": "Thiab lawv tej ntsuj plig mus txog, muaj tseeb tiag, lawv tej ntsuj plig uas tsis txawj tuag, mus txog rau ntawm Vajtswv sab tes xis nyob hauv lub nceeg vaj ceeb tsheej, mus zaum nrog Anplaham, thiab Ixaj, thiab Yakhauj, thiab nrog tag nrho peb cov yawg koob dawb huv, tsis tawm mus ib zaug ntxiv li lawm.",
                "31": "Thiab nyob hauv xyoo no tau muaj kev zoo siab tsis tu ncua nyob hauv thaj av Xalahelas, thiab nyob hauv tag nrho tej thaj tsam ib puag ncig, twb nyob tag nrho hauv tej av uas cov Neeg Nifais nyob.",
                "32": "Thiab tau muaj tias muaj kev thaj yeeb thiab kev xyiv fab heev kawg nkaus nyob hauv lub caij uas tseem tshuav ntawm xyoo thib plaub caug cuaj; muaj tseeb tiag, thiab kuj muaj kev thaj yeeb tsis tu ncua thiab kev xyiv fab heev nyob hauv xyoo thib tsib caug ntawm cov neeg txiav txim txoj kev kav.",
                "33": "Thiab nyob hauv xyoo thib tsib caug ib ntawm cov neeg txiav txim txoj kev kav kuj muaj kev thaj yeeb thiab, tsuas yog txoj kev muab hlob uas tau pib nkag los rau hauv lub koom txoos—tsis yog los rau hauv Vajtswv lub koom txoos, tiam sis yog los rau hauv cov neeg lub siab uas hais tias lawv zwm rau Vajtswv lub koom txoos—",
                "34": "Thiab lawv muab hlob heev, ua rau lawv thiaj li pib tsim txom lawv cov kwv tij coob leej. Nim no qhov no yog ib qho kev phem loj heev, uas ua rau cov uas txo hwj chim zog raug kev tsim txom hnyav, thiab tiv kev txom nyem ntau.",
                "35": "Txawm li ntawd los lawv yoo mov thiab thov Vajtswv tsis tu tsis tseg, thiab lawv txoj kev txo hwj chim loj hlob muaj zog zuj zus tuaj, thiab lawv txoj kev ntseeg Khetos ruaj khov zuj zus tuaj, txog rau thaum lawv muaj kev xyiv fab thiab kev nplij siab puv nkaus, muaj tseeb tiag, twb txog rau thaum ua rau lawv lub siab hloov ua ntshiab thiab dawb huv, kev hloov ua dawb huv uas tau muaj vim yog lawv ywj lawv lub siab rau Vajtswv.",
                "36": "Thiab tau muaj tias xyoo thib tsib caug ob kuj tau xaus muaj kev thaj yeeb thiab, tsuas yog txoj kev muab hlob heev uas tau los rau hauv cov neeg lub siab; thiab muaj li ntawd los twb vim yog lawv txoj kev nplua nuj thiab lawv txoj kev vam meej heev nyob hauv thaj av; thiab qhov ntawd loj hlob rau hauv lawv ib hnub dhau ib hnub.",
                "37": "Thiab tau muaj tias nyob hauv xyoo thib tsib caug peb ntawm cov neeg txiav txim txoj kev kav, Hilamas tau tuag, thiab nws tus tub hlob Nifais pib pauv nws qhov chaw los kav. Thiab tau muaj tias nws los zaum saum lub rooj txiav txim yam ncaj ncees thiab sib txig; muaj tseeb tiag, nws tau ua raws li Vajtswv tej lus txib, thiab taug mus raws li nws txiv tej kev."
            },
            "4": {
                "1": "Thiab tau muaj tias nyob hauv xyoo thib tsib caug plaub tau muaj kev ntxeev siab ntau nyob hauv lub koom txoos, thiab kuj muaj ib txoj kev sib cav sib ceg nyob hauv cov neeg, ua rau lawv muaj nqaij ntuag ntshav nrog ntau heev.",
                "2": "Thiab feem neeg uas ntxeev siab tau raug tua thiab raug raws tawm ntawm thaj av, thiab lawv tau mus cuag cov Neeg Lamas tus vaj ntxwv.",
                "3": "Thiab tau muaj tias lawv rau siab mus txhaub cov Neeg Lamas kom tuaj ua rog tawm tsam cov Neeg Nifais; tiam sis saib seb, cov Neeg Lamas ntshai heev, lawv thiaj tsis kam mloog cov neeg ntxeev siab ntawd tej lus.",
                "4": "Tiam sis tau muaj tias nyob hauv xyoo thib tsib caug rau ntawm cov neeg txiav txim txoj kev kav, tau muaj cov neeg ntxeev siab uas tawm ntawm cov Neeg Nifais mus rau pem cov Neeg Lamas; thiab lawv nrog rau lwm cov neeg ntxeev siab txhaub tau kom cov Neeg Lamas npau taws rau cov Neeg Nifais; thiab tag nrho xyoo ntawd lawv tau npaj tuaj ua rog.",
                "5": "Thiab nyob hauv xyoo thib tsib caug xya lawv tau tuaj ua rog tawm tsam cov Neeg Nifais, thiab lawv pib txoj hauj lwm ntawm kev tuag; muaj tseeb tiag, nyob hauv xyoo thib tsib caug yim ntawm cov neeg txiav txim txoj kev kav lawv thiaj muaj peev xwm txeeb tau thaj av Xalahelas; muaj tseeb tiag, thiab tag nrho tej av, twb mus txog rau tej av uas nyob ze thaj av Huaj Vam.",
                "6": "Thiab cov Neeg Nifais thiab Maulaunaihas cov tub rog raug raws mus rau hauv thaj av Huaj Vam.",
                "7": "Thiab nyob hauv thaj av Huaj Vam lawv ua ruaj khov tawm tsam cov Neeg Lamas, txij ntawm tus dej hiav txwv sab hnub poob, mus rau tus dej hiav txwv sab hnub tuaj; txoj kab uas lawv tau ua kom ruaj khov thiab tso lawv cov tub rog nyob tiv thaiv lawv lub teb chaws sab qaum teb yog deb li ib hnub ke rau ib tug neeg Nifais taug kev mus.",
                "8": "Thiab xws li no cov Neeg Nifais uas ntxeev siab ntawd, nrog rau txoj kev pab ntawm cov Neeg Lamas cov tub rog uas coob heev, lawv thiaj txeeb tau tag nrho cov Neeg Nifais tej av uas yog nyob sab qab teb. Thiab txhua yam no tau ua nyob hauv xyoo thib tsib caug yim thiab tsib caug cuaj ntawm cov neeg txiav txim txoj kev kav.",
                "9": "Thiab tau muaj tias nyob hauv xyoo thib rau caum ntawm cov neeg txiav txim txoj kev kav, Maulaunaihas thiab nws cov tub rog txeeb tau ntau feem ntawm thaj av; muaj tseeb tiag, lawv rov txeeb tau ntau lub nroog uas tau poob rau hauv cov Neeg Lamas txhais tes.",
                "10": "Thiab tau muaj tias nyob hauv xyoo thib rau caum ib ntawm cov neeg txiav txim txoj kev kav lawv rov txeeb tau ib nrab ntawm tag nrho lawv tej av.",
                "11": "Nim no txoj kev poob loj ntawm cov Neeg Nifais no, thiab lawv cov neeg coob leej uas raug tua, ntshe twb tsis tshwm sim yog tias txhob muaj lawv tej kev phem thiab kev qias nyob hauv lawv; muaj tseeb tiag, tej kev phem thiab kev qias uas kuj yog muaj nyob hauv cov uas hais tias lawv zwm rau Vajtswv lub koom txoos.",
                "12": "Thiab twb vim yog lawv lub siab muab hlob, vim yog lawv tej kev nplua nuj heev, muaj tseeb tiag, twb vim yog lawv txoj kev quab yuam cov neeg pluag, tsis kam muab lawv tej zaub mov rau cov neeg tshaib plab, tsis kam muab lawv tej ris tsho rau cov neeg liab qab, thiab ntaus lawv cov kwv tij uas txo hwj chim plhu, ua saib tsis taus tej uas dawb ceev, xyeej lub txiaj ntsim qhia tau tej yuav muaj los yav tom ntej thiab lub txiaj ntsim txais tau kev tshwm sim, vim lawv tua neeg, tua txeeb tej khoom, dag, ua tub sab, deev luag poj luag txiv, sawv los sib cav sib ceg, thiab khiav mus nyob nrog cov Neeg Lamas hauv thaj av Nifais—",
                "13": "Thiab vim yog lawv txoj kev phem loj no, thiab lawv txoj kev khav theeb txog lawv tus kheej lub zog, Vajtswv thiaj tso lawv tseg rau lawv tus kheej lub zog; yog li ntawd lawv thiaj tsis vam meej, tiam sis raug txom nyem thiab raug ntaus, thiab raug raws khiav ua ntej cov Neeg Lamas, txog rau thaum lawv poob yuav luag tas lawv tej av.",
                "14": "Tiam sis saib seb, Maulaunaihas tau tshaj tawm ntau yam rau cov neeg vim yog lawv txoj kev ua phem, thiab Nifais thiab Lihais, uas yog Hilamas ob tug tub, tau qhuab qhia ntau yam rau cov neeg, muaj tseeb tiag, thiab tau qhia tej yuav muaj los yav tom ntej ntau yam rau lawv ntsig txog lawv tej kev ua phem, thiab tej uas yuav los rau lawv yog tias lawv tsis hloov siab lees txim rau lawv tej kev txhaum.",
                "15": "Thiab tau muaj tias lawv tau hloov siab lees txim, thiab npaum li uas lawv tau hloov siab lees txim lawv pib vam meej tuaj.",
                "16": "Thaum Maulaunaihas pom tias lawv tau hloov siab lees txim nws rov kam coj lawv ntawm ib qho chaw mus rau ib qho chaw, thiab ntawm ib lub nroog mus rau ib lub nroog, twb txog rau thaum lawv rov txeeb tau ib nrab ntawm lawv tej ntiag tug thiab ib nrab ntawm tag nrho lawv tej av.",
                "17": "Thiab xyoo thib rau caum ib ntawm cov neeg txiav txim txoj kev kav tau xaus li no.",
                "18": "Thiab tau muaj tias nyob hauv xyoo thib rau caum ob ntawm cov neeg txiav txim txoj kev kav, Maulaunaihas tsis muaj cuab kav txeeb tau tej av ntawm cov Neeg Lamas ntxiv.",
                "19": "Yog li ntawd lawv thiaj tso tseg lawv lub tswv yim yuav txeeb lawv tej av uas tseem tshuav, vim cov Neeg Lamas muaj coob heev uas tsis muaj hnub cov Neeg Nifais yuav muaj hwj chim tshaj lawv; yog li ntawd Maulaunaihas tau siv tag nrho nws cov tub rog tswj tuav tej feem uas nws txeeb tau lawm.",
                "20": "Thiab tau muaj tias, cov Neeg Nifais ntshai heev vim yog cov Neeg Lamas muaj coob heev, ntshai tsam lawv swb, thiab raug tsuj, thiab raug tua, thiab raug puas tsuaj.",
                "21": "Muaj tseeb tiag, lawv pib nco txog Amas tej kev qhia tej yuav muaj los yav tom ntej, thiab Mauxiyas tej lus; thiab lawv pom tias lawv yog ib co neeg tawv ncauj, thiab pom tias lawv tau muab Vajtswv tej lus txib suav tsis muaj nqis kiag li.",
                "22": "Thiab pom tias lawv tau muab Mauxiyas tej kev cai hloov thiab tsuj rau hauv qab xib taws, los sis tej uas tus Tswv tau txib nws kom muab rau cov neeg; thiab lawv pom tias lawv tej kev cai raug muab hloov ua tsis ncaj, thiab pom tias lawv tau rais mus ua ib co neeg phem, ua rau lawv phem ib yam li cov Neeg Lamas.",
                "23": "Thiab vim yog lawv txoj kev ua phem lub koom txoos tau pib tsawg zuj zus; thiab lawv pib tsis ntseeg lub txiaj ntsim qhia tau tej yuav muaj los yav tom ntej thiab lub txiaj ntsim txais tau kev tshwm sim; thiab Vajtswv tej kev txiav txim ntsia lawv lub ntsej muag nruj nrees.",
                "24": "Thiab lawv pom tias lawv tau hloov los ua neeg qaug zog, ib yam li lawv cov kwv tij, cov Neeg Lamas, thiab pom tias tus Tswv tus Ntsuj Plig twb tsis tsom kwm lawv ntxiv lawm; muaj tseeb tiag, nws tau ncaim ntawm lawv mus vim tus Tswv tus Ntsuj Plig tsis nyob hauv tej tuam tsev uas tsis dawb huv—",
                "25": "Yog li ntawd tus Tswv tau tsum tsis tsom kwm lawv los ntawm nws lub hwj chim tseem ceeb thiab loj tshaj txhua yam, vim lawv tau poob mus rau hauv ib qho uas tsis ntseeg thiab phem heev kawg nkaus; thiab lawv pom tias cov Neeg Lamas muaj coob tshaj lawv, thiab tsuas yog lawv muab siab npuab tus Tswv lawv tus Vajtswv, tsis li ntawd lawv yeej yuav piam sij khiav tsis dim.",
                "26": "Vim saib seb, lawv pom tias cov Neeg Lamas lub zog yeej loj ib yam li lawv lub zog, tsis hais ib tug tub rog rau ib tug tub rog. Thiab yog li ntawd lawv tau poob rau hauv txoj kev ua txhaum loj no; muaj tseeb tiag, yog li ntawd lawv tau hloov los ua neeg qaug zog, vim yog lawv txoj kev txhaum, nyob hauv lub sij hawm uas twb tsis muaj ntau xyoo."
            },
            "5": {
                "1": "Thiab tau muaj tias nyob rau tib xyoos no, saib seb, Nifais tau muab lub rooj txiav txim rau ib tug neeg uas npe hu ua Xixaulas.",
                "2": "Vim lawv tej kev cai thiab lawv lub tsoom fwv yog tsim los ntawm cov neeg lub suab, thiab lawv cov uas xaiv qhov phem coob tshaj lawv cov uas xaiv qhov zoo, yog li ntawd lawv tab tom siav rau txoj kev puas tsuaj, vim txoj kev cai raug muab hloov ua tsis ncaj.",
                "3": "Muaj tseeb tiag, thiab tsis tas li no xwb; lawv yog ib co neeg tawv ncauj, ua rau txoj kev cai thiab txoj kev txim lij tsis muaj peev xwm kav tau lawv, tsuas yog ua kom lawv puas tsuaj xwb.",
                "4": "Thiab tau muaj tias Nifais tau poob siab heev vim yog lawv txoj kev ua phem; thiab nws tso lub rooj txiav txim tseg, thiab nws cia li mus tshaj tawm Vajtswv txoj lus nyob hauv tag nrho nws lub neej uas tseem tshuav, thiab nws tus kwv Lihais thiab, tag nrho nws lub neej uas tseem tshuav;",
                "5": "Vim nkawd nco qab ntsoov tej lus uas nkawd txiv Hilamas hais rau nkawd. Thiab cov no yog cov lus uas nws tau hais:",
                "6": "Saib seb, kuv ob tug tub es, kuv thov kom neb yuav nco ntsoov ua raws li Vajtswv tej lus txib; thiab kuv xav kom neb qhia tej lus no rau cov neeg. Saib seb, kuv tau muab ob lub npe ntawm peb thawj cov yawg koob uas tau tawm tim thaj av Yeluxalees tuaj tis rau neb; thiab kuv tau ua li no xwv kom thaum neb nco txog neb ob lub npe neb yuav nco txog nkawd; thiab thaum neb nco txog nkawd neb yuav nco txog tej uas nkawd tau ua; thiab thaum neb nco txog tej uas nkawd tau ua neb yuav paub tias cov neeg tau hais tseg, thiab tau sau tseg tias, nkawd yeej ua zoo.",
                "7": "Yog li ntawd, kuv ob tug tub es, kuv xav kom neb ua tej uas zoo, xwv kom cov neeg yuav hais, thiab sau txog neb, ib yam li cov neeg tau hais thiab sau txog nkawd.",
                "8": "Thiab nim no kuv ob tug tub es, saib seb kuv muaj me ntsis ntxiv uas thov kom neb ua, qhov uas hais tias, tsis yog kom neb ua tej yam no xwv kom neb yuav tau khav, tiam sis kom neb ua tej yam no kom khaws tau tej uas muaj nqis cia rau neb tus kheej nyob saum ntuj ceeb tsheej, muaj tseeb tiag, tej uas yuav nyob mus ib txhis, thiab tej uas yuav tsis txawj ploj mus; muaj tseeb tiag, xwv kom neb yuav tau lub txiaj ntsim uas muaj nqis ntawm txoj sia nyob mus ib txhis, qhov uas peb xav tias Vajtswv twb muab rau peb cov yawg koob lawm.",
                "9": "Auj nco ntsoov, nco ntsoov, kuv ob tug tub, tej lus uas vaj ntxwv Npeyamis tau hais rau nws cov neeg; muaj tseeb tiag, nco ntsoov tias yeej tsis muaj dua lwm txoj kev los sis lwm yam uas yuav cawm tau neeg dim, tsuas yog los ntawm Yexus Khetos, tus uas yuav los, cov ntshav theej txhoj xwb; muaj tseeb tiag, nco ntsoov tias nws yuav los txhiv neeg ntiaj teb dim.",
                "10": "Thiab kuj nco ntsoov tej lus uas Amulej tau hais rau Xi-elas, nyob hauv lub nroog Amaunaihas; vim nws tau hais rau Xi-elas hais tias tus Tswv yeej yuav los txhiv nws cov neeg, tiam sis nws yuav tsis los txhiv lawv dim thaum lawv tseem muaj kev txhaum, tiam sis los txhiv lawv dim ntawm lawv tej kev txhaum.",
                "11": "Thiab Leej Txiv tau muab hwj chim rau nws los txhiv lawv dim ntawm lawv tej kev txhaum vim yog txoj kev hloov siab lees txim; yog li ntawd nws thiaj xa nws cov tim tswv los tshaj tawm tej moo zoo ntawm tej kev cai txog kev hloov siab lees txim, uas coj tau tib neeg los rau tus Txhiv Dim lub hwj chim, mus rau txoj kev cawm seej ntawm lawv tus ntsuj plig.",
                "12": "Thiab nim no, kuv ob tug tub es, nco ntsoov, nco ntsoov tias twb yog nyob rau saum lub pob zeb uas yog peb tus Txhiv Dim, tus uas yog Khetos, Vajtswv Leej Tub, uas neb yuav tsum cog neb lub hauv paus; xwv kom thaum tus dab phem yuav xa nws tej cua muaj zog, muaj tseeb tiag, nws tej xub nyob hauv tej khaub zig cua, muaj tseeb tiag, thaum tag nrho nws tej lawg thiab nws tej cua daj cua dub uas muaj zog yuav los raug neb, tej ntawd yuav tsis muaj hwj chim kov yeej neb kom cab tau neb mus rau hauv tus kwj tob tob ntawm kev nyuaj siab thiab kev txom nyem uas tsis muaj qhov kawg, vim yog lub pob zeb uas neb tau cog rau saud, uas yog lub hauv paus ruaj nrees, ib lub hauv paus uas yog neeg cog rau saud lawv yuav tsis vau.",
                "13": "Thiab tau muaj tias tej no yog tej lus uas Hilamas qhia rau nws ob tug tub; muaj tseeb tiag, nws tau qhia nkawd ntau yam uas tsis tau muab sau, thiab kuj ntau yam uas tau muab sau.",
                "14": "Thiab nkawd nco ntsoov nws tej lus; thiab yog li ntawd nkawd tau tawm mus, ua raws li Vajtswv tej lus txib, mus qhia Vajtswv txoj lus nyob hauv tag nrho Nifais cov neeg, pib ntawm lub nroog Huaj Vam;",
                "15": "Thiab ntawm qhov chaw ntawd mus rau lub nroog Nkis; thiab ntawm lub nroog Nkis mus rau lub nroog Mules;",
                "16": "Thiab twb yog ntawm ib lub nroog mus rau lwm lub, txog rau thaum nkawd tau tawm mus rau tag nrho hauv Nifais cov neeg uas nyob hauv thaj av sab qab teb; thiab ntawm qhov chaw ntawd mus rau hauv thaj av Xalahelas, nyob hauv cov Neeg Lamas.",
                "17": "Thiab tau muaj tias nkawd tau qhuab qhia nrog lub hwj chim loj heev, nkawd thiaj ua rau coob leej ntawm cov neeg ntxeev siab uas tau khiav ntawm cov Neeg Nifais mus poob ntsej muag, ua rau lawv tawm los thiab lees lawv tej kev txhaum thiab ua kev cai raus dej rau txoj kev hloov siab lees txim, thiab rov qab nrawm nroos mus rau cov Neeg Nifais mus kho tej uas lawv tau ua txhaum rau lawv.",
                "18": "Thiab tau muaj tias Nifais thiab Lihais tau qhuab qhia rau cov Neeg Lamas nrog hwj chim thiab txoj cai loj heev, vim Vajtswv tau muab hwj chim thiab txoj cai rau nkawd xwv kom nkawd yuav txawj hais, thiab kuj tau muab rau nkawd tej uas nkawd yuav tsum hais—",
                "19": "Yog li ntawd nkawd tau hais ua rau cov Neeg Lamas xav tsis thoob li, yaum tau lawv los ntseeg, thiaj li muaj cov Neeg Lamas yim txhiab leej nyob hauv thaj av Xalahelas thiab ib puag ncig ntawd tau ua kev cai raus dej rau txoj kev hloov siab lees txim, thiab los paub txog txoj kev phem ntawm lawv cov yawg koob tej kab lis kev cai.",
                "20": "Thiab tau muaj tias Nifais thiab Lihais tau mus ntxiv ntawm qhov chaw ntawd mus rau tom thaj av Nifais.",
                "21": "Thiab tau muaj tias nkawd raug cov Neeg Lamas ib pab tub rog muab txhom thiab tso rau hauv lub tsev kaw; muaj tseeb tiag, twb yog tib lub lub tsev kaw uas Leehais cov tub qhe tau muab Amoos thiab nws cov kwv tij tso rau haud.",
                "22": "Thiab tom qab nkawd raug muab tso rau hauv lub tsev kaw tau ntau hnub tsis tau zaub mov noj, saib seb, lawv tau mus rau hauv lub tsev kaw mus coj nkawd los xwv kom lawv yuav muab nkawd tua.",
                "23": "Thiab tau muaj tias zoo li hluav taws khaub zig Nifais thiab Lihais, lawv thiaj tsis kam xuas lawv tes ntsiab nthos nkawd vim ntshai tsam lawv kub hnyiab. Txawm li ntawd los, Nifais thiab Lihais twb tsis kub hnyiab; thiab nkawd zoo li sawv ntsug nyob hauv nruab nrab cub tawg thiab twb tsis kub hnyiab.",
                "24": "Thiab thaum nkawd pom tias ib tug ncej nplaim hluav taws khaub zig nkawd, thiab pom tias tus nplaim hluav taws twb tsis kub nkawd, nkawd lub siab thiaj muaj zog tuaj.",
                "25": "Vim nkawd pom tias cov Neeg Lamas tsis kam xuas lawv tes ntsiab nthos nkawd; thiab lawv tsis kam los ze nkawd, tiam sis sawv zoo li lawv hais tsis tau lus xav tsis thoob.",
                "26": "Thiab tau muaj tias Nifais thiab Lihais txav zog mus thiab pib hais rau lawv, hais tias: Tsis txhob ntshai, vim saib seb, twb yog Vajtswv uas tau ua yam uas zoo kawg nkaus no rau nej pom, uas tau ua rau nej pom tias nej tsis muaj peev xwm xuas nej tes ntsiab nthos wb kom muab wb tua.",
                "27": "Thiab saib seb, thaum nkawd hais tej lus no tas, av qeeg heev kawg nkaus, thiab tej phab ntsa ntawm lub tsev kaw co qeg txoog zoo li twb yuav vau rau hauv av; tiam sis saib seb, tej phab ntsa ntawd twb tsis vau. Thiab saib seb, lawv cov uas nyob hauv lub tsev kaw yog cov Neeg Lamas thiab cov Neeg Nifais uas tau ntxeev siab.",
                "28": "Thiab tau muaj tias muaj ib tauv huab tsaus tsaus los roos lawv, thiab txoj kev ntshai uas phem heev los raug lawv.",
                "29": "Thiab tau muaj tias muaj ib lub suab zoo li nrov saum tauv huab tsaus tsaus sab saud tuaj, hais tias: Nej cia li hloov siab lees txim, nej cia li hloov siab lees txim, thiab tsis txhob nrhiav kev ua kom kuv ob tug tub qhe uas kuv tau xa tuaj qhia tej moo zoo rau nej puas tsuaj ntxiv lawm.",
                "30": "Thiab tau muaj tias thaum lawv hnov lub suab no, thiab pom tias lub suab twb tsis yog ib lub suab xob quaj, thiab pom tias lub suab twb tsis yog ib lub suab uas nrov nrov, tiam sis saib seb, yog ib lub suab uas meej mos muag kawg nkaus li, zoo li yog ib lub suab ntxhi, thiab lub suab no chob txog ntua nruab siab—",
                "31": "Thiab txawm tias lub suab mos muag los, saib seb av qeeg heev kawg nkaus li, thiab tej phab ntsa ntawm lub tsev kaw rov tshee hnyo, zoo li twb yuav vau rau hauv av; thiab saib seb tauv huab tsaus tsaus, uas roos lawv, twb tsis yaj—",
                "32": "Thiab saib seb lub suab rov qab hais dua, hais tias: Nej cia li hloov siab lees txim, nej cia li hloov siab lees txim, vim twb yuav txog lub sij hawm rau lub nceeg vaj ceeb tsheej; thiab tsis txhob nrhiav kev ua kom kuv ob tug tub qhe puas tsuaj ntxiv lawm. Thiab tau muaj tias rov qab muaj av qeeg dua, thiab tej ntsa loog tshee hnyo.",
                "33": "Thiab lub suab rov qab hais dua zaum peb, thiab hais rau lawv tej lus zoo kawg nkaus uas neeg tsis muaj peev xwm hais tau; thiab tej ntsa loog rov tshee hnyo dua, thiab av qeeg zoo li cov av yuav tawg ua ob sab.",
                "34": "Thiab tau muaj tias cov Neeg Lamas tsis muaj peev xwm khiav vim yog tauv huab tsaus tsaus uas roos lawv; muaj tseeb tiag, thiab lawv kuj tsis muaj cuab kav txav vim yog txoj kev ntshai uas tau los raug lawv.",
                "35": "Nim no muaj ib tug nyob hauv lawv uas yog ib tug Neeg Nifais, tus uas ua ntej ntawd twb zwm rau Vajtswv lub koom txoos tiam sis tau ntxeev siab khiav tawm ntawm lawv mus.",
                "36": "Thiab tau muaj tias nws tig ib puag ncig, thiab saib seb, nws ntsia dhau ntawm tauv huab tsaus tsaus mus pom Nifais thiab Lihais ob lub ntsej muag; thiab saib seb, nkawd ob lub ntsej muag ci ntsa iab, uas twb zoo li tus tim tswv lub ntsej muag. Thiab nws pom tias nkawd tsa nkawd qhov muag ntsia rau saum ntuj ceeb tsheej; thiab zoo li nkawd tab tom tham nrog los sis tsa nkawd lub suab rau ib tug twg uas nkawd pom.",
                "37": "Thiab tau muaj tias tus txiv neej no tau tshaj tawm rau cov neeg coob coob, xwv kom lawv yuav tig los thiab ntsia. Thiab saib seb, Vajtswv muab hwj chim rau lawv kom lawv tig los thiab ntsia; thiab lawv pom Nifais thiab Lihais lub ntsej muag.",
                "38": "Thiab lawv hais rau tus txiv neej tias: Saib seb, tag nrho tej yam no txhais li cas, thiab ob tug neeg no nrog leej twg tham?",
                "39": "Nim no tus txiv neej ntawd npe hu ua Aminadas. Thiab Aminadas hais rau lawv tias: Nkawd nrog Vajtswv cov tim tswv tham.",
                "40": "Thiab tau muaj tias cov Neeg Lamas hais rau nws tias: Peb yuav ua li cas, es thiaj tshem tau tauv huab tsaus tsaus uas roos peb no?",
                "41": "Thiab Aminadas hais rau lawv tias: Nej yuav tsum hloov siab lees txim, thiab thov rau lub suab, kom txog thaum nej yuav muaj kev ntseeg Khetos, tus uas Amas, thiab Amulej, thiab Xi-elas tau qhia rau nej; thiab thaum nej yuav ua li no, Vajtswv yuav tshem tauv huab tsaus tsaus uas roos nej.",
                "42": "Thiab tau muaj tias lawv sawv daws pib thov rau lub suab ntawm tus uas tau ua rau lub ntiaj teb co qeg txoog; muaj tseeb tiag, lawv thov txog rau thaum Vajtswv ua rau tauv huab tsaus tsaus yaj mus.",
                "43": "Thiab tau muaj tias thaum lawv ntsia ntawm lawv ib puag ncig, thiab pom tias Vajtswv tau ua rau tauv huab tsaus tsaus uas roos lawv yaj mus lawm, saib seb, lawv pom tias ib tug ncej nplaim hluav taws khaub zig lawv, muaj tseeb tiag lawv txhua tus neeg.",
                "44": "Thiab Nifais thiab Lihais nyob hauv nruab nrab ntawm cov Neeg Lamas; muaj tseeb tiag, khaub zig lawv ib puag ncig; muaj tseeb tiag, zoo li lawv nyob hauv nruab nrab ntawm ib lub cub tawg, tiam sis tsis kub lawv, thiab twb tsis kub tej phab ntsa ntawm lub tsev kaw; thiab lawv muaj txoj kev xyiv fab uas piav tsis tau thiab muaj yeeb koob puv npo.",
                "45": "Thiab saib seb, Vajtswv tus Ntsuj Plig Dawb Huv tau nqis saum ntuj ceeb tsheej los, thiab tau nkag rau hauv lawv lub siab, thiab zoo li muaj hluav taws puv nkaus nyob hauv lawv, thiab lawv muaj peev xwm hais tawm tej lus uas xav tsis thoob.",
                "46": "Thiab tau muaj tias muaj ib lub suab los rau lawv, muaj tseeb tiag, ib lub suab uas zoo kawg li, zoo li ib lub suab ntxhi, hais tias:",
                "47": "Kev kaj siab lug, nej cia li muaj kev kaj siab lug, vim yog nej txoj kev ntseeg tus uas kuv Hlub Heev, tus uas yeej nyob txij puag thaum ntuj tsim teb raug los.",
                "48": "Thiab nim no, thaum lawv hnov qhov no lawv tsa lawv qhov muag ntsia rau qhov uas lub suab ntawd nrov tuaj; thiab saib seb, lawv pom rooj ntug qhib; thiab cov tim tswv nqis saum ntuj ceeb tsheej los thiab txhawb pab lawv.",
                "49": "Thiab muaj kwv yees li peb puas leej uas pom thiab hnov tej yam no; thiab cov tim tswv hais kom lawv tawm mus thiab kom txhob xav tsis thoob, thiab kom lawv tsis txhob ua xyem xyav.",
                "50": "Thiab tau muaj tias lawv tau tawm mus, thiab qhuab qhia cov neeg, thiab tshaj tawm tag nrho tej yam uas lawv tau hnov thiab tau pom thoob plaws rau txhua thaj tsam nyob ib ncig, lawv thiaj yaum tau feem coob ntawm cov Neeg Lamas los ntseeg, vim yog tej pov thawj loj uas lawv tau txais.",
                "51": "Thiab tag nrho cov uas lawv yaum tau los ntseeg tau tso lawv tej cuab yeej ua rog tseg, thiab lawv tej kev ntxub, thiab lawv cov yawg koob txoj kab lis kev cai.",
                "52": "Thiab tau muaj tias lawv muab tej av uas yog lawv li rau cov Neeg Nifais."
            },
            "6": {
                "1": "Thiab tau muaj tias thaum xyoo rau caum ob ntawm cov neeg txiav txim txoj kev kav tau xaus, txhua yam no tau tshwm sim thiab feem coob ntawm cov Neeg Lamas tau hloov los ua ib co neeg ncaj ncees, ua rau lawv txoj kev ncaj ncees ntau tshaj cov Neeg Nifais, vim yog lawv txoj kev ruaj nrees thiab lawv txoj kev nyob khov kho ntawm lawv txoj kev ntseeg.",
                "2": "Vim saib seb, muaj cov Neeg Nifais coob leej tau hloov los ua siab tawv thiab tsis kam hloov siab lees txim thiab phem heev kawg li, lawv thiaj xyeej Vajtswv txoj lus thiab tag nrho tej kev qhuab qhia thiab txoj kev qhia tej yuav muaj los yav tom ntej uas tau los rau hauv lawv.",
                "3": "Txawm li ntawd los, cov neeg ntawm lub koom txoos muaj kev xyiv fab heev vim yog cov Neeg Lamas txoj kev hloov siab los ntseeg, muaj tseeb tiag, vim yog Vajtswv lub koom txoos, uas tau txhim tsa nyob hauv lawv. Thiab lawv ib leeg ua phooj ywg rau ib leeg, thiab ib leeg zoo siab rau ib leeg, thiab muaj kev xyiv fab heev.",
                "4": "Thiab tau muaj tias cov Neeg Lamas coob leej tau los rau nram thaj av Xalahelas, thiab tshaj tawm rau cov Neeg Nifais txog lawv txoj kev hloov siab los ntseeg, thiab ntuas lawv kom lawv ntseeg thiab hloov siab lees txim.",
                "5": "Muaj tseeb tiag, thiab muaj coob leej tau qhuab qhia nrog hwj chim thiab txoj cai loj heev, ua rau lawv coob leej txo hwj chim kom kawg siab kawg ntsws, los ua cov neeg txo hwj chim uas coj raws li Vajtswv thiab tus Me Nyuam Yaj.",
                "6": "Thiab tau muaj tias cov Neeg Lamas coob leej tau mus rau pem thaj av sab qaum teb; thiab Nifais thiab Lihais los kuj mus rau pem thaj av sab qaum teb, mus qhuab qhia rau cov neeg. Thiab xyoo rau caum peb tau xaus li no.",
                "7": "Thiab saib seb, tau muaj kev thaj yeeb nyob tag nrho hauv thaj av, cov Neeg Nifais thiaj mus tau rau hauv feem av twg uas lawv xav mus, tsis hais nyob hauv cov Neeg Nifais los sis cov Neeg Lamas.",
                "8": "Thiab tau muaj tias cov Neeg Lamas los kuj mus tau rau qhov twg uas lawv xav mus, tsis hais nyob hauv cov Neeg Lamas los sis nyob hauv cov Neeg Nifais; thiab yog li ntawd lawv muaj kev mus los ywj siab ntawm ib leeg mus rau ib leeg, mus yuav khoom los sis muag khoom, thiab ua kom muaj nyiaj nplua nuj, raws li lawv siab xav.",
                "9": "Thiab tau muaj tias lawv los ua neeg nplua nuj heev, cov Neeg Lamas thiab cov Neeg Nifais; thiab lawv muaj kub, thiab nyiaj dawb nplua mias, thiab tag nrho txhua yam hlau muaj nuj nqis, nyob hauv thaj av sab qab teb thiab thaj av sab qaum teb.",
                "10": "Nim no thaj av sab qab teb yog muab hu ua Lihais, thiab thaj av sab qaum teb yog muab hu ua Mules, uas yog muab hu raws li Xedekiyas tus tub; vim tus Tswv tau coj Mules tuaj rau hauv thaj av sab qaum teb, thiab Lihais tuaj rau hauv thaj av sab qab teb.",
                "11": "Thiab saib seb, muaj tag nrho txhua yam kub nyob hauv ob thaj av no, thiab muaj nyiaj dawb, thiab muaj tej quav hlau muaj nqis txhua yam; thiab kuj muaj tej neeg uas txawj ua hlau, ua txhua yam quav hlau thiab ua tau cov hlau zoo; thiab yog li ntawd lawv tau los ua neeg nplua nuj.",
                "12": "Lawv cog noob qoob noob loos nplua mias, nyob rau sab qaum teb thiab nyob rau sab qab teb; thiab lawv vam meej heev kawg nkaus, nyob rau sab qaum teb thiab nyob rau sab qab teb. Thiab lawv huaj vam thiab muaj zog heev zuj zus tuaj nyob rau hauv thaj av. Thiab lawv yug ntau pab yaj thiab ntau pab tsiaj, muaj tseeb tiag, ntau tus tsiaj uas rog.",
                "13": "Saib seb lawv cov poj niam khwv thiab kiv xov, thiab ua tau txhua yam ntaub npuag thiab ntaub txhua yam, los hnav npog lawv tej kev liab qab. Thiab yog li ntawd xyoo rau caum plaub tau dhau mus nrog kev thaj yeeb.",
                "14": "Thiab nyob hauv xyoo rau caum tsib lawv kuj muaj kev xyiv fab thiab kev thaj yeeb, muaj tseeb tiag, muaj kev qhuab qhia ntau thiab ntau yam kev qhia tej yuav muaj los yav tom ntej txog tej uas yuav muaj los. Thiab xyoo rau caum tsib tau dhau mus li no.",
                "15": "Thiab tau muaj tias nyob hauv xyoo rau caum rau ntawm cov neeg txiav txim txoj kev kav, saib seb, Xixaulas raug tua los ntawm ib txhais tes uas tsis muaj neeg paub thaum nws zaum saum lub rooj txiav txim. Thiab tau muaj tias nyob hauv tib xyoos ntawd, nws tus tub, uas yog cov neeg tsa los pauv nws qhov chaw, kuj raug tua thiab. Thiab xyoo rau caum rau tau xaus li no.",
                "16": "Thiab nyob rau thaum pib ntawm xyoo rau caum xya cov neeg pib rov ua phem heev kawg nkaus.",
                "17": "Vim saib seb, tus Tswv tau foom koob hmoov rau lawv ntev heev nrog tej kev nplua nuj ntawm lub ntiaj teb es lawv twb tsis tau raug txhaub kom npau taws, kom mus ua rog, los sis kom muaj nqaij ntuag ntshav nrog; yog li ntawd lawv pib muab lawv lub siab tso rau lawv tej kev nplua nuj; muaj tseeb tiag, lawv pib nrhiav kev ua kom muaj nyiaj nplua nuj kom lawv yuav tau khav tias lawv ib leeg zoo tshaj ib leeg; yog li ntawd lawv pib tua neeg ntsiag to, thiab ua tub sab thiab tua txeeb tej khoom, xwv kom lawv yuav muaj nyiaj nplua nuj.",
                "18": "Thiab nim no saib seb, cov uas tua neeg thiab tua txeeb tej khoom ntawd twb yog ib pab uas Kisawkhumas thiab Nkadi-atoos tau tsim. Thiab nim no tau muaj tias muaj coob leej, twb nyob hauv cov Neeg Nifais, uas yog Nkadi-atoos pab. Tiam sis saib seb, lawv muaj coob dua nyob hauv feem uas phem zog ntawm cov Neeg Lamas. Thiab lawv hu ua Nkadi-atoos cov neeg tub sab thiab cov neeg tua neeg.",
                "19": "Thiab lawv twb yog cov tua tus thawj txiav txim Xixaulas, thiab nws tus tub, thaum tseem zaum saum lub rooj txiav txim; thiab saib seb, twb nrhiav tsis tau lawv.",
                "20": "Thiab nim no tau muaj tias thaum cov Neeg Lamas pom tias muaj cov tub sab nyob hauv lawv, lawv tu siab heev; thiab lawv siv txhua lub tswv yim ntawm lawv lub hwj chim los ua kom cov tub sab puas tsuaj tawm ntawm lub ntiaj teb mus.",
                "21": "Tiam sis saib seb, Dab Ntxwg Nyoog tau txhaub feem coob ntawm cov Neeg Nifais lub siab, ua rau lawv mus koom nrog tej pab tub sab ntawd, thiab ua lawv tej kev khi lus thiab lawv tej kev lav lus, hais tias lawv ib leeg yuav tsom kwm thiab saib xyuas ib leeg nyob hauv txhua xwm txheej nyuaj uas lawv yuav raug tso rau, xwv kom lawv yuav tsis raug txim rau lawv tej kev tua neeg, thiab lawv tej kev tua txeeb tej khoom, thiab lawv tej kev ua tub nyiag.",
                "22": "Thiab tau muaj tias lawv yeej muaj lawv tej cim, muaj tseeb tiag, lawv tej cim ntsiag to, thiab lawv tej lus ntsiag to; thiab ua li no kom lawv thiaj paub qhov txawv ntawm ib tug kwv tij uas tau ua kev khi lus, xwv kom txhua yam kev phem uas nws tus kwv tij yuav ua kom nws tsis txhob foob nws tus kwv tij, thiab cov uas tau zwm rau nws pab, cov uas tau ua kev khi lus no.",
                "23": "Thiab li no kom lawv yuav tua neeg, thiab tua txeeb tej khoom, thiab ua tub sab, thiab sib daj sib deev thiab tag nrho txhua yam kev phem, tsis raws li tej kev cai ntawm lawv lub teb chaws thiab tej kev cai ntawm lawv tus Vajtswv.",
                "24": "Thiab txhua tus ntawm cov uas tau zwm rau lawv pab qhia rau neeg ntiaj teb txog lawv tej kev phem thiab lawv tej kev qias, yuav raug coj los hais plaub, tsis yog raws li tej kev cai ntawm lawv lub teb chaws, tiam sis raws li tej kev cai ntawm lawv txoj kev phem, uas yog Nkadi-atoos thiab Kisawkhumas tau txhim tsa.",
                "25": "Nim no saib seb, twb yog tej kev lav lus thiab kev khi lus ntsiag to no uas Amas tau hais rau nws tus tub tias kom tsis txhob cia tawm mus rau neeg ntiaj teb, tsam tej ntawd yog tej uas coj tau cov neeg poob mus rau kev puas tsuaj.",
                "26": "Nim no saib seb, tej kev lav lus thiab kev khi lus ntsiag to ntawd twb tsis yog los rau Nkadi-atoos los ntawm tej ceev xwm txheej uas tau muab rau Hilamas; tiam sis saib seb, tau muab tej ntawd rau hauv Nkadi-atoos lub siab los ntawm tib tug uas tau ntxias peb thawj nkawm niam txiv kom noj cov txiv ntoo uas txwv tsis pub noj—",
                "27": "Muaj tseeb tiag, tib tug ntawd uas ntaus tswv yim nrog Kayees tias, yog nws tua nws tus kwv Anpees neeg ntiaj teb yuav tsis paub txog. Thiab nws tau ntaus tswv yim nrog Kayees thiab cov uas coj raws li nws txij lub sij hawm ntawd los.",
                "28": "Thiab twb yog tib tug ntawd uas tau muab tswv yim tso rau hauv cov neeg lub siab kom ua ib tug pej thuam siab txaus xwv kom lawv yuav nce mus txog rau saum ntuj ceeb tsheej. Thiab twb yog tib tug ntawd uas tau ntxias cov neeg uas tau tuaj ntawm tus pej thuam tuaj rau thaj av no; tus uas nthuav tawm tej hauj lwm ntawm kev tsaus ntuj thiab kev qias mus thoob plaws rau hauv thaj av, txog rau thaum nws cab tau cov neeg mus rau ib txoj kev puas tsuaj tag nrho, thiab nqis mus rau ib lub ntuj txiag teb tsaus uas kav ib txhis.",
                "29": "Muaj tseeb tiag, twb yog tib tug ntawd uas tau muab tswv yim tso rau hauv Nkadi-atoos lub siab kom kav tsij ua txoj hauj lwm ntawm kev tsaus ntuj, thiab kev tua neeg ntsiag to; thiab nws tau ua rau tej ntawd tawm los txij puag thaum neeg chiv keeb los txog rau lub sij hawm no.",
                "30": "Thiab saib seb, twb yog tus uas yog tus tswv ntawm tag nrho tej kev txhaum. Thiab saib seb, nws tseem ua nws txoj hauj lwm ntawm kev tsaus ntuj thiab kev tua neeg ntsiag to, thiab muab lawv tej tswv yim, thiab lawv tej kev lav lus, thiab lawv tej kev khi lus, thiab lawv tej tom txwv ntawm kev phem heev, cev ntawm ib tiam neeg mus rau ib tiam raws li nws muaj peev xwm tuav tau noob neej lub siab.",
                "31": "Thiab nim no saib seb, nws tuav tau cov Neeg Nifais lub siab ruaj heev; muaj tseeb tiag, ua rau lawv hloov los ua ib co neeg phem heev kawg nkaus li; muaj tseeb tiag, feem coob ntawm lawv tau tig mus deb ntawm kev ncaj ncees, thiab tau muab Vajtswv tej lus txib tsuj rau hauv lawv qab xib taws, thiab tau tig mus rau lawv tus kheej tej kev, thiab xuas lawv tej kub thiab lawv tej nyiaj dawb los nchuav ua mlom rau lawv tus kheej.",
                "32": "Thiab tau muaj tias txhua yam kev ua phem no tau los rau lawv nyob hauv ib ntus uas twb tsis muaj ntau xyoo, ib feem ntau ntawd thiaj tau los rau lawv nyob hauv xyoo rau caum xya ntawm cov neeg txiav txim txoj kev kav Nifais cov neeg.",
                "33": "Thiab nyob hauv xyoo rau caum yim los lawv tej kev ua phem loj tuaj thiab, ua rau cov neeg ncaj ncees muaj kev tu siab thiab kev nyiav loj.",
                "34": "Thiab yog li ntawd peb pom tias cov Neeg Nifais pib tso txoj kev ntseeg tseg zuj zus, thiab ua kev phem thiab kev qias ntau zog, tiam sis cov Neeg Lamas pib paub ntau txog lawv tus Vajtswv; muaj tseeb tiag, lawv pib ua raws li nws tej kev cai thiab tej lus txib, thiab taug kev raws li kev tseeb thiab kev ncaj rau ntawm nws.",
                "35": "Thiab yog li ntawd peb pom tias tus Tswv tus Ntsuj Plig pib thim ntawm cov Neeg Nifais mus, vim yog txoj kev phem thiab txoj kev tawv ntawm lawv lub siab.",
                "36": "Thiab yog li ntawd peb pom tias tus Tswv pib pub nws tus Ntsuj Plig nplua mias rau cov Neeg Lamas, vim lawv txoj kev yooj yim thiab txaus siab los ntseeg nws tej lus.",
                "37": "Thiab tau muaj tias cov Neeg Lamas plob nrhiav Nkadi-atoos pab neeg tub sab; thiab lawv tshaj tawm Vajtswv txoj lus rau feem uas phem zog ntawm lawv, ua rau pab neeg tub sab no raug puas tsuaj huv tib si tawm ntawm cov Neeg Lamas mus.",
                "38": "Thiab tau muaj tias nyob rau lwm sab, cov Neeg Nifais txhawb lawv thiab pab lawv, uas yog pib nyob hauv feem uas phem zog ntawm lawv, txog rau thaum pab neeg tub sab ri mus thoob plaws rau cov Neeg Nifais thaj av, thiab ntxias tau feem coob ntawm cov neeg ncaj ncees txog rau thaum lawv los ntseeg tej uas Nkadi-atoos pab neeg tub sab ua thiab nrog lawv faib tej khoom uas lawv txeeb tau, thiab los koom nrog lawv nyob hauv lawv tej kev tua neeg ntsiag to thiab tej kev tuav hauv.",
                "39": "Thiab Nkadi-atoos pab neeg tub sab txeeb tau lub hauv paus coj tuav ntawm lub tsoom fwv li no, ua rau cov neeg pluag thiab cov neeg siab mos siab muag, thiab cov neeg txo hwj chim uas coj raws li Vajtswv raug lawv muab tsuj rau hauv qab xib taws thiab muab ntaus thiab ua saib tsis taus thiab tsis quav ntsej txog.",
                "40": "Thiab yog li ntawd peb pom tias lawv nyob hauv kev phem, thiab tab tom siav rau ib txoj kev puas tsuaj uas kav ib txhis.",
                "41": "Thiab tau muaj tias xyoo rau caum yim ntawm cov neeg txiav txim txoj kev kav Nifais cov neeg tau xaus li no."
            },
            "7": {
                "intro": "Txoj Kev Qhia tej Yuav Muaj Los Yav Tom Ntej ntawm Nifais, Hilamas tus Tub—Vajtswv hawv rau cov Neeg Nifais tias nws yuav los xyuas lawv nrog nws txoj kev npau taws, yuav ua kom lawv puas tsuaj huv tib si tsuas yog lawv yuav hloov siab lees txim rau lawv txoj kev phem xwb. Vajtswv rau txim rau Nifais cov neeg nrog tej kab mob phem; lawv hloov siab lees txim thiab tig mus cuag nws. Xamuyees, ib tug Neeg Lamas, qhia tej yuav muaj los yav tom ntej rau cov Neeg Nifais.",
                "1": "Saib seb, nim no tau muaj tias nyob hauv xyoo rau caum cuaj ntawm cov neeg txiav txim txoj kev kav cov Neeg Nifais, Nifais, uas yog Hilamas tus tub, tau rov qab pem thaj av sab qaum teb los rau hauv thaj av Xalahelas.",
                "2": "Vim nws tau mus nyob nrog cov neeg uas nyob hauv thaj av sab qaum teb, thiab tau tshaj tawm Vajtswv txoj lus rau lawv, thiab tau qhia tej yuav muaj los yav tom ntej ntau yam rau lawv;",
                "3": "Thiab lawv tau xyeej tag nrho nws tej lus, nws thiaj nyob tsis taus nrog lawv, es thiaj tau rov qab los rau hauv thaj av uas yug nws.",
                "4": "Thiab nws pom cov neeg ua phem ua qias heev, thiab pom cov tub sab Nkadi-atoos ntawd los zaum saum tej lub rooj txiav txim—txeeb tau lub hwj chim thiab txoj cai ntawm thaj av; muab Vajtswv tej lus txib tso tseg, thiab tsis ua ncaj ib nyuag qhov rau nws li; tsis muaj kev txim lij rau noob neej;",
                "5": "Rau txim rau cov neeg ncaj ncees vim yog lawv txoj kev ncaj ncees; cia rau cov neeg muaj txim thiab cov neeg phem mus dawb vim yog lawv cov nyiaj; thiab ib qho ntxiv yog cia lawv los ua cov thawj nyob hauv lub tsoom fwv, los kav thiab ua raws li lawv siab nyiam, xwv kom lawv yuav muaj nyiaj nplua nuj thiab ua kom neeg ntiaj teb qhuas, thiab, ib qho ntxiv, xwv kom yuav yooj yim rau lawv deev luag poj luag txiv, thiab ua tub sab, thiab tua neeg, thiab ua tau raws li lawv siab xav—",
                "6": "Nim no txoj kev ua phem loj no tau los raug cov Neeg Nifais, nyob hauv ib ntus uas twb tsis muaj ntau xyoo; thiab thaum Nifais pom qhov no, ua rau nws tu siab puv npo nyob hauv nws hauv siab; thiab nws tau quaj qw nrov vim nws tus ntsuj plig mob kawg nkaus hais tias:",
                "7": "Auj, kheev lam kuv yug los nyob rau lub caij thaum kuv tus yawg koob Nifais nyuam qhuav tawm tim thaj av Yeluxalees tuaj, xwv kom kuv yuav tau nrog nws xyiv fab nyob hauv thaj av uas cog lus cia; nyob rau lub sij hawm ntawd yooj yim qhia nws cov neeg, lawv ua raws nraim li Vajtswv tej lus txib ruaj nrees, thiab ua qeeb thaum raug coj mus ua phem; thiab lawv maj nrawm nroos los mloog tus Tswv tej lus—",
                "8": "Muaj tseeb tiag, yog tias kuv yug los nyob rau lub sij hawm ntawd, ces ntshe kuv tus ntsuj plig twb muaj kev xyiv fab los ntawm kuv cov kwv tij txoj kev ncaj ncees.",
                "9": "Tiam sis saib seb, Vajtswv tso kuv los nyob rau lub caij no, thiab los kom kuv lub siab yuav muaj kev tu siab puv npo vim yog txoj kev phem no ntawm kuv cov kwv tij.",
                "10": "Thiab saib seb, nim no tau muaj tias twb yog nyob rau saum ib tug pej thuam, uas yog nyob hauv Nifais lub vaj, uas yog nyob ib sab ntawm txoj kev loj uas mus rau tom lub khw loj, uas yog nyob hauv lub nroog Xalahelas; yog li ntawd, Nifais tau txhos caug saum tus pej thuam uas yog nyob hauv nws lub vaj, tus pej thuam uas kuj yog nyob ze lub rooj vag uas txoj kev loj hla mus los.",
                "11": "Thiab tau muaj tias muaj ib co neeg hla los mus thiab pom thaum Nifais tab tom thov Vajtswv kawg siab kawg ntsws nyob saum tus pej thuam; thiab lawv khiav mus qhia rau cov neeg txog qhov uas lawv tau pom, thiab cov neeg tuaj ua ke coob coob xwv kom lawv yuav paub lub ntsiab ntawm qhov uas muaj kev quaj ntsuag heev rau txoj kev phem ntawm cov neeg.",
                "12": "Thiab nim no, thaum Nifais sawv los nws pom cov neeg coob coob uas tau sib sau tuaj ua ke.",
                "13": "Thiab tau muaj tias nws qhib nws lub qhov ncauj thiab hais rau lawv tias: Saib seb, yog vim li cas nej thiaj sib sau tuaj ua ke? Puas yog kom kuv qhia nej tej kev ua phem rau nej?",
                "14": "Muaj tseeb tiag, vim yog kuv tau tuaj nyob rau saum kuv tus pej thuam xwv kom kuv yuav thov kuv tus Vajtswv kawg siab kawg ntsws, vim yog txoj kev tu siab heev ntawm kuv lub siab, uas twb vim yog nej tej kev ua phem!",
                "15": "Thiab vim yog kuv txoj kev nyiav thiab txoj kev quaj ntsuag nej thiaj sib sau tuaj ua ke, thiab xav tsis thoob; muaj tseeb tiag, thiab nej yeej tsim nyog xav tsis thoob; muaj tseeb tiag, nej tsim nyog xav tsis thoob vim yog nej qhib kev rau tus dab phem kom tuav tau nej lub siab ruaj heev.",
                "16": "Muaj tseeb tiag, ua li cas nej thiaj qhib kev rau txoj kev ntxias ntawm tus uas tab tom nrhiav kev muab nej tus ntsuj plig pov rau hauv txoj kev nyuaj siab uas kav ib txhis thiab kev txom nyem uas tsis muaj qhov kawg?",
                "17": "Auj nej cia li hloov siab lees txim, nej cia li hloov siab lees txim! Vim li cas nej thiaj yuav tuag? Nej cia li tig hlo, nej cia li tig hlo mus rau tus Tswv nej tus Vajtswv. Vim li cas nws thiaj tau tso nej tseg?",
                "18": "Twb yog vim nej tau ua nej lub siab tawv; muaj tseeb tiag, nej tsis kam mloog tus tswv yug yaj zoo lub suab; muaj tseeb tiag, nej tau thab nws ua rau nws npau taws rau nej.",
                "19": "Thiab saib seb, tsuas yog nej yuav hloov siab lees txim xwb, tsis li ces nws yuav tsis sau nej los ua ke, tiam sis, yuav ua kom nej tawg khiav ri niab tawm mus xwv kom nej yuav hloov los ua nqaij rau cov dev thiab cov tsiaj qus noj.",
                "20": "Auj, ua li cas nej thiaj ho hnov qab nej tus Vajtswv nyob hauv tib hnub kiag uas nws tau tso nej dim?",
                "21": "Tiam sis saib seb, twb yog ua kom muaj nyiaj nplua nuj, kom tib neeg qhuas, muaj tseeb tiag, thiab xwv kom nej yuav tau kub thiab nyiaj dawb. Thiab nej tau muab nej lub siab tso rau tej kev nplua nuj thiab tej yam tsis muaj nuj nqis ntawm lub ntiaj teb no, vim yog tej ntawd nej thiaj tua neeg, thiab tua txeeb tej khoom, thiab ua tub sab, thiab ua tim khawv tsis tseeb tawm tsam nej tus neeg zej zog, thiab ua txhua yam kev phem.",
                "22": "Thiab vim qhov no kev txom nyem yuav los rau nej tsuas yog nej yuav hloov siab lees txim xwb. Yog tias nej tsis kam hloov siab lees txim, saib seb, lub nroog loj no, thiab cov nroog loj uas nyob ib puag ncig, uas yog nyob hauv thaj av uas yog peb li, yuav raug tshem mus xwv kom nej yuav tsis muaj tug nyob hauv thaj av; vim saib seb, tus Tswv yuav tsis pub zog rau nej, ib yam li uas nws tau ua tas los lawm, kom tawm tsam nej cov yeeb ncuab.",
                "23": "Vim saib seb, tus Tswv tau hais li no: Kuv yuav tsis ua kuv lub zog rau cov neeg phem pom, rau ib tug ntau dua li lwm tus, tsuas yog rau cov uas hloov siab lees txim rau lawv tej kev txhaum, thiab mloog kuv tej lus. Nim no yog li ntawd, kuv cov kwv tij, kuv xav kom nej pom tias yuav zoo rau cov Neeg Lamas dua li rau nej tsuas yog nej yuav hloov siab lees txim xwb.",
                "24": "Vim saib seb, lawv tseem ncaj ncees dua nej, vim lawv tsis tau ua txhaum rau txoj kev txawj ntse loj uas nej tau txais ntawd; yog li ntawd tus Tswv yuav muaj kev hlub tshua rau lawv; muaj tseeb tiag, nws yuav ua kom lawv hnub nyoog ntev tuaj thiab ua kom lawv cov tub ki huaj vam, uas twb yog thaum nej yuav raug puas tsuaj huv tib si, tsuas yog nej yuav hloov siab lees txim xwb.",
                "25": "Muaj tseeb tiag, kev txom nyem yuav los rau nej vim yog txoj kev qias loj ntawd uas tau los rau hauv nej; thiab nej tau muab nej tus kheej sau ua ke nrog tej ntawd, muaj tseeb tiag, rau pab neeg ua hauj lwm ntsiag to uas Nkadi-atoos tau txhim tsa!",
                "26": "Muaj tseeb tiag, kev txom nyem yuav los rau nej vim yog txoj kev muab hlob ntawd uas nej tau cia los nkag rau hauv nej lub siab, uas tau tsa nej mus siab tshaj li qhov uas zoo vim yog nej tej kev nplua nuj heev!",
                "27": "Muaj tseeb tiag, kev txom nyem yuav los rau nej vim yog nej txoj kev phem thiab tej kev qias!",
                "28": "Thiab tsuas yog nej hloov siab lees txim xwb tsis li ntawd nej yuav piam sij; muaj tseeb tiag, nej thaj av los twb yuav raug muab tshem ntawm nej mus, thiab nej yuav raug puas tsuaj tawm ntawm lub ntiaj teb mus.",
                "29": "Saib seb nim no, kuv tsis yog hais los ntawm kuv tus kheej tias yuav muaj tej no, vim twb tsis yog los ntawm kuv tus kheej uas kuv paub tej yam no; tiam sis saib seb, kuv paub tias tej no yeej tseeb vim tus Tswv uas yog Vajtswv tau qhia rau kuv paub, yog li ntawd kuv ua tim khawv tias yuav muaj li ntawd."
            },
            "8": {
                "1": "Thiab nim no tau muaj tias thaum Nifais tau hais cov lus no tas lawm, saib seb, muaj cov neeg uas yog cov neeg txiav txim, cov uas kuj zwm rau Nkadi-atoos pab neeg ntsiag to, thiab lawv npau taws, thiab lawv qw nrov nrov tawm tsam nws, hais rau cov neeg hais tias: Vim li cas nej thiaj tsis txhom tus neeg no thiab coj nws tawm los, xwv kom nws yuav raug txim raws li txoj kev txhaum uas nws tau ua?",
                "2": "Vim li cas nej thiaj ntsia tus neeg no, thiab mloog nws hais lus cem tawm tsam cov neeg no thiab tawm tsam peb txoj kev cai?",
                "3": "Vim saib seb, Nifais tau hais rau lawv txog txoj kev tsis ncaj ntawm lawv txoj kev cai; muaj tseeb tiag, Nifais tau hais ntau yam uas muab sau tsis tau cia; thiab nws twb tsis hais ib yam dab tsi uas tsis raws li Vajtswv tej lus txib.",
                "4": "Thiab cov neeg txiav txim ntawd npau taws rau nws vim nws tau hais tseeb rau lawv txog tej uas lawv ua ntsiag to ntawm kev tsaus ntuj; txawm li ntawd los, lawv twb tsis kam xuas tes ntsiab nthos nws, vim lawv ntshai nyob tsam cov neeg yuav qw nrov nrov tawm tsam lawv.",
                "5": "Yog li ntawd lawv qw rau cov neeg, hais tias: Vim li cas nej thiaj cia tus txiv neej no hais lus cem tawm tsam peb? Vim saib seb nws rau txim rau tag nrho cov neeg no, uas twb yog rau txoj kev puas tsuaj; muaj tseeb tiag, thiab hais tias peb tej nroog loj no yuav raug tshem ntawm peb mus, xwv kom peb yuav tsis muaj tug nyob rau hauv lawv.",
                "6": "Thiab nim no peb paub hais tias qhov no yeej muaj tsis tau, vim saib seb, peb muaj hwj chim, thiab peb tej nroog loj heev, yog li ntawd peb cov yeeb ncuab yeej tsis muaj hwj chim kov yeej peb.",
                "7": "Thiab tau muaj tias lawv txhaub cov neeg kom npau taws tawm tsam Nifais zoo li no, thiab tsa kev sib cav sib ceg nyob hauv lawv; vim muaj ib co uas qw hais tias: Cia tus txiv neej no nws nyob nws, vim nws yog ib tug neeg zoo, thiab tej uas nws hais yeej yuav muaj los tsuas yog peb hloov siab lees txim xwb;",
                "8": "Muaj tseeb tiag, saib seb, tag nrho tej kev txiav txim, tej uas nws ua tim khawv rau peb, yuav los raug peb; vim peb paub tias nws ua tim khawv tseeb rau peb ntsig txog peb tej kev ua phem. Thiab saib seb tej ntawd muaj ntau, thiab nws yeej paub zoo txog tag nrho tej uas yuav raug peb ib yam li nws paub txog peb tej kev ua phem;",
                "9": "Muaj tseeb tiag, thiab saib seb, yog tias nws tsis yog ib tug yaj saub ces nws twb tsis muaj peev xwm ua tim khawv ntsig txog tej yam no.",
                "10": "Thiab tau muaj tias cov neeg uas nrhiav kev ua kom Nifais puas tsuaj, vim yog lawv txoj kev ntshai, raug yuam lawv thiaj tsis xuas tes ntsiab nthos nws; yog li ntawd nws pib rov hais lus dua rau lawv, vim nws pom tias ib txhia pom zoo rau nws, npaum li uas lawv cov uas tseem tshuav thiaj ntshai.",
                "11": "Yog li ntawd nws raug txhib kom hais ntxiv rau lawv hais tias: Saib seb, kuv cov kwv tij, puas yog nej tsis tau nyeem hais tias Vajtswv twb muab hwj chim rau ib tug txiv neej, uas twb yog Mauxes, kom nplawm cov dej ntawm tus Dej Hiav Txwv Liab, thiab cov dej ntawd tau faib hlo rau ob sab, cov neeg Ixayees, uas yog peb cov poj koob yawm txwv, thiaj hla dhau los saum av qhuav, thiab cov dej nphau los npog cov neeg Iyiv cov tub rog thiab muab lawv nqos?",
                "12": "Thiab nim no saib seb, yog hais tias Vajtswv twb muab hwj chim li ntawd rau tus txiv neej no, es vim li cas nej tseem sib cav nyob hauv nej tus kheej, thiab hais tias Vajtswv twb tsis muab hwj chim rau kuv xwv kom kuv thiaj yuav paub txog tej kev txiav txim uas yuav los rau nej tsuas yog nej yuav hloov siab lees txim xwb?",
                "13": "Tiam sis, saib seb, tsis yog nej xyeej kuv tej lus xwb, tiam sis nej kuj xyeej tag nrho tej lus uas peb cov yawg koob tau hais, thiab tej lus uas tus txiv neej no tau hais, uas yog Mauxes, tus uas Vajtswv tau muab hwj chim loj heev rau, muaj tseeb tiag, tej lus uas nws tau hais txog tus Mexiyas txoj kev los.",
                "14": "Muaj tseeb tiag, puas yog nws tsis tau ua tim khawv tias Vajtswv Leej Tub yuav los? Thiab ib yam li nws muab tus nab tooj tsa kom siab nyob rau hauv roob moj sab qhua, tus uas yuav los kuj yuav raug muab tsa kom siab tib yam li ntawd.",
                "15": "Thiab tag nrho cov uas yuav ntsia tus nab ntawd yuav muaj sia nyob, twb ib yam li ntawd tag nrho cov uas yuav ntsia Vajtswv Leej Tub nrog txoj kev ntseeg, muaj siab xav ua zoo, kuj yuav muaj sia nyob tib yam, uas twb yog mus rau txoj sia uas nyob mus ib txhis.",
                "16": "Thiab nim no saib seb, tsis yog Mauxes ua tim khawv txog tej yam no xwb, tiam sis tag nrho cov yaj saub dawb huv thiab, txij li nws lub caij los mus rau Anplaham lub caij.",
                "17": "Muaj tseeb tiag, thiab saib seb, Anplaham pom txog nws txoj kev los, thiab muaj kev kaj siab puv nkaus thiab zoo siab.",
                "18": "Muaj tseeb tiag, thiab saib seb kuv hais rau nej tias, tsis yog Anplaham thiaj paub tej yam no xwb, tiam sis muaj coob leej ua ntej Anplaham uas Vajtswv hu los ntawm Vajtswv tus txheej txheem; muaj tseeb tiag, uas twb yog raws li nws Leej Tub tus txheej txheem; thiab ua li no xwv kom yuav ua rau cov neeg paub, ntau txhiab xyoo ua ntej nws txoj kev los, hais tias kev txhiv dim yuav los rau lawv.",
                "19": "Thiab nim no kuv xav kom nej paub tias, txij puag thaum Anplaham lub caij los tau muaj ntau tus yaj saub ua tim khawv txog tej yam no; muaj tseeb tiag, saib seb, tus yaj saub Xenos tau ua tim khawv yam tsis ntshai kiag; vim qhov ntawd nws thiaj tau raug tua.",
                "20": "Thiab saib seb, Xenoj; thiab Eexiyas, thiab Yaxayas, thiab Yelemis los kuj ua tim khawv, (Yelemis twb yog tus yaj saub uas ua tim khawv txog Yeluxalees txoj kev puas tsuaj) thiab nim no peb twb paub tias Yeluxalees tau puas tsuaj raws li Yelemis tej lus. Auj yog li ntawd, vim li cas Vajtswv Leej Tub thiaj yuav tsis los, raws li Yelemis txoj kev qhia tej yuav muaj los yav tom ntej?",
                "21": "Thiab nim no nej puas yuav cam tias Yeluxalees twb puas tsuaj lawm? Nej puas yuav hais tias Xedekiyas cov tub twb tsis raug tua, tag nrho tsuas yog tshuav Mules xwb? Muaj tseeb tiag, puas yog nej twb tsis pom tias Xedekiyas cov tub ki twb nyob nrog peb, thiab lawv raug ntiab tawm ntawm thaj av Yeluxalees? Tiam sis saib seb, tsis tas li no xwb—",
                "22": "Peb tus yawg koob Lihais raug ntiab tawm ntawm Yeluxalees vim nws ua tim khawv txog tej yam no. Nifais los kuj ua tim khawv txog tej yam no, thiab yuav luag tag nrho peb cov yawg koob, uas twb yog los txog rau lub sij hawm no; muaj tseeb tiag, lawv ua tim khawv txog Khetos txoj kev los, thiab tau tos ntsoov, thiab zoo siab txog lub caij uas nws yuav los.",
                "23": "Thiab saib seb, nws yog Vajtswv, thiab nws nyob nrog lawv, thiab nws tau ua nws tus kheej tshwm sim los rau lawv, ces nws txhiv lawv dim; thiab lawv muab yeeb koob rau nws, vim yog tej uas tseem yuav los.",
                "24": "Thiab nim no, vim nej twb paub tej no thiab tsis muaj peev xwm xyeej tej no tsuas yog nej yuav dag xwb, yog li ntawd hais txog qhov no nej ua txhaum, vim nej tau xyeej tag nrho tej no, txawm hais tias nej twb tau txais ntau yam pov thawj; muaj tseeb tiag, nej twb tau txais tag nrho txhua yam, tsis hais tej uas nyob saum ntuj ceeb tsheej, thiab tag nrho tej uas nyob hauv lub ntiaj teb, los ua tim khawv tias tej no muaj tseeb.",
                "25": "Tiam sis saib seb, nej tau xyeej qhov tseeb, thiab ntxeev siab tawm tsam nej tus Vajtswv dawb huv; thiab nyob rau lub sij hawm no, nej twb tsis kam khaws tej yam uas muaj nqis cia rau nej tus kheej saum ntuj ceeb tsheej, qhov chaw uas tsis muaj dab tsi ua tau kom ua lwj ua liam, thiab qhov chaw uas tsis muaj dab tsi uas tsis dawb huv yuav los, tiam sis nej tab tom tum txoj kev npau taws rau nej tus kheej rau hnub uas txiav txim.",
                "26": "Muaj tseeb tiag, twb yog lub sij hawm no uas nej tab tom siav rau txoj kev puas tsuaj uas kav ib txhis, vim yog nej tej kev tua neeg thiab nej tej kev deev nkauj nraug thiab tej kev phem; muaj tseeb tiag, thiab tsuas yog nej hloov siab lees txim xwb tsis li ces tej ntawd yuav los rau nej sai sai.",
                "27": "Muaj tseeb tiag, saib seb nim no tej ntawd twb nyob ntawm nej lub qhov rooj; muaj tseeb tiag, nej cia li mus lawm tom lub rooj txiav txim, thiab tshawb nrhiav; thiab saib seb, nej tus thawj txiav txim twb raug tua, thiab nws pw tsau nws cov ntshav; thiab nws tus kwv, tus uas nrhiav kev los zaum saum lub rooj txiav txim, yog tus uas muab nws tua.",
                "28": "Thiab saib seb, nkawd ob leeg puav leej zwm rau nej pab neeg ntsiag to, pab uas tus tsim yog Nkadi-atoos thiab tus niag phem uas nrhiav kev ua rau tib neeg tej ntsuj plig puas tsuaj."
            },
            "9": {
                "1": "Saib seb, nim no tau muaj tias thaum Nifais tau hais tej lus no tas lawm, ib co neeg uas nyob hauv lawv tau khiav mus rau tom lub rooj txiav txim; muaj tseeb tiag, twb muaj tsib tug uas tau mus, thiab thaum lawv mus lawv hais rau lawv tus kheej hais tias:",
                "2": "Saib seb, nim no peb yuav paub ntawm qhov tseeb saib tus neeg no puas yog ib tug yaj saub thiab Vajtswv puas tau txib nws los qhia rau peb txog tej uas yuav muaj los yav tom ntej uas neeg xav tsis thoob. Saib seb, peb tsis ntseeg tias nws tau ua li ntawd; muaj tseeb tiag, peb tsis ntseeg tias nws yog ib tug yaj saub; txawm li ntawd los, yog tias qhov uas nws tau hais txog tus thawj txiav txim no muaj tseeb, es nws tuag lawm, ces peb yuav ntseeg tias tej lus ntxiv uas nws tau hais yeej muaj tseeb.",
                "3": "Thiab tau muaj tias lawv khiav tas lawv lub zog, thiab los rau hauv lub rooj txiav txim; thiab saib seb, tus thawj txiav txim tau vau rau hauv av, thiab pw tsau nws cov ntshav.",
                "4": "Thiab nim no saib seb, thaum lawv pom qhov no lawv xav tsis thoob heev kawg li, npaum li uas lawv cia li vau rau hauv av; vim lawv twb tsis ntseeg tej lus uas Nifais tau hais txog tus thawj txiav txim.",
                "5": "Tiam sis nim no, thaum lawv pom lawm lawv thiaj ntseeg, thiab txoj kev ntshai tau los rau lawv nyob tsam tag nrho tej kev txiav txim uas Nifais tau hais yuav los raug cov neeg; yog li ntawd lawv thiaj tshee hnyo, thiab tau vau rau hauv av.",
                "6": "Nim no, kiag thaum uas tus thawj txiav txim raug tua—thiab nws tus kwv hnav tsoos tsho kom txhob muaj neeg paub mus muab nws nkaug, thiab nws tus kwv tau khiav lawm, thiab cov tub qhe tau khiav mus qhia rau cov neeg, tsa suab qw txog tub sab tua neeg nyob hauv lawv;",
                "7": "Thiab saib seb cov neeg sib sau lawv tus kheej tuaj ua ke rau ntawm qhov chaw ntawm lub rooj txiav txim—thiab saib seb, ua rau lawv xav tsis thoob thaum lawv pom tsib tug neeg uas tau vau rau hauv av ntawd.",
                "8": "Thiab nim no saib seb, cov neeg twb tsis paub dab tsi ntsig txog cov neeg coob coob uas tau sib sau tuaj ua ke rau tom Nifais lub vaj; yog li ntawd lawv hais nyob hauv lawv tias: Cov neeg no yog cov uas tua tus txiav txim, thiab Vajtswv tau ntaus lawv xwv kom lawv tsis muaj peev xwm khiav ntawm peb mus.",
                "9": "Thiab tau muaj tias cov neeg muab lawv txhom, thiab muab lawv khi thiab muab lawv tso rau hauv lub tsev kaw. Thiab xa ib zaj lus tshaj tawm mus rau qhov txhia chaw hais tias tus thawj txiav txim raug tua lawm, thiab hais tias twb txhom tau cov uas tua nws thiab twb muab lawv tso rau hauv lub tsev kaw.",
                "10": "Thiab tau muaj tias hnub tom qab cov neeg sib sau lawv tus kheej tuaj ua ke tuaj quaj ntsuag thiab yoo mov, nyob rau tom lub ntees ntawm tus thawj txiav txim uas muaj hwj chim, tus uas raug tua lawm.",
                "11": "Thiab yog li ntawd cov neeg txiav txim uas tuaj rau tom Nifais lub vaj, thiab hnov nws tej lus, los kuj sib sau tuaj ua ke rau tom lub ntees tib yam.",
                "12": "Thiab tau muaj tias lawv nug cov neeg, hais tias: Tsib tug uas tau xa tuaj nug txog tus thawj txiav txim saib nws puas tuag los tsis tuag dua twg lawm? Thiab lawv teb thiab hais tias: Hais txog tsib tug uas nej hais tias nej tau xa tuaj, peb tsis paub; tiam sis muaj tsib tug uas yog cov tua, cov uas peb tau muab tso rau hauv lub tsev kaw.",
                "13": "Thiab tau muaj tias cov neeg txiav txim hais kom coj lawv los; thiab cov neeg coj lawv los, thiab saib seb lawv twb yog tsib tug uas tau xa tuaj; thiab saib seb cov neeg txiav txim nug lawv kom paub ntsig txog qhov xwm txheej no, thiab lawv qhia rau cov neeg txiav txim tag nrho tej uas lawv tau ua, hais tias:",
                "14": "Peb khiav thiab los rau qhov chaw ntawm lub rooj txiav txim, thiab thaum peb pom txhua yam raws nraim li Nifais tau ua tim khawv, peb xav tsis thoob heev ua rau peb cia li vau rau hauv av; thiab thaum peb tsim ntawm peb txoj kev xav tsis thoob los, saib seb lawv tau muab peb tso rau hauv lub tsev kaw.",
                "15": "Nim no, hais txog qhov uas tus txiv neej no raug tua, peb twb tsis paub xyov leej twg yog tus tua; thiab peb tsuas paub li no xwb, peb tau khiav thiab tuaj raws li nej hais, thiab pom tias nws tuag lawm, raws li Nifais tej lus.",
                "16": "Thiab nim no tau muaj tias cov neeg txiav txim muab qhov xwm coj los piav rau cov neeg, thiab qw tawm tsam Nifais, hais tias: Saib seb, peb paub tias tus Nifais no yeej tau sib yeem nrog lwm tus kom tuaj tua tus thawj txiav txim, thiab tom qab ntawd nws mam li tshaj rau peb, xwv kom nws yuav hloov peb lub siab rau nws txoj kev ntseeg, xwv kom nws yuav tsa tau nws tus kheej los ua ib tug neeg muaj hwj chim, uas yog Vajtswv xaiv los, thiab yog ib tug yaj saub.",
                "17": "Thiab nim no saib seb, peb yuav soj ntsuam tus neeg no, thiab nws yuav lees nws txoj kev txhaum thiab qhia rau peb seb leej twg yog tus tua tus thawj txiav txim no tiag tiag.",
                "18": "Thiab tau muaj tias cov neeg muab tsib tug ntawd tso nyob rau hnub uas sam sab. Txawm li ntawd los, lawv cem cov neeg txiav txim rau tej lus uas lawv tau hais tawm tsam Nifais, thiab sib cav nrog cov neeg txiav txim ib tug dhau ib tug, lawv thiaj ua rau cov neeg txiav txim tsis paub hais.",
                "19": "Txawm li ntawd los, cov neeg txiav txim tau hais kom muab Nifais txhom thiab khi thiab coj los rau ntawm cov neeg coob coob, thiab lawv pib nug nws ntau yam lus nug xwv kom lawv yuav ua rau nws yuam kev, xwv kom lawv yuav ntxo tau nws rau txoj kev tuag—",
                "20": "Hais rau nws tias: Koj yeej tuav tswv yim nrog lwm tus; leej twg yog tus uas tua tus thawj txiav txim no? Nim no cia li qhia peb, thiab cia li lees koj txoj kev txhaum; thiab lawv hais rau Nifais tias, Saib seb ntawm no yog nyiaj txiag; thiab peb kuj yuav pub koj txoj sia rau koj yog koj yuav qhia peb, thiab lees tej lus sib yeem uas koj tau cog nrog nws.",
                "21": "Tiam sis Nifais hais rau lawv tias: Auj nej cov niag neeg ruam es, nej cov uas tsis tau ua kev cai txiav hauv nej lub siab, nej cov uas dig muag, thiab nej cov neeg tawv ncauj, nej puas paub tus Tswv nej tus Vajtswv yuav cia nej ua neej txhaum li no ntev npaum li cas ntxiv?",
                "22": "Auj tsim nyog rau nej pib qw thiab quaj ntsuag, vim yog txoj kev puas tsuaj loj twb tos ntsoov nej lub sij hawm no, tsuas yog nej yuav hloov siab lees txim xwb.",
                "23": "Saib seb nej hais tias kuv tau sib yeem nrog ib tug neeg kom nws tua Xixaulas, uas yog peb tus thawj txiav txim. Tiam sis saib seb, kuv hais rau nej tias, nej hais li no twb vim yog kuv ua tim khawv rau nej xwv kom nej yuav paub ntsig txog qhov no; muaj tseeb tiag, twb yog kev ua pov thawj rau nej, hais tias kuv twb paub txog txoj kev phem thiab kev qias uas nyob hauv nej.",
                "24": "Thiab vim kuv tau ua li no, nej hais tias kuv tau sib yeem nrog ib tug neeg kom nws yuav ua tej yam no; muaj tseeb tiag, vim yog kuv ua lub cim no rau nej pom nej thiaj npau taws rau kuv, thiab nrhiav kev ua kom kuv txoj sia puas tsuaj.",
                "25": "Thiab nim no saib seb, kuv yuav qhia dua ib lub cim rau nej, thiab saib seb nej puas yuav nrhiav kev ua kom kuv puas tsuaj vim ua li no.",
                "26": "Saib seb kuv hais rau nej tias: Cia li mus rau tom Xi-atoos, tus uas yog Xixaulas tus kwv, thiab hais rau nws tias—",
                "27": "Nifais, tus uas ua txuj tias yog tus yaj saub, tus uas tau qhia tej yuav muaj los yav tom ntej ntau yam phem heev txog cov neeg no, puas tau sib yeem nrog koj, ntawm qhov uas koj tau tua Xixaulas, tus uas yog koj tus tij laug?",
                "28": "Thiab saib seb, nws yuav hais rau nej tias, Tsis tau.",
                "29": "Thiab nej yuav hais rau nws tias: Koj puas tau tua koj tus tij laug?",
                "30": "Thiab nws yuav sawv ntshai heev, thiab tsis paub yuav hais dab tsi. Thiab saib seb, nws yuav tsis lees rau nej; thiab nws yuav ua zoo li nws xav tsis thoob li; txawm li ntawd los, nws yuav hais rau nej tias nws tsis muaj txim.",
                "31": "Tiam sis saib seb, nej cia li txheeb xyuas nws, thiab nej yuav pom ntshav lo ntawm nws lub tw tsho.",
                "32": "Thiab thaum nej pom li no, nej yuav hais tias: Cov ntshav no los qhov twg los? Peb yeej paub lawm, puas yog, hais tias cov ntshav no yog koj tus tij laug cov ntshav?",
                "33": "Thiab tom qab ntawd nws yuav tshee hnyo, thiab ntsej muag yuav daj tag, twb zoo li kev tuag tau los rau nws.",
                "34": "Thiab tom qab ntawd nej yuav hais tias: Vim txoj kev ntshai no thiab txoj kev ntsej muag daj tag no uas tau los rau koj lub ntsej muag, saib seb, peb paub tias yeej yog koj muaj txim.",
                "35": "Thiab tom qab ntawd txoj kev ntshai uas loj dua yuav los rau nws; thiab tom qab ntawd nws yuav lees rau nej, thiab yuav tsis xyeej ntxiv lawm tias nws yog tus tua neeg.",
                "36": "Thiab tom qab ntawd nws yuav hais rau nej tias, kuv, Nifais, twb tsis paub dab tsi txog qhov xwm txheej no tsuas yog Vajtswv lub hwj chim muab rau kuv xwb. Thiab thaum ntawd nej yuav paub tias kuv yog ib tug neeg siab ncaj, thiab paub tias yog Vajtswv xa kuv los rau nej.",
                "37": "Thiab tau muaj tias lawv mus thiab ua, raws li Nifais tau hais rau lawv. Thiab saib seb, tej lus uas nws tau hais yeej muaj tseeb; vim Xi-atoos xyeej raws nraim li tau hais; thiab nws kuj lees raws nraim li tau hais.",
                "38": "Thiab cov neeg txiav txim coj tau nws los txheeb xyuas pom tias nws tus kheej twb yog tus uas tua ntag, thiaj li tau muab tsib tug ntawd tso, thiab Nifais los kuj tib yam.",
                "39": "Thiab muaj ib txhia ntawm cov Neeg Nifais ntseeg Nifais tej lus; thiab muaj ib txhia, kuj ntseeg vim yog tsib tug ntawd cov lus tim khawv, vim lawv hloov siab los ntseeg thaum lawv nyob hauv lub tsev kaw.",
                "40": "Thiab nim no muaj ib txhia nyob hauv cov neeg, uas hais tias Nifais yog ib tug yaj saub.",
                "41": "Thiab muaj lwm cov uas hais tias: Saib seb, nws yog ib tug vaj tswv, tsuas yog tias nws yog ib tug vaj tswv xwb tsis li ntawd nws yuav tsis muaj peev xwm paub txhua yam. Vim saib seb, nws tau qhia tej kev xav ntawm peb lub siab rau peb, thiab kuj tau qhia rau peb tej yam; thiab nws twb tau ua rau peb paub tus neeg uas tua peb tus thawj txiav txim."
            },
            "10": {
                "1": "Thiab tau muaj tias muaj kev sib faib nyob hauv cov neeg, ua rau lawv sib faib rau ub rau no thiab lawv nyias mus nyias txoj kev, cia Nifais nyob ib leeg, thaum uas nws tseem sawv nyob hauv lawv nruab nrab.",
                "2": "Thiab tau muaj tias Nifais mus rau tom nws lub tsev, xav ntsoov txog tej uas tus Tswv tau ua rau nws paub.",
                "3": "Thiab tau muaj tias thaum nws tseem tab tom xav ntsoov li no—thiab nws poob siab heev vim yog txoj kev phem ntawm cov Neeg Nifais, tej uas lawv ua ntsiag to hauv kev tsaus ntuj, thiab lawv tej kev tua neeg, thiab lawv tej kev tua txeeb tej khoom, thiab txhua yam kev phem—thiab tau muaj tias thaum nws tseem tab tom xav ntsoov li no hauv nws lub siab, saib seb, muaj ib lub suab los hais rau nws tias:",
                "4": "Koj tau koob hmoov, Nifais, rau tej uas koj tau ua; vim kuv pom tias koj tau tshaj tawm txoj lus, uas kuv tau muab rau koj, rau cov neeg no, yam tsis nkees kiag li. Thiab koj tsis ntshai lawv, thiab koj tsis khuv xim koj txoj sia, tiam sis koj nrhiav ua raws li kuv lub siab nyiam, thiab ua raws li kuv tej lus txib.",
                "5": "Thiab nim no, vim koj tau ua li no yam tsis nkees kiag li, saib seb, kuv yuav foom koob hmoov rau koj mus ib txhis; thiab kuv yuav ua kom koj muaj hwj chim hais lus thiab muaj hwj chim ua taus, muaj kev ntseeg loj thiab muaj hwj chim ua hauj lwm; muaj tseeb tiag, kom ua tau txhua yam rau koj raws li koj tej lus, vim koj yuav tsis thov yam uas tsis raws li kuv lub siab nyiam.",
                "6": "Saib seb, koj yog Nifais, thiab kuv yog Vajtswv. Saib seb, kuv tshaj tawm rau koj nyob ntawm kuv cov tim tswv xub ntiag, hais tias koj yuav muaj hwj chim kav cov neeg no, thiab yuav foom kom lub ntiaj teb muaj kev tshaib nqhis, thiab muaj kab mob phem, thiab kev puas tsuaj, raws li txoj kev phem ntawm cov neeg no.",
                "7": "Saib seb, kuv muab hwj chim rau koj, kom yam uas koj yuav khi cia nyob hauv ntiaj teb yuav muab yam ntawd khi cia nyob saum ntuj ceeb tsheej; thiab yam uas koj yuav daws nyob hauv ntiaj teb yuav muab yam ntawd daws nyob saum ntuj ceeb tsheej; thiab yog li ntawd koj yuav muaj hwj chim nyob hauv cov neeg no.",
                "8": "Thiab yog li ntawd, yog koj hais rau lub tuam tsev no kom ntuag rhe ua ob sab, ces yuav muaj li ntawd.",
                "9": "Thiab yog koj hais rau lub roob no, cia li qis thiab cia li tiaj, ces yuav muaj li ntawd.",
                "10": "Thiab saib seb, yog koj hais tias Vajtswv yuav nplawm cov neeg no, ces yuav muaj li ntawd.",
                "11": "Thiab nim no saib seb, kuv txib koj, kom koj cia li mus thiab tshaj tawm rau cov neeg no hais tias, tus Tswv uas yog Vajtswv, tus uas Muaj Hwj Chim Tag Nrho hais li no tias: Yog nej tsis hloov siab lees txim ces nej yuav raug foom tsis zoo, mus rau txoj kev puas tsuaj.",
                "12": "Thiab saib seb, nim no tau muaj tias thaum tus Tswv tau hais tej lus no rau Nifais tas, nws tau nres thiab tsis mus rau tom nws lub tsev, tiam sis rov qab mus rau tom cov neeg coob coob uas nyob ub nyob no ib ncig hauv thaj av, thiab pib tshaj tawm txoj lus uas tus Tswv tau hais rau nws rau lawv, ntsig txog lawv txoj kev puas tsuaj yog lawv tsis hloov siab lees txim.",
                "13": "Nim no saib seb, txawm hais tias Nifais tau ua qhov txuj ci tseem ceeb ntawd qhia rau lawv ntsig txog txoj kev tuag ntawm tus thawj txiav txim los, lawv tseem ua lawv lub siab tawv thiab tsis kam mloog tus Tswv tej lus.",
                "14": "Yog li ntawd Nifais tau tshaj tawm tus Tswv txoj lus rau lawv, hais tias: Tus Tswv hais li no tias, yog nej tsis hloov siab lees txim, nej yuav raug foom tsis zoo mus rau txoj kev puas tsuaj.",
                "15": "Thiab tau muaj tias thaum Nifais tshaj tawm txoj lus rau lawv tas lawm, saib seb, lawv tseem ua lawv lub siab tawv thiab tsis kam mloog nws tej lus; yog li ntawd lawv hais lus cem tawm tsam nws, thiab nrhiav kev xuas lawv txhais tes ntsiab nthos nws xwv kom lawv yuav tau muab nws tso rau hauv lub tsev kaw.",
                "16": "Tiam sis saib seb, Vajtswv lub hwj chim nrog nws nyob, thiab lawv tsis muaj peev xwm txhom nws muab nws tso rau hauv lub tsev kaw, vim tus Ntsuj Plig tau coj thiab nqa nws tawm ntawm lawv mus.",
                "17": "Thiab tau muaj tias nws tawm mus ntawm ib pab neeg rau ib pab neeg los ntawm tus Ntsuj Plig zoo li no, tshaj tawm Vajtswv txoj lus, txog rau thaum nws tshaj tawm txoj lus rau lawv txhua tus, los sis xa txoj lus tawm mus rau tag nrho cov neeg.",
                "18": "Thiab tau muaj tias lawv tsis kam mloog nws tej lus; thiab pib muaj tej kev sib cav sib ceg, ua rau lawv thiaj sib faib lawv tus kheej thiab pib xuas ntaj ib leeg tua ib leeg.",
                "19": "Thiab xyoo xya caum ib ntawm cov neeg txiav txim txoj kev kav Nifais cov Neeg tau xaus li no."
            },
            "11": {
                "1": "Thiab nim no tau muaj tias nyob hauv xyoo xya caum ob ntawm cov neeg txiav txim txoj kev kav tej kev sib cav sib ceg muaj ntau tuaj, thiaj li muaj kev ua rog thoob plaws hauv thaj av nyob hauv tag nrho Nifais cov neeg.",
                "2": "Thiab twb yog pab neeg tub sab ntsiag to no uas coj txoj hauj lwm ntawm kev puas tsuaj thiab kev phem no. Thiab npluav rog no muaj nyob tag nrho xyoo ntawd; thiab kuj muaj nyob hauv tag nrho xyoo xya caum peb.",
                "3": "Thiab tau muaj tias nyob hauv xyoo no Nifais thov tus Tswv hais tias:",
                "4": "Auj tus Tswv es, tsis txhob cia cov neeg no raug puas tsuaj los ntawm rab ntaj; tiam sis auj tus Tswv es, cia kom muaj ib txoj kev tshaib nqhis nyob hauv thaj av, kom txhaub lawv rau txoj kev nco txog tus Tswv lawv tus Vajtswv, thiab tej zaum lawv yuav hloov siab lees txim thiab tig rov los cuag koj.",
                "5": "Thiab tau muaj raws li Nifais tej lus. Thiab tau muaj ib txoj kev tshaib nqhis loj heev nyob hauv thaj av, nyob hauv tag nrho Nifais cov neeg. Thiab nyob hauv xyoo xya caum plaub txoj kev tshaib nqhis kuj muaj ntxiv zoo li no, thiab txoj hauj lwm ntawm kev puas tsuaj uas yog los ntawm rab ntaj tau tsum tiam sis kev tshaib nqhis tau ua rau txoj hauj lwm ntawd mob heev.",
                "6": "Thiab txoj hauj lwm ntawm kev puas tsuaj no kuj muaj ntxiv nyob hauv xyoo xya caum tsib. Vim lub ntiaj teb raug foom ua rau cov av qhuav qhawv, thiab tsis muaj qoob loo nyob hauv lub caij sau qoob loos; thiab tag nrho lub ntiaj teb raug foom, uas twb yog nyob hauv cov Neeg Lamas tib yam li nyob hauv cov Neeg Nifais, lawv raug foom li ntawd ua rau txhiab txhiab leej nyob hauv tej feem uas phem zog ntawm thaj av tau piam sij.",
                "7": "Thiab tau muaj tias cov neeg pom tias lawv twb yuav piam sij los ntawm kev tshaib nqhis, thiab lawv pib nco qab txog tus Tswv lawv tus Vajtswv; thiab lawv pib nco qab txog Nifais tej lus.",
                "8": "Thiab cov neeg pib thov lawv cov thawj txiav txim thiab lawv cov thawj coj, kom lawv hais rau Nifais tias: Saib seb, peb paub tias koj yog ib tug neeg ntawm Vajtswv, thiab yog li ntawd cia li thov tus Tswv peb tus Vajtswv kom nws tig txoj kev tshaib nqhis no ntawm peb mus, ntshai tsam yuav muaj raws li tag nrho tej lus uas koj tau hais txog peb txoj kev puas tsuaj.",
                "9": "Thiab tau muaj tias cov neeg txiav txim hais rau Nifais, raws li tej lus uas cov neeg xav kom hais. Thiab tau muaj tias thaum Nifais pom tias cov neeg tau hloov siab lees txim thiab txo hwj chim hnav ntaub tsaj, nws rov thov tus Tswv dua, hais tias:",
                "10": "Auj tus Tswv es, saib seb cov neeg no tau hloov siab lees txim; thiab lawv tau tshoob Nkadi-atoos pab neeg tawm hauv lawv mus lawm twb ua rau lawv tu noob, thiab lawv tau muab lawv tej tswv yim ntsiag to npog rau hauv av.",
                "11": "Nim no, auj tus Tswv es, vim yog lawv txoj kev txo hwj chim no koj puas kam tshem koj txoj kev npau taws mus, thiab cia kom txoj kev puas tsuaj ntawm cov neeg phem uas koj twb tau ua rau puas tsuaj tas lawm txaus rau koj txoj kev npau taws.",
                "12": "Auj tus Tswv es, koj puas kam tshem koj txoj kev npau taws mus, muaj tseeb tiag, koj txoj kev npau taws heev, thiab ua kom txoj kev tshaib nqhis no tsum nyob rau hauv thaj av no.",
                "13": "Auj tus Tswv es, koj puas kam mloog kuv, thiab ua kom yuav muaj raws li kuv tej lus, thiab tso nag los rau saum lub ntiaj teb, xwv kom nws yuav txi taus nws tej txiv, thiab nws tej noob qoob loo txi rau lub caij sau qoob loo.",
                "14": "Auj tus Tswv es, koj twb mloog kuv tej lus thaum kuv hais tias, Cia kom muaj ib txoj kev tshaib nqhis, xwv kom txoj kev ploj tuag los ntawm rab ntaj tsum; thiab kuv paub tias koj yeej kam mloog kuv tej lus, nyob rau lub sij hawm no, vim koj tau hais tias: Yog cov neeg no hloov siab lees txim kuv yuav tseg lawv txoj sia.",
                "15": "Muaj tseeb tiag, auj tus Tswv es, thiab koj pom tias lawv twb hloov siab lees txim lawm, vim yog txoj kev tshaib nqhis thiab tej kab mob phem thiab txoj kev puas tsuaj uas tau los rau lawv.",
                "16": "Thiab nim no, auj tus Tswv es, koj puas kam tshem koj txoj kev npau taws mus, thiab sim dua saib lawv puas teev tiam koj? Thiab yog muaj li ntawd, auj tus Tswv es, koj mam foom koob hmoov rau lawv raws li koj tej lus uas koj tau hais lawm.",
                "17": "Thiab tau muaj tias nyob hauv xyoo xya caum rau tus Tswv thiaj tshem nws txoj kev npau taws ntawm cov neeg mus, thiab ua rau nag los rau lub ntiaj teb, ua rau nws txi tau txiv nyob rau lub caij uas nws txi txiv. Thiab tau muaj tias nws txi tau noob qoob loo nyob rau lub caij uas sau qoob loo.",
                "18": "Thiab saib seb, cov neeg zoo siab thiab qhuas Vajtswv, thiab tag nrho hauv thaj av muaj kev zoo siab puv nkaus; thiab lawv tsis nrhiav kev ua kom Nifais puas tsuaj ntxiv lawm, tiam sis lawv muab nws saib yam li ib tug yaj saub uas muaj hwj chim, thiab ib tug neeg ntawm Vajtswv, uas Vajtswv tau muab hwj chim thiab txoj cai loj rau nws.",
                "19": "Thiab saib seb, Lihais, nws tus kwv, los kuj tsis poob nws qab luaj twg hais txog ntawm kev ncaj ncees.",
                "20": "Thiab yog li ntawd tau muaj tias Nifais cov neeg tau pib vam meej dua nyob hauv thaj av, thiab pib txhim kho lawv tej chaw uas piam lawm, thiab pib huaj vam thiab ri mus, txog rau thaum lawv mus nyob thoob plaws rau hauv thaj av, nyob rau sab qaum teb thiab nyob rau sab qab teb, txij li tus dej hiav txwv sab hnub poob mus rau tus dej hiav txwv sab hnub tuaj.",
                "21": "Thiab tau muaj tias xyoo xya caum rau tau xaus muaj kev thaj yeeb. Thiab muaj kev thaj yeeb thaum xyoo xya caum xya pib; thiab lub koom txoos ri mus thoob plaws hauv tag nrho thaj av; thiab feem coob ntawm cov neeg, tsis hais cov Neeg Nifais thiab cov Neeg Lamas, puav leej yog mej zeej nyob hauv lub koom txoos; thiab lawv muaj kev thaj yeeb heev nyob hauv thaj av; thiab xyoo xya caum xya tau xaus li no.",
                "22": "Thiab lawv kuj muaj kev thaj yeeb nyob hauv xyoo xya caum yim, tsuas yog muaj qhov me ntsis kev sib cav sib ceg txog tej yam ntawm txoj lus qhuab qhia uas cov yaj saub tau muab los.",
                "23": "Thiab nyob hauv xyoo xya caum cuaj pib muaj kev sib ceg ntau. Tiam sis tau muaj tias Nifais thiab Lihais, thiab coob leej ntawm nkawd cov kwv tij uas paub txog tej ntsiab cai tseeb ntawm txoj lus qhuab qhia, vim lawv tau txais kev tshwm sim ntau txhua hnub, yog li ntawd lawv tau qhuab qhia rau cov neeg, lawv thiaj ua rau txoj kev sib cav sib ceg nyob rau tib xyoos ntawd tsum.",
                "24": "Thiab tau muaj tias nyob hauv xyoo yim caum ntawm cov neeg txiav txim txoj kev kav cov neeg Nifais, muaj ib co neeg ntxeev siab ntawm cov Neeg Nifais, uas ob peb xyoos ua ntej ntawd tau khiav mus rau tom cov Neeg Lamas, thiab muab lawv tus kheej hu ua cov Neeg Lamas, thiab kuj muaj ib co neeg uas yog cov Neeg Lamas tej xeeb leej xeeb ntxwv, vim cov neeg ntxeev siab ntawd tau txhaub kom lawv npau taws, yog li ntawd lawv thiaj pib muaj ib npluav rog nrog lawv cov kwv tij.",
                "25": "Thiab lawv tua neeg thiab tua txeeb tej khoom; thiab tom qab ntawd lawv ho thim rov qab mus rau pem roob, thiab mus rau hauv tej hav zoov thiab tej chaw tsis muaj neeg paub, mus nkaum lawv tus kheej xwv kom txhob muaj neeg nrhiav tau, thiab niaj hnub muaj neeg mus ntxiv rau lawv, rau qhov muaj cov neeg ntxeev siab mus rau lawv.",
                "26": "Thiab yog li ntawd tsis ntev, muaj tseeb tiag, twb tsis muaj ntau xyoo, lawv hloov los ua ib pab tub sab loj heev kawg nkaus li; thiab lawv tshawb nrhiav tag nrho Nkadi-atoos tej tswv yim ntsiag to; thiab li no lawv tau hloov los ua cov neeg tub sab Nkadi-atoos.",
                "27": "Nim no saib seb, cov neeg tub sab no tau ua kev kub ntxhov ntau heev, muaj tseeb tiag, twb yog kev puas tsuaj loj heev nyob hauv Nifais cov neeg, thiab kuj yog nyob hauv cov Neeg Lamas thiab.",
                "28": "Thiab tau muaj tias yeej tsim nyog kom muab txoj hauj lwm puas tsuaj no tsum; yog li ntawd lawv thiaj xa ib pab tub rog uas yog neeg muaj zog mus rau hauv hav zoov thiab mus pem roob mus tshawb nrhiav pab tub sab no, thiab mus ua kom lawv puas tsuaj mus.",
                "29": "Tiam sis saib seb, tau muaj tias nyob rau tib xyoos ntawd lawv raug raws rov qab los rau hauv lawv thaj av. Thiab xyoo yim caum ntawm cov neeg txiav txim txoj kev kav Nifais cov neeg tau xaus li no.",
                "30": "Thiab tau muaj tias nyob rau thaum pib ntawm xyoo yim caum ib lawv tau rov qab mus tawm tsam pab tub sab no dua, thiab ua rau coob leej puas tsuaj; thiab lawv los kuj tau kev puas tsuaj ntau thiab.",
                "31": "Thiab lawv rov qab raug yuam tawm ntawm hav zoov thiab ntawm cov roob rov los rau lawv thaj av, vim yog cov tub sab ntawd muaj coob heev, uas nyob pem roob thiab nyob hauv hav zoov.",
                "32": "Thiab tau muaj tias xyoo no tau xaus li no. Thiab cov tub sab tseem muaj coob ntxiv thiab muaj zog zuj zus tuaj, ua rau lawv txheem tau tag nrho cov Neeg Nifais cov tub rog, thiab cov Neeg Lamas li thiab; thiab lawv ua rau cov neeg nyob hauv tag nrho thaj av ntshai heev.",
                "33": "Muaj tseeb tiag, vim lawv tau mus xyuas ntau feem ntawm thaj av, thiab tau ua kev puas tsuaj loj rau lawv; muaj tseeb tiag, tau tua coob leej, thiab tau cab lwm cov mus ua qhev rau hauv hav zoov, muaj tseeb tiag, thiab feem coob yog lawv cov poj niam thiab lawv cov me nyuam.",
                "34": "Nim no txoj kev phem loj no, uas tau los rau cov neeg twb vim yog lawv txoj kev ua phem, rov txhaub lawv dua kom nco txog tus Tswv lawv tus Vajtswv.",
                "35": "Thiab xyoo yim caum ib ntawm cov neeg txiav txim txoj kev kav tau xaus li no.",
                "36": "Thiab nyob hauv xyoo yim caum ob lawv rov pib hnov qab txog tus Tswv lawv tus Vajtswv. Thiab nyob hauv xyoo yim caum peb lawv pib muaj zog zuj zus ntawm kev ua phem ntxiv. Thiab nyob hauv xyoo yim caum plaub lawv tseem tsis tau kho lawv tej kev.",
                "37": "Thiab tau muaj tias nyob hauv xyoo yim caum tsib lawv muaj zog zuj zus tuaj ntawm lawv txoj kev muab hlob, thiab ntawm lawv txoj kev phem; thiab yog li ntawd lawv tab tom siav dua rau txoj kev puas tsuaj.",
                "38": "Thiab xyoo yim caum tsib tau xaus zoo li no."
            },
            "12": {
                "1": "Thiab yog li ntawd peb muaj peev xwm pom tias noob neej lub siab cuav thiab tsis ruaj khov npaum li cas; muaj tseeb tiag, peb muaj peev xwm pom tias los ntawm tus Tswv txoj kev zoo uas tsis txawj kawg nws yeej foom koob hmoov thiab ua kom vam meej rau cov uas tso siab rau nws.",
                "2": "Muaj tseeb tiag, thiab peb pom tias kiag thaum lub sij hawm uas nws ua rau nws cov neeg vam meej, muaj tseeb tiag, hais txog kev ua kom lawv tej qoob loo tom liaj teb, lawv tej pab yaj thiab lawv cov tsiaj txhu, thiab tej kub, thiab tej nyiaj dawb, thiab tag nrho txhua yam muaj nuj nqis huv tib si thiab tej paj ntaub, muaj ntau ntxiv tuaj; thiab tseg lawv txoj sia, thiab cawm lawv dim ntawm lawv cov yeeb ncuab tes; thiab ua kom lawv cov yeeb ncuab lub siab muag xwv kom lawv tsis txhob tuaj ua rog tawm tsam lawv; muaj tseeb tiag, thiab lub ntsiab yog li no, ua txhua yam kom nws cov neeg noj qab nyob zoo thiab muaj kev zoo siab; muaj tseeb tiag, thaum ntawd twb yog lub sij hawm uas lawv ua lawv lub siab tawv, thiab hnov qab txog tus Tswv lawv tus Vajtswv, thiab muab Tus Dawb Huv tsuj rau hauv lawv qab xib taws—muaj tseeb tiag, thiab li no los twb vim yog lawv txoj kev tau zoo, thiab lawv txoj kev vam meej heev.",
                "3": "Thiab yog li ntawd peb pom tias yog tus Tswv tsis siv tej kev txom nyem los qhuab ntuas nws cov neeg, muaj tseeb tiag, yog nws tsis cia kev tuag thiab kev ntshai, thiab kev tshaib nqhis and txhua yam kab mob phem, los xyuas lawv, ces lawv twb tsis nco qab txog nws.",
                "4": "Auj noob neej yuav ruam, thiab muaj plhus, thiab phem, thiab ua li dab phem ua, thiab nrawm mus ua phem, thiab qeeb los ua zoo ua luaj; muaj tseeb tiag, cas yuav nrawm ua luaj mus mloog tus niag phem tej lus, thiab muab lawv lub siab tso rau tej khoom uas tsis muaj nuj nqis ntawm lub ntiaj teb!",
                "5": "Muaj tseeb tiag, cas yuav nrawm ua luaj rau txoj kev muab hlob; muaj tseeb tiag, cas yuav nrawm ua luaj mus khav txiv, thiab ua txhua yam kev phem; thiab cas lawv yuav qeeb ua luaj nco txog tus Tswv lawv tus Vajtswv, thiab cuab pob ntseg rau nws tej lus ntuas, muaj tseeb tiag, cas yuav qeeb ua luaj los taug tej kev ntawm kev txawj ntse!",
                "6": "Saib seb, lawv tsis xav kom tus Tswv lawv tus Vajtswv, tus uas tau tsim lawv, yog tus uas tswj thiab kav lawv; txawm hais tias nws muaj kev zoo ntau heev thiab kev hlub tshua rau lawv los, lawv tseem muab nws tej lus ntuas saib yam tsis muaj nuj nqis, thiab lawv tsis xav kom nws yog tus coj lawv kev.",
                "7": "Auj noob neej txoj kev tsis muaj nqis loj npaum li cas; muaj tseeb tiag, lawv twb tsis muaj nqis li tej hmoov av ntawm lub ntiaj teb.",
                "8": "Vim saib seb, tej hmoov av ntawm lub ntiaj teb tseem txawj txav mus rau ub rau no, txawj sib faib ua ob sab, thaum peb tus Vajtswv uas muaj hwj chim thiab kav ib txhis txib kom ua li ntawd.",
                "9": "Muaj tseeb tiag, saib seb thaum nws lub suab hu, tej toj thiab tej roob twb tshee hnyo thiab qeeg nkaws.",
                "10": "Thiab los ntawm lub suab lub hwj chim tej toj roob tawg ntsoog ntxaws, thiab hloov los ua tiaj, muaj tseeb tiag, twb zoo li ib lub hav.",
                "11": "Muaj tseeb tiag, los ntawm lub hwj chim ntawm nws lub suab tag nrho lub ntiaj teb twb co qeg txoog;",
                "12": "Muaj tseeb tiag, los ntawm lub suab lub hwj chim, ua rau lub hauv paus twb qeeg, mus ti nkaus hauv plawv.",
                "13": "Muaj tseeb tiag, thiab yog nws hais rau lub ntiaj teb tias—Txav—lub ntiaj teb yeej txav.",
                "14": "Muaj tseeb tiag, yog nws hais rau lub ntiaj teb tias—Koj cia li tig rov qab, kom ncua tau hnub ntev ntau teev—yuav muaj li ntawd;",
                "15": "Thiab yog li ntawd, raws li nws txoj lus lub ntiaj teb tig rov qab, thiab rau tib neeg ces zoo li lub hnub nyob twj ywm tsis txav; muaj tseeb tiag, thiab saib seb, yeej muaj li no; vim yeej tseeb tias yog lub ntiaj teb txav thiab tsis yog lub hnub txav.",
                "16": "Thiab saib seb, kuj tib yam, yog nws hais rau cov dej uas tob heev tias—Cia li qhuav mus—yuav muaj li ntawd.",
                "17": "Saib seb, yog nws hais rau lub roob no tias—Cia li sawv, thiab los tim no thiab vau rau saum lub nroog ntawd, kom muab lub nroog ntawd faus—saib seb yuav muaj li ntawd.",
                "18": "Thiab saib seb, yog ib tug neeg muab ib qho nyiaj txiag zais rau hauv av, thiab tus Tswv yuav hais tias—Cia qhov nyiaj txiag ntawd raug foom tsis zoo, vim yog tus neeg uas muab zais ntawd txoj kev ua phem—saib seb, qhov nyiaj txiag ntawd yuav raug foom tsis zoo.",
                "19": "Thiab yog tus Tswv yuav hais tias—Koj raug foom tsis zoo, xwv kom txhob muaj leej twg nrhiav tau koj txij lub sij hawm no mus lawm yav tom ntej thiab mus ib txhis—saib seb, yuav tsis muaj leej twg tau qhov nyiaj txiag ntawd txij ntawd mus thiab mus ib txhis.",
                "20": "Thiab saib seb, yog tus Tswv yuav hais rau ib tug neeg tias—Vim yog koj txoj kev ua phem, koj yuav raug foom tsis zoo mus ib txhis—yuav muaj li ntawd.",
                "21": "Thiab yog tus Tswv yuav hais tias—Vim yog koj tej kev ua phem koj yuav raug txiav tawm ntawm kuv xub ntiag mus—nws yeej yuav ua kom muaj li ntawd.",
                "22": "Thiab kev txom nyem yuav raug tus uas nws yuav hais li no rau, vim tus uas ua kev phem yuav raug zoo li no, thiab nws yuav tsis dim; yog li ntawd, xwv kom muaj li no, kom tib neeg yuav txais kev cawm dim, thiaj tau tshaj tawm txoj kev hloov siab lees txim.",
                "23": "Yog li ntawd, cov uas yuav hloov siab lees txim thiab mloog tus Tswv lawv tus Vajtswv lub suab tau koob hmoov; vim cov no yog cov uas tus Tswv yuav cawm dim.",
                "24": "Thiab raws li Vajtswv txoj kev zoo tag nrho, thov kom nws cia rau tib neeg los hloov siab lees txim thiab ua tej yam zoo, xwv kom yuav txum tim tau tej txiaj ntsim ntawm sab ntsuj plig rau lawv raws li lawv txoj kev ntseeg nws, raws li tej yam lawv ua.",
                "25": "Thiab kuv xav kom tus Tswv cawm txhua tus neeg dim. Tiam sis peb twb nyeem lawm tias nyob rau hnub tseem ceeb thiab kawg ntawd yuav muaj ib txhia uas yuav raug muab ntiab tawm, muaj tseeb tiag, cov uas yuav raug ntiab tawm ntawm tus Tswv xub ntiag mus;",
                "26": "Muaj tseeb tiag, cov uas yuav raug xa mus rau ib qho chaw uas muaj kev nyuaj siab tsis txawj kawg, kom muaj raws li tej lus uas hais tias: Cov uas tau ua zoo yuav tau txoj sia uas kav ib txhis; thiab cov uas tau ua phem yuav tau kev raug txim kav ib txhis. Thiab yeej muaj li ntawd. Amees."
            },
            "13": {
                "intro": "Xamuyees, uas yog ib tug Neeg Lamas, txoj kev qhia tej yuav muaj los yav tom ntej rau cov Neeg Nifais.",
                "1": "Thiab nim no tau muaj tias nyob hauv xyoo yim caum rau, cov Neeg Nifais tseem tau ua kev phem, muaj tseeb tiag, ua kev phem heev, hos cov Neeg Lamas tau coj ua raws li Vajtswv tej lus txib nruj heev, raws li Mauxes txoj kev cai.",
                "2": "Thiab tau muaj tias nyob hauv xyoo no tau muaj ib tug hu ua Xamuyees, uas yog Neeg Lamas, tuaj rau hauv thaj av Xalahelas, thiab pib qhuab qhia rau cov neeg. Thiab tau muaj tias nws tshaj tawm, tau ntau hnub, txog kev hloov siab lees txim rau cov neeg, thiab lawv muab nws ntiab tawm, thiab nws twb yuav luag rov mus rau nws thaj av.",
                "3": "Tiam sis saib seb, tus Tswv lub suab los rau nws, kom nws rov qab mus, thiab qhia tej yuav muaj los yav tom ntej txog txhua yam uas yuav los rau hauv nws lub siab rau cov neeg.",
                "4": "Thiab tau muaj tias lawv tsis kam cia nws nkag mus rau hauv lub nroog; yog li ntawd nws thiaj tau mus thiab nce rau saum cov ntsa loog, thiab xyab nws txhais tes thiab tshaj nrog ib lub suab nrov nrov, thiab qhia tej yuav muaj los yav tom ntej txog txhua yam uas tus Tswv muab tso rau hauv nws lub siab rau cov neeg.",
                "5": "Thiab nws hais rau lawv tias: Saib seb, kuv, Xamuyees, uas yog ib tug Neeg Lamas, hais tus Tswv tej lus uas nws muab tso rau hauv kuv lub siab; thiab saib seb nws tau muab tso rau hauv kuv lub siab kom hais rau cov neeg no tias rab ntaj ntawm kev txim lij twb dai rawv ntawm cov neeg no sab saud; thiab tsis dhau plaub puas xyoo rab ntaj ntawm kev txim lij yuav hlais cov neeg no.",
                "6": "Muaj tseeb tiag, kev puas tsuaj uas hnyav heev twb tos ntsoov cov neeg no, thiab yuav los rau cov neeg no tseeb tseeb, thiab twb tsis muaj ib yam dab tsi uas yuav cawm tau cov neeg no dim tsuas yog kev hloov siab lees txim thiab kev ntseeg tus Tswv Yexus Khetos xwb, tus uas yuav los rau hauv lub ntiaj teb tiag tiag, thiab yuav tau tiv ntau yam thiab raug tua rau nws cov neeg.",
                "7": "Thiab saib seb, tus Tswv ib tug tim tswv tau tshaj tawm rau kuv, thiab nws tau coj tej moo zoo siab los rau kuv tus ntsuj plig. Thiab saib seb, tus Tswv tau xa kuv tuaj tshaj tawm rau nej, xwv kom nej yuav muaj tej moo zoo siab; tiam sis saib seb nej twb tsis kam txais kuv.",
                "8": "Yog li ntawd, tus Tswv hais li no: Vim yog cov Neeg Nifais txoj kev siab tawv, tsuas yog lawv hloov siab lees txim xwb tsis li ntawd kuv yuav tshem kuv txoj lus ntawm lawv mus, thiab kuv yuav thim kuv tus Ntsuj Plig ntawm lawv mus, thiab kuv yuav tsis ua siab ntev rau lawv ntxiv lawm, thiab kuv yuav tig lawv cov kwv tij lub siab tawm tsam lawv.",
                "9": "Thiab yuav tsis dhau plaub puas xyoo ua ntej kuv yuav ua kom lawv raug nplawm; muaj tseeb tiag, kuv yuav los xyuas lawv nrog rab ntaj thiab kev tshaib nqhis thiab tej kab mob phem.",
                "10": "Muaj tseeb tiag, kuv yuav los xyuas lawv nrog kuv txoj kev npau taws heev, thiab yuav muaj ib txhia ntawm tiam neeg thib plaub ntawm nej cov yeeb ncuab uas tseem muaj sia nyob pom nej txoj kev puas tsuaj huv tib si; thiab qhov no yeej yuav muaj los tiag yog nej tsis hloov siab lees txim xwb, tus Tswv hais li; thiab cov neeg ntawm tiam neeg thib plaub yuav tuaj xyuas kom nej raug puas tsuaj.",
                "11": "Tiam sis yog nej yuav hloov siab lees txim thiab tig rov mus cuag tus Tswv nej tus Vajtswv kuv yuav tshem kuv txoj kev npau taws mus, tus Tswv hais li; muaj tseeb tiag, tus Tswv hais li no tias, cov uas yuav hloov siab lees txim thiab tig los cuag kuv tau koob hmoov, tiam sis kev txom nyem yuav raug tus uas tsis kam hloov siab lees txim.",
                "12": "Muaj tseeb tiag, kev txom nyem yuav raug lub nroog Xalahelas loj no; vim saib seb, twb yog vim cov neeg ncaj ncees es thiaj li cia lub nroog no dim; muaj tseeb tiag, kev txom nyem yuav raug lub nroog loj no, tus Tswv hais tias, vim kuv pom tias, muaj coob leej, muaj tseeb tiag, uas twb yog feem coob ntawm lub nroog loj no, uas yuav ua lawv lub siab tawv qhawv rau kuv, tus Tswv hais li.",
                "13": "Tiam sis cov uas yuav hloov siab lees txim tau koob hmoov, vim kuv yuav tseg lawv. Tiam sis saib seb, yog tias tsis yog rau cov neeg ncaj ncees uas nyob hauv lub nroog loj no, saib seb, ntshai kuv twb ua kom hluav taws nqis tawm saum ntuj los thiab ua rau lub nroog puas tsuaj lawm.",
                "14": "Tiam sis saib seb, twb yog vim cov neeg ncaj ncees es thiaj li tseg lub nroog no. Tiam sis saib seb, lub sij hawm yuav los, tus Tswv hais tias, thaum nej ntiab cov neeg ncaj ncees tawm hauv nej mus, thaum ntawd nej twb siav rau txoj kev puas tsuaj; muaj tseeb tiag, kev txom nyem yuav raug lub nroog loj no, vim yog txoj kev phem thiab tej kev qias uas nyob haud.",
                "15": "Muaj tseeb tiag, thiab kev txom nyem yuav raug lub nroog Nkide-oos, vim txoj kev phem thiab tej kev qias uas nyob haud.",
                "16": "Muaj tseeb tiag, thiab kev txom nyem yuav raug tag nrho tej nroog uas nyob hauv thaj av ib puag ncig, uas cov Neeg Nifais nyob, vim yog txoj kev phem thiab tej kev qias uas nyob hauv tej nroog ntawd.",
                "17": "Thiab saib seb, ib txoj kev foom tsis zoo yuav los rau hauv thaj av, Ib Tsoom Tub Rog tus Tswv hais li, vim yog rau cov neeg uas nyob hauv thaj av, muaj tseeb tiag, vim yog lawv tej kev phem thiab lawv tej kev qias.",
                "18": "Thiab yuav muaj li, muaj tseeb tiag, Ib Tsoom Tub Rog tus Tswv, peb tus Vajtswv tseeb thiab muaj hwj chim hais tias, leej twg uas muab tej nyiaj txiag zais rau hauv av yuav rov nrhiav tsis tau tej ntawd ntxiv li lawm, vim yog txoj kev foom tsis zoo heev ntawm thaj av, tsuas yog tias nws yog ib tug neeg ncaj ncees thiab yuav muab tej nyiaj txiag ntawd zais rau tus Tswv xwb.",
                "19": "Tus Tswv hais tias, vim kuv xav kom lawv yuav muab lawv tej nyiaj txiag zais cia rau kuv; thiab cov uas tsis muab lawv tej nyiaj txiag zais cia rau kuv raug foom tsis zoo; vim twb tsis muaj leej twg yuav muab lawv tej nyiaj txiag zais cia rau kuv tsuas yog cov neeg ncaj ncees xwb; thiab tus uas tsis kam muab nws tej nyiaj txiag zais cia rau kuv, nws yog tus raug foom tsis zoo, thiab cov nyiaj txiag los tib yam nkaus, thiab yuav tsis muaj leej twg txhiv tau cov nyiaj txiag ntawd vim yog txoj kev foom tsis zoo ntawm thaj av.",
                "20": "Thiab hnub ntawd yuav los uas lawv yuav muab lawv tej nyiaj txiag zais, vim lawv tau muab lawv lub siab tso rau tej kev nplua nuj; thiab vim lawv tau muab lawv lub siab tso rau lawv tej kev nplua nuj, thiab yuav muab lawv tej nyiaj txiag zais thaum lawv khiav ntawm lawv cov yeeb ncuab mus; vim lawv tsis muab tej ntawd zais cia rau kuv, lawv yuav raug foom tsis zoo thiab lawv tej nyiaj txiag los tib yam; thiab tus Tswv hais tias, nyob rau hnub ntawd lawv yuav raug nplawm.",
                "21": "Nej saib seb, cov neeg ntawm lub nroog loj no, thiab cia li mloog kuv cov lus; muaj tseeb tiag, cia li mloog tej lus uas tus Tswv hais; vim saib seb, nws hais tias nej raug foom tsis zoo vim yog nej tej kev nplua nuj, thiab nej tej nyiaj txiag los kuj raug foom tsis zoo vim nej tau muab nej lub siab tso rau tej ntawd, thiab twb tsis mloog tej lus ntawm tus uas muab tej nyiaj txiag ntawd rau nej.",
                "22": "Nej twb tsis nco qab txog tus Tswv nej tus Vajtswv hais txog tej uas nws tau foom koob hmoov rau nej, tiam sis nej nco qab ntsoov nej tej kev nplua nuj, tsis ua tus Tswv nej tus Vajtswv tsaug rau tej ntawd; muaj tseeb tiag, nej twb tsis muab nej lub siab npuab tus Tswv, tiam sis nej lub siab tsuas tsau npo rau txoj kev muab hlob, rau txoj kev khav theeb, thiab rau txoj kev siab ceev, kev ntshaw luag tug, kev sib cav sib ceg, kev xav ua kom lwm tus puas tsuaj, kev tsim txom, thiab kev tua neeg, thiab txhua yam kev phem.",
                "23": "Vim qhov no tus Tswv uas yog Vajtswv thiaj ua kom muaj ib txoj kev foom tsis zoo los rau hauv thaj av, thiab los rau nej tej kev nplua nuj, thiab li no los vim yog nej tej kev ua phem.",
                "24": "Muaj tseeb tiag, kev txom nyem yuav raug cov neeg no, vim yog lub sij hawm no uas tau los txog lawm, uas nej tau ntiab cov yaj saub tawm, thiab thuam lawv, thiab txawb pob zeb rau lawv, thiab muab lawv tua, thiab ua txhua yam kev phem rau lawv, ua li lawv ua puag thaum ub.",
                "25": "Thiab nim no thaum nej hais lus, nej hais tias: Yog peb nyob rau txheej puag thaum peb cov yawg koob nyob, peb yuav tsis muab cov yaj saub tua; peb yuav tsis xuas pob zeb ntaus lawv, thiab ntiab lawv tawm.",
                "26": "Saib seb nej tseem phem tshaj lawv; vim tib yam li tus Tswv muaj txoj sia nyob, yog muaj ib tug yaj saub tuaj rau hauv nej thiab tshaj tawm tus Tswv txoj lus rau nej, uas ua tim khawv txog nej tej kev txhaum thiab tej kev ua phem, ces nej npau taws rau nws, thiab ntiab nws tawm thiab nrhiav txhua txoj kev los ua kom nws puas tsuaj; muaj tseeb tiag, nej yuav hais tias nws yog ib tug yaj saub cuav, thiab hais tias nws yog ib tug neeg ua txhaum, thiab yog tus dab phem li, vim nws ua tim khawv tias nej tej hauj lwm phem.",
                "27": "Tiam sis saib seb, yog muaj ib tug neeg tuaj rau hauv nej thiab hais tias: Ua qhov no, thiab twb tsis ua phem; ua qhov ntawd thiab nej yuav tsis raug dab tsi; muaj tseeb tiag, nws yuav hais tias: Taug kev raws li nej lub siab muab hlob; muaj tseeb tiag, taug kev raws li nej qhov muag muab hlob, thiab ua txhua yam raws li nej lub siab xav ua—thiab yog muaj ib tug neeg tuaj rau hauv nej thiab hais li no, nej yuav txais tos nws, thiab hais tias nws yog ib tug yaj saub.",
                "28": "Muaj tseeb tiag, nej yuav txhawb nqa nws, thiab nej yuav muab nej tej khoom rau nws; nej yuav muab nej tej kub thiab tej nyiaj dawb rau nws, thiab nej yuav muab tej ris tsho kim kim rau nws hnav; thiab vim yog nws hais tej lus dag ntxias rau nej, thiab nws hais tias txhua yam tsuas muaj zoo xwb, yog li ntawd nej thiaj tsis pom tias nws muaj txhaum.",
                "29": "Auj niag tiam neeg uas phem thiab tsis yuav lus es; nej cov niag neeg siab tawv thiab tawv ncauj, nej xav tias tus Tswv tseem yuav ua siab ntev rau nej ntev npaum li cas? Muaj tseeb tiag, nej tseem yuav cia cov neeg coj kev uas ruam thiab dig muag coj nej ntev npaum li cas? Muaj tseeb tiag, nej tseem yuav xum xaiv kev tsaus ntuj dua kev kaj ntev npaum li cas?",
                "30": "Muaj tseeb tiag, saib seb, tus Tswv txoj kev npau taws twb npau tawm tsam nej lawm; saib seb, nws twb foom tsis zoo rau thaj av vim yog nej txoj kev ua phem.",
                "31": "Thiab saib seb, lub sij hawm yuav los uas nws yuav foom tsis zoo rau nej tej kev nplua nuj, xwv kom yuav hloov los nplua npleev, xwv kom nej yuav tsis muaj peev xwm tuav tau tej ntawd; thiab nyob rau thaum lub caij uas nej txom nyem nej yuav tsis muaj peev xwm ceev tau tej ntawd.",
                "32": "Thiab nyob rau thaum lub caij uas nej txom nyem nej yuav thov tus Tswv; thiab nej yuav thov tsis muaj nuj nqis, vim nej txoj kev puas ntsoog twb los raug nej lawm, thiab nej txoj kev puas tsuaj yeej yuav muaj tiag tiag; thiab thaum ntawd nej yuav quaj ntsuag thiab quaj nrov nrov nyob rau hnub ntawd, Ib Tsoom Tub Rog tus Tswv hais li. Thiab thaum ntawd nej yuav quaj nyiav, thiab hais tias:",
                "33": "Auj kheev lam kuv hloov siab lees txim, thiab tsis txhob muab cov yaj saub tua, thiab xuas pob zeb ntaus lawv, thiab muab lawv ntiab tawm. Muaj tseeb tiag, nyob rau hnub ntawd nej yuav hais tias: Auj kheev lam peb nco txog tus Tswv peb tus Vajtswv nyob rau lub caij thaum nws muab peb tej kev nplua nuj rau peb, thiab yog li ntawd ntshe twb tsis hloov los nplua npleev kom peb plam tej ntawd mus; vim saib seb, peb tej kev nplua nuj tau ploj ntawm peb mus lawm.",
                "34": "Saib seb, peb tso ib rab cuab yeej rau qhov no thiab hnub tom qab xwb nws ploj lawm; thiab saib seb, peb tej ntaj raug muab tshem ntawm peb mus thaum lub caij uas peb nrhiav tej ntawd los ua rog.",
                "35": "Muaj tseeb tiag, peb tau muab peb tej nyiaj txiag zais thiab tej nyiaj txiag ntawd tau plam ntawm peb mus, vim yog txoj kev foom tsis zoo ntawm thaj av.",
                "36": "Auj kheev lam peb hloov siab lees txim thaum lub caij uas tus Tswv txoj lus los rau peb; vim saib seb thaj av twb raug foom tsis zoo, thiab txhua yam hloov los ua nplua npleev, thiab peb tsis muaj peev xwm tuav tau txhua yam.",
                "37": "Saib seb, cov dab phem muab peb vij tag, muaj tseeb tiag, peb raug khaub zig los ntawm cov tim tswv ntawm tus uas tau nrhiav kev ua kom peb tus ntsuj plig puas tsuaj. Saib seb, peb tej kev ua phem loj heev. Auj tus Tswv es, koj puas tshem tau koj txoj kev npau taws ntawm peb mus? Thiab nej cov lus nyob rau lub sij hawm ntawd yuav muaj li no.",
                "38": "Tiam sis saib seb, nej lub caij sim siab twb dhau lawm; nej tau laug lub caij ntawm nej txoj kev cawm seej txog rau thaum uas twb lig heev mus ib txhis li lawm, thiab nej txoj kev puas tsuaj twb yuav muaj tseeb; muaj tseeb tiag, vim nej tau nrhiav tag nrho nej lub neej rau tej uas nej tsis muaj peev xwm muab tau; thiab nej tau nrhiav kev zoo siab los ntawm kev ua phem, qhov uas twb tsis raws li txoj kev ncaj ncees ntawd ntawm peb tus Thawj uas Nyob Mus Ib Txhis uas muaj hwj chim loj.",
                "39": "Auj nej cov neeg ntawm thaj av es, xav kom nej yuav mloog kuv tej lus! Thiab kuv thov Vajtswv kom tus Tswv yuav tshem nws txoj kev npau taws ntawm nej mus, thiab kom nej yuav hloov siab lees txim thiab txais kev cawm dim."
            },
            "14": {
                "1": "Thiab nim no tau muaj tias Xamuyees, uas yog tus Neeg Lamas, tau qhia tej yuav muaj los yav tom ntej ntau yam tseem ceeb ntxiv uas muab sau tsis tau cia.",
                "2": "Thiab saib seb, nws hais rau lawv tias: Saib seb, kuv muab ib lub cim rau nej; vim tshuav tsib xyoos ntxiv, thiab saib seb, ces Vajtswv Leej Tub yuav los txhiv tag nrho cov uas yuav ntseeg nws lub npe dim.",
                "3": "Thiab saib seb, kuv yuav muab qhov no ua lub cim rau nej rau thaum lub caij uas nws los; vim saib seb, yuav muaj tej teeb ci heev saum ntuj, npaum li uas hmo ua ntej nws los yuav tsis tsaus ntuj li, ua rau tib neeg pom zoo li yog nruab hnub.",
                "4": "Yog li ntawd, yuav muaj ib hnub thiab ib hmos thiab ib hnub, uas yuav zoo li tib hnub xwb thiab yuav tsis muaj hmo ntuj; thiab qhov no yuav yog ib lub cim rau nej; vim nej yuav paub thaum lub hnub tuaj thiab thaum lub hnub poob; yog li ntawd lawv yuav paub tseeb tias twb yog ob hnub thiab ib hmos; txawm li ntawd los thaum hmo ntuj yuav tsis tsaus ntuj; thiab hmo ntawd yuav yog hmo ua ntej nws yug.",
                "5": "Thiab saib seb, yuav muaj ib lub hnub qub tshiab ci tuaj, ib lub uas nej tsis tau pom dua li; thiab qhov no los kuj yuav yog ib lub cim rau nej thiab.",
                "6": "Thiab saib seb tsis tas li no xwb, yuav muaj ntau lub cim thiab ntau yam txuj ci uas xav tsis thoob nyob saum ntuj.",
                "7": "Thiab yuav muaj tias nej sawv daws yuav yoob, thiab xav tsis thoob, npaum li uas nej yuav vau rau hauv av.",
                "8": "Thiab yuav muaj tias tus uas yuav ntseeg Vajtswv Leej Tub, tus ntawd yuav muaj txoj sia uas kav ib txhis.",
                "9": "Thiab saib seb, tus Tswv tau txib kuv li no, los ntawm nws tus tim tswv, kom kuv yuav tsum tuaj thiab qhia qhov no rau nej; muaj tseeb tiag, nws txib kom kuv qhia tej yuav muaj los yav tom ntej txog tej yam no rau nej; muaj tseeb tiag, nws hais rau kuv tias: Tshaj tawm rau cov neeg no, cia li hloov siab lees txim thiab npaj tus Tswv txoj kev.",
                "10": "Thiab nim no, vim kuv yog ib tug Neeg Lamas, thiab tau hais rau nej tej lus uas tus Tswv tau txib kuv, thiab vim tej lus ntawd hnyav tawm tsam nej, nej thiaj npau taws rau kuv thiab nrhiav kev ua kom kuv puas tsuaj, thiab tau ntiab kuv tawm ntawm nej mus.",
                "11": "Thiab nej yuav hnov kuv cov lus, rau qhov, vim yog lub ntsiab no kuv thiaj tau nce rau saum ntsa loog ntawm lub nroog no, xwv kom nej yuav hnov thiab paub txog Vajtswv tej kev txiav txim uas tos ntsoov nej vim yog nej tej kev ua phem, thiab xwv kom nej yuav paub txog tej ntsiab lus ntawm kev hloov siab lees txim thiab;",
                "12": "Thiab kom nej yuav paub txog Yexus Khetos txoj kev los, uas yog Vajtswv Leej Tub, uas yog Leej Txiv rau saum ntuj ceeb tsheej thiab hauv ntiaj teb, uas yog tus Tsim tag nrho txhua yam txij thaum chiv keeb los; thiab kom nej yuav paub txog tej cim ntawm nws txoj kev los, rau lub hom phiaj tias tej zaum nej yuav ntseeg nws lub npe.",
                "13": "Thiab yog tias nej ntseeg nws lub npe nej yuav hloov siab lees txim rau tag nrho nej tej kev txhaum, xwv kom nej thiaj yuav tau txais kev zam txim rau nej tej kev txhaum los ntawm nws tej hauj lwm zoo.",
                "14": "Thiab saib seb, ntxiv, kuv muab dua ib lub cim rau nej, muaj tseeb tiag, ib lub cim ntawm nws txoj kev tuag.",
                "15": "Vim saib seb, nws yeej yuav tuag xwv kom kev cawm seej yuav los tau; muaj tseeb tiag, nws yeej yuav tsum tuag thiab tsim nyog uas nws tuag, thiaj li muaj tau txoj kev sawv rov los ntawm cov tuag, xwv kom thiaj li yuav coj tau neeg mus nyob rau ntawm tus Tswv lub xub ntiag.",
                "16": "Muaj tseeb tiag, saib seb, txoj kev tuag no yuav coj kom muaj tau txoj kev sawv rov los, thiab txhiv tau tib neeg txhua tus dim ntawm txoj kev tuag zaum ib—txoj kev tuag ntawm sab ntsuj plig ntawd; vim tag nrho noob neej, los ntawm Adas txoj kev poob, vim lawv raug txiav tawm ntawm tus Tswv xub ntiag mus, raug suav tias lawv tuag lawm, rau sab cev nqaij daim tawv thiab sab ntsuj plig thiab.",
                "17": "Tiam sis saib seb, Khetos txoj kev sawv rov los yuav txhiv tib neeg dim, muaj tseeb tiag, twb yog tag nrho noob neej, thiab coj lawv rov qab mus nyob rau ntawm tus Tswv lub xub ntiag.",
                "18": "Muaj tseeb tiag, thiab ua kom muaj txoj ntsiab lus ntawm kev hloov siab lees txim, hais tias tus uas hloov siab lees txim tus ntawd yuav tsis raug muab ntov thiab muab pov rau hauv hluav taws; tiam sis txhua tus uas tsis kam hloov siab lees txim yuav raug muab ntov thiab muab pov rau hauv hluav taws; thiab yuav rov muaj dua ib txoj kev tuag ntawm sab ntsuj plig los raug lawv, muaj tseeb tiag, txoj kev tuag zaum ob, vim lawv raug txiav tawm dua xws li ntawm tej uas ntsig txog kev ncaj ncees.",
                "19": "Yog li ntawd nej cia li hloov siab lees txim, nej cia li hloov siab lees txim, ntshai tsam nej yuav cia nej tus kheej los raug txim, thiab nej yuav raug coj los mus rau txoj kev tuag zaum ob no, vim nej twb paub tiam sis tsis kam ua raws li tej no.",
                "20": "Tiam sis saib seb, ib yam li kuv tau hais rau nej txog ib lub cim ntxiv, lub cim ntawm nws txoj kev tuag, saib seb, nyob rau hnub ntawd uas nws yuav raug txoj kev tuag lub hnub yuav tsaus nti thiab tsis kam muab nws txoj kev kaj tuaj rau nej; lub hli thiab cov hnub qub los kuj tib yam; thiab yuav tsis muaj qhov kaj nyob rau hauv thaj av no, twb yog txij li thaum lub caij uas nws yuav raug txoj kev tuag, ncua li peb hnub, mus txog rau thaum lub caij uas nws yuav sawv hauv qhov tuag rov qab los.",
                "21": "Muaj tseeb tiag, nyob rau lub sij hawm thaum nws yuav tso tseg txoj sia yuav muaj xob quaj thiab xob laim ncua ntau ntau teev, thiab lub ntiaj teb yuav co qeg txoog thiab tshee hnyo; thiab tej pob zeb uas nyob saum lub ntiaj teb no, uas nyob saum lub ntiaj teb thiab hauv qab, uas nyob rau lub sij hawm no nej paub tias yeej tawv tawv, los sis feem ntau yeej yog ib thooj tawv tawv, yuav tawg ntsoog ntxaws.",
                "22": "Muaj tseeb tiag, tej pob zeb ntawd yuav tawg ua ob sab, thiab tom qab ntawd mus yuav pom tias tej pob zeb ntawd tawg pleb thiab nrwb pleb, thiab muaj pob zeb tawg ntsoog ntxaws nyob rau saum lub ntiaj teb, muaj tseeb tiag, nyob rau saum lub ntiaj teb thiab nyob hauv qab tib si.",
                "23": "Thiab saib seb, yuav muaj cua daj cua dub loj, thiab yuav ua rau ntau lub roob tiaj, zoo li ib lub hav, thiab yuav muaj ntau qhov chaw uas ziag no yog vos hav yuav hloov los ua roob siab heev.",
                "24": "Thiab ntau txoj kev loj yuav tawg, thiab ntau lub nroog yuav hloov thiaj tsis muaj neeg nyob.",
                "25": "Thiab ntau lub ntxa yuav qhib, thiab tej qhov ntxa yuav cia coob leej ntawm lawv cov tuag tawm los; thiab ntau tus cov uas ntseeg yuav tshwm los rau coob leej pom.",
                "26": "Thiab saib seb, tus tim tswv hais rau kuv li no; vim nws tau hais rau kuv tias yuav muaj xob quaj thiab xob laim ncua ntau ntau teev.",
                "27": "Thiab nws hais rau kuv tias thaum tseem muaj xob quaj thiab xob laim thiab cua daj cua dub, yeej yuav muaj tej no, thiab yuav muaj kev tsaus ntuj los vov tag nrho lub ntiaj teb ncua li peb hnub.",
                "28": "Thiab tus tim tswv tau hais rau kuv tias muaj coob leej yuav pom tej yam uas loj tshaj no, rau lub hom phiaj tias tej zaum lawv yuav ntseeg tias tej cim no thiab tej txuj ci uas xav tsis thoob no yuav muaj los nyob rau hauv tag nrho thaj av no, rau lub hom phiaj tias kom txhob muaj qhov uas ua rau noob neej tsis ntseeg—",
                "29": "Thiab qhov no twb yog rau lub hom phiaj kom txhua tus uas ntseeg yuav txais kev cawm dim, thiab txhua tus uas tsis ntseeg, ces ib txoj kev txiav txim uas ncaj ncees yuav los rau lawv; thiab yog tias lawv raug txim ces twb yog lawv coj txoj kev raug txim los rau lawv tus kheej.",
                "30": "Thiab nim no cia li nco ntsoov, cia li nco ntsoov, kuv cov kwv tij es, hais tias tus uas piam sij, tsuas yog piam sij rau nws tus kheej xwb; thiab tus uas ua kev phem, tsuas yog ua rau nws tus kheej xwb; vim saib seb, nej twb ywj pheej; twb cia rau nej ua nej tus kheej; vim saib seb, Vajtswv tau ua rau nej paub thiab nws tau cia rau nej ywj pheej.",
                "31": "Nws tau cia rau nej kom nej paub qhov zoo thiab qhov phem, thiab nws tau muab rau nej kom nej yuav xaiv txoj sia los sis kev tuag; thiab nej muaj peev xwm ua zoo thiab raug muab txum tim rau qhov uas zoo, los sis muab qhov uas zoo los txum tim rau nej; los sis nej muaj peev xwm ua phem, thiab muab qhov phem los txum tim rau nej."
            },
            "15": {
                "1": "Thiab nim no, kuv cov kwv tij uas kuv hlub es, saib seb, kuv tshaj tawm rau nej tias yog nej tsis hloov siab lees txim xwb, ces nej tej vaj tse yuav raug tso tseg tsis muaj neeg nyob.",
                "2": "Muaj tseeb tiag, yog nej tsis hloov siab lees txim, ces nej cov poj niam yuav muaj kev txom nyem quaj ntsuag nyob rau lub sij hawm thaum lawv pub mis rau me nyuam mos noj; vim nej yuav sim khiav thiab yuav tsis muaj chaw rau nej nkaum; muaj tseeb tiag, thiab kev txom nyem yuav raug cov uas muaj me nyuam, vim lawv yuav xeeb me nyuam thiab khiav tsis taus; yog li ntawd, lawv yuav raug tsuj thiab raug tso tseg kom piam sij.",
                "3": "Muaj tseeb tiag, kev txom nyem yuav raug cov neeg no uas yog hu ua Nifais cov neeg tsuas yog lawv yuav hloov siab lees txim xwb, thaum lawv yuav pom tag nrho tej cim no thiab tej txuj ci uas xav tsis thoob uas yuav ua rau lawv pom; vim saib seb, lawv yog ib co neeg uas tus Tswv tau xaiv; muaj tseeb tiag, nws hlub Nifais cov neeg, thiab kuj qhuab ntuas lawv; muaj tseeb tiag, nyob hauv lub caij ntawm lawv tej kev ua phem nws qhuab ntuas lawv vim yog nws hlub lawv.",
                "4": "Tiam sis saib seb kuv cov kwv tij, nws ntxub cov Neeg Lamas vim tej uas lawv ua tsuas yog phem tsis tu ncua, thiab li no los twb vim yog txoj kev ua phem ntawm lawv cov yawg koob txoj kab lis kev cai. Tiam sis saib seb, kev cawm seej tau los rau lawv los ntawm cov Neeg Nifais txoj kev qhuab qhia; thiab vim li no tus Tswv thiaj tau ncua lawv txoj sia kom ntev.",
                "5": "Thiab kuv xav kom nej pom tias feem coob ntawm lawv yeej nyob rawv ntawm lawv txoj kev ua lawv tej dej num, thiab Vajtswv pom tias lawv yeej taug kev ceev faj, thiab lawv yeej mob siab ua raws li nws tej lus txib thiab nws tej kev cai thiab nws tej kev txiav txim raws li Mauxes txoj kev cai.",
                "6": "Muaj tseeb tiag, kuv hais rau nej tias, feem coob ntawm lawv tab tom ua li no, thiab lawv tab tom rau siab ntso yam tsis nkees kiag xwv kom lawv yuav coj tau lawv cov kwv tij uas tseem tshuav los paub txog qhov tseeb; yog li ntawd yeej muaj coob leej los ntxiv rau lawv txhua txhua hnub.",
                "7": "Thiab saib seb, nej yeej paub ntawm nej tus kheej, vim nej twb pom lawm tias, tag nrho cov uas lawv cov kwv tij ua rau lawv paub txog qhov tseeb, thiab paub txog qhov uas lawv cov yawg koob tej kab lis kev cai phem thiab txaus ntxub, thiab coj lawv los ntseeg tej vaj lug kub dawb huv, muaj tseeb tiag, cov yaj saub dawb huv tej lus qhia tej yuav muaj los yav tom ntej, uas tau muab sau tseg, uas coj lawv los rau txoj kev ntseeg tus Tswv thiab rau kev hloov siab lees txim, txoj kev ntseeg thiab kev hloov siab lees txim uas ua rau lawv hloov siab—",
                "8": "Yog li ntawd, tag nrho cov uas tau los rau qhov no, nej yeej paub ntawm nej tus kheej tias lawv yeej nyob ruaj nrees thiab khov kho coj raws li txoj kev ntseeg, thiab kev cawm seej uas tau ua rau lawv dim.",
                "9": "Thiab nej kuj paub tias lawv tau muab lawv cov cuab yeej ua rog faus, thiab lawv ntshai muab cov cuab yeej ua rog ntawd los siv tsam lawv ho ua txhaum; muaj tseeb tiag, nej yeej pom tau tias lawv ntshai ua txhaum—vim saib seb lawv yuav cia lawv tus kheej raug tsuj thiab raug tua los ntawm lawv cov yeeb ncuab, thiab yuav tsis kam tsa lawv tej ntaj tawm tsam lawv, thiab li no los vim yog lawv txoj kev ntseeg Khetos.",
                "10": "Thiab nim no, vim lawv nyob khov kho thaum lawv ntseeg qhov uas lawv ntseeg ntawd, rau qhov vim yog lawv txoj kev ruaj nrees thaum lawv pom kev lawm, saib seb, tus Tswv yuav foom koob hmoov rau lawv thiab ncua lawv lub neej kom ntev, txawm tias lawv muaj kev ua phem—",
                "11": "Muaj tseeb tiag, txawm tias lawv yuav tso txoj kev ntseeg tseg zuj zus los tus Tswv tseem yuav ncua lawv lub neej kom ntev, kom txog thaum lub caij nyoog uas peb cov yawg koob, thiab tus yaj saub Xenos, thiab ntau tus yaj saub ntxiv, tau hais lawm los txog tso, ntsig txog txoj kev txum tim peb cov kwv tij, uas yog cov Neeg Lamas, rov los paub qhov tseeb dua—",
                "12": "Muaj tseeb tiag, kuv hais rau nej tias, nyob hauv lub caij nyoog kawg yuav muab tus Tswv tej kev cog lus cev rau peb cov kwv tij, uas yog cov Neeg Lamas; thiab txawm tias lawv muaj kev txom nyem ntau, thiab txawm tias lawv yuav raug raws kom khiav mus rau ub rau no nyob rau hauv lub ntiaj teb, thiab raug plob tua, thiab yuav raug nplawm thiab ua kom tawg khiav ri niab mus rau qhov txhia chaw, thiab tsis muaj chaw nkaum, los tus Tswv tseem yuav hlub tshua txog lawv.",
                "13": "Thiab tej no yog raws li txoj kev qhia tej yuav muaj los yav tom ntej, hais tias yuav rov qab coj lawv los rau txoj kev paub tseeb, uas yog txoj kev paub txog lawv tus Txhiv Dim, thiab lawv tus tswv yug yaj tseeb thiab zoo, thiab nws yuav suav lawv nrog nws cov yaj.",
                "14": "Yog li ntawd kuv hais rau nej tias, yuav zoo rau lawv dua li rau nej tsuas yog nej yuav hloov siab lees txim xwb.",
                "15": "Vim saib seb, yog tau ua tej yam tseem ceeb rau lawv pom li uas tau ua rau nej pom, muaj tseeb tiag, rau lawv cov uas tau tso txoj kev ntseeg tseg zuj zus vim yog lawv cov yawg koob tej kab lis kev cai, nej yeej pom tau ntawm nej tus kheej tias ntshe lawv twb tsis muaj hnub yuav tso txoj kev ntseeg tseg zuj zus.",
                "16": "Yog li ntawd, tus Tswv hais tias: Kuv yuav tsis ua kom lawv puas tsuaj huv tib si mus, tiam sis nyob rau hnub uas kuv pom zoo kuv yuav ua kom lawv tig rov qab los cuag kuv dua, tus Tswv hais li.",
                "17": "Thiab nim no saib seb, tus Tswv hais txog cov Neeg Nifais li no: Yog lawv tsis kam hloov siab lees txim, thiab ua li kuv siab xav, kuv yuav ua kom lawv puas tsuaj huv tib si mus, tus Tswv hais tias, vim yog lawv txoj kev tsis ntseeg txawm tias muaj ntau yam tseem ceeb uas kuv tau ua nyob hauv lawv; thiab tseeb npaum li tus Tswv muaj txoj sia nyob tej no yeej yuav muaj tiag, tus Tswv hais li."
            },
            "16": {
                "1": "Thiab nim no, tau muaj tias muaj coob leej uas tau hnov tej lus ntawm Xamuyees, uas yog tus Neeg Lamas, uas nws hais nyob saum tej ntsa loog ntawm lub nroog. Thiab tag nrho cov uas ntseeg nws tej lus tawm mus nrhiav Nifais; thiab thaum lawv tawm mus thiab nrhiav tau nws lawv lees lawv tej kev txhaum rau nws thiab tsis xyeej, thiab xav ua kev cai raus dej rau tus Tswv.",
                "2": "Tiam sis tag nrho cov uas tsis ntseeg Xamuyees tej lus npau taws rau nws; thiab lawv txawb pob zeb rau nws saum ntsa loog, thiab kuj muaj coob leej tua xub rau nws thaum nws sawv nyob saum ntsa loog; tiam sis tus Tswv tus Ntsuj Plig nyob nrog nws, ua rau lawv tej pob zeb thiab lawv tej xub tsis raug nws.",
                "3": "Nim no thaum lawv pom tias lawv tsis muaj peev xwm tua raug nws, muaj coob leej ntxiv ntseeg nws tej lus, lawv thiaj mus cuag Nifais kom muab lawv ua kev cai raus dej.",
                "4": "Vim saib seb, Nifais muab lawv ua kev cai raus dej, thiab qhia tej yuav muaj los yav tom ntej rau lawv, thiab qhuab qhia lawv, hais txog kev hloov siab lees txim rau cov neeg, ua lub cim thiab tej txuj ci uas xav tsis thoob rau lawv pom, ua tej txuj ci tseem ceeb nyob hauv cov neeg, xwv kom lawv thiaj paub tias tus Khetos twb yeej yuav los tsis ntev no—",
                "5": "Qhia rau lawv txog tej uas yeej yuav los tsis ntev no, xwv kom lawv yuav paub thiab nco qab nyob rau thaum uas tej ntawd los tias twb ua tej ntawd rau lawv paub ua ntej lawm, rau lub hom phiaj kom lawv yuav ntseeg; yog li ntawd tag nrho cov uas ntseeg Xamuyees tej lus tau tawm mus rau nws kom muab lawv ua kev cai raus dej, vim lawv tuaj nrog kev hloov siab lees txim thiab kam lees lawv tej kev txhaum.",
                "6": "Tiam sis feem coob ntawm lawv tsis ntseeg Xamuyees tej lus; yog li ntawd thaum lawv pom tias lawv tej pob zeb thiab lawv tej xub tsis raug nws, lawv qw nrov rau lawv tej thawj tub rog, hais tias: Txhom tus neeg no thiab muab nws khi, vim saib seb nws muaj ib tug dab phem; thiab vim yog tus dab phem lub hwj chim uas nyob hauv nws peb tej pob zeb thiab tej xub thiaj tsis raug nws; yog li ntawd cia li muab nws txhom thiab muab nws khi, thiab coj nws khiav mus.",
                "7": "Thiab thaum uas lawv mus xuas lawv tes ntsiab nthos nws, saib seb, nws dhia saum ntsa loog los, thiab khiav tawm ntawm lawv thaj av mus, muaj tseeb tiag, twb yog mus rau tom nws lub teb chaws, thiab pib qhuab qhia thiab qhia tej yuav muaj los yav tom ntej nyob hauv nws cov neeg.",
                "8": "Thiab saib seb, cov Neeg Nifais tsis hnov txog nws ib zaug ntxiv li lawm; thiab tau muaj li no nyob hauv cov neeg.",
                "9": "Thiab xyoo yim caum rau ntawm cov neeg txiav txim txoj kev kav Nifais cov neeg tau xaus li no.",
                "10": "Thiab xyoo yim caum xya ntawm cov neeg txiav txim txoj kev kav kuj tau xaus li no thiab, feem coob ntawm cov neeg yeej tseem muaj lawv txoj kev muab hlob thiab kev phem, thiab feem tsawg los Vajtswv pom tias lawv taug kev ceev faj zog.",
                "11": "Thiab tej yam no los kuj muaj nyob hauv xyoo yim caum yim ntawm cov neeg txiav txim txoj kev kav.",
                "12": "Thiab twb tsis muaj kev txawv txav ntau nyob hauv cov neeg, tsuas yog tias cov neeg pib ua siab tawv ua phem, thiab ua tej uas tsis raws li Vajtswv tej lus txib ntau ntxiv thiab ntxiv, nyob hauv xyoo yim caum cuaj ntawm cov neeg txiav txim txoj kev kav.",
                "13": "Tiam sis tau muaj tias nyob hauv xyoo cuaj caum ntawm cov neeg txiav txim txoj kev kav, Vajtswv tau muab tej cim loj thiab tej txuj ci uas xav tsis thoob rau cov neeg; thiab pib muaj raws li cov yaj saub tej lus.",
                "14": "Thiab cov tim tswv tau tshwm sim los rau tib neeg, cov tib neeg uas muaj tswv yim, thiab tshaj tawm tej moo zoo siab ntawm txoj kev xyiv fab heev rau lawv; yog li ntawd nyob rau hauv xyoo no pib muaj raws li cov vaj lug kub qhia.",
                "15": "Txawm li ntawd los, cov neeg pib ua lawv lub siab tawv, tsuas yog tshuav cov uas ntseeg heev tshaj ntawm lawv xwb, tsis hais cov neeg Nifais los sis cov Neeg Lamas puav leej, thiab pib vam khom rau lawv tus kheej lub zog thiab rau lawv tus kheej lub tswv yim, hais tias:",
                "16": "Tej zaum lawv kwv yees hais tau tej yam uas yog lawm, los ntawm ntau yam no; tiam sis saib seb, peb paub tias tag nrho tej hauj lwm tseem ceeb thiab zoo kawg nkaus no, uas twb tau hais lawm, yuav muaj tsis tau los.",
                "17": "Thiab lawv pib soj ntsuam thiab sib cav nyob hauv lawv, hais tias:",
                "18": "Twb tsis tsim nyog tias yuav muaj ib tug zoo li ib tug Khetos yuav los; yog muaj li ntawd, thiab nws yog Vajtswv Leej Tub, yog Leej Txiv ntawm lub ntuj ceeb tsheej thiab lub ntiaj teb, zoo li tau hais lawm, vim li cas nws ho tsis ua nws tus kheej rau peb pom ib yam li ua rau lawv cov uas nyob tim Yeluxalees pom?",
                "19": "Muaj tseeb tiag, vim li cas nws ho tsis ua nws tus kheej tshwm los rau hauv thaj av no ib yam li nyob rau tim thaj av Yeluxalees?",
                "20": "Tiam sis saib seb, peb paub tias qhov no yog ib txoj kab lis kev cai phem, uas yog peb cov yawg koob tau muab cev los rau peb, ua kom peb ntseeg tej yam uas tseem ceeb thiab zoo kawg nkaus uas yuav muaj los, tiam sis twb tsis yog nyob hauv peb, tiam sis yog nyob hauv ib thaj av uas nyob deb, ib thaj av uas peb tsis paub; yog li ntawd lawv thiaj ceev tau kom peb tsis paub, vim peb tsis muaj peev xwm pom nrog peb lub qhov muag tias tej ntawd muaj tseeb.",
                "21": "Thiab los ntawm kev dag ntxias thiab tej txuj ci tes taw ntawm tus niag phem, lawv yuav ua tej yam txuj ci uas peb tsis muaj peev xwm to taub, uas yuav ceev kom peb nyob qis ua qhev rau lawv tej lus, thiab ua qhev rau lawv, vim peb vam khom lawv kom qhia txoj lus rau peb; thiab li no lawv yuav ceev kom peb tsis paub tas peb lub neej yog tias peb ywj peb tus kheej rau lawv.",
                "22": "Thiab muaj ntau yam ntxiv uas cov neeg xav nyob hauv lawv lub siab, uas yog tej yam ruam thiab tsis muaj qab hau; thiab ua rau lawv chim heev, vim Dab Ntxwg Nyoog tau txhaub kom lawv ua phem tsis tu ncua; muaj tseeb tiag, nws ncig mus tshaj tawm tej lus paj lus cua thiab tej kev sib cav sib ceg rau hauv tag nrho thaj av, xwv kom nws yuav ua tau rau cov neeg lub siab tawv tawm tsam tej uas zoo thiab tawm tsam tej uas yuav los.",
                "23": "Thiab txawm tias muaj tej cim thiab tej txuj ci uas xav tsis thoob uas tus Tswv tau ua muaj nyob hauv nws cov neeg, thiab tej txuj ci tseem ceeb ntau uas lawv tau ua, los Dab Ntxwg Nyoog tseem tuav tau cov neeg lub siab ruaj nyob thoob plaws rau hauv thaj av.",
                "24": "Thiab xyoo cuaj caum ntawm cov neeg txiav txim txoj kev kav Nifais cov neeg tau xaus li no.",
                "25": "Thiab phau ntawv Hilamas tau xaus li no, raws li Hilamas thiab nws cov tub phau ceev xwm txheej."
            }
        }
    },
    "3-ne": {
        "meta": {
            "slug": "3-ne",
            "name": "Peb Nifais",
            "chapterWord": "Tshooj"
        },
        "chapters": {
            "1": {
                "intro": "Thiab Hilamas yog tus tub ntawm Hilamas, tus uas ho yog Amas tus tub, tus uas ho yog Amas tus tub, uas yog ib tug xeeb ntxwv ntawm Nifais tus uas yog Lihais tus tub, tus uas tau tawm tim Yeluxalees tuaj nyob hauv xyoo thib ib ntawm txoj kev kav ntawm Xedekiyas, teb chaws Yudas tus vaj ntxwv.",
                "1": "Nim no tau muaj tias xyoo cuaj caum ib tau dhau mus thiab twb yog rau pua xyoo txij thaum lub sij hawm uas Lihais ncaim Yeluxalees; thiab twb yog xyoo uas Lakhoonias yog tus thawj txiav txim thiab tus tswv xeev kav thaj av.",
                "2": "Thiab Nifais, uas yog Hilamas tus tub, tau tawm ntawm thaj av Xalahelas mus, thiab tso hauj lwm rau nws tus tub Nifais, tus uas yog nws tus tub hlob, ceev cov phiaj toog, thiab tag nrho tej ceev xwm txheej uas tau ceev tseg cia, thiab tag nrho tej uas tau ceev kom dawb ceev txij thaum Lihais tau ncaim Yeluxalees.",
                "3": "Ces nws ncaim ntawm thaj av, thiab xyov nws mus qhov twg lawm, twb tsis muaj neeg paub; thiab nws tus tub Nifais tau pauv nws qhov chaw ceev tej ceev xwm txheej, muaj tseeb tiag, uas yog phau ceev xwm txheej hais txog cov neeg no.",
                "4": "Thiab tau muaj tias nyob rau thaum pib ntawm xyoo cuaj caum ob, saib seb, pib muaj raws li cov yaj saub tej kev qhia tej yuav muaj los yav tom ntej; vim pib muaj tej cim uas loj dua thiab tej txuj ci tseem ceeb dua nyob hauv cov neeg.",
                "5": "Tiam sis muaj ib txhia pib hais tias lub sij hawm uas yuav muaj raws li tej lus, uas Xamuyees, uas yog tus neeg Lamas, tau hais tseg, twb dhau lawm.",
                "6": "Thiab lawv pib zoo siab rau lawv cov kwv tij, hais tias: Saib seb lub sij hawm twb dhau lawm, thiab twb tsis muaj raws li Xamuyees tej lus; yog li ntawd, nej txoj kev xyiv fab thiab nej txoj kev ntseeg ntsig txog qhov no twb tsis muaj nuj nqis.",
                "7": "Thiab tau muaj tias lawv ua kev xeeb txob loj heev thoob plaws rau hauv thaj av; thiab cov uas ntseeg pib tu siab heev, tsam ho muaj tej yam ua rau tej uas tau hais lawm tsis muaj los.",
                "8": "Tiam sis saib seb, lawv saib ntsoov khov kho rau hnub ntawd thiab hmo ntawd thiab hnub ntawd uas yuav zoo li ib hnub uas tsis muaj hmo ntuj, xwv kom lawv yuav paub tias lawv txoj kev ntseeg yeej muaj nuj nqis.",
                "9": "Nim no tau muaj tias cov uas tsis ntseeg tau teem tseg ib hnub, yog tias lub cim ntawd, uas tus yaj saub Xamuyees hais tseg, tsis muaj los, ces lawv yuav muab tag nrho cov uas ntseeg tej kab lis kev cai ntawd tua.",
                "10": "Nim no tau muaj tias thaum Nifais, uas yog Nifais tus tub, pom txoj kev phem ntawm nws cov neeg no, nws tu siab heev kawg nkaus li.",
                "11": "Thiab tau muaj tias nws tawm mus thiab khoov rau hauv pem teb, thiab sib zog thov nws tus Vajtswv pab nws cov neeg, muaj tseeb tiag, pab lawv cov uas twb yuav raug puas tsuaj vim yog lawv ntseeg lawv cov yawg koob txoj kab lis kev cai.",
                "12": "Thiab tau muaj tias nws sib zog thov tus Tswv tag nrho hnub ntawd; thiab saib seb, tus Tswv lub suab los hais rau nws, hais tias:",
                "13": "Cia li tsa koj lub taub hau thiab cia li zoo siab; vim saib seb, twb yuav txog lub sij hawm lawm, thiab nyob rau hmo no yuav muab lub cim ua tshwm sim, thiab nyob rau tag kis kuv yuav los rau hauv lub ntiaj teb, kom ua rau neeg ntiaj teb pom tias kuv yeej yuav ua kom muaj raws li tag nrho tej uas kuv tau txib kom kuv cov yaj saub uas dawb huv lub qhov ncauj hais.",
                "14": "Saib seb, kuv los rau hauv kuv cov neeg kiag, los ua kom muaj raws li tag nrho tej uas kuv ua rau noob neej paub txij thaum ntuj tsim teb raug los, thiab los ua raws li lub siab nyiam, ntawm Leej Txiv thiab ntawm Leej Tub nkawd ob leeg—ntawm Leej Txiv vim yog kuv, thiab ntawm Leej Tub vim yog kuv cev nqaij daim tawv. Thiab saib seb, twb yuav txog lub sij hawm lawm, thiab hmo no yuav muab lub cim ua tshwm sim los.",
                "15": "Thiab tau muaj tias tau muaj raws li tej lus uas tau los rau Nifais, raws li tus Tswv tau hais; vim saib seb, thaum lub hnub poob twb tsis muaj kev tsaus ntuj; thiab cov neeg pib xav tsis thoob vim yog tsis muaj kev tsaus ntuj thaum hmo ntuj.",
                "16": "Thiab muaj coob leej, cov uas tsis ntseeg cov yaj saub tej lus, lawv vau rau hauv av thiab ua zoo li lawv twb tuag lawm, vim lawv paub tias txoj hau kev ntawm txoj kev puas tsuaj loj heev uas lawv tau npaj rau cov uas ntseeg cov yaj saub tej lus raug muab rhuav; vim lub cim uas Xamuyees tau muab tseg twb txog lawm.",
                "17": "Thiab lawv pib paub tias Vajtswv Leej Tub yeej yuav los sai sai; muaj tseeb tiag, lub ntsiab yog li no, tag nrho cov neeg uas nyob thoob plaws rau hauv lub ntiaj teb ntawm sab hnub poob mus rau sab hnub tuaj, tsis hais nyob hauv thaj av sab qaum teb thiab nyob hauv thaj av sab qab teb, lawv xav tsis thoob heev ua rau lawv cia li vau rau hauv av.",
                "18": "Vim lawv paub tias cov yaj saub twb tau ua tim khawv txog tej no tau ntau xyoo, thiab paub tias lub cim uas Xamuyees muab tseg twb txog lawm; thiab lawv pib ntshai vim yog lawv txoj kev ua phem thiab lawv txoj kev tsis ntseeg.",
                "19": "Thiab tau muaj tias tag nrho hmo ntawd twb tsis muaj kev tsaus ntuj li, tiam sis kaj cuag li yog thaum tav su. Thiab tau muaj tias thaum sawv ntxov lub hnub rov qab tawm tuaj, raws li ib txwm tuaj; thiab lawv paub tias yog hnub uas tus Tswv yuav los yug, vim yog lub cim uas Xamuyees tau muab tseg.",
                "20": "Thiab tau muaj li ntawd, muaj tseeb tiag, txhua yam, txhua lo lus, raws li cov yaj saub tej lus.",
                "21": "Thiab tau muaj tias muaj ib lub hnub qub tshiab tshwm tuaj, raws li txoj lus.",
                "22": "Thiab tau muaj tias txij li lub sij hawm no mus Dab Ntxwg Nyoog pib xa tej kev dag mus rau hauv cov neeg, ua kom lawv lub siab tawv, vim xav kom lawv tsis txhob ntseeg tej cim thiab tej txuj ci uas xav tsis thoob ntawd uas lawv tau pom; tiam sis txawm tias muaj tej kev dag thiab tej kev ntxias no los feem coob ntawm cov neeg kuj ntseeg, thiab hloov siab los ntseeg tus Tswv.",
                "23": "Thiab tau muaj tias Nifais, thiab lwm tus neeg coob leej, tau mus rau hauv cov neeg, muab cov neeg ua kev cai raus dej rau txoj kev hloov siab lees txim, uas ua rau lawv muaj kev zam txim rau tej kev txhaum ntau heev. Thiab li no cov neeg rov pib muaj kev thaj yeeb dua nyob hauv thaj av.",
                "24": "Thiab twb tsis muaj kev sib cav sib ceg, tsuas yog ob peb leeg uas pib qhuab qhia, rau siab ntso siv vaj lug kub los qhia tias tsis tas yuav coj Mauxes txoj kev cai ntxiv lawm. Nim no lawv yuam kev txog qhov no, vim lawv tsis to taub cov vaj lug kub.",
                "25": "Tiam sis tau muaj tias tsis ntev lawv hloov siab los ntseeg, thiab ua rau lawv pom qhov yuam kev uas lawv tau ua, vim tau ua rau lawv paub tias tseem tsis tau muaj raws li txoj kev cai tiav lawm, thiab yeej yuav ua kom muaj raws li txhua lo ntawm txoj kev cai tiav; muaj tseeb tiag, txoj lus los rau lawv hais tias yeej yuav ua kom muaj raws li txoj kev cai tiav; muaj tseeb tiag; hais tias ib ib nyuag qhov los sis ib qho me xwb los yuav tsis poob mus kom txog thaum muaj raws li txhua yam; yog li ntawd nyob hauv tib xyoos no tus Tswv coj lawv los paub txog lawv txoj kev tsis yog thiab lawv lees lawv tej kev txhaum.",
                "26": "Thiab xyoo cuaj caum ob tau dhau mus li no, coj tau tej moo zoo siab los rau cov neeg vim yog tej cim uas tau muaj los, raws li tag nrho cov yaj saub uas dawb huv tej lus ntawm txoj kev qhia tej yuav muaj los yav tom ntej.",
                "27": "Thiab tau muaj tias xyoo cuaj caum peb kuj tau dhau mus nrog kev thaj yeeb, tsuas yog tshuav cov tub sab Nkadi-atoos xwb, cov uas nyob pem roob, uas nyob coob heev hauv thaj av; vim lawv tej chaw tiv thaiv thiab lawv tej chaw uas tsis muaj neeg paub tau muaj zog heev ua rau cov neeg tsis muaj peev xwm kov yeej lawv; yog li ntawd lawv tua neeg coob leej, thiab txov ntau txoj sia nyob hauv cov neeg.",
                "28": "Thiab tau muaj tias nyob hauv xyoo cuaj caum plaub lawv pib huaj vam coob heev tuaj, vim yog muaj cov Neeg Nifais ntxeev siab coob leej uas tau khiav mus rau lawv, uas ua rau cov Neeg Nifais uas tseem nyob hauv thaj av tu siab heev.",
                "29": "Thiab kuj muaj kev tu siab heev nyob hauv cov Neeg Lamas; vim saib seb, lawv muaj me nyuam coob leej uas tau loj hlob thiab pib muaj hnub nyoog, uas lawv pib xaiv rau lawv tus kheej, thiab raug ib txhia uas yog Neeg Xaulas yaum coj mus, los ntawm lawv tej kev dag thiab lawv tej lus ntxias, kom mus koom nrog cov tub sab Nkadi-atoos ntawd.",
                "30": "Thiab cov Neeg Lamas los kuj raug txom nyem tib yam zoo li no, thiab lawv txoj kev ntseeg thiab kev ncaj ncees pib tsawg zuj zus, vim yog txoj kev phem ntawm tiam neeg uas tab tom loj hlob."
            },
            "2": {
                "1": "Thiab tau muaj tias xyoo cuaj caum tsib kuj tau dhau mus li no, thiab cov neeg pib hnov qab txog tej cim thiab tej txuj ci uas xav tsis thoob ntawd uas lawv tau hnov, thiab pib muab tej cim los sis tej kev xav tsis thoob uas los saum ntuj los saib tsis tshua muaj nuj nqis zuj zus, lawv thiaj pib ua lawv lub siab tawv, thiab lawv tsis thoob tsib to nrog, thiab pib tsis ntseeg tag nrho tej uas lawv tau hnov thiab tau pom—",
                "2": "Lam tau lam xav tej yam tsis muaj qab hau nyob hauv lawv lub siab, hais tias tej ntawd twb yog neeg ua thiab yog los ntawm tus dab phem lub hwj chim, los coj thiab ntxias kom tau cov neeg lub siab; thiab li no Dab Ntxwg Nyoog thiaj rov qab kav tau cov neeg lub siab dua, nws thiaj ua rau lawv qhov muag dig thiab coj lawv mus ntseeg tias Khetos txoj lus qhuab qhia yog ib yam uas ruam thiab tsis muaj qab hau.",
                "3": "Thiab tau muaj tias cov neeg tej kev phem thiab tej kev qias pib muaj zog zuj zus tuaj; thiab lawv tsis ntseeg tias yuav muaj tej cim los sis tej txuj ci uas xav tsis thoob ntxiv; thiab Dab Ntxwg Nyoog tau ncig mus, coj cov neeg lub siab mus, thiab haub ntxias lawv thiab ua rau lawv kom lawv ua kev phem loj heev nyob hauv thaj av.",
                "4": "Thiab xyoo cuaj caum rau tau dhau mus li no; thiab xyoo cuaj caum xya los tib yam; thiab xyoo cuaj caum yim los tib yam; thiab xyoo cuaj caum cuaj los tib yam;",
                "5": "Thiab ib puas xyoo twb tau dhau mus txij thaum lub caij nyoog ntawm Mauxiyas, tus uas yog vaj ntxwv kav cov Neeg Nifais.",
                "6": "Thiab rau puas thiab cuaj xyoo tau dhau mus txij thaum Lihais tau ncaim Yeluxalees.",
                "7": "Thiab cuaj xyoos tau dhau mus txij thaum lub caij uas tau muaj lub cim, uas cov yaj saub tau hais tseg tias, Khetos yuav los rau hauv lub ntiaj teb.",
                "8": "Nim no cov Neeg Nifais pib suav lawv lub sij hawm txij thaum lub caij no uas tus Tswv tau muab lub cim los, los sis txij thaum Khetos yuav los; yog li ntawd, cuaj xyoos tau dhau mus lawm.",
                "9": "Thiab Nifais, tus uas yog Nifais txiv, tus uas yog tus saib xyuas cov ceev xwm txheej, twb tsis rov qab los rau hauv thaj av Xalahelas, thiab nrhiav tsis tau nws nyob tag nrho hauv thaj av.",
                "10": "Thiab tau muaj tias cov neeg tseem nyob ua kev phem, txawm tias muaj kev qhuab qhia ntau thiab kev qhia tej yuav muaj los yav tom ntej uas tau xa mus rau hauv lawv; thiab xyoo kaum kuj tau dhau mus li no; thiab xyoo kaum ib kuj tau dhau mus nrog kev ua phem.",
                "11": "Thiab tau muaj tias nyob hauv xyoo kaum peb pib muaj tej kev ua rog thiab kev sib cav sib ceg thoob plaws hauv thaj av; vim cov tub sab Nkadi-atoos tau muaj coob heev, thiab tau tua cov neeg coob leej heev, thiab tau tso kev puas tsuaj rau ntau lub nroog heev, thiab tau ua rau neeg tuag thiab ntshav nrog ntau thoob plaws hauv thaj av, thiaj li tsim nyog rau tag nrho cov neeg, tsis hais cov Neeg Nifais los sis cov Neeg Lamas, yuav tsum nqa cuab yeej ua rog tawm tsam lawv.",
                "12": "Yog li ntawd, tag nrho cov Neeg Lamas uas tau hloov siab los ntseeg tus Tswv tau los koom ua ke nrog lawv cov kwv tij, uas yog cov Neeg Nifais, thiab raug yuam, kom lawv txoj sia thiab lawv cov poj niam thiab lawv cov me nyuam muaj kev nyab xeeb, kom nqa tej cuab yeej ua rog tawm tsam cov tub sab Nkadi-atoos ntawd, muaj tseeb tiag, thiab kom tswj tuav tau lawv tej kev muaj cai, thiab tej kev muaj cai ntawm lawv lub koom txoos thiab ntawm lawv txoj kev teev tiam, thiab lawv txoj kev ywj pheej thiab lawv txoj kev ywj siab.",
                "13": "Thiab tau muaj tias ua ntej thaum xyoo kaum peb no dhau mus txoj kev puas tsuaj huv tib si mus tau hawv cov Neeg Nifais vim yog npluav rog no, uas tau pib muaj kev nyuaj siab ntxhov plawv heev.",
                "14": "Thiab tau muaj tias tau muab cov Neeg Lamas uas los koom nrog cov Neeg Nifais suav nrog cov Neeg Nifais;",
                "15": "Thiab tus Tswv tau tshem tawm lawv txoj kev foom tsis zoo, thiab lawv tej tawv nqaij tau hloov los dawb zoo li cov Neeg Nifais;",
                "16": "Thiab lawv cov tub hluas thiab lawv cov ntxhais tau hloov los ua zoo nkauj zoo nraug heev, thiab cov Neeg Nifais suav lawv nrog cov Neeg Nifais, thiab hu lawv ua cov Neeg Nifais. Thiab xyoo kaum peb tau xaus li no.",
                "17": "Thiab tau muaj tias nyob rau thaum pib ntawm xyoo kaum plaub, npluav rog ntawm cov tub sab thiab Nifais cov neeg tau muaj ntxiv mus thiab los pib muaj kev nyuaj siab ntxhov plawv heev; txawm li ntawd los, Nifais cov neeg tau kov yeej cov tub sab ntau zaus, lawv thiaj raws tau cov tub sab tawm ntawm lawv tej av mus rau pem roob thiab rau pem lawv tej chaw tsis muaj neeg paub.",
                "18": "Thiab xyoo kaum plaub tau xaus li no. Thiab nyob hauv xyoo kaum tsib cov tub sab tau tawm los tawm tsam Nifais cov neeg; thiab vim yog txoj kev phem ntawm Nifais cov neeg, thiab lawv tej kev sib cav sib ceg thiab tej kev ntxeev siab, cov tub sab Nkadi-atoos tau kov yeej lawv ntau zaus.",
                "19": "Thiab xyoo kaum tsib tau xaus li no, thiab li no cov neeg tau nyob hauv qhov uas muaj kev txom nyem ntau; thiab rab ntaj ntawm kev puas tsuaj dai rawv ntawm lawv sab saud, ua rau lawv twb yuav luag raug rab ntaj ntawd muab txiav, thiab li no los twb vim yog lawv txoj kev ua phem."
            },
            "3": {
                "1": "Thiab nim no tau muaj tias nyob hauv xyoo kaum rau txij thaum Khetos los, Lakhoonias, uas yog tus tswv xeev ntawm thaj av, tau txais ib tsab ntawv los ntawm tus thawj coj thiab tus tswv xeev ntawm pab neeg tub sab no; thiab cov no yog cov lus uas tau sau, hais tias:",
                "2": "Lakhoonias, tus muaj meej mom tshaj thiab tus thawj tswv xeev ntawm thaj av, saib seb, kuv sau tsab ntawv no tuaj rau koj, thiab qhuas koj heev, vim yog koj txoj kev ruaj nrees, thiab txoj kev ruaj nrees ntawm koj cov neeg, uas tswj tuav tej uas nej xav tias yog nej txoj kev muaj cai thiab txoj kev ywj pheej; muaj tseeb tiag, nej yeej sawv tau zoo, zoo li muaj ib tug Vajtswv txhais tes pab nej, thaum nej tiv thaiv nej txoj kev ywj pheej, thiab nej tej khoom, thiab nej lub teb chaws, los sis tej uas nej muab hu li ntawd.",
                "3": "Thiab zoo li yog kev tu siab rau kuv, Lakhoonias tus uas muaj meej mom tshaj es, hais tias nej yuav ruam thiab muaj plhus ua luaj es yuav xav tias nej muaj cuab kav sawv tawm tsam coob leej uas tsis ntshai dab tsi uas yog cov mloog kuv txoj kev txib, cov uas nim no nyob rau lub sij hawm no sawv nrog lawv tej cuab yeej ua rog, thiab kub siab lug tos ntsoov rau lo lus tias—Mus tawm tsam cov Neeg Nifais thiab ua kom lawv puas tsuaj.",
                "4": "Thiab kuv, paub txog lawv lub siab uas tsis muaj leej twg txawj kov yeej, vim kuv twb tau sim lawv nyob hauv tshav rog, thiab vim kuv paub txog lawv txoj kev ntxub uas kav ib txhis rau nej vim yog nej tau ua ntau yam uas tsis ncaj rau lawv, yog li ntawd yog tias lawv tuaj tawm tsam nej lawv yuav tuaj xyuas kom nej puas tsuaj huv tib si.",
                "5": "Yog li ntawd kuv thiaj sau tsab ntawv no, siv kiag kuv tus kheej txhais tes los muab khi cia, vim kuv txhawj txog nej txoj kev noj qab nyob zoo, vim yog nej txoj kev ruaj nrees ntawm tej uas nej ntseeg tias yog, thiab nej lub siab uas muaj meej mom nyob hauv tshav rog.",
                "6": "Yog li ntawd kuv thiaj sau ntawv tuaj rau koj, vim kuv thov kom nej cia li muab nej tej nroog, nej tej av, thiab nej tej khoom, ywj rau kuv cov neeg no, zoo dua li qhov uas lawv yuav tuaj xyuas nej nrog rab ntaj thiab qhov uas kev puas tsuaj yuav los raug nej.",
                "7": "Los yog hais tias, cia li ywj nej tus kheej rau peb, thiab koom nrog peb thiab los paub tej yam peb ua ntsiag to, thiab los ua peb cov kwv tij xwv kom nej yuav zoo li peb—tsis yog peb cov qhev, tiam sis yog peb cov kwv tij thiab ua kwv luag tau tag nrho tej khoom uas peb muaj.",
                "8": "Thiab saib seb, kuv cog lus rau koj tias, yog nej ua li no, nrog kev lav lus, nej yuav tsis raug puas tsuaj; tiam sis yog nej tsis ua li no, kuv cog lus rau koj nrog kev lav lus hais tias, nyob rau lub hlis tom ntej no kuv yuav txib kom kuv cov tub rog tuaj tawm tsam nej, thiab lawv yuav tsis cia lawv txhais tes so thiab yuav tsis tseg leej twg, tiam sis yuav tua nej, thiab yuav siv ntaj tua nej kom txog thaum nej tu noob.",
                "9": "Thiab saib seb, kuv yog Nkidi-ahais; thiab kuv yog tus tswv xeev ntawm pawg ua hauj lwm ntsiag to ntawm Nkadi-atoos no; uas kuv paub tias lawv pab pawg no thiab tej yam lawv ua yeej zoo; thiab twb muaj tej no puag thaum ub los thiab tau muab tej no cev los rau peb.",
                "10": "Thiab kuv sau tsab ntawv no tuaj rau koj, Lakhoonias, thiab kuv cia siab tias nej yuav muab nej tej av thiab nej tej khoom rau peb, kom tsis muaj ntshav nrog, xwv kom kuv cov neeg no yuav rov tau lawv tej kev muaj cai thiab kev kav, cov uas tau ntxeev siab tawm ntawm nej mus vim yog nej txoj kev phem uas tsis cia rau lawv muaj cai kav, thiab tsuas yog nej ua li no xwb, tsis li ntawd kuv yuav ua pauj tej uas tau ua tsis ncaj rau lawv. Kuv yog Nkidi-ahais.",
                "11": "Thiab nim no tau muaj tias thaum Lakhoonias tau txais tsab ntawv no nws xav tsis thoob kiag li, vim yog Nkidi-ahais tau hais kom muab cov Neeg Nifais thaj av rau nws yam tsis ntshai kiag li, thiab hawv cov neeg thiab yuav ua pauj tej kev tsis ncaj rau cov uas twb tsis tau txais kev tsis ncaj, tsuas yog hais tias lawv tau ua tsis ncaj rau lawv tus kheej vim lawv tau ntxeev siab khiav mus rau cov tub sab uas phem thiab txaus ntxub ntawd.",
                "12": "Nim no saib seb, tus Lakhoonias no, uas yog tus tswv xeev, yog ib tug neeg ncaj, thiab ib tug tub sab tej lus thiab tej kev hawv twb tsis muaj peev xwm ua rau nws ntshai; yog li ntawd nws twb tsis mloog ua raws li Nkidi-ahais tsab ntawv, uas yog tus tswv xeev ntawm cov tub sab, tiam sis nws hais kom nws cov neeg thov tus Tswv kom muab zog rau lawv rau lub sij hawm thaum cov tub sab yuav tuaj tawm tsam lawv.",
                "13": "Muaj tseeb tiag, nws xa ib zaj lus tshaj tawm mus rau tag nrho hauv nws cov neeg, kom lawv sau lawv cov poj niam, thiab lawv cov me nyuam, lawv tej pab yaj thiab lawv tej tsiaj txhu, thiab tag nrho lawv tej khoom tuaj ua ke, rau ib qho chaw, tsuas yog tshuav lawv thaj av xwb.",
                "14": "Thiab nws tau hais kom ua tej chaw tiv thaiv ib puag ncig lawv, thiab ua kom tej ntawd ruaj khov heev. Thiab nws tau hais kom muab cov tub rog, tsis hais cov Neeg Nifais los sis cov Neeg Lamas, los sis tag nrho lawv cov uas raug muab suav nrog cov Neeg Nifais, tso zov ib puag ncig saib lawv, thiab zov lawv txhua hnub thiab txhua hmo tiv cov neeg tub sab.",
                "15": "Muaj tseeb tiag, nws hais rau lawv tias: Ib yam li tus Tswv muaj txoj sia nyob, tsuas yog nej hloov siab lees txim rau tag nrho nej tej kev ua phem, thiab thov tus Tswv xwb, tsis li ntawd tus Tswv yeej yuav tsis cawm kom nej dim ntawm cov tub sab Nkadi-atoos ntawd txhais tes.",
                "16": "Thiab Lakhoonais tej lus thiab tej kev qhia tej yuav muaj los yav tom ntej tseem ceeb thiab zoo kawg nkaus, nws tej lus thiaj ua rau tag nrho cov neeg ntshai; thiab lawv siv tag nrho lawv lub zog ua raws li Lakhoonias tej lus.",
                "17": "Thiab tau muaj tias Lakhoonias tsa tej thawj hau rog los kav tag nrho cov Neeg Nifais cov tub rog, los coj lawv rau thaum lub sij hawm uas cov tub sab yuav tuaj pem hav zoov tuaj tawm tsam lawv.",
                "18": "Nim no tau tsa tus thawj uas saib tag nrho cov thawj hau rog thiab tus thawj coj loj ntawm cov Neeg Nifais cov tub rog, thiab nws lub npe hu ua Nkinkidaunais.",
                "19": "Nim no twb yog kab lis kev cai nyob hauv tag nrho cov Neeg Nifais kom tsa cov uas muaj lub txiaj ntsim txais tau kev tshwm sim thiab qhia tau tej yuav muaj los yav tom ntej los ua lawv cov thawj hau rog (tsuas yog tsis ua li no thaum lub caij uas lawv ua phem xwb); yog li ntawd, tus Nkinkidaunais no yog ib tug yaj saub tseem ceeb heev nyob hauv lawv, thiab kuj yog tus thawj txiav txim thiab.",
                "20": "Nim no cov neeg hais rau Nkinkidaunais tias: Thov tus Tswv, thiab cia peb mus pem roob thiab rau hauv hav zoov, xwv kom peb yuav mus tawm tsam cov tub sab thiab rhuav kom lawv puas tsuaj nyob hauv lawv thaj av.",
                "21": "Tiam sis Nkinkidaunais hais rau lawv tias: Tus Tswv txwv tsis pub; yog peb mus tawm tsam lawv ces tus Tswv yuav coj peb mus rau hauv lawv txhais tes; yog li ntawd peb yuav npaj peb tus kheej nyob hauv nruab nrab ntawm peb thaj av, thiab peb yuav sau tag nrho peb cov tub rog tuaj ua ke, thiab peb yuav tsis mus tawm tsam lawv, tiam sis peb yuav tos kom txog thaum lawv tuaj tawm tsam peb; yog li ntawd ib yam li tus Tswv muaj txoj sia nyob, yog peb ua li no nws yuav coj lawv los rau hauv peb txhais tes.",
                "22": "Thiab tau muaj tias nyob hauv xyoo kaum xya, nyob rau thaum xyoo yuav kawg, Lakhoonias zaj lus tshaj tawm tau mus thoob plaws rau hauv thaj av, thiab lawv tau coj lawv tej nees, thiab lawv tej tsheb nees luag, thiab lawv tej nyuj twm, thiab tag nrho lawv tej pab yaj, thiab tag nrho lawv tej tsiaj txhu, thiab lawv tej noob qoob loos, thiab tag nrho lawv tej khoom, thiab tau taug kev mus muaj txog txhiab txhiab thiab kaum tawm txhiab leej, txog rau thaum lawv tag nrho tau mus rau qhov chaw uas tau xaiv tseg kom lawv yuav tsum sau lawv tus kheej tuaj ua ke, tiv thaiv lawv tus kheej tawm tsam lawv cov yeeb ncuab.",
                "23": "Thiab thaj av uas tau xaiv tseg yog thaj av Xalahelas thiab thaj av uas nyob nruab nrab ntawm thaj av Xalahelas thiab thaj av Huaj Vam, muaj tseeb tiag, mus txog rau ntawm tus ciam teb uas nyob nruab nrab ntawm thaj av Huaj Vam thiab thaj av Quav Poj.",
                "24": "Thiab muaj ntau txhiab leej heev uas muab hu ua cov Neeg Nifais, cov uas tau sau lawv tus kheej tuaj ua ke nyob hauv thaj av no. Nim no Lakhoonias tau hais kom lawv sau lawv tus kheej tuaj ua ke nyob rau hauv thaj av sab qab teb, vim yog txoj kev foom tsis zoo loj uas nyob rau hauv thaj av sab qaum teb.",
                "25": "Thiab lawv ua chaw tiv thaiv lawv tus kheej tawm tsam lawv cov yeeb ncuab; thiab lawv nyob hauv ib thaj av, thiab ua ib pab, thiab lawv ntshai tej lus uas Lakhoonias tau hais, ua rau lawv hloov siab lees txim rau tag nrho lawv tej kev txhaum; thiab lawv tso lawv tej kev thov rau tus Tswv lawv tus Vajtswv, kom nws yuav tso lawv dim thaum lub sij hawm thaum lawv cov yeeb ncuab tuaj ua rog tawm tsam lawv.",
                "26": "Thiab lawv tu siab heev vim yog lawv cov yeeb ncuab. Thiab Nkinkidaunais tau hais kom lawv ua txhua txhia yam cuab yeej ua rog, thiab kom lawv yuav tsum muaj tej cuab yeej ua rog uas khov, thiab muaj tej phiaj hlau, thiab muaj tej phiaj hlau kheej, raws li nws txoj kev qhia."
            },
            "4": {
                "1": "Thiab tau muaj tias nyob rau thaum yuav kawg ntawm xyoo kaum yim cov tub rog tub sab ntawd tau npaj ua rog, thiab pib tuaj thiab maj nrawm nroos tawm pem tej pov roob, thiab tawm pem tej roob, thiab tej hav zoov, thiab lawv tej chaw nkaum, thiab lawv tej chaw uas tsis muaj neeg paub los, thiab pib tuaj nyob rau hauv thaj av, puav leej nyob hauv thaj av sab qab teb thiab nyob hauv thaj av sab qaum teb, thiab pib tuaj nyob rau tag nrho tej av uas cov Neeg Nifais tau muab tso tseg, thiab tej nroog uas raug tso cia kom quav poj.",
                "2": "Tiam sis saib seb, nyob hauv tej av uas cov Neeg Nifais tau tso tseg ntawd twb tsis muaj tsiaj qus los sis tsiaj rau lawv plob, thiab twb tsis muaj tsiaj rau cov tub sab ntawd plob tsuas yog nyob hauv hav zoov xwb.",
                "3": "Thiab cov tub sab tsis muaj peev xwm nyob tau tsuas yog nyob rau hauv hav zoov xwb, vim xawb tsis tau noj; vim cov Neeg Nifais tau tso lawv tej av ciaj quav poj, thiab sau lawv tej pab yaj thiab lawv tej tsiaj txhu thiab tag nrho lawv tej khoom, thiab lawv nyob ua ib pab.",
                "4": "Yog li ntawd, twb tsis muaj cib fim rau cov tub sab mus tua txeeb tej khoom thiab mus nrhiav zaub mov noj, tsuas yog tawm mus ua rog tawm tsam cov Neeg Nifais xwb; thiab vim cov Neeg Nifais nyob ua ib pab, thiab muaj coob heev, thiab tau tshwj rau lawv tus kheej tej khoom noj khoom siv, thiab tej nees thiab tej nyuj twm, thiab tej pab yaj txhua yam, xwv kom yuav kav lawv ncua li xya xyoo, nyob rau lub sij hawm uas lawv cia siab tias yuav ua tau rau cov tub sab ntawd puas tsuaj tawm ntawm thaj av mus; thiab li no xyoo kaum yim tau dhau mus.",
                "5": "Thiab tau muaj tias nyob hauv xyoo kaum cuaj Nkidi-ahais pom tias tsim nyog rau nws mus ua rog tawm tsam cov Neeg Nifais, vim twb tsis muaj kev rau lawv nrhiav noj tsuas yog mus tua txeeb tej khoom thiab ua tub sab thiab tua neeg xwb.",
                "6": "Thiab lawv twb tsis kam faib lawv tus kheej mus nyob rau hauv thaj av kom lawv yuav cog tau qoob loos, ntshai tsam cov Neeg Nifais ho tuaj tawm tsam lawv thiab tua lawv; yog li ntawd Nkidi-ahais txib nws cov tub rog tias nyob hauv xyoo no lawv yuav mus ua rog tawm tsam cov Neeg Nifais.",
                "7": "Thiab tau muaj tias lawv tau tuaj ua rog; thiab twb yog nyob hauv lub rau hli; thiab saib seb, hnub uas lawv tuaj ua rog yog ib hnub uas tseem ceeb thiab txaus ntshai heev; thiab lawv hnav tsoos tsho muaj yeeb yam zoo li tej neeg tub sab; thiab lawv muaj ib daim tawv yaj npog lawv puab tais, thiab lawv muab ntshav los zas lawv, thiab lawv lub taub hau chais do dus, thiab ntoo kaus mom hlau rau saum lawv lub taub hau; thiab Nkidi-ahais cov tub rog muaj coob thiab txaus ntshai heev, vim yog lawv tej cuab yeej ua rog, thiab vim yog lawv muab ntshav los zas lawv.",
                "8": "Thiab tau muaj tias thaum cov Neeg Nifais cov tub rog pom Nkidi-ahais cov tub rog, lawv txhua tus vau rau hauv av, thiab lawv tsa suab thov tus Tswv lawv tus Vajtswv, xwv kom nws yuav tseg lawv txoj sia thiab cawm lawv dim ntawm lawv cov yeeb ncuab txhais tes.",
                "9": "Thiab tau muaj tias thaum Nkidi-ahais cov tub rog pom li no lawv pib qw nrog ib lub suab nrov nrov, vim yog lawv txoj kev xyiv fab, vim lawv xav tias cov Neeg Nifais tau vau nrog txoj kev ntshai vim yog lawv cov tub rog txaus ntshai heev.",
                "10": "Tiam sis qhov no tsis yog raws li lawv siab xav, vim cov Neeg Nifais twb tsis ntshai lawv; tiam sis lawv hwm lawv tus Vajtswv thiab thov kom nws tsom kwm lawv; yog li ntawd, thaum Nkidi-ahais cov tub rog dhia tuaj tawm tsam lawv, lawv twb npaj txhij ntsib lawv; muaj tseeb tiag, lawv siv tus Tswv lub zog txais tos Nkidi-ahais cov tub rog.",
                "11": "Thiab npluav rog tau pib nyob hauv lub rau hli no; thiab npluav rog ntawd loj thiab txaus ntshai heev, muaj tseeb tiag, txoj kev sib txov siav ntawd loj thiab txaus ntshai heev, thiaj li tsis tau muaj dua kev sib txov siav uas loj npaum li ntawd nyob hauv tag nrho Lihais cov neeg txij thaum nws ncaim Yeluxalees.",
                "12": "Thiab txawm tias muaj tej kev hem thiab tej kev lav lus uas Nkidi-ahais tau ua lawm los, saib seb, cov Neeg Nifais tseem yeej lawv, ua rau lawv thim rov qab ntawm cov Neeg Nifais mus.",
                "13": "Thiab tau muaj tias Nkinkidaunais txib nws cov tub rog kom raws lawv qab mus kom txog tom tej ciam teb ntawm tej hav zoov, thiab kom lawv tsis txhob tseg ib tug twg uas poob rau hauv lawv txhais tes; thiab yog li ntawd lawv muab cov tub sab raws thiab muab lawv tua, mus txog tom tej ciam teb ntawm tej hav zoov, txog rau thaum lawv ua tiav raws li Nkinkidaunais txoj lus txib.",
                "14": "Thiab tau muaj tias Nkidi-ahais, tus uas tau sawv ntsug thiab sib tua yam tsis ntshai kiag, raug muab raws thaum nws khiav; thiab vim nws sab lim heev vim yog nws sib zog sib tua lawv caum cuag nws thiab muab nws tua. Thiab li no yog qhov kawg ntawm tus tub sab Nkidi-ahais.",
                "15": "Thiab tau muaj tias cov Neeg Nifais cov tub rog rov qab los rau lawv tej chaw tiv thaiv. Thiab tau muaj tias xyoo kaum cuaj no tau dhau mus, thiab cov tub sab twb tsis rov tuaj ua rog ntxiv lawm; thiab lawv twb tsis rov tuaj nyob hauv xyoo nees nkaum.",
                "16": "Thiab nyob hauv xyoo nees nkaum ib lawv tsis tuaj ua rog, tiam sis lawv tuaj zov khoo txhua sab ib puag ncig ntawm cov neeg Nifais; vim lawv xav tias yog lawv txiav cov Neeg Nifais tawm ntawm lawv tej av, thiab kaw lawv cia nyob txhua txhia sab, thiab yog tias lawv txiav tau lawv tawm ntawm tag nrho tej yam lawv ua nyob sab nraud, ces lawv yuav ua tau rau cov Neeg Nifais ywj lawv tus kheej rau lawv raws li lawv siab xav.",
                "17": "Nim no lawv tau tsa ib tug thawj coj ntxiv rau lawv tus kheej, uas muaj npe hu ua Xenalaihas; yog li ntawd twb yog Xenalaihas uas tau hais kom muaj kev zov khoo no.",
                "18": "Tiam sis saib seb, qhov no twb yog ib qho uas zoo rau cov Neeg Nifais; vim cov tub sab twb tsis muaj peev xwm zov khoo kom ntev txaus kom ua rau cov Neeg Nifais raug txom nyem, vim yog lawv tej khoom noj khoom siv ntau uas lawv tau teem tseg cia,",
                "19": "Thiab vim yog cov tub sab twb muaj khoom noj khoom siv tsis txaus; vim saib seb, lawv twb tsis muaj dab tsi li tsuas yog muaj nqaij los cawm lawv txoj sia, tej nqaij uas lawv nrhiav tau tom hav zoov los;",
                "20": "Thiab tau muaj tias tej tsiaj qus pib tsawg heev nyob hauv hav zoov npaum li uas cov tub sab twb yuav luag piam sij vim txoj kev tshaib.",
                "21": "Thiab cov Neeg Nifais tau tawm mus tsis tu ncua nruab hnub thiab hmo ntuj, thiab mus tawm tsam lawv cov tub rog, thiab muab lawv txiav pov tseg txog txhiab txhiab thiab kaum tawm txhiab leej.",
                "22": "Thiab yog li ntawd Xenalaihas cov neeg thiaj xav thim ntawm lawv lub tswv yim, vim yog txoj kev puas tsuaj loj uas tau los raug lawv thaum nruab hnub thiab thaum hmo ntuj.",
                "23": "Thiab tau muaj tias Xenalaihas txib nws cov neeg kom lawv thim lawv tus kheej ntawm txoj kev zov khoo, thiab taug kev mus rau pem feem uas deb tshaj plaws ntawm thaj av sab qaum teb.",
                "24": "Thiab nim no, vim Nkinkidaunais paub txog lawv lub tswv yim, thiab paub txog lawv txoj kev qaug zog vim tsis muaj zaub mov noj, thiab txoj kev tua tuag coob leej uas yog nyob hauv lawv, yog li ntawd nws thiaj xa nws cov tub rog tawm mus thaum hmo ntuj, thiab mus txiav kev ntawm txoj kev uas lawv yuav thim rov qab, thiab muab nws cov tub rog tso rau ntawm txoj kev uas lawv yuav thim rov qab.",
                "25": "Thiab lawv ua qhov no nyob rau thaum hmo ntuj, thiab taug kev mus dhau cov tub sab, es kom tag kis, thaum cov tub sab pib taug kev mus, lawv mus ntsib cov Neeg Nifais cov tub rog nyob tom lawv hauv ntej thiab nyob tom lawv qab huv tib si.",
                "26": "Thiab cov tub sab uas nyob rau sab qab teb los kuj raug txiav kev ntawm lawv tej chaw thim rov qab. Thiab tau ua txhua yam no los ntawm Nkinkidaunais txoj kev txib.",
                "27": "Thiab muaj ntau txhiab leej uas ywj lawv tus kheej los ua neeg raug txim rau cov Neeg Nifais, thiab lawv cov uas seem raug muab tua.",
                "28": "Thiab lawv tus thawj coj, Xenalaihas, raug muab txhom thiab muab dai rau saum ib tsob ntoo, muaj tseeb tiag, dai rau saum tsob ntsis ntoo ntawd txog rau thaum nws tuag. Thiab thaum lawv muab nws dai txog rau thaum nws tuag lawm lawv muab tsob ntoo ntov vau rau hauv av, thiab qw nrog ib lub suab nrov nrov, hais tias:",
                "29": "Thov kom tus Tswv tsom kwm nws cov neeg thaum muaj kev ncaj ncees thiab muaj lub siab dawb huv, kom lawv yuav ua tau rau txhua tus uas nrhiav kev tua lawv kom tau lub hwj chim thiab tej kev tuav hauv ntsiag to vau rau hauv av, ib yam li tau ua rau tus txiv neej no vau rau hauv av.",
                "30": "Thiab lawv zoo siab, thiab qw nrog ib lub suab dua, hais tias: Thov kom Anplaham tus Vajtswv, thiab Ixaj tus Vajtswv, thiab Yakhauj tus Vajtswv, tsom kwm cov neeg no thaum ua ncaj ncees, ntev npaum li uas lawv yuav hu lawv tus Vajtswv lub npe kom tsom kwm lawv.",
                "31": "Thiab tau muaj tias lawv tag nrho ua ib pab, hu nkauj, thiab qhuas lawv tus Vajtswv rau qhov tseem ceeb uas nws ua rau lawv, hais txog qhov uas tau tsom kwm kom lawv txhob poob mus rau hauv lawv cov yeeb ncuab txhais tes.",
                "32": "Muaj tseeb tiag, lawv qw hais tias: Hauxanas rau tus Vajtswv uas Siab Tshaj Plaws. Thiab lawv qw hais tias: Cia li qhuas tus Tswv Vajtswv uas Muaj Hwj Chim Tag Nrho, tus Vajtswv uas Siab Tshaj Plaws lub npe.",
                "33": "Thiab lawv lub siab muaj kev xyiv fab puv npo, ua rau lawv los kua muag ntau, vim yog Vajtswv txoj kev zoo heev uas cawm lawv dim ntawm lawv cov yeeb ncuab txhais tes; thiab lawv yeej paub tias twb vim yog lawv txoj kev hloov siab lees txim thiab lawv txoj kev txo hwj chim es tus Tswv thiaj cawm lawv dim ntawm ib txoj kev puas tsuaj uas kav ib txhis."
            },
            "5": {
                "1": "Thiab nim no saib seb, twb tsis muaj leej twg nyob hauv tag nrho cov Neeg Nifais uas tsis ntseeg tej lus uas cov yaj saub dawb huv tau hais; vim lawv paub tias yeej yuav muaj raws li cov yaj saub hais.",
                "2": "Thiab lawv paub tias yeej tsim nyog uas Khetos twb los lawm, vim yog tej cim ntau uas tus Tswv tau muab raws li cov yaj saub tej lus; thiab vim yog tej uas twb tau muaj los lawm lawv paub tias yuav tsum muaj txhua yam raws li tej uas tau hais.",
                "3": "Yog li ntawd lawv thiaj tso tseg tag nrho lawv tej kev txhaum, thiab lawv tej kev qias, thiab lawv tej kev sib daj sib deev, thiab rau siab ntso ua hauj lwm rau Vajtswv nruab hnub thiab hmo ntuj.",
                "4": "Thiab nim no tau muaj tias thaum lawv txhom tau tag nrho cov tub sab ntawd los ua neeg raug txim, ua rau cov uas tsis raug tua los tsis muaj ib tug dim li, lawv muab lawv cov neeg raug txim tso rau hauv lub tsev kaw, thiab hais kom tshaj tawm Vajtswv txoj lus rau lawv; thiab tag nrho cov uas kam hloov siab lees txim rau lawv tej kev txhaum thiab ua kev khi lus tias lawv yuav tsis tua neeg ntxiv lawm raug muab tso.",
                "5": "Tiam sis tag nrho cov uas tsis ua kev khi lus, thiab cov uas tseem pheej muaj tej kev tua neeg ntsiag to nyob hauv lawv lub siab, muaj tseeb tiag, tag nrho cov uas pom tias tseem hawv tawm tsam lawv cov kwv tij raug nyob txim thiab rau txim raws li kev cai.",
                "6": "Thiab li no lawv tau xaus tag nrho cov neeg tuav hauv uas phem, thiab ntsig to, thiab txaus ntxub, uas yog los ntawm tej ntawd muaj kev phem ntau, thiab kev tua neeg coob heev.",
                "7": "Thiab li no xyoo nees nkaum ob tau dhau mus, thiab xyoo nees nkaum peb los tib yam, thiab xyoo nees nkaum plaub, thiab xyoo nees nkaum tsib; thiab yog li ntawd nees nkaum tsib xyoos tau dhau mus.",
                "8": "Thiab tau muaj ntau yam tshwm sim los, uas raws li ib txhia xav, yog tej yam tseem ceeb thiab zoo kawg nkaus; txawm li ntawd los, tsis muaj peev xwm muab tag nrho tej ntawd sau rau hauv phau ntawv no; muaj tseeb tiag, phau ntawv no ntim tsis tau tas ib feem pua ntawm tej uas tau ua nyob hauv cov neeg coob heev nyob hauv lub sij hawm ntawm nees nkaum tsib xyoos.",
                "9": "Tiam sis saib seb yeej muaj cov ceev xwm txheej uas ntim tag nrho tej uas cov neeg no tau ua; thiab Nifais tau muab ib zaj uas luv tiam sis yeej tseeb coj los hais qhia.",
                "10": "Yog li no kuv tau sau kuv phau ceev xwm txheej txog tej no raws li Nifais phau ceev xwm txheej, uas yog muab sau rau saum cov phiaj uas muab hu ua Nifais cov phiaj.",
                "11": "Thiab saib seb, kuv sau phau ceev xwm txheej rau saum cov phiaj uas kuv tau xuas kuv ob txhais tes ua kiag.",
                "12": "Thiab saib seb, kuv hu ua Maumoos, vim tau muab kuv tis npe raws li thaj av Maumoos, thaj av uas Amas tau txhim tsa lub koom txoos nyob hauv cov neeg, muaj tseeb tiag, thawj lub koom txoos uas tau txhim tsa nyob hauv lawv tom qab lawv txoj kev ua txhaum.",
                "13": "Saib seb, kuv yog ib tug thwj tim ntawm Yexus Khetos, uas yog Vajtswv Leej Tub. Nws tau hu kuv mus tshaj tawm nws txoj lus rau nws cov neeg, xwv kom lawv yuav muaj txoj sia uas kav ib txhis.",
                "14": "Thiab raws li Vajtswv lub siab nyiam, xwv kom tej kev thov Vajtswv ntawm cov uas tau dhau mus lawm, cov uas yog neeg dawb huv, kom muaj raws li lawv txoj kev ntseeg, twb tsim nyog tias kuv yuav tsum sau ib phau ceev xwm txheej txog tej yam no uas cov neeg tau ua—",
                "15": "Muaj tseeb tiag, ib phau ceev xwm txheej me me uas sau txog tej uas tau muaj los txij thaum Lihais ncaim Yeluxalees, los txog rau lub sij hawm no.",
                "16": "Yog li ntawd kuv sau kuv phau ceev xwm txheej los ntawm tej zaj uas yog cov nyob ua ntej kuv muab los, los txog rau thaum pib ntawm kuv lub caij nyoog.",
                "17": "Thiab tom qab ntawd kuv thiaj sau ib phau ceev xwm txheej txog tej yam uas kuv tau pom nrog kuv qhov muag kiag.",
                "18": "Thiab kuv paub tias phau ceev xwm txheej uas kuv sau yeej yog ib phau ceev xwm txheej uas ncaj thiab tseeb; txawm li ntawd los muaj ntau yam uas, raws li peb yam lus hais, peb tsis muaj peev xwm sau tau.",
                "19": "Thiab nim no kuv xaus kuv cov lus hais, uas yog los ntawm kuv tus kheej, thiab yuav qhia txog tej uas tau muaj ua ntej kuv.",
                "20": "Kuv yog Maumoos, thiab yog ib tug uas tseem xeeb ntxwv ntawm Lihais. Twb tsim nyog rau kuv qhuas kuv tus Vajtswv thiab kuv tus Cawm Seej Yexus Khetos, hais tias nws tau coj peb cov yawg koob tawm ntawm thaj av Yeluxalees, (thiab twb tsis muaj leej twg paub tsuas yog nws tus kheej thiab cov uas nws tau coj tawm ntawm thaj av xwb) thiab hais tias nws tau muab txoj kev paub ntau heev txog txoj kev cawm seej ntawm peb tus ntsuj plig rau kuv thiab kuv cov neeg.",
                "21": "Tseeb tiag nws twb foom koob hmoov rau tsev neeg Yakhauj, thiab muaj siab hlub tshua rau Yauxej cov tub ki.",
                "22": "Thiab npaum li uas Lihais cov me nyuam ua raws li nws tej lus txib nws twb foom koob hmoov rau lawv thiab ua rau lawv vam meej raws li nws txoj lus.",
                "23": "Muaj tseeb tiag, thiab tseeb tiag nws yuav rov qab coj cov uas seem tshuav ntawm Yauxej cov tub ki los paub txog tus Tswv lawv tus Vajtswv dua.",
                "24": "Thiab tseeb npaum li tus Tswv muaj txoj sia nyob, nws yuav sau tag nrho cov uas seem tshuav ntawm Yakhauj cov tub ki tawm ntawm plaub ceg kaum ntuj los ua ke, cov uas tawg khiav ri niab mus nyob rau txhua qhov chaw hauv lub ntiaj teb.",
                "25": "Thiab ib yam li nws tau khi lus nrog tag nrho tsev neeg Yakhauj, ib yam li ntawd yuav muaj raws li kev khi lus uas nws tau khi tseg nrog tsev neeg Yakhauj thaum txog lub sij hawm uas nws pom zoo, kom txum tim tag nrho tsev neeg Yakhauj rov qab los paub txog txoj kev khi lus uas nws tau khi nrog lawv.",
                "26": "Thiab thaum ntawd lawv yuav paub lawv tus Txhiv Dim, tus uas yog Yexus Khetos, Vajtswv Leej Tub; thiab thaum ntawd tus Tswv yuav muab lawv sau tawm ntawm plaub ceg kaum ntuj los rau lawv tej av, tawm ntawm tej av uas lawv tau tawg khiav ri niab mus nyob; muaj tseeb tiag, ib yam li tus Tswv muaj txoj sia nyob ces twb yuav muaj li ntawd. Amees."
            },
            "6": {
                "1": "Thiab nim no tau muaj tias cov neeg ntawm cov Neeg Nifais tag nrho tau rov qab mus rau lawv tej av nyob hauv xyoo nees nkaum rau, txhua tus txiv neej, nrog nws tsev neeg, nws tej pab yaj thiab nws tej tsiaj txhu, nws tej nees thiab nws tej nyuj twm, thiab tag nrho txhua yam uas yog lawv li.",
                "2": "Thiab tau muaj tias lawv twb noj tsis tas lawv tej khoom noj; yog li ntawd lawv thiaj nqa tej uas lawv noj tsis tas nrog lawv mus, tag nrho lawv tej noob qoob noob loos txhua yam, thiab lawv tej kub, thiab lawv tej nyiaj dawb, thiab tag nrho lawv tej khoom muaj nuj nqis, thiab lawv rov mus rau lawv tej av thiab tej khoom uas lawv muaj, tsis hais nyob rau sab qaum teb los sis nyob rau sab qab teb, tsis hais nyob rau thaj av sab qaum teb los sis nyob rau thaj av sab qab teb.",
                "3": "Thiab lawv pub av rau cov tub sab uas tau ua kev khi lus los ceev txoj kev thaj yeeb ntawm thaj av, cov uas tseem xav ua Neeg Lamas, raws li tej neeg uas lawv muaj, xwv kom lawv yuav muaj chaw nrhiav noj, nrog lawv tej kev khwv; thiab li no lawv txhim tsa tau kev thaj yeeb nyob tag nrho hauv thaj av.",
                "4": "Thiab lawv pib vam meej thiab hloov los ua neeg zoo heev; thiab xyoo nees nkaum rau thiab xya tau dhau mus, thiab muaj kev tiaj tus heev nyob hauv thaj av; thiab lawv tau tsim kho lawv tej kev cai raws li kev sib txig thiab kev txim lij.",
                "5": "Thiab nim no twb tsis muaj ib yam dab tsi nyob tag nrho hauv thaj av los tab kaum cov neeg txoj kev uas vam meej mus tsis tu ncua, tsuas yog lawv yuav poob mus rau kev ua txhaum xwb.",
                "6": "Thiab nim no twb yog Nkinkidaunais, thiab tus txiav txim, Lakhoonias, thiab cov uas cov Neeg Nifais tsa los ua cov thawj coj, uas yog cov tau txhim tsa txoj kev thaj yeeb loj no nyob hauv thaj av.",
                "7": "Thiab tau muaj tias muaj ntau lub nroog uas yog ua tshiab, thiab tau kho ntau lub qub nroog.",
                "8": "Thiab tau ua ntau txoj kev loj, thiab tau ua ntau txoj kev, uas mus ntawm ib lub nroog rau ib lub nroog, thiab ntawm ib thaj av rau ib thaj av, thiab ntawm ib qho chaw rau ib qho chaw.",
                "9": "Thiab li no xyoo nees nkaus yim tau dhau mus, thiab cov neeg tau muaj kev thaj yeeb tsis tu ncua.",
                "10": "Tiam sis tau muaj tias nyob hauv xyoo nees nkaum cuaj pib muaj tej kev sib cav nyob rau hauv cov neeg; thiab ib txhia tau khav theeb rau txoj kev muab hlob thiab tej kev khav vim yog lawv tej kev nplua nuj heev, muaj tseeb tiag, twb ua rau lawv tsim txom cov uas tsis muaj;",
                "11": "Vim muaj ntau tus neeg ua lag luam nyob hauv thaj av, thiab kuj muaj ntau tus kws lij choj, thiab ntau tus nom tswv.",
                "12": "Thiab cov neeg pib sib cais kom ib co siab thiab ib co qis, raws li lawv tej kev nplua nuj, thiab lawv tej kev kawm; muaj tseeb tiag, ib txhia tsis paub vim yog lawv txoj kev pluag, tiam sis lwm cov tau txais kev kawm ntau vim yog lawv tej kev nplua nuj.",
                "13": "Ib txhia khav theeb nrog kev muab hlob, thiab lwm cov ho txo hwj chim heev; ib txhia rov ua phem pauj phem, hos lwm cov ho tau txais kev phem thiab kev tsim txom thiab txhua yam kev txom nyem, thiab tsis tig thiab cem rov qab, tiam sis txo hwj chim thiab ua neeg hloov siab lees txim rau Vajtswv.",
                "14": "Thiab yog li ntawd tau muaj kev tsis sib txig nyob tag nrho hauv thaj av, ua rau lub koom txoos pib tawg ua pab ua pawg; muaj tseeb tiag, nyob hauv xyoo peb caug ua rau lub koom txoos tawg nyob tag nrho hauv thaj av tsuas yog tshuav ib txhia ntawm cov Neeg Lamas uas tau hloov siab los ntseeg rau txoj kev ntseeg tseeb xwb; thiab lawv twb tsis kam muab txoj kev ntseeg tseeb ntawd tso tseg, vim lawv khov kho, thiab ruaj nrees, thiab tsis txav li, txaus siab nrog tag nrho kev rau siab ntso ua raws li tus Tswv tej lus txib.",
                "15": "Nim no lub ntsiab ntawm cov neeg no txoj kev ua phem twb yog li no—Dab Ntxwg Nyoog yeej muaj hwj chim loj, rau txoj kev txhaub cov neeg kom ua txhua yam kev phem, thiab kom lawv muaj kev muab hlob, ntxias kom lawv nrhiav hwj chim, thiab txoj cai, thiab kev nplua nuj, thiab tej uas tsis muaj nuj nqis ntawm lub ntiaj teb.",
                "16": "Thiab li no Dab Ntxwg Nyoog thiaj coj tau cov neeg lub siab mus ua txhua yam kev phem; yog li ntawd lawv thiaj li muaj kev thaj yeeb tau ob peb xyoos xwb.",
                "17": "Thiab li no, nyob rau thaum pib ntawm xyoo peb caug—vim cov neeg cia lawv tus kheej rau tus dab phem tej kev ntxias coj lawv mus rau qhov twg uas nws xav cab lawv mus, thiab mus ua tej kev ua phem dab tsi los xij uas nws xav kom lawv ua—thiab yog li ntawd nyob rau thaum pib ntawm xyoo peb caug no, lawv nyob muaj kev phem kawg nkaus.",
                "18": "Nim no tsis yog lawv tsis paub tias lawv ua txhaum, vim lawv twb paub Vajtswv lub siab nyiam ntsig txog lawv; vim Vajtswv cov tub qhe twb qhia nws lub siab nyiam rau lawv lawm; yog li ntawd yeej yog lawv txhob txwm ntxeev siab tawm tsam Vajtswv.",
                "19": "Thiab nim no cov neeg tej kev phem no twb yog nyob hauv lub caij ntawm Lakhoonias, uas yog Lakhoonias tus tub, vim Lakhoonias tau los zaum saum nws txiv lub rooj txiav txim thiab los kav cov neeg rau xyoo ntawd.",
                "20": "Thiab pib muaj cov neeg uas Vajtswv tshoov siab los saum ntuj ceeb tsheej los thiab xa tawm mus, sawv nrog cov neeg nyob tag nrho hauv thaj av, qhuab qhia thiab ua tim khawv yam tsis ntshai kiag txog cov neeg tej kev txhaum thiab kev ua phem, thiab ua tim khawv rau lawv txog txoj kev txhiv dim uas tus Tswv yuav ua rau nws cov neeg, los yog hais tias, txog Khetos txoj kev sawv rov los; thiab lawv ua tim khawv yam tsis ntshai kiag txog nws txoj kev tuag thiab tej kev nyuaj siab.",
                "21": "Nim no muaj coob leej ntawm cov neeg uas npau taws heev vim yog cov uas tau ua tim khawv txog tej yam no; thiab feem coob ntawm cov uas npau taws twb yog cov thawj txiav txim, thiab lawv cov uas yog cov pov thawj hlob thiab cov kws lij choj; muaj tseeb tiag, tag nrho cov kws lij choj npau taws rau cov uas tau ua tim khawv txog tej yam no.",
                "22": "Nim no twb tsis muaj ib tug kws lij choj los sis neeg txiav txim los sis pov thawj hlob twg uas muaj hwj chim phua txim tuag rau ib tug neeg twg yog tias tus tswv xeev tsis tau kos npe rau txoj kev phua txim ntawd.",
                "23": "Nim no muaj coob leej ntawm cov uas ua tim khawv yam tsis ntshai kiag txog tej yam ntsig txog Khetos, uas raug cov neeg txiav txim muab txhom thiab muab tua ntsiag to, yog li ntawd thaum tus tswv xeev ntawm thaj av paub tias lawv tuag ces twb yog tom qab lawv tuag lawm.",
                "24": "Nim no saib seb, qhov no twb tsis raws li tej kev cai ntawm thaj av, hais tias yuav muab ib tug neeg twg tua yog tias tsis tau txoj cai los ntawm tus tswv xeev ntawm thaj av—",
                "25": "Yog li ntawd muaj kev tsis txaus siab tuaj rau ntawm thaj av Xalahelas, rau tus tswv xeev ntawm thaj av, tawm tsam cov neeg txiav txim uas tau phua txim tuag rau tus Tswv cov yaj saub, uas tsis raws li txoj kev cai.",
                "26": "Nim no tau muaj tias lawv raug txhom thiab raug coj tuaj rau ntawm tus neeg txiav txim xub ntiag, kom raug txiav txim rau txoj kev txhaum uas lawv tau ua, raws li txoj kev cai uas cov neeg tau txhim tsa.",
                "27": "Nim no tau muaj tias cov neeg txiav txim ntawd muaj phooj ywg thiab neeg txheeb ze coob heev; thiab cov uas tseem tshuav, muaj tseeb tiag, twb yuav luag tag nrho cov kws lij choj thiab cov pov thawj hlob, lawv tau sib sau tuaj ua ke, thiab koom nrog cov neeg txheeb ze ntawm cov neeg txiav txim uas yuav raug coj los hais plaub raws li txoj kev cai.",
                "28": "Thiab lawv ib leeg khi lus rau ib leeg, muaj tseeb tiag, twb yog txoj kev khi lus uas cov txheej thaum ub tau muab los, txoj kev khi lus uas tus dab phem yog tus muab los thiab tus coj, los sib koom tawm tsam tag nrho tej kev ncaj ncees.",
                "29": "Yog li ntawd lawv sib koom tawm tsam tus Tswv cov neeg, thiab ua kev khi lus los ua kom tus Tswv cov neeg puas tsuaj, thiab los tso cov uas muaj txim tua neeg kom dim ntawm kev txim lij txhais tes, uas twb yuav luag phua txim kom raws li txoj kev cai.",
                "30": "Thiab lawv twb tsis kam ua raws li txoj kev cai thiab tej kev muaj cai ntawm lawv lub teb chaws; thiab lawv ib leeg tau khi lus rau ib leeg tias yuav ua kom tus tswv xeev puas tsuaj thiab yuav txhim tsa ib tug vaj ntxwv rau hauv thaj av, xwv kom thaj av tsis txhob muaj kev ywj pheej ntxiv lawm tiam sis ywj rau tus vaj ntxwv."
            },
            "7": {
                "1": "Nim no saib seb, kuv yuav ua kom nej pom tias lawv txhim tsa tsis tau ib tug vaj ntxwv rau hauv thaj av; tiam sis nyob hauv tib xyoos no, muaj tseeb tiag, xyoo peb caug, lawv tau ua rau lub rooj txiav txim puas tsuaj, muaj tseeb tiag, tau tua tus thawj txiav txim ntawm thaj av.",
                "2": "Thiab cov neeg tau sib faib ib leeg tawm tsam ib leeg; thiab lawv ib leeg tau faib tawm ntawm ib leeg mus ua pab ua pawg, txhua tus neeg raws li nws tsev neeg thiab nws cov txheeb ze thiab cov phooj ywg; thiab li no lawv tau ua rau tej nom tswv ntawm thaj av puas tsuaj.",
                "3": "Thiab txhua pab pawg tau tsa ib tug yawg hlob los sis ib tug thawj los coj lawv; thiab yog li ntawd lawv ua pab ua pawg thiab tej thawj coj ntawm tej pab pawg.",
                "4": "Nim no saib seb, twb tsis muaj ib tug neeg nyob hauv lawv li uas tsis muaj tsev neeg loj thiab tej neeg txheeb ze thiab tej phooj ywg coob; yog li ntawd lawv tej pab pawg los muaj coob heev.",
                "5": "Nim no tau muaj tag nrho tej yam no, thiab tseem tsis tau muaj tej kev ua rog nyob hauv lawv; thiab tag nrho tej kev ua phem no tau los raug cov neeg vim yog lawv tau ywj lawv tus kheej rau Dab Ntxwg Nyoog lub hwj chim.",
                "6": "Thiab lub tsoom fwv tej kev cai raug puas tsuaj, vim yog txoj kev tuav hauv ntsiag to ntawm cov phooj ywg thiab cov neeg txheeb ze ntawm cov uas tua cov yaj saub.",
                "7": "Thiab lawv tau ua kom muaj kev sib cav sib ceg loj heev nyob hauv thaj av, ua rau feem ntawm cov neeg uas ncaj ncees zog tau hloov los ua neeg phem yuav luag tas; muaj tseeb tiag, tsuas yog tshuav ob peb tug neeg ncaj ncees nyob hauv lawv lawm xwb.",
                "8": "Thiab yog li ntawd twb tsis tau muaj rau xyoo txij thaum feem coob ntawm cov neeg tig ntawm lawv txoj kev ncaj ncees mus, ib yam li tus dev mus noj nws cov ntuav, los sis ib yam li tus maum npua mus da pas hawv.",
                "9": "Nim no cov uas tuav hauv ntsiag to no, uas tau coj kev ua phem loj heev los rau cov neeg, tau sau lawv tus kheej tuaj ua ke, thiab tau xaiv ib tug neeg los ua lawv tus thawj uas lawv muab hu ua Yakhauj;",
                "10": "Thiab lawv muab nws hu ua lawv tus vaj ntxwv; yog li ntawd nws los ua ib tug vaj ntxwv rau nws pab neeg phem no; thiab nws twb yog ib tug uas ua thawj heev tawm nws lub suab tawm tsam cov yaj saub uas ua tim khawv txog Yexus.",
                "11": "Thiab tau muaj tias lawv twb tsis muaj coob npaum li tej pab pawg ntawm cov neeg, cov uas yeej sib koom ua ke tsuas yog tias lawv cov thawj coj nyias tsim nyias tej kev cai xwb, txhua tus raws li nws pab pawg; txawm li ntawd los pab neeg phem ntawd twb yog yeeb ncuab rau tej pab pawg ntawm cov neeg; txawm tias tej pab pawg ntawm cov neeg twb tsis yog ib co neeg ncaj ncees los, lawv yeej sib koom ua ke ntxub cov uas tau ua kev khi lus ua kom lub tsoom fwv puas tsuaj.",
                "12": "Yog li ntawd, vim Yakhauj pom tias lawv cov yeeb ncuab coob dua lawv, vim nws yog tus vaj ntxwv ntawm pab neeg, yog li ntawd nws thiaj txib nws cov neeg kom lawv khiav mus rau pem sab qaum teb deb tshaj plaws ntawm thaj av, thiab txhim tsa ib lub nceeg vaj nyob rau ped rau lawv tus kheej, kom txog thaum muaj cov neeg ntxeev siab khiav los koom nrog lawm, (vim nws ntxias lawv hais tias yuav muaj cov neeg ntxeev siab coob leej) thiab kom lawv muaj zog txaus los tawm tsam tej pab pawg ntawm cov neeg; thiab lawv ua li no.",
                "13": "Thiab lawv taug kev mus nrawm heev thiaj tsis muaj leej twg tab kaum lawv txog rau thaum lawv twb tawm mus dhau deb ntawm qhov uas cov neeg yuav caum tau lawv. Thiab tau xaus xyoo peb caug li no; thiab tej kev ua neej ntawm Nifais cov neeg yog li no.",
                "14": "Thiab tau muaj tias nyob hauv xyoo peb caug ib lawv tau sib faib ua pab pawg, txhua tus neeg raws li nws tsev neeg, tej txheeb ze thiab tej phooj ywg; txawm li ntawd los lawv tau sib yeem tias lawv ib leeg yuav tsis ua rog rau ib leeg; tiam sis lawv twb tsis sib koom ua ke ntawm lawv tej kev cai, thiab lawv tej kev kav, vim tau txhim tsa tej kev cai thiab tej kev kav no raws li lawv cov yawg hlob thiab lawv cov thawj coj lub siab xav. Tiam sis lawv tau txhim tsa tej kev cai nruj heev tias kom ib pab tsis txhob ua phem tawm tsam ib pab, ua rau lawv kuj muaj kev thaj yeeb nyob hauv thaj av tau ib ntus; txawm li ntawd los, lawv lub siab tig ntawm tus Tswv lawv tus Vajtswv mus, thiab lawv xuas pob zeb ntaus cov yaj saub thiab muab lawv ntiab tawm ntawm lawv mus.",
                "15": "Thiab tau muaj tias Nifais—vim tau muaj cov tim tswv thiab tus Tswv lub suab los xyuas nws, yog li ntawd vim nws tau pom cov tim tswv, thiab vim nws tau pom ntawm nws qhov muag kiag, thiab vim tau muab hwj chim rau nws kom nws paub txog Khetos txoj kev qhuab qhia, thiab kuj tau pom lawv tig nrawm heev ntawm kev ncaj ncees mus rau kev phem thiab kev qias ntawm nws qhov muag kiag.",
                "16": "Yog li ntawd, vim nws tu siab rau lawv lub siab tawv thiab lawv tsis thoob tsib to nrog—nws thiaj tawm mus rau hauv lawv nyob hauv tib xyoos ntawd, thiab pib ua tim khawv, yam tsis ntshai kiag, hais txog kev hloov siab lees txim thiab kev zam txim rau tej kev txhaum uas yog los ntawm kev ntseeg tus Tswv Yexus Khetos.",
                "17": "Thiab nws qhia ntau yam rau lawv; thiab tsis muaj peev xwm sau tau txhua yam, thiab ib feem xwb twb tsis tsim nyog, yog li ntawd thiaj tsis muab sau rau hauv phau ntawv no. Thiab Nifais qhuab qhia nrog hwj chim thiab nrog txoj cai loj heev.",
                "18": "Thiab tau muaj tias lawv npau taws rau nws, twb vim yog nws muaj hwj chim loj dua lawv, vim lawv twb tsis muaj cuab kav tsis ntseeg nws tej lus, vim nws txoj kev ntseeg tus Tswv Yexus Khetos loj heev ua rau cov tim tswv niaj hnub los txhawb pab nws.",
                "19": "Thiab los ntawm Yexus lub npe nws ntiab tau cov dab phem thiab cov ntsuj plig tsis huv tawm; thiab nws tsa tau nws tus kwv tij kiag sawv hauv qhov tuag los, tom qab cov neeg xuas pob zeb ntaus nws thiab ua rau nws tuag.",
                "20": "Thiab cov neeg twb pom qhov no, thiab saib qhov no, thiab npau taws rau nws vim yog nws lub hwj chim; thiab nws kuj tau ua ntau yam txuj ci tseem ceeb, rau cov neeg pom, los ntawm Yexus lub npe.",
                "21": "Thiab tau muaj tias xyoo peb caug ib tau dhau mus, thiab twb muaj tsis coob uas tau hloov siab los ntseeg tus Tswv; tiam sis tag nrho cov uas hloov siab los ntseeg yeej qhia tseeb rau cov neeg hais tias Vajtswv lub hwj chim thiab Vajtswv tus Ntsuj Plig tau los xyuas lawv, uas yog los ntawm Yexus Khetos, uas yog tus lawv ntseeg.",
                "22": "Thiab tag nrho cov uas Nifais muab cov dab phem ntiab tawm ntawm lawv mus, thiab kho tau lawv tej kev mob thiab lawv tej kev qaug zog, qhia tseeb rau cov neeg tias tej ntawd twb yog Vajtswv tus Ntsuj Plig ua los, thiab kho tau lawv zoo; thiab lawv kuj ua tej cim tawm thiab kuj ua tej txuj ci tseem ceeb nyob rau hauv cov neeg.",
                "23": "Xyoo peb caug ob kuj tau dhau mus li no. Thiab Nifais tau qhia rau cov neeg nyob rau thaum pib ntawm xyoo peb caug peb; thiab nws tshaj tawm rau lawv txog kev hloov siab lees txim thiab kev zam txim rau tej kev txhaum.",
                "24": "Nim no kuv kuj xav kom nej nco ntsoov thiab, hais tias twb tsis muaj ib tug uas Nifais tau coj los rau txoj kev hloov siab lees txim es tsis tau muab ua kev cai raus dej.",
                "25": "Yog li ntawd, Nifais tsa ib co txiv neej los rau txoj kev qhuab qhia no, xwv kom txhua tus uas los rau lawv yuav ua kev cai raus dej, thiab ua li no kom ua tim khawv thiab ua pov thawj rau Vajtswv thiab rau cov neeg tias, lawv tau hloov siab lees txim thiab tau txais kev zam txim rau lawv tej kev txhaum lawm.",
                "26": "Thiab tau muaj coob leej nyob rau thaum pib ntawm xyoo no uas ua kev cai raus dej rau txoj kev hloov siab lees txim; thiab li no feem ntau ntawm lub xyoos tau dhau mus li no."
            },
            "8": {
                "1": "Thiab nim no tau muaj tias raws li peb phau ceev xwm txheej, thiab peb paub tias peb phau ceev xwm txheej yeej tseeb, vim saib seb, tus uas sau phau ceev xwm txheej twb yog ib tug neeg ncaj ncees—vim nws yeej ua tej txuj ci tseem ceeb ntau los ntawm Yexus lub npe; thiab twb tsis muaj ib tug neeg uas yuav muaj peev xwm ua ib yam txuj ci tseem ceeb los ntawm Yexus lub npe tsuas yog tus Tswv ntxuav nws kom huv tag nrho ntawm nws txoj kev ua phem—",
                "2": "Thiab nim no tau muaj tias, yog tsis muaj qhov yuam kev thaum tus neeg no suav peb lub caij nyoog, ces xyoo peb caug peb twb tau dhau mus;",
                "3": "Thiab cov neeg pib ua siab kub lug ntsia ntsoov rau lub cim uas tus yaj saub Xamuyees uas yog tus Neeg Lamas tau muab los, muaj tseeb tiag, rau lub sij hawm uas yuav muaj kev tsaus ntuj ncua li peb hnub rau hauv thaj av.",
                "4": "Thiab pib muaj kev tsis ntseeg loj heev thiab kev sib cav nyob hauv cov neeg, txawm tias tus Tswv twb tau muab ntau lub cim los.",
                "5": "Thiab tau muaj tias nyob hauv xyoo peb caug plaub, nyob hauv lub ib hlis ntuj, nyob rau hnub plaub ntawm lub hlis, tau muaj ib kob nag xob nag cua, ib kob uas tsis tau muaj dua li nyob tag nrho hauv thaj av.",
                "6": "Thiab kuj tau muaj ib nthw cua daj cua dub loj thiab phem heev; thiab tau muaj xob quaj nrov heev, ua rau tag nrho lub ntiaj teb co qeg txoog zoo li twb yuav tawg ua ob sab.",
                "7": "Thiab tau muaj tej xob laim uas ci ntsa heev, uas ib txwm tsis tau muaj dua li nyob tag nrho hauv thaj av.",
                "8": "Thiab lub nroog Xalahelas tau kub hnyiab.",
                "9": "Thiab lub nroog Maulaunais tau tog mus rau hauv qab thu dej hiav txwv, thiab cov neeg uas nyob hauv tau poob dej tuag tas.",
                "10": "Thiab tej av tau los npog lub nroog Maulaunaihas, ua rau nyob hauv qhov chaw ntawm lub nroog thiaj muaj ib lub roob loj heev.",
                "11": "Thiab muaj ib txoj kev puas tsuaj loj thiab phem heev nyob hauv thaj av sab qab teb.",
                "12": "Tiam sis saib seb, muaj ib txoj kev puas tsuaj loj dua thiab phem heev dua nyob rau thaj av sab qaum teb; vim saib seb, tag nrho thaj av raug hloov tas, vim yog tej cua daj cua dub thiab tej khaub zig cua thiab tej xob quaj thiab tej xob laim, thiab txoj kev qeeg loj heev ntawm tag nrho thaj av.",
                "13": "Thiab tej kev loj tau tawg tas thiab tej kev me tau piam tag, thiab ntau qhov chaw uas du du tau hloov los ua chaw cuam kawb.",
                "14": "Thiab ntau lub nroog loj thiab muaj npe tog rau hauv dej, thiab ntau lub raug kub hnyiab, thiab ntau lub co qeg txoog txog rau thaum tej tsev uas nyob hauv tau vau rau hauv av, thiab cov neeg uas nyob hauv tuag tas, thiab tej chaw raug tso tseg tsis muaj neeg nyob.",
                "15": "Thiab muaj ib txhia nroog uas tseem nyob; tiam sis tej kev piam ntawm cov ntawd yeej loj heev, thiab muaj coob leej uas nyob hauv tej lub nroog ntawd tau tuag.",
                "16": "Thiab muaj ib txhia uas raug khaub zig cua ntsawj mus; thiab twb tsis muaj neeg paub lawv mus dua twg lawm, tsuas yog lawv paub tias lawv raug ntsawj mus lawm xwb.",
                "17": "Thiab li no tag nrho thaj av tau hloov txawv tag vim yog tej cua daj cua dub, thiab tej xob quaj, thiab tej xob laim, thiab txoj kev qeeg ntawm tej av.",
                "18": "Thiab saib seb, tej pob zeb tawg ua ob sab; tej pob zeb ntawd tawg rau hauv tag nrho thaj av, ua rau cov neeg pom tias muaj pob zeb tawg ntsoog ntxaws, thiab tawg pleb thiab nrwb pleb, nyob tag nrho rau hauv thaj av.",
                "19": "Thiab tau muaj tias thaum tej xob quaj, thiab tej xob laim, thiab tej nag xob nag cua, tej cua daj cua dub, thiab tej kev qeeg ntawm thaj av tau tsum—vim saib seb, muaj tej no ncua ntev li peb teev; thiab ib txhia kuj hais tias lub sij hawm ntev dua ntawd; txawm li ntawd los, tag nrho tej yam loj thiab phem no tau tshwm sim ntev li peb teev—thiab tom qab ntawd saib seb, muaj kev tsaus ntuj nyob rau hauv thaj av.",
                "20": "Thiab tau muaj tias muaj kev tsaus ntuj uas tsaus heev tuaj nyob rau hauv tag nrho thaj av, npaum li uas cov uas tsis tau tuag muaj peev xwm hnov tau tej huab ntawm kev tsaus ntuj;",
                "21": "Thiab twb muaj tsis taus qhov pom kev li, vim yog txoj kev tsaus nti, thiab twb tsis muaj neeg taws tau tswm ciab, los sis tsau; thiab twb tsis muaj neeg rauv tau taws txawm tias lawv siv tej ntoo zoo thiab ntoo qhuav heev, ces thiaj li muaj tsis taus ib qho pom kev hlo li;",
                "22": "Thiab twb tsis pom muaj ib lub teeb, los sis hluav taws, los sis txoj kev kaj qauj les li, thiab tsis pom lub hnub, thiab lub hli, thiab tej hnub qub, vim tej huab ntawm kev tsaus ntuj uas muaj nyob rau hauv thaj av tuab heev li.",
                "23": "Thiab tau muaj tias qhov uas tsis pom kev ntawd muaj tau li peb hnub; thiab muaj kev quaj ntsuag thiab quaj nrov nrov thiab quaj nyiav nyob tag nrho hauv cov neeg tsis tu ncua; muaj tseeb tiag, tej kev quaj nyiav ntawm cov neeg loj heev, vim yog txoj kev tsaus ntuj thiab txoj kev puas tsuaj loj uas tau los raug lawv.",
                "24": "Thiab nyob hauv ib qho chaw hnov cov neeg qw nrov, hais tias: Auj kheev lam peb tau hloov siab lees txim ua ntej hnub tseem ceeb thiab phem no, ces ntshe tus Tswv twb tseg cia peb cov kwv tij, thiab ntshe lawv twb tsis raug kub hnyiab nyob hauv lub nroog loj Xalahelas ntawd.",
                "25": "Thiab nyob hauv lwm qhov chaw tau hnov cov neeg qw thiab quaj ntsuag, hais tias: Auj kheev lam peb tau hloov siab lees txim ua ntej hnub tseem ceeb thiab phem no, thiab tsis txhob tua thiab xuas pob zeb ntaus cov yaj saub, thiab muab lawv ntiab tawm; ces ntshe tus Tswv twb tseg cia peb niam thiab peb cov ntxhais zoo nkauj, thiab peb cov me nyuam, thiab ntshe twb tsis raug muab faus rau hauv lub nroog loj Maulaunaihas ntawd. Thiab yog li ntawd cov neeg tau quaj nrov thiab txaus ntshai heev."
            },
            "9": {
                "1": "Thiab tau muaj tias tau hnov ib lub suab nyob thoob plaws hauv cov neeg ntawm lub ntiaj teb, nyob hauv tag nrho thaj av no, hais tias:",
                "2": "Kev txom nyem, kev txom nyem, kev txom nyem raug cov neeg no; kev txom nyem raug cov neeg ntawm tag nrho lub ntiaj teb tsuas yog lawv yuav hloov siab lees txim xwb; vim tus dab phem luag ntxhi, thiab nws cov tim tswv zoo siab, vim yog cov tub zoo nraug thiab cov ntxhais zoo nkauj ntawm kuv cov neeg tau tuag; thiab twb vim yog lawv txoj kev ua phem thiab tej kev qias es lawv thiaj tuag!",
                "3": "Saib seb, kuv tau xuas hluav taws hlawv lub nroog loj Xalahelas ntawd, thiab hlawv cov neeg uas nyob haud.",
                "4": "Thiab saib seb, kuv tau ua kom lub nroog loj Maulaunais ntawd tog mus rau hauv qab thu dej hiav txwv, thiab kom cov neeg uas nyob hauv poob dej tuag.",
                "5": "Thiab saib seb, kuv tau muab av faus lub nroog loj Maulaunaihas ntawd, thiab cov neeg uas nyob hauv, kom zais tau lawv tej kev ua phem thiab lawv tej kev qias tawm ntawm kuv lub ntsej muag mus, xwv kom cov yaj saub thiab cov ntseeg tej ntshav tsis txhob los tawm tsam lawv rau ntawm kuv ntxiv lawm.",
                "6": "Thiab saib seb, kuv tau ua kom lub nroog Nkilenkas saus, thiab kom cov neeg uas nyob hauv raug faus tob rau hauv lub ntiaj teb;",
                "7": "Muaj tseeb tiag, thiab lub nroog Aunaihas thiab cov neeg uas nyob hauv, thiab lub nroog Maukhas thiab cov neeg uas nyob hauv, thiab lub nroog Yeluxalees thiab cov neeg uas nyob hauv; thiab kuv tau ua kom tej dej sawv tuaj nyob rau tej chaw ntawd, kom zais tau lawv tej kev phem thiab tej kev qias tawm ntawm kuv lub ntsej muag mus, xwv kom cov yaj saub thiab cov ntseeg cov ntshav tsis txhob los tawm tsam lawv rau ntawm kuv ntxiv lawm.",
                "8": "Thiab saib seb, lub nroog Nkadi-adais, thiab lub nroog Nkadi-oonas, thiab lub nroog Yakhauj, thiab lub nroog Nkinkinaus, kuv tau ua rau tag nrho cov nroog no saus, thiab tau ua kom tej pov roob thiab tej vos hav sawv tuaj nyob hauv tej chaw ntawd; thiab kuv tau muab cov neeg uas nyob hauv faus tob rau hauv av, kom zais tau lawv tej kev phem thiab tej kev qias tawm ntawm kuv lub ntsej muag mus, xwv kom cov yaj saub thiab cov ntseeg tej ntshav tsis txhob los rau kuv kom tawm tsam lawv lawm.",
                "9": "Thiab saib seb, lub nroog loj Yakhaunpankas, uas yog vaj ntxwv Yakhauj cov neeg nyob, kuv tau xuas hluav taws hlawv vim yog lawv tej kev txhaum thiab lawv tej kev phem, uas phem dua ntais tej kev phem ntawm tag nrho lub ntiaj teb, vim yog lawv tej kev tua neeg ntsiag to thiab tej kev tuav hauv; vim twb yog lawv uas tau rhuav txoj kev thaj yeeb ntawm kuv cov neeg thiab lub tsoom fwv ntawm thaj av; yog li ntawd kuv thiaj ua kom lawv kub hnyiab, ua kom lawv puas tsuaj tawm ntawm kuv lub ntsej muag mus, xwv kom cov yaj saub thiab cov ntseeg tej ntshav tsis txhob los tawm tsam lawv rau ntawm kuv ntxiv lawm.",
                "10": "Thiab saib seb, lub nroog Lamas, thiab lub nroog Yausaws, thiab lub nroog Khas, thiab lub nroog Kisawkhumas, kuv tau xuas hluav taws hlawv, thiab cov neeg uas nyob hauv, vim yog lawv txoj kev phem ntawm kev ntiab cov yaj saub tawm, thiab xuas pob zeb ntaus cov uas kuv xa mus tshaj tawm rau lawv txog lawv tej kev phem thiab lawv tej kev qias.",
                "11": "Thiab vim yog lawv tau ntiab lawv tag nrho tawm, thiaj tsis muaj ib tug neeg ncaj ncees nyob hauv tej nroog ntawd li, kuv tau xa hluav taws nqis los thiab ua rau lawv puas tsuaj, xwv kom lawv tej kev phem thiab tej kev qias yuav raug zais tawm ntawm kuv lub ntsej muag mus, xwv kom cov yaj saub thiab cov ntseeg uas kuv xa mus rau hauv lawv tsis txhob quaj tawm hauv cov av tuaj rau kuv kom tawm tsam lawv.",
                "12": "Thiab kuv tau ua ntau yam kev puas tsuaj loj los raug thaj av no, thiab raug cov neeg no, vim yog lawv tej kev phem thiab lawv tej kev qias.",
                "13": "Auj nej txhua tus uas Khetos tau tseg cia twb vim yog nej ncaj ncees dua lawv, nim no nej puas tseem tsis kam tig rov los cuag kuv, thiab hloov siab lees txim rau nej tej kev txhaum, thiab hloov siab los ntseeg, xwv kom kuv yuav kho tau nej?",
                "14": "Muaj tseeb tiag, kuv hais tseeb rau nej, yog nej yuav los cuag kuv nej yuav tau txoj sia nyob mus ib txhis. Saib seb, kuv txhais npab hlub tshua twb muab cev tuaj rau nej, thiab tus uas yuav los, kuv yuav txais yuav tus ntawd; thiab cov uas los cuag kuv tau koob hmoov.",
                "15": "Saib seb, kuv yog Yexus Khetos Vajtswv Leej Tub. Kuv tsim lub ntuj thiab lub ntiaj teb, thiab txhua yam uas muaj nyob haud. Kuv twb nrog Leej Txiv txij puag thaum chiv keeb los. Kuv koom nrog Leej Txiv, thiab Leej Txiv koom nrog kuv; thiab yog los ntawm kuv uas Leej Txiv tau yeeb koob rau nws lub npe.",
                "16": "Kuv twb los rau hauv kuv cov neeg, thiab kuv cov neeg twb tsis txais yuav kuv. Thiab twb muaj raws li tej vaj lug kub uas hais txog kuv txoj kev los.",
                "17": "Thiab tag nrho cov uas txais yuav kuv, kuv cia rau lawv los ua Vajtswv cov tub; thiab tag nrho cov uas yuav ntseeg kuv lub npe kuv yuav cia rau lawv ib yam li ntawd, vim saib seb, kev txhiv dim twb yog los ntawm kuv los, thiab los ntawm kuv los twb muaj raws li Mauxes txoj kev cai lawm.",
                "18": "Kuv yog txoj kev kaj thiab txoj sia ntawm neeg ntiaj teb. Kuv yog Alafas thiab Aumenkas, qhov chiv keeb thiab qhov kawg.",
                "19": "Thiab nej tsis txhob tua tsiaj txi rau kuv ntxiv lawm; muaj tseeb tiag, tso tseg nej tej kev txi thiab nej tej kev hlawv tsiaj, vim kuv yuav tsis txais nej tej kev txi thiab nej tej kev hlawv tsiaj.",
                "20": "Thiab nej yuav muab lub siab mob thiab lub siab xav ua zoo ua kev txi rau kuv. Thiab tus uas yuav los cuag kuv nrog lub siab mob thiab lub siab xav ua zoo, kuv yuav muab tus ntawd ua kev cai raus ntawm hluav taws thiab ntawm tus Vaj Ntsuj Plig Dawb Huv, zoo ib yam li cov Neeg Lamas, vim yog lawv txoj kev ntseeg kuv nyob rau lub sij hawm thaum lawv hloov siab los ntseeg, twb ua kev cai raus ntawm hluav taws thiab ntawm tus Vaj Ntsuj Plig Dawb Huv, thiab lawv twb tsis paub tias tau ua li ntawd.",
                "21": "Saib seb, kuv tau los rau neeg ntiaj teb kom coj tau txoj kev txhiv dim los rau neeg ntiaj teb, kom cawm tau neeg ntiaj teb dim ntawm kev txhaum.",
                "22": "Yog li ntawd, tus uas hloov siab lees txim thiab los cuag kuv ib yam li ib tug me nyuam yaus, kuv txais yuav tus ntawd, vim Vajtswv lub nceeg vaj yog rau cov uas zoo li no. Saib seb, kuv tau tso kuv txoj sia tseg thiab tau kuv txoj sia rov qab los, rau cov uas zoo li no; yog li ntawd cia li hloov siab lees txim, thiab los cuag kuv, nej cov uas nyob thoob plaws lub ntiaj teb, thiab txais kev cawm dim."
            },
            "10": {
                "1": "Thiab nim no saib seb, tau muaj tias tag nrho cov neeg ntawm thaj av hnov, thiab ua tim khawv txog tej lus hais no. Thiab tom qab tau hais lus no tas lawm txhua yam ntsiag to nyob hauv thaj av ncua tau ntau teev;",
                "2": "Vim cov neeg txoj kev xav tsis thoob loj heev ua rau lawv cia li tsum tsis quaj nyiav thiab quaj nrov rau lawv tej neeg txheeb ze uas tau tuag; yog li ntawd txhua yam ntsiag to nyob hauv tag nrho thaj av ncua tau ntau teev.",
                "3": "Thiab tau muaj tias rov muaj ib lub suab los hais rau cov neeg dua, thiab tag nrho cov neeg hnov, thiab ua tim khawv txog lub suab ntawd, uas hais tias:",
                "4": "Auj nej cov neeg ntawm tej nroog loj no uas tau vau, cov uas yog Yakhauj tej xeeb leej xeeb ntxwv, muaj tseeb tiag, cov uas yog tsev neeg Ixayees, ntau zaus kuv twb sau nej los ib yam li ib tug poj qaib sau nws cov me nyuam los rau hauv nws qab tis, thiab tau tu nej.",
                "5": "Thiab ntxiv, ntau zaus kuv twb xav sau nej los ib yam li ib tug poj qaib sau nws cov me nyuam los rau hauv nws qab tis, muaj tseeb tiag, auj nej cov neeg ntawm tsev neeg Ixayees, cov uas tau vau; muaj tseeb tiag, auj nej cov neeg ntawm tsev neeg Ixayees, nej cov uas nyob rau tom Yeluxalees, thiab nej cov uas tau vau; muaj tseeb tiag, ntau zaus kuv twb xav sau nej los ib yam li ib tug poj qaib sau nws cov me nyuam, thiab nej tsis kam.",
                "6": "Auj nej uas yog tsev neeg Ixayees uas kuv tseg cia, ntau zaus kuv yuav sau nej los ib yam li ib tug poj qaib sau nws cov me nyuam los rau hauv nws qab tis, yog tias nej yuav hloov siab lees txim thiab tig rov qab los cuag kuv kawg siab kawg ntsws.",
                "7": "Tiam sis yog tsis li ntawd, auj tsev neeg Ixayees es, nej tej chaw nyob yuav hloov los ua tej chaw tsis muaj neeg nyob kom txog thaum lub sij hawm uas yuav muaj raws li nej cov yawg koob tej kev khi lus.",
                "8": "Thiab nim no tau muaj tias tom qab cov neeg hnov tej lus no tas lawm, saib seb, lawv rov pib quaj nyiav thiab quaj nrov vim lawv cov neeg txheeb ze thiab cov phooj ywg xiam tas.",
                "9": "Thiab tau muaj tias peb hnub tau dhau mus li no. Thiab twb yog thaum sawv ntxov, thiab qhov tsaus ntuj tau ploj ntawm thaj av mus, thiab lub ntiaj teb tau tsum tsis tshee, thiab tej pob zeb tau tsum tsis tawg, thiab txoj kev nroo txaus ntshai heev tau tsum, thiab tag nrho tej suab nrov ua tsuj ua tsaug tau tsum.",
                "10": "Thiab lub ntiaj teb rov los sib npuab ua ke dua, lub ntiaj teb thiaj li nyob ruaj khov; thiab txoj kev quaj ntsuag, thiab txoj kev nyiav, thiab txoj kev qw nrov ntawm cov neeg uas Khetos tseg kom muaj sia tau tsum; thiab lawv txoj kev quaj ntsuag tau hloov los ua kev xyiv fab, thiab lawv txoj kev quaj nyiav tau hloov los ua kev qhuas thiab kev ua tsaug rau tus Tswv Yexus Khetos, lawv tus Txhiv Dim.",
                "11": "Thiab tau muaj raws li cov vaj lug kub uas cov yaj saub hais tiav los txog txij no.",
                "12": "Thiab cov neeg uas dim twb yog feem uas ncaj ncees dua, thiab twb yog lawv cov uas txais tos cov yaj saub thiab tsis xuas pob zeb ntaus lawv; thiab cov uas Khetos tseg cia twb yog lawv cov uas tsis ua rau cov ntseeg ntshav nrog—",
                "13": "Thiab Khetos tau tseg lawv cia thiab tsis ua rau lawv saus thiab raug faus rau hauv av; thiab tsis ua rau lawv poob dej tuag rau hauv qab thu dej hiav txwv; thiab tsis xuas hluav taws hlawv lawv, thiab tsis tau cia dab tsi poob los rau lawv muab lawv tsuam kom tuag; thiab tsis cia lawv raug tej khaub zig cua ntsawj mus; thiab tsis cia kom tej pa taws thiab tej huab ntawm kev tsaus ntuj kov yeej lawv.",
                "14": "Thiab nim no, tus uas nyeem, cia tus ntawd to taub; tus uas tau tej vaj lug kub, cia nws tshawb xyuas tej ntawd, thiab kom pom thiab ntsia saib tag nrho tej kev tuag no thiab tej kev puas tsuaj los ntawm hluav taws, thiab los ntawm pa taws, thiab los ntawm tej cua daj cua dub, thiab los ntawm tej khaub zig cua, thiab los ntawm tej av qhib txais lawv, thiab seb tag nrho tej yam no puas yog muaj raws li cov yaj saub dawb huv coob leej tej kev qhia tej yuav muaj los yav tom ntej.",
                "15": "Saib seb, kuv hais rau nej tias, Muaj tseeb tiag, muaj coob leej tau ua tim khawv txog tej yam no thaum Khetos los, thiab raug tua vim yog lawv ua tim khawv txog tej yam no.",
                "16": "Muaj tseeb tiag, tus yaj saub Xenos tau ua tim khawv txog tej yam no, thiab Xenoj kuj hais txog tej yam no thiab, vim nkawd ua tim khawv txog peb, cov uas yog cov seem tshuav ntawm lawv cov tub ki.",
                "17": "Saib seb, peb tus yawg koob Yakhauj kuj ua tim khawv txog ib co seem tshuav ntawm Yauxej cov tub ki. Thiab saib seb, peb puas yog ib co uas seem tshuav ntawm Yauxej cov tub ki? Thiab tej yam no uas ua tim khawv txog peb, puas yog tau muab tej ntawd sau rau saum cov phiaj toog uas peb tus yawg koob Lihais nqa tawm ntawm Yeluxalees tuaj?",
                "18": "Thiab tau muaj tias nyob rau thaum kawg ntawm xyoo peb caug plaub, saib seb, kuv yuav qhia rau nej paub txog Nifais cov neeg uas Khetos tseg cia, thiab cov uas muab hu ua cov Neeg Lamas, cov uas Khetos tseg cia, hais tias Khetos tau muab ntau yam zoo heev rau lawv, thiab foom tej koob hmoov tseem ceeb heev rau saum lawv tej taub hau, tsis ntev tom qab Khetos tau nce mus rau saum ntuj ceeb tsheej lawm nws thiaj ua nws tus kheej tshwm sim los rau lawv pom tiag tiag—",
                "19": "Cia rau lawv pom nws lub cev, thiab qhuab qhia rau lawv; thiab txij no mus yuav sau txog ib zaj ntawm nws txoj kev qhuab qhia. Yog li ntawd rau lub sij hawm no kuv xaus kuv tej lus hais."
            },
            "11": {
                "intro": "Yexus Khetos ua nws tus kheej rau cov Neeg Nifais pom, thaum uas cov neeg coob coob sib sau ua ke tuaj nyob hauv thaj av Huaj Vam, thiab qhuab qhia rau lawv; thiab ua nws tus kheej los rau lawv pom zoo li no.",
                "1": "Thiab nim no tau muaj tias muaj cov neeg coob coob ntawm Nifais cov neeg sib sau ua ke, tuaj rau ib puag ncig ntawm lub tuam tsev uas nyob hauv thaj av Huaj Vam; thiab lawv ib leeg zoo siab kawg nkaus thiab xav tsis thoob nrog ib leeg, thiab ib leeg qhia rau ib leeg txog tej yam tseem ceeb thiab zoo kawg nkaus uas tau muaj los.",
                "2": "Thiab lawv kuj tham txog tus Yexus Khetos no, tus uas tau muaj lub cim qhia txog nws txoj kev tuag.",
                "3": "Thiab tau muaj tias thaum lawv ib leeg tseem tab tom tham nrog ib leeg li no, lawv hnov ib lub suab zoo li tawm saum ntuj ceeb tsheej los; thiab lawv tsa lawv qhov muag ntsia ib puag ncig, vim lawv tsis to taub lub suab uas lawv hnov; thiab twb tsis yog ib lub suab nchav, thiab kuj tsis yog ib lub suab nrov; tiam sis, thiab txawm tias yog ib lub suab yau los lub suab ntawd tseem chob cov uas tau hnov mus txog ntua rau hauv nruab siab, thiaj li tsis muaj ib feem ntawm lawv lub cev uas lub suab tsis ua rau kom qeeg; muaj tseeb tiag, lub suab tau chob lawv mus rau puag hauv nruab siab, thiab ua rau lawv lub siab kub lug.",
                "4": "Thiab tau muaj tias lawv rov hnov lub suab dua, thiab lawv tsis to taub lub suab ntawd.",
                "5": "Thiab lawv hnov lub suab dua zaum peb, thiab cuab lawv pob ntseg mloog; thiab lawv qhov muag ntsia qhov chaw uas lub suab ntawd los; thiab lawv ntsia ntsoov mus rau saum ntuj, ntsia rau qhov uas lub suab los.",
                "6": "Thiab saib seb, zaum peb lawv thiaj to taub lub suab uas lawv hnov; thiab lub suab hais rau lawv tias:",
                "7": "Saib seb kuv Leej Tub uas kuv Hlub, tus uas ua rau kuv zoo siab heev, tus uas ua rau kuv lub npe tau yeeb koob—nej cia li mloog nws hais.",
                "8": "Thiab tau muaj tias, thaum lawv to taub lawm lawv rov qab tsa lawv lub qhov muag mus rau saum ntuj; thiab saib seb, lawv pom ib tug Neeg nqis saum ntuj los; thiab nws hnav ib lub tsho tshaj sab dawb; thiab nws nqis los sawv ntsug nyob hauv nruab nrab ntawm lawv; thiab tag nrho cov neeg qhov muag tau ntsia nws, thiab lawv tsis muaj cuab kav qhib lawv lub qhov ncauj, ib tug hais lus rau ib tug, thiab tsis paub tias qhov no txhais li cas, vim lawv xav tias yog ib tug tim tswv uas tau tshwm sim los rau lawv.",
                "9": "Thiab tau muaj tias nws xyab nws txhais tes thiab hais rau cov neeg, hais tias:",
                "10": "Saib seb, kuv yog Yexus Khetos, tus uas cov yaj saub ua tim khawv tias yuav los rau hauv lub ntiaj teb.",
                "11": "Thiab saib seb, kuv yog txoj kev kaj thiab txoj sia ntawm neeg ntiaj teb; thiab kuv twb tau haus ntawm lub khob dej iab uas Leej Txiv muab rau kuv, thiab ua rau Leej Txiv tau yeeb koob ntawm qhov uas kuv ris neeg ntiaj teb tej kev txhaum, kuv thiaj tau ua txhua yam raws li Leej Txiv lub siab nyiam txij thaum chiv keeb los.",
                "12": "Thiab tau muaj tias thaum Yexus hais cov lus no tas lawm tag nrho cov neeg coob coob cia li vau rau hauv av; vim lawv nco qab tias cov yaj saub twb tau qhia txog tej yuav muaj los yav tom ntej tias Khetos yuav los ua nws tus kheej rau lawv pom tom qab nws nce mus saum ntuj ceeb tsheej.",
                "13": "Thiab tau muaj tias tus Tswv hais rau lawv hais tias:",
                "14": "Cia li sawv thiab los cuag kuv, xwv kom nej thiaj tau cev nej txhais tes los xuas kuv sab tav, thiab xwv kom nej thiaj tau xuas tej qhov ntsia hlau hauv kuv ob txhais tes thiab hauv kuv ob txhais taw, xwv kom nej thiaj paub tias kuv yog Ixayees tus Vajtswv, thiab yog tus Vajtswv ntawm tag nrho lub ntiaj teb, thiab tau raug tua rau neeg ntiaj teb tej kev txhaum.",
                "15": "Thiab tau muaj tias cov neeg coob coob txav mus, thiab cev lawv txhais tes mus xuas nws sab tav, thiab xuas tej qhov ntsia hlau hauv nws ob txhais tes thiab hauv nws ob txhais taw; thiab lawv ua li no, ib leeg txav mus zuj zus txog rau thaum lawv txhua tus tau mus, thiab pom ntawm lawv lub qhov muag thiab xuas ntawm lawv txhais tes, thiab paub qhov tseeb thiab ua tim khawv tias, twb yog nws, tus uas cov yaj saub sau tseg tias yuav los.",
                "16": "Thiab thaum lawv txhua tus tau txav mus thiab pom ntawm lawv tus kheej, lawv qw nrov nrov ua ke, hais tias:",
                "17": "Hauxanas! Cia li qhuas tus Vajtswv uas Siab Tshaj Plaws lub npe! Thiab lawv vau rau ntawm Yexus ko taw, thiab teev tiam nws.",
                "18": "Thiab tau muaj tias nws hais lus rau Nifais (vim Nifais nyob hauv cov neeg coob coob) thiab nws txib kom Nifais los.",
                "19": "Thiab Nifais sawv thiab mus, thiab qhau cev rau ntawm tus Tswv xub ntiag thiab nwj nws txhais ko taw.",
                "20": "Thiab tus Tswv txib kom nws cia li sawv. Thiab nws sawv thiab sawv ntawm tus Tswv xub ntiag.",
                "21": "Thiab tus Tswv hais rau nws tias: Kuv muab hwj chim rau koj xwv kom koj yuav muab cov neeg no ua kev cai raus dej thaum kuv rov qab nce mus saum ntuj ceeb tsheej lawm.",
                "22": "Thiab ntxiv tus Tswv hu lwm tus neeg los, thiab hais rau lawv tib yam; thiab nws muab hwj chim rau lawv ua kev cai raus dej. Thiab nws hais rau lawv tias: Nej yuav tsum ua kev cai raus dej li no; thiab tsis txhob cia muaj kev sib cav nyob hauv nej.",
                "23": "Kuv hais tseeb rau nej tias, tus uas hloov siab lees txim rau nws tej kev txhaum, thiab xav ua kev cai raus dej los ntawm kuv lub npe, vim yog los ntawm nej tej lus, nej yuav tsum ua kev cai raus dej li no rau lawv—Saib seb, nej yuav tsum mus thiab sawv rau hauv dej, thiab los ntawm kuv lub npe nej yuav muab lawv ua kev cai raus dej.",
                "24": "Thiab nim no saib seb, cov no yog cov lus uas nej yuav hais, tuav lawv lub npe, hais tias:",
                "25": "Vim Yexus Khetos tau muab txoj cai rau kuv, kuv muab koj ua kev cai raus dej los ntawm Leej Txiv, thiab ntawm Leej Tub, thiab ntawm tus Vaj Ntsuj Plig Dawb Huv lub npe. Amees.",
                "26": "Thiab tom qab ntawd nej yuav muab lawv raus rau hauv dej, thiab rov qab tawm hauv dej los.",
                "27": "Thiab nej yuav tsum ua kev cai raus dej zoo li no los ntawm kuv lub npe; vim saib seb, kuv hais tseeb rau nej tias, Leej Txiv, thiab Leej Tub, thiab tus Vaj Ntsuj Plig Dawb Huv yog ib tug; thiab kuv koom nrog Leej Txiv, thiab Leej Txiv koom nrog kuv, thiab Leej Txiv thiab kuv wb koom ib lub siab.",
                "28": "Thiab raws li kuv txib nej yuav tsum ua kev cai raus dej li no. Thiab tsis txhob cia muaj kev sib cav nyob hauv nej, ib yam li tau muaj yav tas los; thiab tsis txhob cia muaj kev sib cav nyob hauv nej ntsig txog kuv tej lus qhuab qhia, ib yam li tau muaj yav tas los.",
                "29": "Vim kuv hais tseeb tseeb rau nej tias, tus uas muaj siab xav sib cav sib ceg twb tsis yog los ntawm kuv, tiam sis yog los ntawm tus dab phem, tus uas yog leej txiv ntawm kev sib cav sib ceg, thiab nws txhaub neeg lub siab kom ib leeg sib cav sib ceg npau taws rau ib leeg.",
                "30": "Saib seb, nov tsis yog kuv txoj lus qhuab qhia, uas txhaub neeg lub siab kom npau taws, ib leeg tawm tsam ib leeg; tiam sis qhov no yog kuv txoj lus qhuab qhia, kom tsis txhob muaj tej ntawd.",
                "31": "Saib seb, kuv hais tseeb tseeb rau nej tias, kuv yuav qhia kuv txoj lus qhuab qhia rau nej.",
                "32": "Thiab nov yog kuv txoj lus qhuab qhia, thiab twb yog txoj lus qhuab qhia uas Leej Txiv tau muab rau kuv; thiab kuv ua tim khawv txog Leej Txiv, thiab Leej Txiv ua tim khawv txog kuv, thiab tus Vaj Ntsuj Plig Dawb Huv ua tim khawv txog Leej Txiv thiab kuv; thiab kuv ua tim khawv tias Leej Txiv txib tib neeg txhua tus, nyob txhua qhov chaw, kom hloov siab lees txim thiab ntseeg kuv.",
                "33": "Thiab tus uas ntseeg kuv, thiab ua kev cai raus dej, tus ntawd yuav txais kev cawm dim; thiab lawv yog cov uas yuav tau Vajtswv lub nceeg vaj ua lawv tug.",
                "34": "Thiab tus uas tsis ntseeg kuv, thiab tsis ua kev cai raus dej, tus ntawd yuav raug txim.",
                "35": "Kuv hais tseeb tseeb rau nej tias, nov yog kuv txoj lus qhuab qhia, thiab kuv ua tim khawv txog tej no tias yog los ntawm Leej Txiv los; thiab tus uas ntseeg kuv yeej ntseeg Leej Txiv thiab; thiab Leej Txiv yuav ua tim khawv rau tus ntawd txog kuv, vim nws yuav los xyuas tus ntawd nrog hluav taws thiab nrog tus Vaj Ntsuj Plig Dawb Huv.",
                "36": "Thiab li no Leej Txiv yuav ua tim khawv txog kuv, thiab tus Vaj Ntsuj Plig Dawb Huv yuav ua tim khawv rau nws txog Leej Txiv thiab kuv; vim Leej Txiv, thiab kuv, thiab tus Vaj Ntsuj Plig Dawb Huv peb yog ib tug.",
                "37": "Thiab ntxiv kuv hais rau nej, nej yuav tsum hloov siab lees txim, thiab hloov los ua zoo li ib tug me nyuam yaus, thiab ua kev cai raus dej los ntawm kuv lub npe, tsis li ntawd ces nej yeej yuav tsis txais tau tej yam no hlo li.",
                "38": "Thiab ntxiv kuv hais rau nej, nej yuav tsum hloov siab lees txim, thiab ua kev cai raus dej los ntawm kuv lub npe, thiab hloov los ua zoo li ib tug me nyuam yaus, tsis li ntawd ces nej yeej yuav tsis tau Vajtswv lub nceeg vaj los ua nej tug hlo li.",
                "39": "Kuv hais tseeb tseeb rau nej tias, nov yog kuv txoj lus qhuab qhia, thiab tus uas cog rau saum qhov no yog cog rau saum kuv lub pob zeb, thiab tej rooj vag ntawm ntuj txiag teb tsaus yuav kov tsis yeej lawv.",
                "40": "Thiab tus uas tshaj tawm ntau dua los sis tsawg dua qhov no, thiab hais tias qhov ntawd yog kuv txoj lus qhuab qhia, tus ntawd yog los ntawm kev phem los, thiab twb tsis yog cog rau saum kuv lub pob zeb; tiam sis nws cog rau saum ib lub hauv paus xuab zeb, thiab thaum tej dej los nyab thiab tej cua los nplawm, tej rooj vag ntawm ntuj txiag teb tsaus yuav qhib txais tos cov zoo li no.",
                "41": "Yog li ntawd, cia li tawm mus rau cov neeg no, thiab tshaj tawm tej lus uas kuv tau hais, rau cov neeg nyob thoob plaws lub ntiaj teb."
            },
            "12": {
                "1": "Thiab tau muaj tias thaum Yexus hais cov lus no rau Nifais tas lawm, thiab rau cov uas nws tau hu, (nim no cov uas nws tau hu, thiab muab hwj chim thiab txoj cai rau ua kev cai raus dej, muaj kaum ob leeg) thiab saib seb, nws xyab nws txhais tes rau cov neeg coob coob, thiab hais nrov nrov rau lawv, hais tias: Nej tau koob hmoov yog nej yuav mob siab mloog tej lus ntawm kaum ob leeg no uas kuv tau xaiv hauv nej los txhawb pab nej, thiab los ua nej cov tub qhe; thiab kuv tau muab hwj chim rau lawv xwv kom lawv yuav muab nej ua kev cai raus dej; thiab tom qab nej ua kev cai raus dej tas lawm, saib seb kuv yuav muab nej ua kev cai raus ntawm hluav taws thiab ntawm tus Vaj Ntsuj Plig Dawb Huv; yog li ntawd nej tau koob hmoov yog nej yuav ntseeg kuv thiab ua kev cai raus dej, tom qab nej tau pom kuv thiab paub tias kuv muaj sia nyob.",
                "2": "Thiab ntxiv, cov uas tau koob hmoov ntau dua yog cov uas yuav ntseeg nej tej lus vim tias nej yuav ua tim khawv tias nej tau pom kuv, thiab tias nej paub tias kuv muaj sia nyob. Muaj tseeb tiag, cov uas yuav ntseeg nej tej lus, thiab txo hwj chim kom kawg siab kawg ntsws thiab ua kev cai raus dej tau koob hmoov, vim hluav taws thiab tus Vaj Ntsuj Plig Dawb Huv yuav los xyuas lawv, thiab lawv yuav tau txais kev zam txim rau lawv tej kev txhaum.",
                "3": "Muaj tseeb tiag, cov neeg pluag ntawm sab ntsuj plig uas los cuag kuv tau koob hmoov, vim lub nceeg vaj ceeb tsheej yog lawv li.",
                "4": "Thiab ntxiv, tag nrho lawv cov uas quaj ntsuag tau koob hmoov, vim tus Tswv yuav nplij lawv lub siab.",
                "5": "Thiab cov uas muaj siab mos siab muag tau koob hmoov, vim lawv yuav tau lub ntiaj teb ua lawv tug.",
                "6": "Thiab txhua tus uas tshaib thiab nqhis txoj kev ncaj ncees tau koob hmoov, vim lawv yuav muaj tus Vaj Ntsuj Plig Dawb Huv puv npo.",
                "7": "Thiab cov uas muaj kev hlub tshua puv npo tau koob hmoov, vim lawv yuav tau txais kev hlub tshua.",
                "8": "Thiab tag nrho cov uas muaj siab dawb tau koob hmoov, vim lawv yuav pom Vajtswv.",
                "9": "Thiab txhua tus uas ua kom muaj kev thaj yeeb tau koob hmoov, vim yuav hu lawv ua Vajtswv cov me nyuam.",
                "10": "Thiab txhua tus uas raug tsim txom vim yog kuv lub npe tau koob hmoov, vim lub nceeg vaj ceeb tsheej yog lawv li.",
                "11": "Thiab nej tau koob hmoov thaum tib neeg yuav cem thiab tsim txom nej, thiab yuav hais txhua yam lus phem uas tsis tseeb tawm tsam nej, vim yog kuv;",
                "12": "Vim nej yuav muaj kev xyiv fab heev thiab yuav kaj siab lug heev, vim nej nqi zog nyob saum ntuj ceeb tsheej yuav tseem ceeb heev; vim lawv kuj tau tsim txom cov yaj saub uas nyob ua ntej nej.",
                "13": "Kuv hais tseeb tseeb rau nej tias, kuv cia nej ua cov ntsev rau lub ntiaj teb; tiam sis yog tias cov ntsev tsuag lawm ces yuav muab dab tsi los las lub ntiaj teb? Tom qab ntawd cov ntsev yuav tsis zoo rau dab tsi, tiam sis muab pov tseg thiab muab tsuj rau hauv neeg qab xib taws.",
                "14": "Kuv hais tseeb tseeb rau nej, kuv cia nej ua lub teeb rau cov neeg no. Ib lub nroog uas nyob rau saum ib lub pov roob yeej tsis muaj dab tsi zais tau.",
                "15": "Saib seb, neeg puas yuav taws ib tug tswm ciab thiab muab tso hauv qab ib lub thoob? Yeej tsis ua li ntawd, tiam sis muab tso rau saum qhov chaw taws tswm ciab, thiab tswm ciab yuav ci rau tag nrho cov uas nyob hauv lub tsev pom kev;",
                "16": "Yog li ntawd cia nej lub teeb ci li no rau cov neeg no, xwv kom lawv yuav pom tej yam uas nej ua zoo thiab muab yeeb koob rau nej Leej Txiv tus uas nyob saum ntuj ceeb tsheej.",
                "17": "Tsis txhob xav tias yog kuv los rhuav txoj kev cai los sis cov yaj saub. Kuv tsis yog los rhuav tiam sis yog los ua kom tiav;",
                "18": "Vim kuv hais tseeb rau nej tias, ib nyuag qhov los sis ib qho me xwb los twb tsis poob ntawm txoj kev cai mus, tiam sis los ntawm kuv twb muaj raws li txhua yam tiav tag.",
                "19": "Thiab saib seb, kuv tau muab kuv Txiv txoj kev cai thiab tej lus txib rau nej, xwv kom nej yuav ntseeg kuv, thiab xwv kom nej yuav hloov siab lees txim rau nej tej kev txhaum, thiab los cuag kuv nrog ib lub siab mob thiab lub siab xav ua zoo. Saib seb, nej twb tau tej lus txib nyob rau ntawm nej, thiab twb muaj raws li txoj kev cai tiav lawm.",
                "20": "Yog li ntawd cia li los cuag kuv thiab nej cia li txais kev cawm seej; vim kuv hais tseeb rau nej tias, tsuas yog nej yuav coj kuv tej lus txib, uas kuv tau txib nej nyob rau lub sij hawm no xwb, tsis li ntawd nej yuav tsis muaj kev nkag tau mus rau hauv lub nceeg vaj ceeb tsheej.",
                "21": "Nej twb hnov hais tias lawv txheej thaum ub tau hais tseg, thiab twb muab sau cia rau ntawm nej, hais tias nej yuav tsum tsis txhob tua neeg, thiab txhua tus uas tua neeg ntshe yuav raug Vajtswv txoj kev txiav txim.",
                "22": "Tiam sis kuv hais rau nej tias, tus uas npau taws rau nws tus kwv tij ces ntshe yuav raug Vajtswv txoj kev txiav txim. Thiab txhua uas hais rau nws tus kwv tij tias, Niag neeg vwm, ntshe yuav raug lub rooj txiav txim; thiab tus uas hais tias, Niag neeg ruam, ces ntshe yuav raug ntuj txiag teb tsaus tej hluav taws.",
                "23": "Yog li ntawd, yog nej yuav los cuag kuv, los sis xav los cuag kuv, thiab nej nco qab tias nej tus kwv tij muaj tej yam chim rau nej—",
                "24": "Cia li mus cuag nej tus kwv tij, thiab rov sib raug zoo nrog nej tus kwv tij ua ntej tso, thiab tom qab ntawd mam li los cuag kuv kawg siab kawg ntsws, thiab kuv yuav txais yuav nej.",
                "25": "Cia li yeem nrog nej tus yeeb ncuab sai sai thaum nej nrog nws mus ua ke, nyob tsam nws yuav txhom nej, thiab nej yuav raug muab tso rau hauv lub tsev kaw.",
                "26": "Kuv hais tseeb tseeb rau nej tias, nej yuav tawm tsis tau hauv los kom txog thaum nej them tag txhua npib nyiaj xinais. Thiab thaum nej tseem nyob hauv lub tsev kaw nej puas yuav them tau ib npib nyiaj xinais? Kuv hais tseeb tseeb rau nej tias, Tsis tau.",
                "27": "Saib seb, lawv txheej thaum ub sau tseg hais tias, nej yuav tsum tsis txhob deev luag poj luag txiv;",
                "28": "Tiam sis kuv hais rau nej tias, tus uas ntsia ib tug poj niam, xav nrog nws pw, ces twb deev luag poj nyob hauv nws lub siab lawm.",
                "29": "Saib seb, kuv muab ib lo lus txib rau nej, kom nej tsis txhob cia ib yam no nkag tau rau hauv nej lub siab;",
                "30": "Vim qhov uas nej xyeej tej yam no, uas ua rau nej yuav kwv nej tus ntoo khaub lig, yeej zoo dua li qhov uas nej yuav raug muab pov rau hauv ntuj txiag teb tsaus.",
                "31": "Twb tau sau tseg tias, tus uas yuav muab nws tus poj niam tso tseg, cia tus txiv ntawd muab ib tsab ntawv sib nrauj rau nws.",
                "32": "Kuv hais tseeb tseeb rau nej tias, tus uas yuav muab nws tus poj niam tso tseg, tsuas yog tsis yog vim tus poj niam deev nraug, ces twb ua rau tus poj niam ntawd deev luag txiv; thiab leej twg uas yuav tus poj niam uas nrauj ntawd twb deev luag poj.",
                "33": "Thiab ntxiv twb tau sau tseg tias, nej yuav tsum tsis txhob lam tau lam lav lus, tiam sis yuav tsum ua raws li nej tej kev lav lus rau tus Tswv;",
                "34": "Tiam sis kuv hais tseeb tseeb rau nej tias, tsis txhob twv dab tsi hlo li; tsis txhob twv ntuj, vim ntuj yog Vajtswv lub rooj theej kiab;",
                "35": "Thiab tsis txhob twv lub ntiaj teb, vim lub ntiaj teb yog Vajtswv lub rooj tiag taw;",
                "36": "Thiab nej yuav tsum tsis txhob siv nej lub taub hau los twv, vim nej twb tsis muaj peev xwm ua tau ib txoj plaub hau kom dub los sis dawb;",
                "37": "Tiam sis nej cia li sib txuas lus li no hais tias Yog, los sis Tsis yog; vim txhua yam uas hais tshaj no yog kev phem.",
                "38": "Thiab saib seb, twb sau tseg tias, ib lub qhov muag pauj rau ib lub qhov muag, thiab ib tug hniav pauj rau ib tug hniav;",
                "39": "Tiam sis kuv hais rau nej tias, nej yuav tsum tsis txhob ua pauj kev phem, tiam sis tus uas ntaus nej sab plhu xis, cia li tig sab tod rau tus ntawd thiab;",
                "40": "Thiab yog ib tug neeg yuav foob nej rau ntawm tsev hais plaub thiab txeeb nej lub tsho, cia li muab nej lub tsho loj rau nws thiab;",
                "41": "Thiab txhua tus uas yuam kom nej nrog nws mus ib tawm kev, cia li nrog nws mus ob tawm kev.",
                "42": "Pub rau tus uas thov nej, thiab tsis txhob tig khiav ntawm tus uas xav qiv txais nej.",
                "43": "Thiab saib seb twb sau tseg thiab hais tias, nej yuav tsum hlub nej tus neeg zej zog thiab ntxub nej tus yeeb ncuab;",
                "44": "Tiam sis saib seb kuv hais rau nej tias, hlub nej cov yeeb ncuab, foom koob hmoov rau cov uas foom tsis zoo rau nej, ua zoo rau cov uas ntxub nej, thiab thov Vajtswv rau cov uas txhob txwm siv nej thiab tsim txom nej;",
                "45": "Xwv kom nej yuav los ua nej Leej Txiv tus uas nyob saum ntuj ceeb tsheej cov me nyuam; vim nws cia nws lub hnub ci rau cov neeg phem thiab rau cov neeg zoo.",
                "46": "Yog li ntawd tej yam uas yog txheej thaum ub, uas muaj los ntawm txoj kev cai los, kuv twb ua kom muaj raws li tej ntawd tag nrho tiav lawm.",
                "47": "Tej yam qub twb dhau mus, thiab txhua yam twb hloov los ua tshiab.",
                "48": "Yog li ntawd kuv xav kom nej ua neeg zoo tag nrho ib yam li kuv, los sis nej Leej Txiv tus uas nyob saum ntuj ceeb tsheej uas zoo tag nrho."
            },
            "13": {
                "1": "Kuv hais tseeb tseeb tias, kuv xav kom nej pub rau cov neeg pluag; tiam sis ceev faj kom nej tsis txhob pub rau neeg ntsia kom lawv pom tau; yog nej ua li ntawd nej yuav tsis tau nqi zog ntawm nej Leej Txiv tus uas nyob saum ntuj ceeb tsheej.",
                "2": "Yog li ntawd, thaum nej yuav pub rau lwm tus tsis txhob tshuab raj hlau nrov nrov ua ntej, ib yam li cov neeg siab dag yuav ua nyob hauv tej tsev sab laj thiab nyob tom tej kev, xwv kom neeg qhuas lawv. Kuv hais tseeb rau nej tias, lawv twb tau lawv nqi zog lawm.",
                "3": "Tiam sis thaum nej pub rau lwm tus tsis txhob cia nej sab tes laug paub yam uas nej sab tes xis ua;",
                "4": "Xwv kom nej txoj kev pub rau lwm tus yuav ua twj ywm; thiab nej Leej Txiv tus uas pom tej uas ua twj ywm, nws tus kheej yuav qhib lug muab nqi zog rau nej.",
                "5": "Thiab thaum nej thov Vajtswv nej tsis txhob ua li cov neeg siab dag ua, vim lawv nyiam thov Vajtswv sawv ntsug hauv tej tsev sab laj thiab nyob tom tej ces kaum kev, xwv kom yuav muaj neeg pom lawv. Kuv hais tseeb rau nej tias, lawv twb tau lawv nqi zog lawm.",
                "6": "Tiam sis nej, thaum nej thov Vajtswv, cia li nkag mus rau hauv nej chav tsev teev tiam, thiab thaum nej kaw nej lub qhov rooj lawm, mam li thov nej Leej Txiv tus uas nej qhov muag tsis pom; thiab nej Leej Txiv, tus uas pom tej uas ua twj ywm, yuav qhib lug muab nqi zog rau nej.",
                "7": "Tiam sis thaum nej thov Vajtswv, tsis txhob hais mus hais los qhov qub yam tsis muaj nuj nqis, ib yam li cov neeg tsis hwm Vajtswv hais, vim lawv xav tias lawv tej vaj tswv yuav hnov vim yog lawv hais lus ntau.",
                "8": "Yog li ntawd nej tsis txhob ua zoo li lawv, vim nej Leej Txiv twb paub yam uas nej xav tau ua ntej nej thov nws.",
                "9": "Yog li no nej cia li thov Vajtswv zoo li no: Peb Leej Txiv tus uas nyob saum ntuj ceeb tsheej, thov kom sawv daws hwm koj lub npe.",
                "10": "Thov kom muaj raws li koj lub siab xav nyob hauv ntiaj teb ib yam li nyob saum ntuj ceeb tsheej.",
                "11": "Thiab thov zam txim rau peb tej nuj nqis, ib yam li peb zam txim rau cov uas tshuav peb nqi.",
                "12": "Thiab coj peb mus kom tsis txhob raug kev haub ntxias, tiam sis pab kom peb dim ntawm kev phem.",
                "13": "Vim lub nceeg vaj, thiab lub hwj chim, thiab lub yeeb koob, yog koj li mus ib txhis. Amees.",
                "14": "Yog tias nej zam txim rau neeg tej kev txhaum ces nej Leej Txiv tus uas nyob saum ntuj ceeb tsheej kuj yuav zam txim rau nej thiab;",
                "15": "Tiam sis yog nej tsis zam txim rau neeg tej kev txhaum ces nej Leej Txiv los kuj yuav tsis zam txim rau nej thiab.",
                "16": "Tsis tas li ntawd, thaum nej yoo mov tsis txhob ua li cov neeg siab dag, es ua ntsej muag mluas mlob, vim lawv ua lawv lub ntsej muag mluas mlob xwv kom neeg yuav pom tias lawv yoo mov. Kuv hais tseeb rau nej tias, lawv twb tau lawv nqi zog lawm.",
                "17": "Tiam sis nej, thaum nej yoo mov, pleev roj rau nej lub taub hau, thiab ntxuav nej lub ntsej muag;",
                "18": "Xwv kom neeg txhob pom tias nej yoo mov, tiam sis ua rau nej Leej Txiv, tus uas nej qhov muag tsis pom; thiab nej Leej Txiv, tus uas pom tej uas ua twj ywm, yuav qhib lug muab nqi zog rau nej.",
                "19": "Tsis txhob khaws tej uas muaj nqis cia rau nej tus kheej nyob hauv ntiaj teb no, uas muaj npauj thiab xeb noj, thiab muaj tub sab tsoo tau los thiab muab nyiag;",
                "20": "Tiam sis khaws tej uas muaj nqis cia rau nej tus kheej nyob saum ntuj ceeb tsheej, uas tsis muaj npauj thiab xeb noj, thiab tub sab tsoo tsis tau los thiab tsis muab nyiag.",
                "21": "Vim tej uas muaj nqis rau nej nyob qhov twg, nej lub siab yuav nyob qhov ntawd.",
                "22": "Qhov kaj ntawm lub cev yog lub qhov muag; yog li ntawd, yog nej lub qhov muag ntsia ntsoov rau Vajtswv xwb, tag nrho nej lub cev yuav muaj qhov kaj puv npo.",
                "23": "Tiam sis yog nej lub qhov muag phem, tag nrho nej lub cev yuav muaj kev tsaus ntuj puv npo. Yog li ntawd, yog tias qhov kaj uas nyob hauv nej yog kev tsaus ntuj, qhov tsaus ntuj ntawd yuav tsaus ntom nti!",
                "24": "Tsis muaj ib tug neeg yuav ua tau hauj lwm rau ob tug tswv; vim nws yuav ntxub tus no thiab nyiam tus tod, los sis nws yuav npuab tus no thiab tsis quav ntsej tus tod. Nej yeej ua tsis tau hauj lwm rau Vajtswv thiab rau Nyiaj Txiag.",
                "25": "Thiab nim no tau muaj tias thaum Yexus hais cov lus no tas nws ntsia kaum ob tug uas nws tau xaiv, thiab hais rau lawv tias: Nco ntsoov tej lus uas kuv tau hais. Vim saib seb, nej yog cov uas kuv tau xaiv los txhawb pab cov neeg no. Yog li ntawd kuv hais rau nej tias, tsis txhob txhawj txog nej lub neej, hais tias nej yuav noj dab tsi, los sis nej yuav haus dab tsi; los sis rau nej lub cev, nej yuav hnav dab tsi. Puas yog txoj sia muaj nuj nqis dua nqaij thiab lub cev muaj nuj nqis dua tej khaub ncaws hnav?",
                "26": "Saib cov noog saum nruab ntug, lawv twb tsis cog qoob loo, thiab lawv twb tsis hlais los sis sau los rau hauv txhab; tiam sis nej Leej Txiv tus uas nyob saum ntuj ceeb tsheej twb pub lawv noj. Nej tsis muaj nqis dua lawv los?",
                "27": "Nej leej twg yog xav txog xwb yuav muaj peev xwm ntxiv tau ib tshim kom nws siab tuaj?",
                "28": "Thiab vim li cas nej pheej xav txog khaub ncaws? Xav txog tej paj deg tom tej liaj saib lawv loj hlob li cas; lawv twb tsis ua hauj lwm, thiab lawv twb tsis ntos ntaub ntos xov;",
                "29": "Thiab tsis tas li no kuv hais rau nej tias, txawm yog Xaulaumoos, muaj nws lub yeeb koob, los twb tsis tau hnav zoo nkauj npaum li ib lub paj no.",
                "30": "Yog li ntawd, yog Vajtswv twb ua rau tej nyom tom tej liaj zoo nkauj li ntawd, uas hnub no muaj nyob, thiab tag kis raug muab pov rau hauv qhov cub, tib yam li ntawd nws yuav nrhiav ris tsho rau nej hnav, yog nej txoj kev ntseeg tsis yog tsawg xwb.",
                "31": "Yog li ntawd tsis txhob txhawj, hais tias, Peb yuav noj dab tsi? los sis, Peb yuav haus dab tsi? los sis, Peb yuav hnav dab tsi?",
                "32": "Vim nej Leej Txiv tus uas nyob saum ntuj ceeb tsheej yeej paub tias nej yuav tsum muaj txhua yam no.",
                "33": "Tiam sis nej cia li xub nrhiav Vajtswv lub nceeg vaj thiab nws txoj kev ncaj ncees tso, thiab yuav muab tag nrho tej no ntxiv rau nej.",
                "34": "Yog li ntawd tsis txhob txhawj txog tag kis, rau qhov tag kis yeej muaj kev txhawj txaus rau tag kis lawm. Ib hnub twg yeej muaj kev phem txaus rau hnub ntawd."
            },
            "14": {
                "1": "Thiab nim no tau muaj tias thaum Yexus tau hais tej lus no tas nws tig rov qab mus rau cov neeg coob coob, thiab rov qab qhib nws lub qhov ncauj rau lawv, hais tias: Kuv hais tseeb tseeb rau nej tias, tsis txhob txiav txim rau lwm tus, es nej thiaj tsis raug txiav txim.",
                "2": "Vim txoj kev txiav txim twg uas nej siv los txiav txim rau lwm tus, nej kuj yuav raug txiav txim thiab; thiab txoj kev ntsuas twg uas nej siv los ntsuas lwm tus, kuj yuav siv los ntsuas nej thiab.",
                "3": "Thiab vim li cas nej ho pom qhov hmoov ntoo uas nyob hauv nej tus kwv tij lub qhov muag, tiam sis ho tsis xav txog yav tog ntoo uas nyob hauv nej tus kheej lub qhov muag?",
                "4": "Los sis ua li cas nej ho muaj cuab kav hais rau nej tus kwv tij tias: Cia kuv rho qhov hmoov ntoo tawm hauv koj qhov muag—thiab saib seb, twb muaj ib yav tog ntoo nyob hauv nej lub qhov muag?",
                "5": "Nej cov niag neeg siab dag, xub muab yav tog ntoo tawm hauv nej lub qhov muag tso; thiab tom qab ntawd nej thiaj yuav pom kev tseeb rho qhov hmoov ntoo tawm hauv nej tus kwv tij lub qhov muag.",
                "6": "Tsis txhob muab tej yam uas dawb huv rau dev, thiab tsis txhob pov nej tej hlaws rau ntawm npua hauv ntej, tsam lawv muab tej ntawd tsuj rau hauv lawv qab xib taws, thiab tig rov los thiab tom nej.",
                "7": "Cia li thov, thiab yuav muab rau nej; cia li nrhiav, thiab nej yuav ntsib; cia li khob, thiab yuav qhib rau nej.",
                "8": "Vim txhua tus uas thov, yuav tau txais; thiab tus uas nrhiav, yuav ntsib; thiab rau tus uas khob, yuav qhib rau nws.",
                "9": "Los sis puas muaj leej twg uas nyob hauv nej es yog nws tus tub thov mov, yuav muab ib lub pob zeb rau nws?",
                "10": "Los sis yog nws thov ib tug ntses, yuav muab ib tug nab rau nws?",
                "11": "Yog tias nej, cov uas phem, twb paub muab yam khoom zoo rau nej cov me nyuam, ces nej Leej Txiv tus uas nyob saum ntuj ceeb tsheej haj yam yuav muab tej yam uas zoo ntau dua rau cov uas thov nws?",
                "12": "Yog li ntawd, txhua yam uas nej xav kom lwm tus ua rau nej, nej cia li ua li ntawd rau lawv thiab, vim txoj kev cai thiab cov yaj saub qhia li no.",
                "13": "Nej cia li nkag mus rau hauv lub rooj vag uas nqaim; vim lub rooj vag yeej loj, thiab txoj kev yeej dav, uas mus rau txoj kev puas tsuaj, thiab muaj coob leej uas mus rau qhov ntawd;",
                "14": "Vim lub rooj vag yeej nqaim, thiab txoj kev yeej ti, uas coj mus rau txoj sia, thiab muaj tsawg tus thiaj li nrhiav tau.",
                "15": "Ceev faj txog cov yaj saub cuav, uas los rau ntawm nej uas ntsia rau sab nraud zoo li yog yaj, tiam sis nyob rau sab hauv lawv yog cov hma tshaib plab.",
                "16": "Nej yuav paub lawv los ntawm lawv cov txiv ntoo. Puas muaj leej twg sau tau txiv hmab los ntawm tej pos tshauv los sis sau tau txiv cev los ntawm tej pos nphuab?",
                "17": "Ib yam li ntawd txhua tsob ntoo zoo yeej txi cov txiv zoo; tiam sis tsob ntoo liam yeej txi cov txiv phem.",
                "18": "Tsob ntoo zoo yeej txi tsis tau cov txiv phem, thiab tsob ntoo liam yeej txi tsis tau cov txiv zoo.",
                "19": "Txhua tsob ntoo uas tsis txi cov txiv zoo yuav raug muab ntov, thiab muab pov rau hauv hluav taws.",
                "20": "Yog li ntawd, los ntawm lawv cov txiv ntoo nej yuav paub lawv.",
                "21": "Tsis yog txhua tus uas hais rau kuv tias, tus Tswv, tus Tswv, yuav tau nkag mus rau hauv lub nceeg vaj ceeb tsheej; tiam sis tsuas yog tus uas ua li kuv Txiv tus uas nyob saum ntuj ceeb tsheej lub siab nyiam xwb.",
                "22": "Nyob rau hnub ntawd muaj coob leej yuav hais tias: Tus Tswv, tus Tswv, peb puas tau qhia tej yuav muaj los yav tom ntej los ntawm koj lub npe, thiab puas tau ntiab tawm tej dab phem los ntawm koj lub npe, thiab puas tau ua ntau yam zoo heev los ntawm koj lub npe?",
                "23": "Thiab thaum ntawd kuv yuav hais meej rau lawv tias: Kuv yeej ib txwm tsis paub nej; khiav ntawm kuv mus, nej cov uas ua kev phem.",
                "24": "Yog li ntawd, tus uas hnov kuv tej lus hais no thiab ua raws li tej lus ntawd, kuv yuav muab nws piv rau ib tug neeg muaj tswv yim, uas cog nws lub tsev rau saum ib lub pob zeb.",
                "25": "Thiab nag los, thiab dej nyab, thiab cua tshuab, thiab nplawm lub tsev ntawd; thiab lub tsev tsis vau, vim tau muab nws lub tsev cog rau saum lub pob zeb.",
                "26": "Thiab txhua tus uas hnov kuv tej lus hais no thiab tsis ua raws li tej lus ntawd yuav muab piv rau ib tug neeg tsis muaj tswv yim, uas cog nws lub tsev rau saum tej xuab zeb—",
                "27": "Thiab nag los, thiab dej nyab, thiab cua tshuab, thiab nplawm lub tsev ntawd; thiab lub tsev vau, thiab txoj kev vau ntawd loj heev."
            },
            "15": {
                "1": "Thiab nim no tau muaj tias thaum Yexus tau xaus cov lus hais no tas nws tsa nws qhov muag ntsia ib puag ncig ntawm cov neeg coob coob, thiab hais rau lawv tias: Saib seb, nej tau hnov tej yam uas kuv tau qhia ua ntej kuv nce mus cuag kuv Txiv; yog li ntawd, tus uas nco qab kuv tej lus hais no thiab ua raws li tej lus ntawd, kuv yuav tsa tus ntawd sawv thaum txog hnub kawg.",
                "2": "Thiab tau muaj tias thaum Yexus tau hais cov lus no tas nws paub tias muaj ib txhia neeg nyob hauv lawv uas xav tsis thoob, thiab xav seb nws yuav hais li cas ntsig txog Mauxes txoj kev cai; vim lawv tsis to taub qhov uas hais tias tej yam qub twb dhau mus, thiab hais tias txhua yam twb hloov los ua tshiab.",
                "3": "Thiab nws hais rau lawv tias: Txhob xav tsis thoob uas kuv hais rau nej tias tej yam qub twb dhau mus, thiab hais tias txhua yam twb hloov los ua tshiab.",
                "4": "Saib seb, kuv hais rau nej tias twb muaj raws li txoj kev cai uas tau muab rau Mauxes tiav lawm.",
                "5": "Saib seb, kuv twb yog tus uas muab txoj kev cai, thiab kuv twb yog tus uas khi lus nrog kuv cov neeg Ixayees; yog li ntawd, kuv twb ua kom muaj raws li txoj kev cai tiav lawm, vim kuv twb yog los ua kom muaj raws li txoj kev cai tiav; yog li ntawd txoj kev cai thiaj muaj qhov xaus.",
                "6": "Saib seb, tsis yog kuv rhuav cov yaj saub tej lus, vim tag nrho tej uas kuv tseem tsis tau ua kom muaj los, kuv hais tseeb rau nej tias, yeej yuav ua kom muaj raws li txhua yam tiav.",
                "7": "Thiab vim kuv tau hais rau nej tias tej yam qub twb dhau mus, tsis yog kuv rhuav tej uas tau hais txog tej yam uas tseem yuav muaj los.",
                "8": "Vim saib seb, twb tsis tau ua kom muaj raws li tag nrho tej kev khi lus uas kuv tau khi nrog kuv cov neeg; tiam sis txoj kev cai uas tau muab rau Mauxes twb los xaus los ntawm kuv.",
                "9": "Saib seb, kuv yog txoj kev cai, thiab txoj kev kaj. Ntsia ntsoov kuv, thiab nyiaj mus kom txog thaum kawg, thiab nej yuav muaj txoj sia; vim kuv yuav muab txoj sia nyob mus ib txhis rau tus uas nyiaj mus kom txog thaum kawg.",
                "10": "Saib seb, kuv tau muab tej lus txib rau nej; yog li ntawd ua raws li kuv tej lus txib. Thiab txoj kev cai thiab cov yaj saub tej lus twb qhia li no, vim tej no yeej ua tim khawv tseeb txog kuv.",
                "11": "Thiab nim no tau muaj tias thaum Yexus hais cov lus no tas, nws hais rau kaum ob leeg uas nws tau xaiv tias:",
                "12": "Nej yog kuv cov thwj tim; thiab nej yog ib lub teeb rau cov neeg no, cov uas yog ib co seem tshuav ntawm tsev neeg Yauxej.",
                "13": "Thiab saib seb, nov yog thaj av ntawm nej qub txeeg qub teg; thiab Leej Txiv tau muab thaj av no rau nej.",
                "14": "Thiab twb tsis tau muaj ib zaug uas Leej Txiv tau txib kom kuv qhia txog thaj av no rau nej cov kwv tij uas nyob hauv Yeluxalees.",
                "15": "Thiab twb tsis tau muaj ib zaug uas Leej Txiv tau txib kom kuv qhia rau lawv ntsig txog lwm xeem neeg ntawm tsev neeg Ixayees, uas Leej Txiv tau coj khiav tawm ntawm thaj av.",
                "16": "Leej Txiv tau txib kom kuv qhia rau lawv npaum li no:",
                "17": "Hais tias kuv muaj lwm cov yaj uas tsis yog los ntawm pab no; kuv kuj yuav tsum coj lawv los, thiab lawv yuav mloog kuv lub suab; thiab yuav muaj ib pab, thiab muaj ib tug tswv yug yaj.",
                "18": "Thiab nim no, vim yog txoj kev tawv ncauj thiab txoj kev tsis ntseeg lawv thiaj tsis to taub kuv tej lus; yog li ntawd Leej Txiv thiaj txib kom kuv tsis txhob hais dab tsi ntxiv ntsig txog tej yam no rau lawv.",
                "19": "Tiam sis, kuv hais tseeb rau nej tias, Leej Txiv tau txib kuv, thiab kuv qhia rau nej tias, nej raug cais tawm ntawm lawv los twb vim yog lawv txoj kev ua phem; yog li ntawd twb vim yog lawv txoj kev ua phem lawv thiaj tsis paub txog nej.",
                "20": "Thiab kuv rov hais tseeb rau nej dua hais tias, Leej Txiv tau cais lwm xeem neeg tawm ntawm lawv mus; thiab twb vim yog lawv txoj kev ua phem lawv thiaj tsis paub txog lawv.",
                "21": "Thiab kuv hais tseeb rau nej tias, nej yog cov uas kuv tau hais tias: Kuv muaj lwm cov yaj uas tsis yog los ntawm pab no; kuv kuj yuav tsum coj lawv los, thiab lawv yuav mloog kuv lub suab; thiab yuav muaj ib pab, thiab muaj ib tug tswv yug yaj.",
                "22": "Thiab lawv twb tsis to taub kuv, vim lawv xav tias yog Lwm Haiv Neeg; vim lawv twb tsis to taub tias Lwm Haiv Neeg yuav hloov siab los ntseeg vim yog los ntawm lawv txoj kev qhuab qhia.",
                "23": "Thiab lawv twb tsis to taub kuv thaum kuv hais tias lawv yuav mloog kuv lub suab; thiab lawv twb tsis to taub kuv tias Lwm Haiv Neeg yuav tsis hnov kuv lub suab—tsis to taub tias kuv yuav tsis ua kuv tus kheej tshwm sim rau lawv tsuas yog los ntawm tus Vaj Ntsuj Plig Dawb Huv xwb.",
                "24": "Tiam sis saib seb, nej puav leej tau hnov kuv lub suab, thiab pom kuv; thiab nej yog kuv cov yaj, thiab twb muab nej suav nrog cov uas Leej Txiv tau muab rau kuv."
            },
            "16": {
                "1": "Thiab kuv hais tseeb tseeb rau nej tias, kuv muaj lwm cov yaj, uas tsis yog nyob hauv thaj av no, thiab kuj tsis yog nyob hauv thaj av Yeluxalees, thiab kuj tsis yog nyob hauv ib puag ncig ntawm thaj av uas kuv tau mus txhawb pab.",
                "2": "Vim cov uas kuv hais txog yog cov uas tseem tsis tau hnov kuv lub suab; thiab kuv kuj tsis tau ua kuv tus kheej tshwm sim rau lawv pom ib zaug li.",
                "3": "Tiam sis kuv tau txais ib lo lus txib los ntawm Leej Txiv tias kuv yuav tsum mus rau lawv, thiab lawv yuav hnov kuv lub suab, thiab yuav muab lawv los suav nrog kuv cov yaj, xwv kom yuav muab ua ib pab thiab muaj ib tug tswv yug yaj; yog li ntawd kuv mus ua kuv tus kheej rau lawv pom.",
                "4": "Thiab kuv txib nej kom nej sau tej lus hais no tom qab uas kuv mus lawm, xwv kom yog tias kuv cov neeg uas nyob hauv Yeluxalees, lawv cov uas tau pom kuv thiab tau nrog kuv ua kuv txoj kev qhuab qhia, tsis thov Leej Txiv los ntawm kuv lub npe, kom lawv yuav tau txais kev paub txog nej los ntawm tus Vaj Ntsuj Plig Dawb Huv, thiab txog lwm xeem neeg uas lawv tsis paub txog, kom tej lus hais uas nej yuav sau no raug muab ceev cia thiab muab ua tshwm sim rau Lwm Haiv Neeg, kom los ntawm Lwm Haiv Neeg txoj kev muaj txoj moo zoo txhij txhua, yuav coj tau cov uas seem tshuav ntawm lawv cov tub ki rov los, uas Vajtswv tau ua kom tawg khiav ri niab mus thoob plaws lub ntiaj teb vim yog lawv txoj kev tsis ntseeg, los sis coj tau lawv los paub txog kuv, lawv tus Txhiv Dim.",
                "5": "Thiab thaum ntawd kuv yuav sau lawv ntawm plaub ceg kaum ntuj los ua ke; thiab thaum ntawd kuv yuav ua kom muaj raws li txoj kev khi lus uas Leej Txiv tau khi rau tag nrho cov neeg ntawm tsev neeg Ixayees.",
                "6": "Thiab Lwm Haiv Neeg tau koob hmoov, vim yog lawv txoj kev ntseeg kuv, los ntawm tus Vaj Ntsuj Plig Dawb Huv, uas ua tim khawv rau lawv txog kuv thiab txog Leej Txiv.",
                "7": "Saib seb, vim yog lawv txoj kev ntseeg kuv, Leej Txiv hais tias, thiab vim yog nej txoj kev tsis ntseeg, auj tsev neeg Ixayees es, nyob rau thaum hnub nyoog kawg qhov tseeb yuav los rau Lwm Haiv Neeg, xwv kom yuav muab txoj kev muaj txhij txhua ntawm tej yam no ua rau lawv paub.",
                "8": "Tiam sis Leej Txiv hais tias, kev txom nyem yuav raug Lwm Haiv Neeg cov uas tsis ntseeg—txawm hais tias lawv tau tuaj txog rau hauv thaj av no, thiab tau ua rau kuv cov neeg uas yog tsev neeg Ixayees tawg khiav ri niab; thiab kuv cov neeg uas yog cov ntawm tsev neeg Ixayees tau raug ntiab tawm ntawm lawv mus, thiab raug lawv muab tsuj rau hauv qab xib taws;",
                "9": "Thiab vim yog Leej Txiv txoj kev hlub tshua rau Lwm Haiv Neeg, thiab kuj yog Leej Txiv tej kev txiav txim kuv cov neeg uas yog tsev neeg Ixayees, kuv hais tseeb tseeb rau nej tias tom qab txhua yam no, thiab kuv tau ua rau kuv cov neeg uas yog tsev neeg Ixayees raug nplawm, thiab raug txom nyem, thiab raug tua, thiab raug ntiab tawm ntawm lawv mus, thiab raug lawv ntxub, thiab raug lawv thuam thiab muab ua lus kwv huam hais—",
                "10": "Thiab Leej Txiv txib kom kuv hais li no rau nej: Nyob rau hnub ntawd thaum Lwm Haiv Neeg yuav ua txhaum tawm tsam kuv txoj moo zoo, thiab yuav xyeej txoj kev muaj txhij txhua ntawm kuv txoj moo zoo, thiab lawv yuav khav theeb vim lawv lub siab muab hlob tshaj tag nrho tej haiv neeg, thiab tshaj tag nrho tej neeg ntawm lub ntiaj teb huv si, thiab yuav muaj txhua yam kev dag puv npo, thiab tej kev ntxias, thiab tej kev ua tsis zoo, thiab txhua yam kev siab dag, thiab tej kev tua neeg, thiab tej tswv yim xib hwb cuav, thiab tej kev sib daj sib deev, thiab tej kev qias uas ntsiag to; thiab yog tias lawv yuav ua tag nrho tej yam ntawd, thiab yuav xyeej qhov uas muaj txhij txhua ntawm kuv txoj moo zoo, saib seb, Leej Txiv hais tias, kuv yuav tshem qhov uas muaj txhij txhua ntawm kuv txoj moo zoo tawm ntawm lawv mus.",
                "11": "Thiab thaum ntawd kuv yuav nco qab txog kuv txoj kev khi lus uas kuv tau khi rau kuv cov neeg, auj tsev neeg Ixayees es, thiab kuv yuav coj kuv txoj moo zoo los rau lawv.",
                "12": "Thiab kuv yuav ua rau nej pom, auj tsev neeg Ixayees es, hais tias Lwm Haiv Neeg twb tsis muaj hwj chim tshaj nej; tiam sis kuv yuav nco qab txog kuv txoj kev khi lus rau nej, auj tsev neeg Ixayees es, thiab nej yuav los paub txog txoj kev muaj txhij txhua ntawm kuv txoj moo zoo.",
                "13": "Tiam sis Leej Txiv hais tias, yog Lwm Haiv Neeg yuav hloov siab lees txim thiab tig rov qab los cuag kuv, saib seb yuav muab lawv suav nrog kuv cov neeg, auj tsev neeg Ixayees es.",
                "14": "Thiab kuv yuav tsis cia kuv cov neeg, uas yog tsev neeg Ixayees, mus dhau rau hauv lawv, thiab muab lawv tsuj, Leej Txiv hais li.",
                "15": "Tiam sis yog lawv tsis tig los cuag kuv, thiab tsis mloog kuv lub suab, kuv yuav cia lawv, muaj tseeb tiag, kuv yuav cia kuv cov neeg, auj tsev neeg Ixayees, kom lawv yuav mus dhau rau hauv lawv, thiab yuav muab lawv tsuj, thiab lawv yuav zoo ib yam li cov ntsev uas tsuag lawm, uas tom qab ntawd tsis zoo rau dab tsi tsuas yog muab pov tseg, thiab muab tsuj rau hauv kuv cov neeg qab xib taws, auj tsev neeg Ixayees.",
                "16": "Kuv hais tseeb tseeb rau nej tias, Leej Txiv tau txib kuv li no—kom kuv muab thaj av no rau cov neeg no ua lawv qub txeeg qub teg.",
                "17": "Thiab thaum ntawd yuav muaj raws li tus yaj saub Yaxayas tej lus, uas hais tias:",
                "18": "Koj cov neeg zov nyas yuav tsa lawv lub suab; lawv yuav hu nkauj nrog lub suab ua ke, vim lawv yuav pom kiag ntawm qhov muag thaum tus Tswv yuav coj Xi-oos rov qab los.",
                "19": "Cia li tsa suab nrog kev xyiv fab; cia li hu nkauj ua ke, nej tej chaw puas tsuaj ntawm Yeluxalees; vim tus Tswv tau nplij nws cov neeg, nws tau txhiv Yeluxalees dim.",
                "20": "Tus Tswv tau thws nws txhais npab dawb huv rau txhua haiv neeg lub qhov muag pom, thiab cov neeg tag nrho thoob ntiaj teb yuav pom peb tus Vajtswv txoj kev cawm seej."
            },
            "17": {
                "1": "Saib seb, nim no tau muaj tias thaum Yexus tau hais tej lus no tas lawm nws rov ntsia ib puag ncig ntawm cov neeg coob coob, thiab nws hais rau lawv tias: Saib seb, twb txog kuv lub sij hawm lawm.",
                "2": "Kuv pom tias nej qaug zog, pom tias nej tsis muaj peev xwm to taub tag nrho kuv tej lus uas Leej Txiv txib kom kuv hais rau nej nyob rau lub sij hawm no.",
                "3": "Yog li ntawd, nej cia li mus rau tom nej lub vaj lub tsev, thiab ua tib zoo xav txog tej yam uas kuv tau hais, thiab thov Leej Txiv, los ntawm kuv lub npe, xwv kom nej yuav to taub, thiab npaj nej lub siab rau tag kis, thiab kuv yuav rov los cuag nej dua.",
                "4": "Tiam sis nim no kuv yuav mus cuag Leej Txiv, thiab kuj yuav mus ua kuv tus kheej rau tej xeem neeg Ixayees uas ploj lawm pom, vim rau Leej Txiv lawv twb tsis ploj, vim nws yeej paub qhov chaw uas nws tau coj lawv mus.",
                "5": "Thiab tau muaj tias thaum Yexus hais li no tas lawm, nws rov tsa nws lub qhov muag ntsia ib puag ncig ntawm cov neeg coob coob, thiab pom tias lawv los kua muag, thiab ntsia ntsoov nws zoo li lawv xav thov kom nws nrog lawv nyob ib nyuag ntev me ntsis.",
                "6": "Thiab nws hais rau lawv tias: Saib seb, kuv lub siab muaj kev khuv leej puv npo rau nej.",
                "7": "Nej puas muaj neeg mob nyob hauv nej? Coj lawv los ntawm no. Nej puas muaj neeg ceg tawv, los sis dig muag, los sis neeg khoov duav, los sis neeg tu ceg tu npab, los sis neeg mob ruas, los sis cov uas qhuav tes qhuav taw, los sis cov uas lag ntseg, los sis cov uas raug txom nyem ib yam dab tsi? Coj lawv los ntawm no thiab kuv yuav kho kom lawv zoo, vim kuv muaj kev khuv leej rau nej; kuv lub siab muaj kev hlub tshua puv npo.",
                "8": "Vim kuv pom tias nej xav kom kuv ua rau nej pom tej yam uas kuv tau ua rau nej cov kwv tij nyob tim Yeluxalees, vim kuv pom tias nej txoj kev ntseeg twb muaj txaus rau kuv kho kom nej zoo.",
                "9": "Thiab tau muaj tias thaum nws hais li no tas lawm, tag nrho cov neeg coob coob, ua ib ke, coj lawv tej neeg muaj mob mus thiab lawv tej neeg uas raug txom nyem, thiab lawv tej neeg ceg tawv, thiab nrog rau lawv tej neeg dig muag, thiab nrog rau lawv tej neeg hais tsis tau lus, thiab nrog rau tag nrho lawv tej neeg uas raug txom nyem txhua yam; thiab nws kho tau lawv txhua tus zoo thaum lawv coj cov neeg no mus rau nws.",
                "10": "Thiab lawv txhua tus, tsis hais cov uas nws kho tau zoo thiab cov uas tsis muaj mob, cia li qhau cev rau ntawm nws ko taw, thiab teev tiam nws; thiab txawm hais tias muaj cov neeg coob coob los tag nrho cov uas muaj peev xwm txav los ze tau nwj nws txhais ko taw, lawv tej kua muag thiaj tau los ntxuav nws txhais ko taw.",
                "11": "Thiab tau muaj tias nws txib kom lawv coj lawv cov me nyuam yaus los.",
                "12": "Yog li ntawd lawv thiaj coj lawv cov me nyuam yaus los thiab cia lawv zaum hauv av ib puag ncig nws, thiab Yexus sawv ntsug hauv nruab nrab; thiab cov neeg coob coob txav kev txog rau thaum uas tau coj tag nrho cov me nyuam yaus los rau nws.",
                "13": "Thiab tau muaj tias thaum uas tau coj lawv tag nrho los lawm, thiab Yexus sawv ntsug hauv nruab nrab, nws txib kom cov neeg coob coob cia li txhos caug rau hauv av.",
                "14": "Thiab tau muaj tias thaum lawv txhos caug rau hauv av lawm, Yexus ntsaj nyob hauv nws nruab siab, thiab hais tias: Leej Txiv, kuv nyuaj siab vim yog cov neeg ntawm tsev neeg Ixayees txoj kev phem.",
                "15": "Thiab thaum nws hais cov lus no tas, nws kuj txhos caug rau hauv av thiab; thiab saib seb nws thov Leej Txiv, thiab sau tsis tau tej lus uas nws siv los thov, thiab cov neeg coob coob cov uas hnov nws tau ua tim khawv.",
                "16": "Thiab lawv ua tim khawv raws li no hais tias: Yav tas los, lub qhov muag yeej ib txwm tsis tau pom, thiab lub pob ntseg los ib txwm tsis tau hnov, tej yam tseem ceeb thiab zoo kawg nkaus ib yam li peb pom thiab hnov Yexus hais rau Leej Txiv;",
                "17": "Thiab twb tsis muaj ib tug nplaig uas txawj hais, thiab twb tsis muaj ib tug neeg uas txawj sau, thiab neeg lub siab twb tsis muaj peev xwm to taub txog tej yam tseem ceeb thiab zoo kawg nkaus ib yam li peb pom thiab hnov Yexus hais; thiab twb tsis muaj leej twg to taub txog txoj kev xyiv fab uas muaj puv npo rau peb tus ntsuj plig nyob rau lub sij hawm uas peb tau hnov nws thov Leej Txiv rau peb.",
                "18": "Thiab tau muaj tias thaum Yexus thov Leej Txiv tas lawm, nws sawv; tiam sis cov neeg coob coob txoj kev xyiv fab loj kawg nkaus ua rau lawv tsis muaj zog sawv.",
                "19": "Thiab tau muaj tias Yexus hais rau lawv, thiab hais kom lawv sawv.",
                "20": "Thiab lawv sawv hauv av los, thiab nws hais rau lawv tias: Nej tau koob hmoov vim yog nej txoj kev ntseeg. Thiab nim no saib seb, kuv txoj kev xyiv fab twb puv npo.",
                "21": "Thiab thaum nws tau hais cov lus no tas, nws quaj, thiab cov neeg coob coob ua tim khawv txog qhov no, thiab nws foom koob hmoov rau lawv cov me nyuam yaus, ib tug dhau ib tug, thiab thov Leej Txiv rau lawv.",
                "22": "Thiab thaum nws ua li no tas lawm nws rov quaj dua;",
                "23": "Thiab nws hais rau cov neeg coob coob, thiab hais rau lawv tias: Saib seb nej cov me nyuam yaus.",
                "24": "Thiab thaum lawv ntsia kom saib lawv tsa lawv qhov muag mus rau saum ntuj, thiab lawv pom rooj ntug qhib, thiab lawv pom cov tim tswv nqis saum ntuj ceeb tsheej los zoo li lawv nyob hauv plawv hluav taws; thiab lawv nqis los thiab vij ib puag ncig ntawm cov me nyuam ntawd, thiab lawv raug hluav taws vij ib puag ncig; thiab cov tim tswv txhawb pab lawv.",
                "25": "Thiab cov neeg coob coob tau pom thiab hnov thiab ua tim khawv; thiab lawv paub tias lawv tej lus tim khawv yeej muaj tseeb vim lawv txhua tus tau pom thiab hnov, txhua tus nyias pom rau nyias tus kheej; thiab lawv muaj kwv yees li ob txhiab thiab tsib puas leej; thiab lawv muaj txiv neej, poj niam, thiab me nyuam yaus."
            },
            "18": {
                "1": "Thiab tau muaj tias Yexus txib nws cov thwj tim kom lawv nqa ib co mov mog thiab cawv txiv hmab los rau nws.",
                "2": "Thiab thaum lawv tseem mus nqa mov mog thiab cawv txiv hmab lawm, nws txib cov neeg coob coob kom lawv zaum rau hauv av.",
                "3": "Thiab thaum cov thwj tim nqa tau mov mog thiab cawv txiv hmab los, nws muab cov mov mog los thiab muab ntais thiab foom koob hmoov rau; thiab nws muab rau cov thwj tim thiab hais kom lawv noj.",
                "4": "Thiab thaum lawv noj tas thiab tsau lawm, nws txib kom lawv muab rau cov neeg coob coob noj.",
                "5": "Thiab thaum cov neeg coob coob noj tas thiab tsau lawm, nws hais rau cov thwj tim tias: Saib seb kuv yuav tsa ib tug nyob hauv nej, thiab kuv yuav muab hwj chim rau nws xwv kom nws yuav ntais mov mog thiab foom koob hmoov thiab muab rau cov neeg ntawm kuv lub koom txoos noj, rau txhua tus uas yuav ntseeg thiab ua kev cai raus dej los ntawm kuv lub npe.",
                "6": "Thiab nej yuav tsum nco ntsoov ua raws li no, ib yam li kuv tau ua, ib yam li kuv tau ntais mov mog thiab foom koob hmoov thiab muab rau nej noj.",
                "7": "Thiab nej yuav ua li no kom nco txog kuv lub cev, uas kuv tau ua rau nej pom. Thiab qhov uas nej ua li no yuav ua tim khawv rau Leej Txiv tias nej nco ntsoov txog kuv. Thiab yog tias nej nco ntsoov txog kuv nej yuav muaj kuv tus Ntsuj Plig nrog nej nyob.",
                "8": "Thiab tau muaj tias thaum nws hais cov lus no tas, nws txib nws cov thwj tim kom lawv txais cov cawv txiv hmab nyob hauv lub khob thiab muab haus, thiab kom lawv muab rau cov neeg coob coob xwv kom lawv yuav tau haus.",
                "9": "Thiab tau muaj tias lawv tau ua li ntawd, thiab tau haus thiab tau tsau; thiab lawv tau muab rau cov neeg coob coob, thiab lawv tau haus, thiab lawv tau tsau.",
                "10": "Thiab thaum cov thwj tim tau ua li no tas, Yexus hais rau lawv tias: Nej tau koob hmoov rau qhov uas nej tau ua li no, vim qhov no yog ua raws li kuv tej lus txib, thiab qhov no ua tim khawv rau Leej Txiv tias nej yeej txaus siab ua raws li tej uas kuv txib nej ua.",
                "11": "Thiab qhov no los nej yuav ua tas mus li rau cov uas hloov siab lees txim thiab ua kev cai raus dej los ntawm kuv lub npe; thiab nej yuav ua li no nco txog kuv cov ntshav, uas kuv tau cia nrog rau nej, xwv kom nej yuav ua tim khawv rau Leej Txiv tias nej nco ntsoov txog kuv. Thiab yog tias nej nco ntsoov txog kuv nej yuav muaj kuv tus Ntsuj Plig nrog nej nyob.",
                "12": "Thiab kuv muab ib lo lus txib rau nej tias nej yuav tsum ua tej yam no. Thiab nej tau koob hmoov yog tias nej yuav ua tej yam no tas mus li, vim nej cog rau saum kuv lub pob zeb.",
                "13": "Tiam sis tus uas nyob hauv nej uas ua ntau dua los sis tsawg dua tej yam no twb tsis yog cog rau saum kuv lub pob zeb, tiam sis cog rau saum xuab zeb; thiab thaum nag los, thiab dej nyab los, thiab cua tshuab, thiab nplawm lawv, lawv yuav vau, thiab tej rooj vag ntawm ntuj txiag teb tsaus yeej qhib lug tos txais lawv.",
                "14": "Yog li ntawd nej tau koob hmoov yog tias nej yuav ua raws li kuv tej lus txib, uas Leej Txiv tau txib kuv kom kuv muab rau nej.",
                "15": "Kuv hais tseeb tseeb rau nej tias, nej yuav tsum saib xyuas thiab thov Vajtswv tas mus li, nyob tsam nej raug tus dab phem haub ntxias, thiab nws coj nej mus txhom khi.",
                "16": "Thiab ib yam li kuv tau thov Vajtswv nyob hauv nej ib yam li ntawd nej yuav thov Vajtswv nyob hauv kuv lub koom txoos, nyob hauv kuv cov neeg uas hloov siab lees txim thiab ua kev cai raus dej los ntawm kuv lub npe. Saib seb kuv yog txoj kev kaj; kuv tau ua ib tug yam ntxwv rau nej.",
                "17": "Thiab tau muaj tias thaum Yexus hais cov lus no rau nws cov thwj tim tas lawm, nws rov tig mus rau cov neeg coob coob thiab hais rau lawv tias:",
                "18": "Saib seb, kuv hais tseeb tseeb rau nej tias, nej yuav tsum saib xyuas thiab thov Vajtswv tas mus li nyob tsam nej pib raug kev haub ntxias; vim Dab Ntxwg Nyoog xav tau nej, kom nws yuav tshau tau nej ib yam li tej nplej.",
                "19": "Yog li ntawd nej yuav tsum thov Leej Txiv tas mus li los ntawm kuv lub npe;",
                "20": "Thiab qhov uas nej yuav thov Leej Txiv los ntawm kuv lub npe, uas yog qhov ncaj ncees, thiab ntseeg tias nej yuav tau txais, saib seb Leej Txiv yuav muab qhov ntawd rau nej.",
                "21": "Thov Leej Txiv nyob hauv nej tej tsev neeg, los ntawm kuv lub npe tas mus li, xwv kom nej cov poj niam thiab nej cov me nyuam yuav tau koob hmoov.",
                "22": "Thiab saib seb, nej yuav tuaj sib ntsib ua ke ntau zaus; thiab nej tsis txhob txwv ib tug neeg twg uas tuaj rau hauv nej thaum nej yuav sib ntsib ua ke, tiam sis cia lawv tuaj rau hauv nej thiab tsis txhob txwv lawv.",
                "23": "Tiam sis nej yuav tsum thov Vajtswv rau lawv, thiab tsis txhob ntiab lawv tawm; thiab yog tias lawv tuaj rau hauv nej ntau zaus, nej yuav tsum thov Leej Txiv rau lawv, los ntawm kuv lub npe.",
                "24": "Yog li ntawd, tsa nej lub teeb kom ci rau neeg ntiaj teb. Saib seb kuv yog lub teeb uas nej yuav tsa—tej uas nej tau pom kuv ua. Saib seb nej pom tias kuv tau thov Leej Txiv, thiab nej txhua tus twb pom.",
                "25": "Thiab nej pom tias kuv twb tsis tau hais kom nej ib tug twg khiav mus, tiam sis tsuas yog hais kom nej los cuag kuv, xwv kom nej yuav tau xuas thiab pom; nej yuav tau ua ib yam li no rau neeg ntiaj teb; thiab tus uas tsis ua li txoj lus txib no cia nws tus kheej raug coj mus rau kev haub ntxias.",
                "26": "Thiab nim no tau muaj tias thaum Yexus hais cov lus no tas lawm, nws rov tig nws lub qhov muag mus rau cov thwj tim uas nws tau xaiv, thiab hais rau lawv tias:",
                "27": "Saib seb kuv hais tseeb tseeb rau nej tias, kuv muab dua ib lo lus txib rau nej, thiab tom qab ntawd kuv yuav tsum mus cuag kuv Txiv xwv kom kuv yuav ua raws li cov lus txib ntxiv uas nws tau muab rau kuv.",
                "28": "Thiab nim no saib seb, nov yog txoj lus txib uas kuv muab rau nej, kom nej tsis txhob cia ib tug twg uas paub ntsoov tias nws tsis tsim nyog noj kuv lub cev thiab haus kuv cov ntshav, thaum nej foom koob hmoov rau;",
                "29": "Vim tus uas tsis tsim nyog noj kuv lub cev thiab haus kuv cov ntshav noj thiab haus kev raug txim rau nws tus kheej; yog li ntawd yog nej paub tias ib tug neeg twg tsis tsim nyog noj kuv lub cev thiab haus kuv cov ntshav nej yuav tsum txwv nws.",
                "30": "Txawm li ntawd los, nej tsis txhob muab nws ntiab tawm ntawm nej mus, tiam sis nej yuav tsum txhawb pab nws thiab thov Leej Txiv rau nws, los ntawm kuv lub npe; thiab yog hais tias nws hloov siab lees txim thiab ua kev cai raus dej los ntawm kuv lub npe, ces nej yuav tsum txais yuav nws, thiab yuav foom koob hmoov thiab muab kuv lub cev thiab cov ntshav rau nws.",
                "31": "Tiam sis yog nws tsis hloov siab lees txim ces yuav tsis suav nws nyob hauv kuv cov neeg, xwv kom nws thiaj tsis ua rau kuv cov neeg puas tsuaj, vim saib seb kuv yeej paub kuv cov yaj, thiab twb muab lawv suav.",
                "32": "Txawm li ntawd los, nej tsis txhob ntiab nws tawm ntawm nej tej tsev sab laj, los sis nej tej chaw teev tiam, vim nej yuav tsum txhawb pab cov uas zoo li no tsis tu ncua; vim nej twb tsis paub tiam sis muaj ib hnub lawv yuav rov los thiab hloov siab lees txim, thiab los cuag kuv kawg siab kawg ntsws, thiab kuv yuav kho kom lawv zoo; thiab nej yog txoj kev uas coj lawv mus rau txoj kev cawm seej.",
                "33": "Yog li ntawd, cia li ua raws li tej lus hais uas kuv tau txib nej no xwv kom nej thiaj tsis los raug txim; vim kev txom nyem yuav raug tus uas Leej Txiv rau txim rau.",
                "34": "Thiab kuv muab tej lus txib no rau nej vim yog tej kev sib cav sib ceg uas tau muaj nyob hauv nej. Thiab nej tau koob hmoov yog tias nej tsis muaj kev sib cav sib ceg nyob hauv nej.",
                "35": "Thiab nim no kuv mus cuag Leej Txiv, vim twb tsim nyog tias kuv yuav tsum mus cuag Leej Txiv kom pab tau nej.",
                "36": "Thiab tau muaj tias thaum Yexus xaus cov lus hais no, nws xuas nws txhais tes tuav cov thwj tim uas nws tau xaiv, ib tug dhau ib tug, txog rau thaum uas nws tau tuav lawv txhua tus, thiab hais lus rau lawv thaum nws tuav lawv.",
                "37": "Thiab cov neeg coob coob twb tsis hnov tej lus uas nws hais, yog li ntawd lawv thiaj tsis ua tim khawv; tiam sis cov thwj tim ua tim khawv tias nws tau muab hwj chim rau lawv kom muab tau tus Vaj Ntsuj Plig Dawb Huv. Thiab kuv yuav qhia rau nej tom qab no tias cov lus tim khawv no muaj tseeb.",
                "38": "Thiab tau muaj tias thaum Yexus tuav lawv txhua tus lawm, muaj ib tauv huab los thiab roos cov neeg coob coob ua rau lawv tsis pom Yexus.",
                "39": "Thiab thaum tauv huab roos lawv nws ncaim ntawm lawv mus, thiab nce mus rau saum ntuj. Thiab cov thwj tim pom thiab ua tim khawv tias nws nce rov mus saum ntuj lawm."
            },
            "19": {
                "1": "Thiab nim no tau muaj tias thaum Yexus tau nce mus saum ntuj ceeb tsheej lawm, cov neeg coob coob tau sib ncaim, thiab txhua tus txiv neej tau coj nws tus poj niam thiab nws cov me nyuam thiab tau rov qab mus rau nws lub tsev.",
                "2": "Thiab tam sim ntawd tau muaj suab nrov mus thoob rau cov neeg, ua ntej thaum tsis tau tsaus ntuj, hais tias cov neeg coob coob tau pom Yexus, thiab hais tias nws tau txhawb pab lawv, thiab hais tias tag kis nws tseem yuav ua nws tus kheej rau cov neeg coob coob pom.",
                "3": "Muaj tseeb tiag, thiab hmo ntawd ib hmos tau muaj suab nrov mus thoob ntsig txog Yexus; thiab lawv thiaj li tau xa xov tawm mus rau cov neeg coob heev, muaj tseeb tiag, tau muaj neeg coob kawg nkaus, uas ua hauj lwm hmo ntawd ib hmo, xwv kom tag kis lawv yuav nyob ntawm qhov chaw uas Yexus yuav ua nws tus kheej los rau cov neeg coob coob pom.",
                "4": "Thiab tau muaj tias tag kis, thaum cov neeg coob coob tau sib sau ua ke, saib seb, Nifais thiab nws tus kwv tij uas nws tsa sawv hauv qhov tuag los, uas lub npe hu ua Timautes, thiab nws tus tub, uas npe hu ua Yaunas, thiab Mathaunais, thiab Mathaunaihas, nws tus kwv, thiab Khumas, thiab Khumenoohais, thiab Yelemis, thiab Senoos, thiab Yaunas, thiab Xedekiyas, thiab Yaxayas—nim no cov no yog cov npe ntawm cov thwj tim uas Yexus tau xaiv—thiab tau muaj tias lawv tawm mus thiab sawv ntsug hauv nruab nrab ntawm cov neeg coob coob.",
                "5": "Thiab saib seb, cov neeg coob coob muaj coob heev lawv thiaj tau hais kom muab lawv faib ua kaum ob pab.",
                "6": "Thiab kaum ob leeg ntawd tau qhia cov neeg coob coob; thiab saib seb, lawv tau hais kom cov neeg coob coob txhos caug rau hauv av, thiab kom thov Leej Txiv los ntawm Yexus lub npe.",
                "7": "Thiab cov thwj tim los kuj thov Leej Txiv los ntawm Yexus lub npe thiab. Thiab tau muaj tias lawv sawv thiab mus qhuab qhia cov neeg.",
                "8": "Thiab thaum lawv tau qhuab qhia txog tib co lus uas Yexus tau hais—tsis muaj ib qho txawv ntawm tej lus uas Yexus tau hais li—saib seb, lawv rov txhos caug dua thiab thov Leej Txiv los ntawm Yexus lub npe.",
                "9": "Thiab lawv thov rau qhov uas lawv xav tau tshaj plaws; thiab lawv xav kom muab tus Vaj Ntsuj Plig Dawb Huv rau lawv.",
                "10": "Thiab thaum lawv tau thov li no tas lawm lawv tau mus rau nram ntug dej, thiab cov neeg coob coob raws lawv mus.",
                "11": "Thiab tau muaj tias Nifais mus nram rau hauv dej thiab ua kev cai raus dej.",
                "12": "Thiab nws tawm hauv dej los thiab pib muab neeg ua kev cai raus dej. Thiab nws muab tag nrho cov uas Yexus tau xaiv ua kev cai raus dej.",
                "13": "Thiab tau muaj tias thaum lawv txhua tus ua kev cai raus dej thiab tawm hauv dej los, tus Vaj Ntsuj Plig Dawb Huv tau los rau lawv, thiab lawv muaj tus Vaj Ntsuj Plig Dawb Huv thiab hluav taws puv npo.",
                "14": "Thiab saib seb, zoo li hluav taws muab lawv khaub zig; thiab hluav taws yog nqis saum ntuj ceeb tsheej los, thiab cov neeg coob coob ua tim khawv, thiab ua pov thawj txog qhov no; thiab cov tim tswv tau nqis saum ntuj ceeb tsheej los thiab txhawb pab lawv.",
                "15": "Thiab tau muaj tias thaum cov tim tswv tab tom txhawb pab cov thwj tim, saib seb, Yexus los thiab sawv hauv nruab nrab thiab txhawb pab lawv.",
                "16": "Thiab tau muaj tias nws hais lus rau cov neeg coob coob, thiab txib kom lawv rov txhos caug dua rau hauv av, thiab kuj kom nws cov thwj tim txhos caug rau hauv av thiab.",
                "17": "Thiab tau muaj tias thaum lawv txhua tus tau txhos caug rau hauv av lawm, nws txib nws cov thwj tim kom lawv thov Vajtswv.",
                "18": "Thiab saib seb, lawv pib thov; thiab lawv thov Yexus, muab nws hu ua lawv tus Tswv thiab lawv tus Vajtswv.",
                "19": "Thiab tau muaj tias Yexus tawm hauv nruab nrab ntawm lawv mus, thiab nws mus ib nyuag qhov deb tsawv ntawm lawv thiab khoov nws tus kheej rau hauv av, thiab hais tias:",
                "20": "Txiv es, kuv ua koj tsaug uas koj muab tus Vaj Ntsuj Plig Dawb Huv rau cov uas kuv tau xaiv no; thiab twb vim yog lawv txoj kev ntseeg kuv es kuv thiaj tau xaiv lawv tawm ntawm lub ntiaj teb los.",
                "21": "Txiv es, kuv thov kom koj yuav muab tus Vaj Ntsuj Plig Dawb Huv rau txhua tus uas yuav ntseeg lawv tej lus.",
                "22": "Txiv es, koj tau muab tus Vaj Ntsuj Plig Dawb Huv rau lawv vim yog lawv ntseeg kuv; thiab koj twb pom tias lawv ntseeg kuv vim koj twb hnov lawv, thiab lawv thov kuv; thiab lawv thov kuv twb vim yog kuv nrog lawv nyob.",
                "23": "Thiab nim no Txiv es, kuv thov koj rau lawv, thiab rau txhua tus uas yuav ntseeg lawv tej lus, xwv kom lawv yuav ntseeg kuv, xwv kom kuv yuav koom nrog lawv, Txiv es, ib yam li koj koom nrog kuv, kom peb yuav yog ib tug.",
                "24": "Thiab tau muaj tias thaum Yexus thov Leej Txiv li no tas lawm, nws los rau ntawm nws cov thwj tim, thiab saib seb, lawv tseem thov nws, tsis tau tsum; thiab lawv tsis siv tej lus ntau los thov, vim tus Vaj Ntsuj Plig Dawb Huv twb muab tej lus rau lawv thov, thiab lawv muaj txoj kev xav tau puv npo.",
                "25": "Thiab tau muaj tias Yexus foom koob hmoov rau lawv thaum lawv thov nws; thiab nws lub ntsej muag luag ntxhi rau lawv, thiab txoj kev kaj ntawm nws lub ntsej muag tau ci rau lawv, thiab saib seb lawv dawb paug npaum li Yexus lub ntsej muag thiab tej tsoos tsho; thiab saib seb txoj kev dawb ntawd dawb tshaj txhua yam dawb, muaj tseeb tiag, twb tsis muaj ib yam dab tsi nyob hauv lub ntiaj teb uas yuav dawb npaum li txoj kev dawb ntawd.",
                "26": "Thiab Yexus hais rau lawv tias: Kav tsij thov mus ntxiv; thiab lawv tau thov tsis tu tsis tseg.",
                "27": "Thiab nws rov tig ntawm lawv mus, thiab mus ib nyuag qhov deb tsawv ntawm lawv thiab khoov nws tus kheej rau hauv av; thiab nws thov Leej Txiv dua, hais tias:",
                "28": "Txiv es, kuv ua koj tsaug uas koj tau ua rau cov uas kuv tau xaiv dawb huv tuaj, vim yog lawv txoj kev ntseeg, thiab kuv thov rau lawv, thiab rau cov uas yuav ntseeg lawv tej lus, xwv kom yuav ua rau lawv dawb huv los ntawm kuv, los ntawm txoj kev ntseeg lawv tej lus, ib yam li twb tau ua rau lawv dawb huv los ntawm kuv.",
                "29": "Txiv es, kuv tsis thov rau neeg ntiaj teb, tiam sis tsuas yog rau cov uas koj tau muab rau kuv tawm ntawm neeg ntiaj teb los, vim yog lawv txoj kev ntseeg, xwv kom yuav ua rau lawv dawb huv vim yog los ntawm kuv, xwv kom kuv yuav nyob hauv lawv, Txiv es, ib yam li koj nyob hauv kuv, xwv kom peb yuav ua tau ib tug, xwv kom kuv yuav tau yeeb koob los ntawm lawv.",
                "30": "Thiab thaum Yexus tau hais tej lus no tas nws rov los rau ntawm nws cov thwj tim; thiab saib seb lawv thov nws tsis tu ncua, tsis tsum li; thiab nws rov luag ntxhi rau lawv; thiab saib seb lawv dawb paug, ib yam li Yexus.",
                "31": "Thiab tau muaj tias nws rov mus ib nyuag qhov deb tsawv thiab thov Leej Txiv;",
                "32": "Thiab tus nplaig twb hais tsis tau tej lus uas nws thov, thiab tib neeg twb tsis muaj peev xwm sau tej lus uas nws thov.",
                "33": "Thiab cov neeg coob coob tau hnov thiab ua tim khawv; thiab lawv lub siab tau qhib thiab lawv to taub cov lus uas nws thov nyob hauv lawv lub siab.",
                "34": "Txawm li ntawd los, tej lus uas nws thov tseem ceeb thiab zoo kawg nkaus thiaj li tsis muaj peev xwm sau tau, thiab tib neeg twb tsis muaj peev xwm hais tau.",
                "35": "Thiab tau muaj tias thaum Yexus xaus txoj kev thov Vajtswv nws rov los rau ntawm cov thwj tim, thiab hais rau lawv tias: Kuv tsis tau pom dua txoj kev ntseeg uas loj li no nyob hauv tag nrho cov Neeg Yudais li; yog li ntawd kuv thiaj ua tsis tau tej txuj ci tseem ceeb loj rau lawv pom, vim yog lawv txoj kev tsis ntseeg.",
                "36": "Kuv hais tseeb rau nej tias, lawv tsis tau muaj leej twg pom tej yam tseem ceeb npaum li nej tau pom; thiab lawv twb tsis tau hnov tej yam tseem ceeb npaum li nej tau hnov."
            },
            "20": {
                "1": "Thiab tau muaj tias nws txib cov neeg coob coob thiab nws cov thwj tim, kom lawv tsum thov. Thiab nws txib lawv kom lawv tsis txhob tsum thov Vajtswv nyob hauv lawv lub siab.",
                "2": "Thiab nws txib lawv kom lawv sawv thiab sawv tsees sawv ntsug rau saum lawv tej ko taw. Thiab lawv tau sawv thiab sawv tsees sawv ntsug.",
                "3": "Thiab tau muaj tias nws rov muab cov mov mog ntais thiab foom koob hmoov rau cov mov mog ntawd, thiab muab rau cov thwj tim noj.",
                "4": "Thiab thaum lawv tau noj lawm nws txib lawv kom lawv muab cov mov mog ntais, thiab muab rau cov neeg coob coob.",
                "5": "Thiab thaum lawv tau muab rau cov neeg coob coob noj lawm nws kuj muab cawv txiv hmab rau lawv haus thiab, thiab txib lawv kom lawv muab rau cov neeg coob coob.",
                "6": "Nim no, cov thwj tim thiab cov neeg coob coob twb tsis tau nqa cov mov mog thiab cawv txiv hmab tuaj;",
                "7": "Tiam sis nws yeej muab mov mog rau lawv noj thiab cawv txiv hmab rau lawv haus tiag tiag.",
                "8": "Thiab nws hais rau lawv tias: Tus uas noj cov mov mog no yog noj kuv lub cev rau nws tus ntsuj plig; thiab tus uas haus cov cawv txiv hmab no yog haus kuv cov ntshav rau nws tus ntsuj plig; thiab nws tus ntsuj plig yuav tsis tshaib thiab tsis nqhis ntxiv lawm, tiam sis yuav tsau.",
                "9": "Nim no, thaum tag nrho cov neeg coob coob tau noj thiab haus lawm, saib seb, lawv muaj tus Ntsuj Plig puv npo; thiab lawv ua ib lub suab qw tawm, thiab muab yeeb koob rau Yexus, tus uas lawv tau pom thiab tau hnov.",
                "10": "Thiab tau muaj tias thaum lawv sawv daws qhuas Yexus tas lawm, nws hais rau lawv tias: Saib seb nim no kuv ua raws li txoj lus txib uas Leej Txiv tau txib kuv ntsig txog cov neeg no kom tiav, cov uas seem tshuav ntawm tsev neeg Ixayees.",
                "11": "Nej nco ntsoov tias kuv tau hais rau nej thiab tau hais tias thaum muaj raws li Yaxayas tej lus lawm—saib seb twb muab tej lus ntawd sau cia, nej twb muaj tej lus ntawd nyob ntawm nej, yog li ntawd cia li tshawb xyuas tej lus ntawd—",
                "12": "Thiab kuv hais tseeb tseeb rau nej tias, thaum muaj raws li tej lus ntawd lawm ces twb yuav muaj raws li txoj kev khi lus uas Leej Txiv tau khi rau nws cov neeg, auj tsev neeg Ixayees.",
                "13": "Thiab thaum ntawd cov uas seem tshuav uas raug tawg khiav ri niab mus thoob plaws lub ntiaj teb, tus Tswv yuav muab lawv sau los ua ke tim sab hnub tuaj thiab sab hnub poob, thiab nram sab qab teb thiab pem sab qaum teb los ua ke; thiab tus Tswv yuav coj lawv los paub txog tus Tswv lawv tus Vajtswv, uas tau txhiv lawv dim.",
                "14": "Thiab Leej Txiv tau txib kuv kom kuv muab thaj av no rau nej, ua nej qub txeeg qub teg.",
                "15": "Thiab kuv hais rau nej tias, yog Lwm Haiv Neeg tsis hloov siab lees txim tom qab txoj koob hmoov uas lawv yuav tau txais, tom qab lawv ua rau kuv cov neeg tawg khiav ri niab—",
                "16": "Thaum ntawd nej, cov uas yog ib co uas seem tshuav ntawm tsev neeg Yakhauj, cia li tawm mus rau hauv lawv; thiab nej yuav mus nyob hauv nruab nrab ntawm lawv cov uas yuav muaj coob; thiab nej yuav mus nyob hauv lawv zoo li ib tug tsov ntxhuav nyob hauv tej tsiaj qus tom hav zoov, thiab zoo li ib tug thav tsov ntxhuav nyob hauv tej pab yaj, uas thaum nws mus rau hauv tej pab yaj ntawd, yuav muab lawv tsuj thiab dua ua daim, thiab tsis muaj leej twg cawm tau.",
                "17": "Nej txhais tes yuav tsa rau nej cov yeeb ncuab, thiab tag nrho nej cov yeeb ncuab yuav raug txiav tawm.",
                "18": "Thiab kuv yuav sau kuv cov neeg los ua ke ib yam li ib tug neeg sau nws tej tes nplej los rau hauv plag tsev.",
                "19": "Vim cov uas Leej Txiv tau khi lus rau, kuv yuav coj los ua kuv cov neeg, muaj tseeb tiag, kuv yuav ua kom nej muaj txwm kub hlau, thiab kuv yuav ua kom nej muaj rau tooj. Thiab nej yuav ntaus ntau pab neeg tawg ua tej dwb daim; thiab kuv yuav muab tej uas lawv yeej fij rau tus Tswv, thiab muab lawv tej khoom fij rau tus Tswv ntawm tag nrho lub ntiaj teb. Thiab saib seb, kuv twb yog tus uas ua li ntawd.",
                "20": "Thiab Leej Txiv hais li no, yuav muaj tias, nyob rau hnub ntawd rab ntaj ntawm kuv txoj kev txim lij yuav dai rawv ntawm lawv sab saud; thiab tsuas yog lawv hloov siab lees txim xwb tsis li ces rab ntaj yuav viag los raug lawv, Leej Txiv hais li, muaj tseeb tiag, viag los raug txhua haiv neeg ntawm Lwm Haiv Neeg.",
                "21": "Thiab yuav muaj tias kuv yuav txhim tsa kuv cov neeg, auj tsev neeg Ixayees.",
                "22": "Thiab saib seb, kuv yuav txhim tsa cov neeg no nyob rau hauv thaj av no, kom muaj raws li txoj kev khi lus uas kuv khi nrog nej tus yawg koob Yakhauj; thiab thaj av no yuav yog ib lub Yeluxalees tshiab. Thiab lub ntuj ceeb tsheej lub hwj chim yuav nyob nrog cov neeg no; muaj tseeb tiag, kuv los kuj yuav nyob nrog nej thiab.",
                "23": "Saib seb, kuv twb yog tus uas Mauxes hais txog, hais tias: Tus Tswv nej tus Vajtswv yuav tsa ib tug yaj saub tawm ntawm nej cov kwv tij los rau nej, ib yam li kuv; nej yuav tsum mloog txhua yam uas nws yuav hais rau nej. Thiab yuav muaj tias txhua tus neeg uas yuav tsis mloog tus yaj saub ntawd yuav raug txiav tawm ntawm cov neeg mus.",
                "24": "Kuv hais tseeb rau nej, muaj tseeb tiag, thiab txhua tus yaj saub txij li Xamuyees thiab cov tom qab ntawd, tag nrho cov uas tau hais lus, puav leej tau ua tim khawv txog kuv.",
                "25": "Thiab saib seb, nej yog cov yaj saub tej me nyuam; thiab nej yog los ntawm tsev neeg Ixayees; thiab nej yog los ntawm txoj kev khi lus uas Leej Txiv tau khi nrog nej cov yawg koob, uas tau hais rau Anplaham tias: Thiab los ntawm koj cov tub ki txhua pab neeg ntawm lub ntiaj teb yuav tau koob hmoov.",
                "26": "Leej Txiv xub tsa kuv los rau nej, thiab xa kuv los foom koob hmoov rau nej kom nej txhua tus tig ntawm nws tus kheej tej kev ua phem mus; thiab li no los twb vim yog nej yog cov me nyuam ntawm txoj kev khi lus—",
                "27": "Thiab tom qab uas nej tau koob hmoov thaum ntawd Leej Txiv ua kom muaj raws li txoj kev khi lus uas nws khi nrog Anplaham hais tias: Los ntawm koj cov tub ki txhua pab neeg ntawm lub ntiaj teb yuav tau koob hmoov—rau txoj kev muab tus Vaj Ntsuj Plig Dawb Huv nplua mias rau Lwm Haiv Neeg los ntawm kuv, uas yog txoj koob hmoov uas yuav ua rau Lwm Haiv Neeg muaj zog tshaj txhua tus, rau txoj kev muab kuv cov neeg ua kom tawg khiav ri niab, auj tsev neeg Ixayees.",
                "28": "Thiab lawv yuav ua ib txoj kev nplawm cov neeg ntawm thaj av no. Txawm li ntawd los, thaum lawv yuav tau txais qhov txhij txhua ntawm kuv txoj moo zoo, tom qab ntawd yog lawv yuav ua lawv lub siab tawv tawm tsam kuv, kuv yuav rov qab muab lawv tej kev ua phem los tso rau saum lawv taub hau, Leej Txiv hais li.",
                "29": "Thiab kuv yuav nco qab ntsoov txoj kev khi lus uas kuv tau khi nrog kuv cov neeg; thiab kuv tau khi lus nrog lawv tias kuv yuav sau lawv los ua ke thaum txog lub sij hawm uas kuv pom zoo, hais tias kuv yuav rov qab muab lawv cov yawg koob thaj av rau lawv ua lawv qub txeeg qub teg, uas yog thaj av Yeluxalees, uas yog thaj av uas cog lus cia rau lawv mus ib txhis, Leej Txiv hais li.",
                "30": "Thiab yuav muaj tias lub sij hawm yuav los, thaum yuav tshaj tawm qhov txhij txhua ntawm kuv txoj moo zoo rau lawv;",
                "31": "Thiab lawv yuav ntseeg kuv, ntseeg hais tias kuv yog Yexus Khetos, Vajtswv Leej Tub, thiab yuav thov Leej Txiv los ntawm kuv lub npe.",
                "32": "Thaum ntawd lawv tej neeg zov nyas yuav tsa lawv lub suab, thiab lawv yuav hu nkauj nrog lub suab ua ke; vim lawv yuav pom tim ntsej tim muag.",
                "33": "Thaum ntawd Leej Txiv yuav sau lawv los ua ke dua, thiab muab Yeluxalees rau lawv ua lawv thaj av qub txeeg qub teg.",
                "34": "Thaum ntawd lawv yuav tsa suab nrog txoj kev xyiv fab—Cia li hu nkauj ua ke, nej tej chaw puas tsuaj ntawm Yeluxalees; vim tus Tswv tau nplij nws cov neeg, nws tau txhiv Yeluxalees dim.",
                "35": "Leej Txiv tau thws nws txhais npab dawb huv rau txhua haiv neeg lub qhov muag pom, thiab cov neeg tag nrho thoob ntiaj teb yuav pom Leej Txiv txoj kev cawm seej; thiab Leej Txiv thiab kuv wb yog ib tug.",
                "36": "Thiab thaum ntawd yuav muaj raws li tej uas tau sau cia lawm tias: Cia li tsim, cia li tsim dheev, cia li muab nej lub zog los coj, auj Xi-oos es; cia li muab koj tej tsoos tsho uas zoo nkauj coj los hnav, auj Yeluxalees, lub nroog uas dawb huv es; vim txij li no mus yuav tsis muaj leej twg los tau rau hauv koj ntxiv lawm yog tias lawv tsis huv thiab tsis tau ua kev cai txiav.",
                "37": "Cia li nchos koj tus kheej ntawm tej hmoov av; cia li sawv, thiab zaum, auj Yeluxalees; daws tej hlua khi ntawm koj caj dab, auj Xi-oos tus ntxhais uas raug txhom es.",
                "38": "Vim tus Tswv hais li no tias: Nej tau muab nej tus kheej muag yam tsis muaj nuj nqis, thiab yuav tsis siv nyiaj los txhiv nej dim.",
                "39": "Kuv hais tseeb tseeb rau nej tias, kuv cov neeg yeej paub kuv lub npe; muaj tseeb tiag, hnub ntawd lawv yuav paub tias kuv yog tus uas hais lus.",
                "40": "Thiab thaum ntawd lawv yuav hais tias: Tus uas txhais ko taw zoo nkauj kawg nyob rau saum tej roob yog tus uas coj tej moo zoo los; uas tshaj tawm kev thaj yeeb, uas coj tej moo zoo ntawm tej yam zoo los; uas tshaj tawm kev cawm seej; uas hais rau Xi-oos hais tias, Nej tus Vajtswv kav!",
                "41": "Thiab thaum ntawd ib lub suab qw yuav tawm mus hais tias: Nej cia li tawm mus, nej cia li tawm mus, nej cia li tawm ntawm qhov ntawd mus, tsis txhob kov tej uas tsis huv; nej cia li tawm ntawm nws mus; nej cov uas nqa tus Tswv tej cuab yeej yuav tsum huv.",
                "42": "Vim nej yuav tsis tawm nrawm nroos mus thiab mus los ntawm kev tsiv; vim tus Tswv yuav mus ua nej ntej, thiab Ixayees tus Vajtswv yuav ua tus kav nej qab.",
                "43": "Saib seb, kuv tus tub qhe yuav ua yam txawj ntse; cov neeg yuav muab nws txhawb mus siab thiab qhuas nws thiab tsa nws siab heev.",
                "44": "Yam li ntau tus tau xav tsis thoob rau koj—nws lub ntsej muag tau ntswj mob heev, ntau tshaj li lwm tus neeg, thiab nws lub cev ntswj mob dua li neeg cov tub—",
                "45": "Tib yam li ntawd nws yuav tsuag ntshav rau ntau haiv neeg; cov vaj ntxwv yuav qos lawv lub qhov ncauj rau nws, vim lawv yuav pom tej uas tsis tau qhia rau lawv; thiab lawv yuav to taub tej uas lawv tsis tau hnov.",
                "46": "Kuv hais tseeb tseeb rau nej tias, txhua yam no yeej yuav los tiag tiag, ib yam li Leej Txiv tau txib kuv. Thaum ntawd yuav muaj raws li txoj kev khi lus no uas Leej Txiv khi nrog nws cov neeg; thiab thaum ntawd kuv cov neeg yuav rov tau mus nyob hauv Yeluxalees, thiab Yeluxalees yuav yog thaj av ntawm lawv qub txeeg qub teg."
            },
            "21": {
                "1": "Thiab kuv hais tseeb rau nej tias, kuv muab ib lub cim rau nej, xwv kom nej yuav paub lub sij hawm thaum yuav luag muaj tej yam no—hais tias kuv yuav sau kuv cov neeg los ua ke, tawm ntawm lawv txoj kev sib faib uas tau ntev lawm, auj tsev neeg Ixayees, thiab yuav txhim tsa kuv lub Xi-oos dua nyob hauv lawv.",
                "2": "Thiab saib seb, qhov no yog qhov uas kuv yuav muab rau nej ua ib lub cim—vim kuv hais tseeb rau nej tias thaum tej yam no uas kuv tshaj tawm rau nej, thiab tej yam uas kuv yuav tshaj tawm rau nej tom qab no, thiab los ntawm tus Vaj Ntsuj Plig Dawb Huv lub hwj chim uas Leej Txiv yuav muab rau nej, Leej Txiv yuav ua kom Lwm Haiv Neeg paub xwv kom lawv paub ntsig txog cov neeg no uas yog ib co seem tshuav ntawm tsev neeg Yakhauj, thiab ntsig txog kuv cov neeg no uas lawv yuav muab ua kom tawg khiav ri niab;",
                "3": "Kuv hais tseeb tseeb rau nej tias, thaum Leej Txiv yuav ua tej yam no rau lawv paub, thiab Leej Txiv yuav ua kom tej yam no tawm ntawm lawv los rau nej;",
                "4": "Vim twb yog Leej Txiv lub tswv yim kom yuav muab lawv txhim tsa nyob hauv thaj av no, thiab muab lawv tsa ua ib co neeg nyob ywj siab los ntawm Leej Txiv lub hwj chim, xwv kom tej yam no yuav tawm tau ntawm lawv los rau ib co seem tshuav ntawm nej cov tub ki, xwv kom yuav muaj raws li Leej Txiv txoj kev khi lus uas nws khi nrog nws cov neeg, auj tsev neeg Ixayees;",
                "5": "Yog li ntawd, thaum tej hauj lwm no thiab tej hauj lwm uas yuav ua kom tiav nyob hauv nej tom qab no mus yuav tawm ntawm Lwm Haiv Neeg los, rau nej cov tub ki uas yuav tso txoj kev ntseeg tseg zuj zus vim yog txoj kev ua phem;",
                "6": "Vim li no thiaj li yog Leej Txiv lub siab nyiam kom tej yam no yuav tsum los ntawm Lwm Haiv Neeg los, xwv kom nws yuav ua tau nws lub hwj chim rau Lwm Haiv Neeg pom, vim li no xwv kom Lwm Haiv Neeg, yog tias lawv tsis ua lawv lub siab tawv, es lawv yuav hloov siab lees txim thiab los cuag kuv thiab ua kev cai raus dej los ntawm kuv lub npe thiab paub tej ntsiab cai tseeb ntawm kuv txoj lus qhuab qhia, xwv kom yuav muab lawv suav nrog kuv cov neeg, auj tsev neeg Ixayees;",
                "7": "Thiab thaum tej yam no muaj los xwv kom nej cov tub ki yuav pib paub tej yam no—tej yam no yuav yog ib lub cim rau lawv, xwv kom lawv yuav paub tias Leej Txiv txoj hauj lwm twb tau pib muaj raws li txoj kev khi lus uas nws khi rau cov neeg uas yog tsev neeg Ixayees.",
                "8": "Thiab thaum hnub ntawd yuav los, yuav muaj tias tej vaj ntxwv yuav qos lawv lub qhov ncauj; vim lawv yuav pom tej uas tsis tau qhia rau lawv; thiab lawv yuav to taub tej uas lawv tsis tau hnov.",
                "9": "Vim nyob rau hnub ntawd, Leej Txiv yuav ua ib txoj hauj lwm los pab kuv, uas yuav yog ib txoj hauj lwm tseem ceeb thiab zoo kawg nkaus nyob hauv lawv; thiab yuav muaj cov uas nyob hauv lawv uas tsis ntseeg tej ntawd, txawm tias twb yog ib tug neeg tshaj tawm rau lawv.",
                "10": "Tiam sis saib seb, kuv tus tub qhe txoj sia yuav nyob hauv kuv txhais tes; yog li ntawd lawv yuav tsis ua rau nws raug mob, txawm tias lawv yuav ua rau nws nqaij tawv puas. Txawm li ntawd los kuv yuav kho nws kom zoo, vim kuv yuav ua rau lawv pom tias kuv laj lim tswv yim yeej loj dua tus dab phem txoj kev dag ntxias.",
                "11": "Yog li ntawd yuav muaj tias cov uas tsis ntseeg kuv tej lus, tus uas yog Yexus Khetos, uas Leej Txiv tau ua kom nws coj los rau Lwm Haiv Neeg, thiab yuav muab hwj chim rau nws xwv kom nws yuav coj tau kuv tej lus los rau Lwm Haiv Neeg, (yuav ua ib yam li Mauxes tau hais lawm), lawv yuav raug txiav tawm ntawm kuv cov neeg, cov uas tau khi lus tseg.",
                "12": "Thiab kuv cov neeg uas yog ib co seem tshuav ntawm tsev neeg Yakhauj yuav nyob hauv Lwm Haiv Neeg, muaj tseeb tiag, nyob hauv lawv nruab nrab zoo li ib tug tsov ntxhuav nyob hauv tej tsiaj qus tom hav zoov, thiab zoo li ib tug thav tsov ntxhuav nyob hauv tej pab yaj, uas thaum nws mus rau hauv tej pab yaj ntawd, yuav muab lawv tsuj thiab dua ua daim, thiab tsis muaj leej twg cawm tau.",
                "13": "Lawv txhais tes yuav tsa rau lawv cov yeeb ncuab, thiab tag nrho lawv cov yeeb ncuab yuav raug txiav tawm.",
                "14": "Muaj tseeb tiag, kev txom nyem yuav raug Lwm Haiv Neeg tsuas yog lawv hloov siab lees txim xwb; vim hnub ntawd yuav muaj tias, Leej Txiv hais li, kuv yuav muab nej tej nees txiav tawm ntawm nej mus, thiab kuv yuav muab nej tej tsheb nees luag ua kom puas tsuaj;",
                "15": "Thiab kuv yuav muab tej nroog ntawm nej thaj av txiav tawm mus, thiab rhuav tag nrho nej tej chaw ruaj khov;",
                "16": "Thiab kuv yuav muab tej kev ua khawv koob ntawm nej thaj av txiav tawm mus, thiab nej yuav tsis muaj tej neeg saib hmoov ntxiv lawm;",
                "17": "Nej tej mlom los kuv kuj yuav txiav tawm, thiab nej tej mlom sawv ntsug los kuj yuav raug muab txiav tawm ntawm nej mus, thiab nej yuav tsis teev tiam tej uas nej xuas tes ua ntxiv lawm;",
                "18": "Thiab kuv yuav rho nej tej ntoo yuj tawm ntawm nej mus; ib yam li ntawd kuv yuav ua kom nej tej nroog puas tsuaj.",
                "19": "Thiab yuav muaj tias Leej Txiv yuav ua kom tag nrho tej kev dag, thiab tej kev ntxias, thiab tej kev xav tau luag tug, thiab tej kev sib cav sib ceg, thiab tej tswv yim xib hwb cuav, thiab tej kev sib daj sib deev, ploj mus.",
                "20": "Leej Txiv hais tias, vim yuav muaj tias, nyob rau hnub ntawd cov uas tsis kam hloov siab lees txim thiab los cuag kuv Leej Tub uas kuv Hlub, cov ntawd kuv yuav muab txiav tawm ntawm kuv cov neeg mus, auj tsev neeg Ixayees;",
                "21": "Thiab kuv yuav phua kev ua pauj thiab kev npau taws rau lawv, ib yam li rau cov neeg uas tsis hwm Vajtswv, xws li tej uas lawv tsis tau hnov dua.",
                "22": "Tiam sis yog lawv yuav hloov siab lees txim thiab mloog kuv tej lus, thiab tsis ua lawv lub siab tawv, kuv yuav txhim tsa kuv lub koom txoos nyob hauv lawv, thiab lawv yuav ua kev khi lus, thiab yuav muab lawv suav nrog Yakhauj cov uas seem tshuav no, cov uas kuv tau muab thaj av no los ua lawv qub txeeg qub teg;",
                "23": "Thiab lawv yuav pab kuv cov neeg, Yakhauj cov uas seem tshuav, thiab tsev neeg Ixayees coob npaum li uas yuav los, xwv kom lawv yuav ua tau ib lub nroog, uas yuav muab hu ua Yeluxalees Tshiab.",
                "24": "Thiab thaum ntawd lawv yuav pab kuv cov neeg xwv kom yuav sau tau lawv los, cov uas tau tawg khiav ri niab mus rau hauv txhua thaj av, los rau hauv Yeluxalees Tshiab.",
                "25": "Thiab thaum ntawd lub hwj chim ntawm lub ntuj ceeb tsheej yuav nqis los rau hauv lawv; thiab kuv los kuj yuav nyob hauv plawv.",
                "26": "Ces Leej Txiv txoj hauj lwm yuav pib nyob rau hnub ntawd, twb nyob rau thaum yuav muab txoj moo zoo no tshaj tawm rau cov uas seem tshuav ntawm cov neeg no. Kuv hais tseeb rau nej tias, nyob rau hnub ntawd Leej Txiv txoj hauj lwm yuav pib nyob hauv tag nrho kuv cov neeg uas raug faib rau ub rau no, muaj tseeb tiag, twb yog tej xeem neeg uas tau ploj lawm, uas Leej Txiv tau coj tawm ntawm Yeluxalees mus.",
                "27": "Muaj tseeb tiag, Leej Txiv yuav pib ua hauj lwm nyob hauv tag nrho kuv cov neeg uas raug faib rau ub rau no, los npaj txoj kev uas yuav coj tau lawv los cuag kuv, xwv kom lawv yuav thov Leej Txiv los ntawm kuv lub npe.",
                "28": "Muaj tseeb tiag, thiab thaum ntawd Leej Txiv yuav pib txoj hauj lwm no, nyob hauv tag nrho txhua haiv neeg kom npaj tau txoj kev sau tau nws cov neeg los mus tsev rau thaj av ntawm lawv qub txeeg qub teg.",
                "29": "Thiab lawv yuav tawm ntawm txhua haiv neeg mus; thiab lawv yuav tsis tawm nrawm nroos mus thiab mus los ntawm kev tsiv; vim kuv yuav mus ua lawv ntej, Leej Txiv hais li, thiab kuv yuav ua tus kav nej qab."
            },
            "22": {
                "1": "Thiab thaum ntawd tej uas tau muab sau cia lawm yuav muaj los: Hu nkauj, auj tus poj niam uas muaj tsis taus me nyuam, koj tus uas tsis yug me nyuam; cia li tsa suab hu nkauj, thiab qw nrov nrov, koj tus uas ib txwm tsis tau mob plab yug me nyuam; vim tus poj niam tshob cov me nyuam coob dua tus poj niam muaj txiv cov me nyuam, tus Tswv hais li.",
                "2": "Cia li ua kom qhov chaw ntawm koj lub tsev pheeb suab ntaub dav tuaj, thiab cia lawv nthuav cov ntaub kom puv koj chaw nyob; txhob tseg, txuas koj tej hlua kom ntev thiab txhos koj tej tswg kom khov;",
                "3": "Vim koj yuav tawg plho nyob rau sab xis thiab sab laug, thiab koj cov tub ki yuav los tau tej uas yog Lwm Haiv Neeg tug ua qub txeeg qub teg thiab ua rau tej nroog uas tsis muaj neeg nyob muaj neeg nyob tuaj.",
                "4": "Tsis txhob ntshai, vim koj yuav tsis poob ntsej muag; thiab koj yuav tsis raug ua kom puas tsuaj, vim yuav tsis ua kom koj poob ntsej muag; vim koj yuav hnov qab tej kev poob ntsej muag thaum koj tseem hluas, thiab yuav tsis nco qab txog tej kev poob ntsej muag thaum koj tseem hluas, thiab yuav tsis nco txog txoj kev poob ntsej muag thaum koj tseem ua poj ntsuam nyob ntxiv lawm.",
                "5": "Vim tus uas tsim koj, koj tus txiv, Ib Tsoom Tub Rog tus Tswv yog nws lub npe; thiab koj tus Txhiv Dim, Ixayees tus Dawb Huv—neeg yuav muab nws hu ua tus Vajtswv ntawm tag nrho lub ntiaj teb.",
                "6": "Vim tus Tswv tau hu koj ib yam li ib tug poj niam uas raug tso tseg thiab muaj kev nyuaj siab ntawm sab ntsuj plig, thiab ib tug poj niam hluas, thaum koj raug xyeej, koj tus Vajtswv hais li.",
                "7": "Kuv tau tso koj tseg ib nyuag pliag xwb, tiam sis nrog txoj kev hlub tshua heev kuv yuav sau koj rov qab.",
                "8": "Nrog kev npau taws me ntsis kuv zais kuv lub ntsej muag ntawm koj ib nyuag pliag, tiam sis nrog txoj kev hlub uas kav ib txhis kuv yuav muaj kev hlub tshua rau koj, tus Tswv koj tus Txhiv Dim hais li.",
                "9": "Vim qhov no, rau kuv ces zoo ib yam li cov dej thaum Nau-as lub caij, vim ib yam li kuv tau cog lus tias cov dej ntawm Nau-as yuav tsis los nyab lub ntiaj teb ib zaug ntxiv, ib yam li ntawd kuv tau cog lus tias kuv yuav tsis npau taws rau koj.",
                "10": "Vim tej roob yuav pob thiab tej pov roob yuav nphau, tiam sis kuv txoj kev hlub yuav tsis ncaim koj mus, thiab yuav tsis tshem txoj kev khi lus ntawm kuv txoj kev kaj siab lug, tus Tswv uas muaj kev hlub tshua rau nej hais li.",
                "11": "Auj koj, tus uas raug txom nyem, raug cua ntsawj, thiab tsis raug nplij siab es! Saib seb, kuv yuav xuas cov tsos uas ci zoo nkauj los pua koj tej pob zeb, thiab yuav muab tej pob zeb xiav zoo nkauj los pua koj tej plag tsev.",
                "12": "Thiab kuv yuav xuas tej hlaws liab los ua koj tej qhov rais, thiab muab tej qe zeb liab los ua koj tej rooj loog, thiab siv tej pob zeb zoo los ua tag nrho koj tej ntsa loog.",
                "13": "Thiab tus Tswv yuav qhia koj cov me nyuam txhua tus; thiab koj cov me nyuam txoj kev kaj siab lug yuav loj heev.",
                "14": "Tus Tswv yuav muab koj txhim tsa ntawm kev ncaj ncees; koj yuav nyob deb ntawm kev quab yuam vim koj yuav tsis ntshai, thiab deb ntawm kev ntshai heev vim kev ntshai yuav tsis los ze koj.",
                "15": "Saib seb, tej ntawd yuav sib sau ua ke tawm tsam koj tiag, tsis yog los ntawm kuv; txhua tus uas yuav sib sau ua ke tawm tsam koj yeej yuav swb xwv kom pab tau koj.",
                "16": "Saib seb, kuv tau tsim tus neeg ntaus hlau tus uas tshuab tej thee hauv qhov cub, thiab tus uas ntaus tau ib rab cuab yeej rau nws txoj hauj lwm; thiab kuv tau tsim tus uas rhuav tshem los ua kom puas tsuaj.",
                "17": "Tsis muaj ib rab cuab yeej ua rog twg uas ua los tawm tsam koj es yuav kov yeej; thiab koj yuav tsum rau txim rau txhua tus nplaig uas yuav cem koj kom txiav txim rau koj. Qhov no yog tus Tswv cov tub qhe ntiag tug, thiab lawv txoj kev ncaj ncees yog los ntawm kuv, tus Tswv hais li."
            },
            "23": {
                "1": "Thiab nim no, saib seb, kuv hais rau nej tias, nej yuav tsum tshawb xyuas tej yam no. Muaj tseeb tiag, kuv muab ib lo lus txib rau nej tias nej yuav tsum rau siab ntso tshawb xyuas tej yam no; vim Yaxayas tej lus tseem ceeb heev.",
                "2": "Vim nws yeej hais tseeb qhia txhua yam ntsig txog kuv cov neeg uas yog tsev neeg Ixayees; yog li ntawd twb tsim nyog uas nws yuav tsum hais rau Lwm Haiv Neeg thiab.",
                "3": "Thiab txhua yam uas nws tau hais twb muaj lawm thiab tseem yuav muaj los, twb yog raws li tej lus uas nws tau hais.",
                "4": "Yog li ntawd cia li mloog kuv tej lus; sau cia tej uas kuv tau hais rau nej; thiab raws li Leej Txiv lub sij hawm thiab lub siab nyiam tej ntawd yeej yuav tawm mus rau Lwm Haiv Neeg.",
                "5": "Thiab tus uas yuav mloog kuv tej lus thiab hloov siab lees txim thiab ua kev cai raus dej, ces yuav cawm tus ntawd dim. Tshawb xyuas cov yaj saub tej lus, vim muaj coob leej uas ua tim khawv txog tej yam no.",
                "6": "Thiab nim no tau muaj tias thaum Yexus hais tej lus no tas nws hais rau lawv dua, tom qab nws tau piav ntxaws tag nrho cov vaj lug kub rau lawv tej uas lawv tau txais, nws hais rau lawv tias: Saib seb, kuv xav kom nej sau lwm cov vaj lug kub, tej uas nej tsis tau sau.",
                "7": "Thiab tau muaj tias nws hais rau Nifais tias: Cia li muab phau ceev xwm txheej uas koj tau ceev los.",
                "8": "Thiab thaum Nifais muab cov ceev xwm txheej tawm los, thiab muab tso rau ntawm nws xub ntiag, nws tsa qhov muag ntsia cov ceev xwm txheej thiab hais tias:",
                "9": "Kuv hais tseeb rau nej tias, kuv tau txib kuv tus tub qhe Xamuyees, uas yog tus Neeg Lamas, kom nws ua tim khawv rau cov neeg no tias, nyob rau hnub uas Leej Txiv yuav tau yeeb koob rau nws lub npe los ntawm kuv nyob rau hnub ntawd yuav muaj coob leej ntawm cov ntseeg uas yuav sawv hauv qhov tuag los, thiab yuav tshwm sim los rau coob leej pom, thiab yuav txhawb pab lawv. Thiab nws hais rau lawv tias: Puas tau muaj li ntawd?",
                "10": "Thiab nws cov thwj tim teb nws tias: Muaj li ntawd, tus Tswv, Xamuyees twb qhia tej yuav muaj los yav tom ntej raws li koj tej lus, thiab twb muaj raws li tej ntawd txhua nrho.",
                "11": "Thiab Yexus hais rau lawv tias: Vim li cas nej ho tsis tau muab tej yam no sau cia, hais tias muaj coob leej ntawm cov ntseeg tau sawv los thiab tau tshwm sim los rau coob leej pom thiab tau txhawb pab lawv?",
                "12": "Thiab tau muaj tias Nifais nco qab tias tsis tau muab tej yam no sau cia.",
                "13": "Thiab tau muaj tias Yexus txib kom muab tej yam ntawd sau cia; yog li ntawd thiaj tau muab tej ntawd sau cia raws li nws txib.",
                "14": "Thiab nim no tau muaj tias thaum Yexus ua tib zaug piav ntxaws tag nrho cov vaj lug kub, tej uas lawv muab sau cia, nws txib lawv kom lawv yuav tsum qhia tej uas nws tau piav rau lawv lawm."
            },
            "24": {
                "1": "Thiab tau muaj tias nws txib lawv kom lawv sau tej lus uas Leej Txiv tau muab rau Malakis, tej uas nws yuav qhia rau lawv. Thiab tau muaj tias tom qab tau muab tej lus ntawd sau cia lawm nws muab tej lus ntawd piav ntxaws rau lawv. Thiab tej no yog tej lus uas nws qhia rau lawv, hais tias: Leej Txiv tau hais rau Malakis li no tias—Saib seb, kuv yuav xa kuv tus tub xa xov los, thiab nws yuav npaj txoj kev ua kuv ntej, thiab tus Tswv uas nej nrhiav yuav los nrawm nroos rau nws lub tuam tsev, twb yog tus tub xa xov ntawm txoj kev khi lus, tus uas nej zoo siab rau; saib seb, nws yuav los, Ib Tsoom Tub Rog tus Tswv hais li.",
                "2": "Tiam sis leej twg yuav tiv taus hnub uas nws los, thiab leej twg yuav sawv tau thaum nws tshwm sim los? Vim nws yuav zoo li tus kws nchuav nyiaj lub qhov cub, thiab zoo li tus ntxhua khaub ncaws tej tshuaj.",
                "3": "Thiab nws yuav zaum zoo li ib tug kws nchuav nyiaj thiab kws ua kom nyiaj dawb; thiab nws yuav ua kom Levis cov tub dawb huv, thiab muab lawv txhuam zoo li kub thiab nyiaj, xwv kom lawv yuav coj ncaj ncees muab tau kev tiam rau tus Tswv.",
                "4": "Thaum ntawd tus Tswv yuav txaus siab rau Yudas thiab Yeluxalees nkawd txoj kev tiam, ib yam li nyob rau txheej thaum ub, thiab ib yam li nyob rau ntau xyoo dhau los.",
                "5": "Thiab kuv yuav los ze nej kom txiav txim rau nej; thiab kuv yuav ua ib tug tim khawv nrawm nroos tawm tsam cov neeg txawj ua khawv koob, thiab tawm tsam tej neeg deev luag poj luag txiv, thiab tawm tsam tej neeg ua tim khawv tsis tseeb, thiab tawm tsam cov uas ua phem khoo nws tej tub dag tub zog tej nyiaj, ua phem khoo cov poj ntsuam thiab cov me nyuam uas tsis muaj txiv, thiab cov uas tsis kam txais qhua los tsev, thiab cov uas tsis hwm kuv, Ib Tsoom Tub Rog tus Tswv hais li.",
                "6": "Vim kuv yog tus Tswv, kuv yeej tsis hloov; yog li ntawd nej uas yog Yakhauj cov tub yuav tsis raug puas tsuaj.",
                "7": "Twb txij li puag thaum nej cov yawg koob lub caij los nej tau txav deb ntawm kuv cov kab ke, thiab tsis ua raws li cov kab ke ntawd. Cia li rov los cuag kuv thiab kuv yuav rov los cuag nej, Ib Tsoom Tub Rog tus Tswv hais li. Tiam sis nej hais tias: Peb yuav rov qab los li cas?",
                "8": "Ib tug neeg puas yuav nyiag ntawm Vajtswv? Tiam sis nej twb nyiag ntawm kuv. Tiam sis nej hais tias: Peb tau nyiag ntawm koj li cas? Los ntawm ib feem kaum thiab tej khoom tiam.",
                "9": "Nej raug kev foom tsis zoo, vim nej tau nyiag ntawm kuv, twb yog tag nrho haiv neeg no.",
                "10": "Nej cia li nqa tag nrho tej ib feem kaum tuaj rau hauv lub tsev rau khoom, xwv kom yuav muaj nqaij nyob hauv kuv lub tsev; thiab nim no cia li sim kuv los ntawm qhov no, Ib Tsoom Tub Rog tus Tswv hais li, seb kuv puas qhib tej qhov rais saum ceeb tsheej rau nej, thiab foom koob hmoov nplua mias los rau nej xwv kom yuav tsis muaj chaw txaus txais.",
                "11": "Thiab kuv yuav cem tus uas ua kev puas tsuaj kom pab nej, thiab nws yuav tsis ua kom cov txiv hmab txiv ntoo ntawm nej thaj av puas tsuaj; thiab nej cov txiv hmab yuav tsis poob ua ntej lub sij hawm yuav siav, Ib Tsoom Tub Rog tus Tswv hais li.",
                "12": "Thiab txhua haiv neeg yuav hais tias nej tau koob hmoov, vim nej yuav yog ib thaj av uas ntxim nyiam heev, Ib Tsoom Tub Rog tus Tswv hais li.",
                "13": "Nej tej lus nyaum heev tawm tsam kuv, tus Tswv hais li. Tiam sis nej tseem hais tias: Peb tau hais dab tsi tawm tsam koj?",
                "14": "Nej tau hais tias: Ua hauj lwm rau Vajtswv twb tsis muaj nuj nqis dab tsi, thiab muaj nuj nqis dab tsi uas peb ua raws li nws cov kab ke thiab peb taug kev yam tu siab rau ntawm Ib Tsoom Tub Rog tus Tswv xub ntiag?",
                "15": "Thiab nim no peb hais tias cov neeg muab hlob yog cov neeg zoo siab; muaj tseeb tiag, lawv cov uas ua hauj lwm phem yog cov neeg vam meej; muaj tseeb tiag, lawv cov uas sim Vajtswv siab twb dim tiag.",
                "16": "Thaum ntawd lawv cov uas hwm tus Tswv ib leeg hais lus rau ib leeg ntau zaus, thiab tus Tswv mloog thiab hnov; thiab tus Tswv cov tub qhe sau ib phau ntawv nco txog rau ntawm nws xub ntiag rau lawv cov uas hwm tus Tswv, thiab cov uas xav txog nws lub npe.",
                "17": "Thiab lawv yuav yog kuv li, Ib Tsoom Tub Rog tus Tswv hais li, nyob rau hnub ntawd thaum kuv ua kuv tej saw nyiaj saw kub; thiab kuv yuav tseg lawv ib yam li ib tug neeg tseg nws tus tub uas ua hauj lwm rau nws.",
                "18": "Thaum ntawd nej yuav tig rov qab thiab paub tau cov neeg ncaj ncees thiab cov neeg phem, paub tus uas ua hauj lwm rau Vajtswv thiab tus uas tsis ua hauj lwm rau nws."
            },
            "25": {
                "1": "Vim saib seb, hnub ntawd yuav los uas yuav kub li lub qhov cub; thiab tag nrho cov neeg uas muab hlob, muaj tseeb tiag, thiab tag nrho cov neeg ua phem, yuav yog quav nyab npleg; thiab hnub uas yuav los ntawd yuav muab lawv hlawv, Ib Tsoom Tub Rog tus Tswv hais li, yuav tsis tseg tej cag los sis tej ceg rau lawv.",
                "2": "Tiam sis rau nej cov uas hwm kuv lub npe, Leej Tub ntawm Kev Ncaj Ncees yuav sawv los nrog hwj chim kho tau mob nyob hauv nws ob txhais tis; thiab nej yuav tawm mus thiab loj hlob zoo li tus me nyuam nyuj nyob hauv nkuaj.",
                "3": "Thiab nej yuav tsuj cov neeg phem; vim lawv yuav yog tej hmoov av nyob hauv nej tej qab xib taws nyob rau hnub uas kuv yuav ua li no, Ib Tsoom Tub Rog tus Tswv hais li ntawd.",
                "4": "Nej cia li nco ntsoov Mauxes txoj kev cai, kuv tus tub qhe, txoj kev cai uas kuv tau muab rau nws nyob saum lub roob Haulenpes rau tag nrho cov neeg Ixayees, nrog tej kev cai thiab tej kev txiav txim.",
                "5": "Saib seb, kuv yuav xa tus yaj saub Eliyas los rau nej ua ntej tus Tswv txoj kev los ntawm hnub tseem ceeb thiab txaus ntshai;",
                "6": "Thiab nws yuav muab cov yawg koob lub siab tig mus rau cov me nyuam, thiab muab cov me nyuam lub siab tig mus rau cov yawg koob, yog tsis ua li ntawd kuv yuav los nplawm lub ntiaj teb nrog kev foom tsis zoo."
            },
            "26": {
                "1": "Thiab nim no tau muaj tias thaum Yexus hais tej yam no tas lawm nws muab tej no piav ntxaws rau pab neeg coob coob; thiab nws muab txhua yam piav ntxaws rau lawv, tsis hais tej uas tseem ceeb tej uas tsis tshua tseem ceeb.",
                "2": "Thiab nws hais tias: Tej vaj lug kub no, uas nej tsis tau muaj, Leej Txiv txib kom kuv muab rau nej; vim twb yog nws lub tswv yim kom yuav tsum muab tej no rau tiam neeg yav tom ntej.",
                "3": "Thiab nws muab txhua yam piav ntxaws, twb yog pib puag thaum chiv keeb mus txog rau lub sij hawm thaum nws yuav los nrog nws lub yeeb koob—muaj tseeb tiag, twb yog txhua yam uas yuav los thoob plaws lub ntiaj teb, twb yog mus txog thaum uas txhua yam yuav yaj nrog tej kua leej faj kub, thiab lub ntiaj teb yuav raug muab kauv zoo li ib daim ntawv kauv, thiab lub ntuj thiab lub ntiaj teb yuav dhau mus;",
                "4": "Thiab twb yog mus rau hnub tseem ceeb thiab hnub kawg ntawd, thaum cov neeg txhua tus, thiab neeg txhua xeem, thiab txhua haiv neeg thiab txhua yam lus yuav sawv ntawm Vajtswv lub xub ntiag, raug txiav txim rau tej yam lawv tau ua, seb lawv ua zoo los sis lawv ua phem—",
                "5": "Yog tias lawv ua zoo, ces mus rau txoj kev sawv rov los ntawm txoj sia uas kav ib txhis; thiab yog tias lawv ua phem, ces mus rau txoj kev sawv rov los ntawm txoj kev raug txim; vim ob txog kev mus ib seem, ib txoj nyob rau ib sab tes thiab lwm txoj nyob rau lwm sab tes, raws li txoj kev hlub tshua, thiab txoj kev txim lij, thiab txoj kev dawb huv uas yog Khetos muaj, tus uas muaj nyob ua ntej lub ntiaj teb chiv los.",
                "6": "Thiab nim no twb tsis muaj peev xwm sau tau rau hauv phau ntawv no ib nyuag feem pua ntawm tej uas Yexus yeej tau qhia rau cov neeg;",
                "7": "Tiam sis saib seb Nifais cov phiaj thiaj li ntim feem ntau ntawm tej uas nws tau qhia rau cov neeg.",
                "8": "Thiab kuv muab tej yam no sau tseg, uas yog ib feem tsawg dua ntawm tej uas nws tau qhia rau cov neeg; thiab kuv sau tej yam no nrog lub hom phiaj tias yuav rov coj tau tej no, los ntawm Lwm Haiv Neeg, los rau cov neeg no dua, raws li tej lus uas Yexus tau hais.",
                "9": "Thiab thaum lawv tau txais tej no, tej uas lawv yuav tsum xub muaj, los sim lawv txoj kev ntseeg, thiab yog tias lawv yuav ntseeg tej yam no ces yuav muab tej yam uas tseem ceeb dua no ua tshwm sim los rau lawv.",
                "10": "Thiab yog tias lawv yuav tsis ntseeg tej yam no, ces yuav muab tej yam uas tseem ceeb dua no tuav tseg tsis pub rau lawv, ua rau lawv raug txim.",
                "11": "Saib seb, kuv twb yuav luag sau tag nrho tej uas tseem ceeb dua ntawd, tej uas tau muab sau tag nrho rau hauv Nifais cov phiaj, tiam sis tus Tswv tsis pub, hais tias: Kuv yuav sim kuv cov neeg txoj kev ntseeg.",
                "12": "Yog li ntawd kuv, Maumoos, tsuas sau tej uas tus Tswv tau txib kuv. Thiab nim no kuv, Maumoos, yuav xaus kuv tej lus hais, thiab yuav mus sau tej uas tau txib kom kuv sau.",
                "13": "Yog li ntawd, kuv xav kom nej pom tias tus Tswv yeej tau qhia cov neeg tiag tiag, tau ncua li peb hnub; thiab tom qab ntawd nws tau ua nws tus kheej rau lawv pom ntau zaus, thiab tau ntais tej mov mog ntau zaus, thiab foom koob hmoov rau, thiab muab rau lawv noj.",
                "14": "Thiab tau muaj tias nws tau qhia thiab txhawb pab cov neeg coob coob cov me nyuam uas tau hais lawm, thiab nws tau ua rau lawv tej nplaig muag, thiab lawv tau hais lus rau lawv txiv txog tej yam tseem ceeb thiab zoo kawg nkaus, twb tseem ceeb dua tej uas nws tau ua rau cov neeg paub; thiab nws ua rau lawv tej nplaig muag xwv kom lawv yuav hais tau lus.",
                "15": "Thiab tau muaj tias tom qab nws nce mus rau saum ntuj ceeb tsheej lawm—zaum ob uas nws ua nws tus kheej rau lawv pom, thiab tau mus cuag Leej Txiv, tom qab tau kho tag nrho lawv cov neeg muaj mob, thiab lawv cov neeg ceg tawv, thiab qhib lawv cov neeg dig muag lub qhov muag thiab kho cov neeg lag ntseg hnov lus, thiab twb tau ua txhua yam kev kho mob nyob hauv lawv, thiab tsa tau ib tug neeg sawv hauv qhov tuag los, thiab tau ua nws lub hwj chim rau lawv pom, thiab tau nce mus cuag Leej Txiv—",
                "16": "Saib seb, tau muaj tias nyob rau tag kis pab neeg coob coob sib sau lawv tus kheej tuaj ua ke, thiab lawv pom thiab hnov cov me nyuam yaus no; muaj tseeb tiag, cov me nyuam mos liab los kuj tau qhib lawv lub qhov ncauj thiab hais tej yam zoo kawg nkaus; thiab tau txwv tsis pub ib tug neeg twg muab tej uas lawv hais ntawd sau cia.",
                "17": "Thiab tau muaj tias txij lub sij hawm ntawd mus cov thwj tim uas Yexus xaiv pib muab neeg ua kev cai raus dej thiab qhia tag nrho cov neeg uas los cuag lawv; thiab tag nrho cov uas ua kev cai raus dej los ntawm Yexus lub npe tau muaj tus Vaj Ntsuj Plig Dawb Huv puv npo.",
                "18": "Thiab lawv coob leej pom thiab hnov tej uas hais tsis tau tawm, tej uas tsis muaj cai kom muab sau cia.",
                "19": "Thiab lawv ib leeg qhia thiab txhawb pab ib leeg; thiab lawv muaj txhua yam zoo sib xws nyob hauv lawv, txhua tus neeg ib tug ua ncaj rau ib tug.",
                "20": "Thiab tau muaj tias lawv ua txhua yam ib yam li Yexus txib lawv.",
                "21": "Thiab lawv cov uas tau ua kev cai raus dej los ntawm Yexus lub npe hu ua Khetos lub koom txoos."
            },
            "27": {
                "1": "Thiab tau muaj tias thaum Yexus cov thwj tim tab tom mus ncig thiab tab tom tshaj tawm tej uas lawv tau hnov thiab tau pom, thiab tab tom muab neeg ua kev cai raus dej los ntawm Yexus lub npe, tau muaj tias cov thwj tim tau sib sau ua ke thiab koom sib sib zog thov Vajtswv thiab yoo mov.",
                "2": "Thiab Yexus rov ua nws tus kheej rau lawv pom dua, vim lawv thov Leej Txiv los ntawm nws lub npe; thiab Yexus los thiab sawv ntsug hauv lawv nruab nrab, thiab hais rau lawv tias: Nej xav kom kuv muab dab tsi rau nej?",
                "3": "Thiab lawv hais rau nws tias: Tus Tswv, peb xav kom koj qhia rau peb saib peb yuav muab lub koom txoos no hu li cas; vim muaj kev sib cav sib ceg nyob hauv cov neeg ntsig txog qhov no.",
                "4": "Thiab tus Tswv hais rau lawv tias: Kuv hais tseeb tseeb rau nej tias, vim li cas cov neeg thiaj li yws yws thiab sib cav sib ceg txog qhov no?",
                "5": "Puas yog lawv tsis tau nyeem tej vaj lug kub, uas hais tias nej yuav tsum ris Khetos lub npe, uas yog kuv lub npe? Vim thaum txog hnub kawg yuav muab nej hu ua lub npe no;",
                "6": "Thiab tus uas ris kuv lub npe, thiab nyiaj mus kom txog thaum kawg, tus ntawd yuav txais kev cawm dim thaum txog hnub kawg.",
                "7": "Yog li ntawd, txhua yam uas nej yuav ua, nej yuav tsum ua los ntawm kuv lub npe; yog li ntawd nej yuav tsum hu lub koom txoos li kuv lub npe; thiab nej yuav tsum thov Leej Txiv los ntawm kuv lub npe xwv kom nws yuav foom koob hmoov rau lub koom txoos vim yog kuv.",
                "8": "Thiab lub koom txoos yog kuv lub li cas, yog tsis muab hu li kuv lub npe? Vim tias yog muab ib lub koom txoos hu li Mauxes lub npe ces kuj yog Mauxes lub koom txoos; los sis yog tias muab hu li ib tug neeg lub npe ces kuj yog tus neeg ntawd lub koom txoos; tiam sis yog tias muab hu li kuv lub npe ces yog kuv lub koom txoos, yog tias lawv muab kuv txoj moo zoo ua lawv lub hauv paus.",
                "9": "Kuv hais tseeb rau nej tias, nej twb muab kuv txoj moo zoo ua nej lub hauv paus; yog li ntawd txhua yam uas nej hu, nej yuav tsum muab hu li kuv lub npe; yog li ntawd yog nej thov Leej Txiv, rau lub koom txoos, yog tias ua li ntawd los ntawm kuv lub npe Leej Txiv yuav hnov nej;",
                "10": "Thiab yog tias muab kuv txoj moo zoo los ua lub koom txoos lub hauv paus ces Leej Txiv yuav ua nws tej hauj lwm nyob rau hauv lub koom txoos.",
                "11": "Tiam sis yog tias tsis muab kuv txoj moo zoo los ua lub koom txoos lub hauv paus, thiab yog muab tej uas tib neeg ua los ua lub hauv paus, los sis tus dab phem tej hauj lwm, kuv hais tseeb rau nej tias lawv muaj kev xyiv fab los ntawm tej yam uas lawv ua tau ib nyuag ntu xwb, thiab tsis ntev qhov kawg los, thiab lawv raug ntov vau thiab muab pov rau hauv hluav taws, qhov uas tsis muaj kev rov qab.",
                "12": "Vim tej yam lawv ua yeej nrog lawv mus, vim twb yog tej yam lawv ua es lawv thiaj raug ntov vau; yog li ntawd cia li nco ntsoov tej uas kuv tau hais rau nej.",
                "13": "Saib seb kuv twb muab kuv txoj moo zoo rau nej, thiab nov yog txoj moo zoo uas kuv tau muab rau nej—hais tias kuv los rau hauv lub ntiaj teb los ua li kuv Txiv lub siab nyiam, vim kuv Txiv txib kuv los.",
                "14": "Thiab kuv Txiv txib kuv los xwv kom kuv yuav raug coj mus ntsia saum tus ntoo khaub lig; thiab tom qab uas kuv raug ntsia saum tus ntoo khaub lig lawm, kuv thiaj coj tau txhua leej txhua tus los cuag kuv, ib yam li tib neeg tau coj kuv mus ib yam li ntawd Leej Txiv yuav coj tib neeg los sawv ntawm kuv xub ntiag, raug txiav txim rau tej yam lawv tau ua, seb lawv ua zoo los sis lawv ua phem—",
                "15": "Thiab twb yog rau lub hom phiaj no kuv thiaj raug coj mus ntsia saum tus ntoo khaub lig; yog li ntawd, raws li Leej Txiv lub hwj chim kuv yuav coj txhua leej txhua tus los cuag kuv, xwv kom lawv yuav raug txiav txim raws li tej yam lawv ua.",
                "16": "Thiab yuav muaj tias, tus uas hloov siab lees txim thiab ua kev cai raus dej los ntawm kuv lub npe yuav muaj tus Vaj Ntsuj Plig Dawb Huv puv npo; thiab yog tias nws nyiaj mus kom txog thaum kawg, saib seb, kuv yuav tsis suav tias tus ntawd muaj txim nyob ntawm kuv txiv xub ntiag nyob rau hnub uas kuv yuav sawv los txiav txim rau neeg ntiaj teb.",
                "17": "Thiab tus uas tsis nyiaj mus kom txog thaum kawg, tus ntawd kuj yog tus uas raug ntov vau thiab muab pov rau hauv hluav taws, qhov uas tsis muaj kev rov qab tau, vim yog Leej Txiv txoj kev txim lij.",
                "18": "Thiab nov yog txoj lus uas nws tau muab rau noob neej. Thiab vim lub ntsiab no nws thiaj ua raws li tej lus uas nws tau muab, thiab nws tsis dag, tiam sis ua raws li tag nrho nws tej lus.",
                "19": "Thiab tsis muaj ib yam uas tsis huv yuav muaj peev xwm nkag tau mus rau hauv nws lub nceeg vaj; yog li ntawd tsis muaj ib yam dab tsi nkag tau mus rau hauv nws qhov chaw so tsuas yog cov uas tau ntxuav lawv tej tsoos tsho nyob hauv kuv cov ntshav, vim yog lawv txoj kev ntseeg, thiab txoj kev hloov siab lees txim rau tag nrho lawv tej kev txhaum, thiab lawv txoj kev rau siab ntseeg kom mus txog thaum kawg.",
                "20": "Nim no nov yog txoj lus txib: Cia li hloov siab lees txim, nej txhua tus uas nyob thoob plaws lub ntiaj teb, thiab los cuag kuv thiab ua kev cai raus dej los ntawm kuv lub npe, xwv kom qhov uas nej tau txais tus Vaj Ntsuj Plig Dawb Huv yuav muab nej hloov ua neeg dawb huv, xwv kom nej yuav sawv tsis muaj qhov phem rau ntawm kuv xub ntiag thaum txog hnub kawg.",
                "21": "Kuv hais tseeb tseeb rau nej tias, nov yog kuv txoj moo zoo; thiab nej yeej paub tej uas nej yuav tsum ua nyob hauv kuv lub koom txoos; tej hauj lwm uas nej tau pom kuv ua tej ntawd nej kuj yuav tsum ua thiab; tej uas nej tau pom kuv ua tej ntawd ntag nej yuav tsum ua;",
                "22": "Yog li ntawd, yog nej ua tej no nej yuav tau koob hmoov, vim kuv yuav muab nej tsa sawv thaum txog hnub kawg.",
                "23": "Sau cia tej uas nej tau pom thiab tau hnov, tsuas yog tseg tej uas txwv tsis pub sau xwb.",
                "24": "Sau tej yam uas cov neeg no ua, uas tseem yuav muaj los, ib yam li tej uas tau sau cia, txog tej uas tau muaj los lawm.",
                "25": "Vim saib seb, cov neeg no yuav raug txiav txim los ntawm tej phau ntawv uas tau muab sau cia lawm, thiab tseem yuav muab sau cia, vim los ntawm tej phau ntawv no tib neeg yuav paub txog tej yam lawv tau ua.",
                "26": "Thiab saib seb, Leej Txiv yeej sau cia txhua yam; yog li ntawd neeg ntiaj teb yuav raug txiav txim los ntawm tej phau ntawv uas yuav muab sau cia.",
                "27": "Thiab xav kom nej paub tias nej yuav txiav txim rau cov neeg no, raws li txoj kev txiav txim uas kuv muab rau nej, uas yuav ncaj ncees. Yog li ntawd, nej yuav tsum ua neeg zoo li cas? Kuv hais tseeb rau nej tias, zoo tib yam li kuv.",
                "28": "Thiab nim no kuv yuav mus cuag Leej Txiv. Thiab kuv hais tseeb rau nej tias, qhov uas nej yuav thov Leej Txiv los ntawm kuv lub npe ces yuav muab qhov ntawd rau nej.",
                "29": "Yog li ntawd, cia li thov, thiab nej yuav tau txais; cia li khob, ces yuav qhib rau nej; vim tus uas thov, yuav tau txais; thiab rau tus uas khob, yuav qhib rau tus ntawd.",
                "30": "Thiab nim no, saib seb, kuv txoj kev xyiv fab ntau heev, twb muaj puv npo, vim yog nej, thiab vim yog tiam neeg no; muaj tseeb tiag, thiab txawm yog Leej Txiv los twb zoo siab heev, thiab tag nrho cov tim tswv dawb huv saum ntuj, vim yog nej thiab tiam neeg no; vim twb tsis muaj ib tug uas ploj mus.",
                "31": "Saib seb, kuv xav kom nej to taub; vim kuv hais txog lawv cov uas nim no tseem muaj txoj sia nyob ntawm tiam neeg no; thiab twb tsis muaj ib tug uas ploj mus; thiab kuv muaj kev xyiv fab puv npo vim yog lawv.",
                "32": "Tiam sis saib seb ua rau kuv tu siab vim yog tiam neeg thib plaub tom qab tiam neeg no mus, vim lawv yuav raug coj mus txhom khi ib yam li tus tub ntawm kev puas tsuaj raug coj; vim lawv yuav muab kuv muag yuav nyiaj dawb thiab kub, thiab rau tej uas muaj npauj noj thiab tej uas tub sab tsoo tau los thiab muab nyiag. Thiab nyob rau hnub ntawd kuv yuav los xyuas lawv, twb yog muab tej yam lawv ua rov qab los rau saum lawv lub taub hau.",
                "33": "Thiab tau muaj tias thaum Yexus tau xaus tej lus hais no lawm nws hais rau nws cov thwj tim tias: Nej cia li nkag mus hauv lub rooj vag nqaim; vim lub rooj vag yeej nqaim, thiab txoj kev yeej ti uas coj mus rau txoj sia, thiab tsawg leej thiaj nrhiav tau; tiam sis lub rooj vag yeej dav, thiab txoj kev yeej loj uas coj mus rau kev tuag, thiab muaj coob leej uas mus rau hauv, txog rau thaum hmo tsaus ntuj los, thaum ntawd yuav tsis muaj neeg ua tau hauj lwm."
            },
            "28": {
                "1": "Thiab tau muaj tias thaum Yexus tau hais tej lus no tas, nws hais lus rau nws cov thwj tim, ib tug dhau ib tug, hais rau lawv tias: Nej xav tau dab tsi ntawm kuv, tom qab uas kuv mus cuag Leej Txiv lawm?",
                "2": "Thiab lawv txhua tus, tsuas yog tshuav peb tug xwb, hais tias: Peb xav kom tom qab uas peb ua neej nyob mus txog tib neeg lub hnub nyoog, kom peb txoj kev qhuab qhia, qhov uas koj tau hu peb, yuav muaj qhov xaus, xwv kom peb yuav nrawm nroos los cuag koj nyob hauv koj lub nceeg vaj.",
                "3": "Thiab nws hais rau lawv tias: Nej tau koob hmoov vim nej xav tau qhov no ntawm kuv; yog li ntawd, tom qab uas nej muaj xya caum ob xyoos nej yuav los cuag kuv nyob hauv kuv lub nceeg vaj; thiab nrog kuv, nej yuav nrhiav tau chaw so.",
                "4": "Thiab thaum nws tau hais rau lawv tas, nws tig nws tus kheej mus rau peb tug, thiab hais rau lawv tias: Nej xav kom kuv ua dab tsi rau nej thaum kuv mus cuag Leej Txiv lawm?",
                "5": "Thiab lawv tu siab, vim lawv tsis muaj cuab kav hais qhov uas lawv xav tau rau nws.",
                "6": "Thiab nws hais rau lawv tias: Saib seb, kuv paub nej tej kev xav, thiab nej xav tau qhov uas Yauhas, tus uas kuv hlub, tus uas tau nyob nrog kuv ua kuv txoj kev qhuab qhia, ua ntej kuv raug cov Neeg Yudais muab dai, xav tau ntawm kuv.",
                "7": "Yog li ntawd, nej tau koob hmoov ntau dua, vim nej yeej yuav tsis saj kev tuag; tiam sis nej yuav muaj sia nyob mus pom tag nrho tej uas Leej Txiv ua rau noob neej, kom txog rau thaum muaj txhua yam raws li Leej Txiv lub siab nyiam, thaum kuv yuav los nrog kuv lub yeeb koob thiab nrog hwj chim saum ntuj.",
                "8": "Thiab nej yuav tsis tiv tej kev mob ntawm kev tuag; tiam sis thaum kuv los nrog kuv lub yeeb koob tib ntsais muag xwb nej yuav hloov ntawm lub cev uas txawj tuag mus rau lub cev uas tsis txawj tuag; thiab tom qab ntawd nej yuav tau koob hmoov nyob hauv kuv Txiv lub nceeg vaj.",
                "9": "Thiab ntxiv, nej yuav tsis muaj mob thaum nej tseem ua neej nyob, thiab tsis muaj kev tu siab tsuas yog rau neeg ntiaj teb tej kev txhaum xwb; thiab kuv yuav ua txhua yam no vim yog qhov uas nej xav tau ntawm kuv, vim nej xav kom nej yuav coj tau tib neeg tus ntsuj plig los cuag kuv, thaum lub ntiaj teb tseem muaj nyob.",
                "10": "Thiab vim lub ntsiab no nej yuav muaj kev xyiv fab puv npo; thiab nej yuav tau zaum nyob hauv kuv Txiv lub nceeg vaj; muaj tseeb tiag, nej txoj kev xyiv fab yuav muaj puv npo, tib yam li Leej Txiv tau muab kev xyiv fab puv nkaus rau kuv; thiab nej yuav zoo tib yam li kuv, thiab kuv zoo tib yam li Leej Txiv; thiab Leej Txiv thiab kuv wb yog ib tug.",
                "11": "Thiab tus Vaj Ntsuj Plig Dawb Huv ua tim khawv txog Leej Txiv thiab kuv; thiab Leej Txiv muab tus Vaj Ntsuj Plig Dawb Huv rau noob neej, vim yog kuv.",
                "12": "Thiab tau muaj tias thaum Yexus tau hais tej lus no tas, nws xuas nws tus ntiv tes los chwv lawv txhua tus tsuas yog tshuav peb tug uas yuav nyob xwb, thiab tom qab ntawd nws ncaim mus lawm.",
                "13": "Thiab saib seb, rooj ntug qhib, thiab lawv raug coj mus saum ntuj, thiab pom thiab hnov tej uas hais tsis tau.",
                "14": "Thiab tau txwv kom lawv tsis txhob hais; thiab twb tsis muab hwj chim rau lawv kom lawv muaj cuab kav hais tau tej uas lawv pom thiab hnov;",
                "15": "Thiab xyov yog lawv nyob hauv lub cev los sis tawm ntawm lub cev, lawv twb tsis paub; vim zoo li lawv twb hloov hlo, ua rau lawv lub cev uas txawj tuag mus rau ib qho uas tsis txawj tuag, ua rau lawv muaj peev xwm pom tau tej yam txog Vajtswv.",
                "16": "Tiam sis tau muaj tias lawv rov qhuab qhia rau hauv lub ntiaj teb dua; txawm li ntawd los lawv twb tsis qhuab qhia txog tej uas lawv hnov thiab pom, vim yog txoj lus txib uas muab rau lawv nyob saum ntuj.",
                "17": "Thiab nim no, xyov yog lawv txawj tuag los sis tsis txawj tuag, txij li hnub uas lawv tau hloov hlo, kuv tsis paub;",
                "18": "Tiam sis kuv paub npaum li no, raws li phau ceev xwm txheej uas tau muab los—lawv tau tawm mus rau hauv thaj av, thiab tau qhuab qhia tag nrho cov neeg, sau tau los rau lub koom txoos tag nrho cov uas ntseeg lawv tej lus qhuab qhia; muab lawv ua kev cai raus dej, thiab tag nrho cov uas ua kev cai raus dej tau txais tus Vaj Ntsuj Plig Dawb Huv.",
                "19": "Thiab cov uas tsis zwm rau lub koom txoos muab lawv tso rau hauv lub tsev kaw. Thiab tej tsev kaw twb kaw tsis tau lawv, vim tej tsev kaw tau tawg ua ob sab.",
                "20": "Thiab lawv raug muab pov rau hauv tej qhov av, tiam sis lawv siv Vajtswv txoj lus ntaus cov av, ces los ntawm nws lub hwj chim lawv thiaj dim tawm hauv tej qhov av tob tob los; thiab yog li ntawd cov neeg uas tsis zwm rau lub koom txoos tsis muaj peev xwm khawb tej qhov kom txaus kaw lawv.",
                "21": "Thiab lawv raug muab pov peb zaug nkaus rau hauv qhov cub thiab tsis raug mob dab tsi hlo li.",
                "22": "Thiab lawv raug muab pov ob zaug nkaus rau hauv ib lub qhov uas muaj tej tsiaj qus nyob; thiab saib seb lawv tau ua si nrog tej tsiaj qus zoo li ib tug me nyuam yaus ua si nrog ib tug me nyuam yaj uas tsis tau tso mis, thiab tsis raug mob dab tsi hlo li.",
                "23": "Thiab tau muaj tias lawv tawm mus rau hauv tag nrho Nifais cov neeg li no, thiab tshaj tawm Khetos txoj moo zoo rau tag nrho cov neeg uas nyob hauv thaj av; thiab lawv tau hloov siab los ntseeg tus Tswv, thiab tau los sib koom rau Khetos lub koom txoos, thiab yog li ntawd cov neeg ntawm tiam neeg ntawd tau koob hmoov, raws li Yexus txoj lus.",
                "24": "Thiab nim no kuv, Maumoos, yuav xaus hais txog tej yam no ib ntus.",
                "25": "Saib seb, kuv twb yuav luag sau lub npe ntawm cov uas yuav tsis tau saj kev tuag ntawd, tiam sis tus Tswv txwv tsis pub ua li ntawd; yog li ntawd kuv thiaj tsis sau, vim lawv lub npe raug muab zais ntawm neeg ntiaj teb.",
                "26": "Tiam sis saib seb, kuv tau pom lawv, thiab lawv tau muab kev txhawb pab rau kuv.",
                "27": "Thiab saib seb lawv yuav nrog Lwm Haiv Neeg nyob, thiab Lwm Haiv Neeg yuav tsis paub lawv.",
                "28": "Lawv kuj yuav nrog cov Neeg Yudais nyob thiab, thiab cov Neeg Yudais yuav tsis paub lawv.",
                "29": "Thiab yuav muaj tias, thaum tus Tswv pom tias tsim nyog raws li nws lub tswv yim kom lawv yuav muab kev txhawb pab rau tag nrho tej xeem neeg Ixayees uas tau tawg khiav ri niab, thiab rau txhua haiv neeg, txhua xeem neeg, txhua yam lus thiab txhua yam neeg, thiab yuav coj tau coob leej tawm ntawm lawv los mus cuag Yexus, xwv kom yuav muaj raws li lawv lub siab xav, thiab kuj yog vim tias muaj Vajtswv lub hwj chim nyob hauv lawv uas yaum tau tib neeg.",
                "30": "Thiab lawv zoo li Vajtswv cov tim tswv, thiab yog tias lawv yuav thov Leej Txiv los ntawm Yexus lub npe lawv yuav muaj peev xwm ua lawv tus kheej los rau txhua tus neeg pom, raws li lawv pom zoo.",
                "31": "Yog li ntawd, lawv yuav ua tau tej hauj lwm tseem ceeb thiab zoo kawg nkaus, ua ntej hnub tseem ceeb thiab yuav los thaum tag nrho cov neeg yeej yuav mus sawv ntawm Khetos lub rooj txiav txim tiag tiag;",
                "32": "Muaj tseeb tiag lawv kuj yuav ua ib txoj hauj lwm tseem ceeb thiab zoo kawg nkaus nyob hauv Lwm Haiv Neeg, ua ntej hnub txiav txim ntawd.",
                "33": "Thiab yog tias nej tau tag nrho cov vaj lug kub uas qhia txog tag nrho tej yam zoo kawg nkaus uas Khetos ua, ces raws li Khetos tej lus, nej yuav paub tias tej yam no yeej yuav muaj los tiag.",
                "34": "Thiab kev txom nyem yuav raug tus uas tsis mloog Yexus tej lus, thiab tsis mloog cov uas nws tau xaiv thiab xa mus rau hauv lawv; vim tus uas tsis kam txais Yexus tej lus thiab cov uas nws xa mus tej lus ces twb yog tsis kam txais yuav nws; thiab yog li ntawd nws yuav tsis kam txais yuav lawv thaum txog hnub kawg;",
                "35": "Thiab yuav zoo dua rau lawv yog tias lawv tsis tau yug los. Vim nej puas xav tias nej muaj peev xwm tshem tau txoj kev txim lij ntawm ib tug Vajtswv uas chob siab, tus uas tib neeg muab tsuj rau hauv qab xib taws, xwv kom yuav coj tau kev cawm seej los?",
                "36": "Thiab nim no saib seb, ib yam li kuv tau hais txog cov uas tus Tswv tau xaiv, muaj tseeb tiag, peb tug uas raug coj mus dua saum ntuj lawm, hais tias kuv tsis paub xyov tus Tswv ua rau lawv huv ntawm txoj kev txawj ploj txawj tuag mus rau txoj kev tsis txawj ploj tsis txawj tuag—",
                "37": "Tiam sis saib seb, txij thaum kuv sau tej ntawd tas, kuv tau thov tus Tswv, thiab nws tau qhia rau kuv paub tias yuav tsum muaj ib txoj kev hloov ua rau lawv lub cev, yog tsis li ntawd lawv yeej yuav saj kev tuag;",
                "38": "Yog li ntawd, xwv kom lawv tsis tau saj kev tuag thiaj muaj ib txoj kev hloov uas ua rau lawv lub cev, xwv kom lawv yuav tsis raug mob nkeeg los sis kev tu siab tsuas yog rau neeg ntiaj teb tej kev txhaum xwb.",
                "39": "Nim no txoj kev hloov no twb tsis npaum li kev hloov uas yuav muaj thaum txog hnub kawg; tiam sis yeej muaj ib txoj kev hloov ua rau lawv, ua rau Dab Ntxwg Nyoog twb tsis muaj hwj chim kov yeej lawv, ua rau nws tsis muaj peev xwm haub ntxias tau lawv; thiab tau muab lawv cev nqaij daim tawv hloov ua dawb huv, ua rau lawv dawb huv, thiab ua rau lub hwj chim ntawm lub ntiaj teb twb tsis muaj peev xwm tuav tau lawv.",
                "40": "Thiab lawv yuav nyob zoo li no kom txog rau thaum Khetos hnub txiav txim; thiab nyob rau hnub ntawd lawv yuav tau txais kev hloov uas loj dua, thiab yuav txais lawv mus rau hauv Leej Txiv lub nceeg vaj uas yuav tsis tawm mus sab nraud ib zaug ntxiv li lawm, tiam sis yuav nyob nrog Vajtswv saum ntuj ceeb tsheej mus ib txhis li."
            },
            "29": {
                "1": "Thiab nim no saib seb, kuv hais rau nej tias thaum tus Tswv pom tias tsim nyog, raws li nws lub tswv yim, hais tias tej lus hais no yuav los rau Lwm Haiv Neeg raws li nws txoj lus, thaum ntawd nej yuav paub tias twb pib muaj raws li txoj kev khi lus uas Leej Txiv tau khi nrog cov neeg Ixayees, ntsig txog qhov uas yuav muab lawv txum tim rov qab los rau tej thaj av uas yog lawv qub txeeg qub teg.",
                "2": "Thiab nej yuav paub tias twb yuav muaj raws li tus Tswv tej lus, uas cov yaj saub dawb huv tau hais; thiab nej yuav tsum tsis txhob hais tias tus Tswv ncua nws txoj kev los rau cov neeg Ixayees.",
                "3": "Thiab nej tsis txhob xav nyob hauv nej lub siab tias tej lus uas tau hais twb tsis muaj nuj nqis, vim saib seb, tus Tswv yeej yuav nco ntsoov nws txoj kev khi lus uas nws khi rau nws cov neeg ntawm tsev neeg Ixayees.",
                "4": "Thiab thaum nej yuav pom tej lus hais no tshwm los nyob hauv nej, thaum ntawd nej tsis txhob xyeej thiab saib tsis taus tej uas tus Tswv ua, vim rab ntaj ntawm nws txoj kev txim lij twb nyob hauv nws sab tes xis; thiab saib seb, nyob rau hnub ntawd, yog nej xyeej thiab saib tsis taus tej uas nws ua ces nws yuav ua kom rab ntaj ntawm nws txoj kev txim lij kov yeej nej tsis ntev no.",
                "5": "Kev txom nyem yuav raug tus uas saib tsis taus tej uas tus Tswv ua; muaj tseeb tiag, kev txom nyem yuav raug tus uas yuav xyeej tus Khetos thiab nws tej hauj lwm!",
                "6": "Muaj tseeb tiag, kev txom nyem yuav raug tus uas xyeej tus Tswv tej kev tshwm sim, thiab tus uas hais tias tus Tswv tsis ua hauj lwm los ntawm kev tshwm sim ntxiv lawm, los sis los ntawm kev qhia tej yuav muaj los yav tom ntej, los sis los ntawm kev pub txiaj ntsim, los sis los ntawm kev txawj hais lwm yam lus, los sis los ntawm kev kho mob zoo, los sis los ntawm tus Vaj Ntsuj Plig Dawb Huv lub hwj chim!",
                "7": "Muaj tseeb tiag, thiab kev txom nyem yuav raug tus uas nyob rau hnub ntawd, uas ua kom muaj nyiaj nplua nuj, es hais tias Yexus Khetos twb tsis ua tej txuj ci tseem ceeb ntxiv lawm; vim tus uas ua li no yuav zoo li tus tub ntawm kev puas tsuaj, yuav tsis muaj kev hlub tshua rau nws, raws li Khetos txoj lus!",
                "8": "Muaj tseeb tiag, thiab nej tsis txhob hais lus thuam txog, los sis saib tsis taus, los sis thuam cov Neeg Yudais, los sis ib tug twg ntawm cov uas seem tshuav ntawm tsev neeg Ixayees ntxiv lawm; vim saib seb, tus Tswv nco ntsoov nws txoj kev khi lus rau lawv, thiab nws yuav ua rau lawv raws li tej uas nws tau khi lus tseg lawm.",
                "9": "Yog li ntawd nej tsis txhob xav tias nej yuav muaj peev xwm tig tau tus Tswv sab tes xis mus rau sab laug, xwv kom nws tsis txhob txiav txim kom muaj raws li txoj kev khi lus uas nws tau khi rau tsev neeg Ixayees lawm."
            },
            "30": {
                "1": "Cuab pob ntseg, auj nej cov uas yog Lwm Haiv Neeg, thiab cia li mloog Yexus Khetos tej lus, Vajtswv tus uas muaj txoj sia nyob Leej Tub, tej uas nws tau txib kuv kom kuv hais txog nej, vim, saib seb nws tau txib kuv tias kom kuv yuav tsum sau, hais tias:",
                "2": "Tag nrho nej cov uas yog Lwm Haiv Neeg, cia li tig ntawm nej tej kev phem los; thiab hloov siab lees txim rau nej tej kev ua phem, ntawm nej tej kev dag thiab tej kev ntxias, thiab ntawm nej tej kev sib daj sib deev, thiab ntawm nej tej kev qias uas ntsiag to, thiab nej tej kev pe dab pe mlom, thiab ntawm nej tej kev tua neeg, thiab nej tej tswv yim xib hwb cuav, thiab nej tej kev xav tau luag tug, thiab nej tej kev sib cav sib ceg, thiab tig ntawm tag nrho nej tej kev phem thiab tej kev qias los, thiab cia li los cuag kuv, thiab ua kev cai raus dej los ntawm kuv lub npe, xwv kom nej yuav tau txais kev zam txim rau nej tej kev txhaum, thiab kom muaj tus Vaj Ntsuj Plig Dawb Huv puv npo, xwv kom yuav suav nej nrog kuv cov neeg uas yog tsev neeg Ixayees."
            }
        }
    },
    "4-ne": {
        "meta": {
            "slug": "4-ne",
            "name": "Plaub Nifais",
            "chapterWord": "Tshooj"
        },
        "chapters": {
            "1": {
                "intro": "Ib zaj txog Nifais cov neeg, raws li nws phau ceev xwm txheej.",
                "1": "Thiab tau muaj tias xyoo peb caug plaub tau dhau mus, thiab peb caug tsib kuj tib yam, thiab saib seb Yexus cov thwj tim tau tsa Khetos ib lub koom txoos nyob rau hauv tag nrho thaj av ib puag ncig. Thiab tag nrho cov uas los cuag lawv, thiab hloov siab lees txim tiag tiag rau lawv tej kev txhaum, tau ua kev cai raus dej los ntawm Yexus lub npe; thiab lawv kuj tau txais tus Vaj Ntsuj Plig Dawb Huv.",
                "2": "Thiab tau muaj tias nyob hauv xyoo peb caug rau, cov neeg tag nrho tau hloov siab los ntseeg tus Tswv, thoob plaws rau hauv thaj av, cov Neeg Nifais thiab cov Neeg Lamas, thiab twb tsis muaj kev sib cav thiab kev sib ceg nyob hauv lawv, thiab txhua tus neeg ib tug ua ncaj rau ib tug.",
                "3": "Thiab lawv muaj txhua yam zoo sib xws nyob hauv lawv; yog li ntawd tsis muaj cov muaj thiab cov pluag, cov ua qhev thiab cov ywj pheej, tiam sis lawv sawv daws yeej nyob ywj siab, thiab yog cov tau lub txiaj ntsim ceeb tsheej.",
                "4": "Thiab tau muaj tias xyoo peb caug xya kuj tau dhau mus, thiab kuj tseem muaj kev thaj yeeb tsis tu ncua nyob hauv thaj av.",
                "5": "Thiab Yexus cov thwj tim tau ua tej yam tseem ceeb thiab zoo kawg nkaus, lawv thiaj kho tau cov neeg mob zoo, thiab tsa cov neeg tuag sawv, thiab ua rau cov neeg ceg tawv mus taus kev, thiab cov neeg dig muag rov pom kev, thiab cov neeg lag ntseg hnov lus; thiab lawv ua txhua yam txuj ci tseem ceeb nyob hauv noob neej; thiab lawv twb ua tsis tau ib yam txuj ci dab tsi tsuas yog los ntawm Yexus lub npe xwb.",
                "6": "Thiab li no xyoo peb caug yim tau dhau mus, thiab peb caug cuaj los tib yam, thiab plaub caug ib, thiab plaub caug ob, muaj tseeb tiag, twb mus txog rau thaum plaub caug cuaj xyoos tau dhau mus, thiab tsib caug ib, thiab tsib caug ob los tib yam; muaj tseeb tiag, thiab twb mus txog rau thaum tsib caug cuaj xyoos tau dhau mus.",
                "7": "Thiab tus Tswv ua rau lawv vam meej heev nyob hauv thaj av; muaj tseeb tiag, npaum li uas lawv rov tsa tej nroog dua rau qhov chaw uas tej zos tau kub hnyiab lawm.",
                "8": "Muaj tseeb tiag, twb yog lub nroog loj Xalahelas ntawd los lawv kuj tau kom rov tsa dua.",
                "9": "Tiam sis tau muaj ntau lub nroog uas tau saus, thiab muaj dej tawm los nyob lawv tej chaw; yog li ntawd tej nroog no tsis muaj peev xwm ua tau dua tshiab.",
                "10": "Thiab nim no, saib seb, tau muaj tias Nifais cov neeg los muaj zog zuj zus tuaj, thiab huaj vam sai kawg li, thiab los ua cov neeg zoo nkauj zoo nraug thiab ntxim nyiam heev.",
                "11": "Thiab lawv sib yuav, thiab lawv niam lawv txiv muab lawv sib yuav, thiab lawv tau koob hmoov raws li tej kev cog lus ntau uas tus Tswv tau cog rau lawv.",
                "12": "Thiab lawv twb tsis coj raws li tej kev ua thiab tej kab ke ntawm Mauxes txoj kev cai ntxiv lawm; tiam sis lawv coj raws li tej lus txib uas lawv tau txais los ntawm lawv tus Tswv thiab lawv tus Vajtswv, yoo mov thiab thov Vajtswv tsis tu ncua, thiab yeej tuaj sib ntsib ua ke thov Vajtswv thiab tuaj mloog tus Tswv txoj lus.",
                "13": "Thiab tau muaj tias twb tsis muaj kev sib cav sib ceg nyob hauv tag nrho cov neeg, nyob hauv tag nrho thaj av; tiam sis tau ua tej txuj ci tseem ceeb loj nyob hauv Yexus cov thwj tim.",
                "14": "Thiab tau muaj tias xyoo xya caum ib tau dhau mus, thiab xyoo xya caum ob los ib yam, muaj tseeb tiag, thiab li ntawd, mus txog thaum xyoo xya caum cuaj tau dhau mus; muaj tseeb tiag, thiab lub ntsiab yog li no, ib puas xyoo twb dhau mus, thiab Yexus cov thwj tim, uas nws tau xaiv, txhua tus twb tau mus rau hauv Vajtswv lub yeeb tsheej, tsuas yog tshuav peb tug uas nyob xwb; thiab twb tau tsa lwm tus thwj tim los pauv lawv qhov chaw; thiab muaj coob leej ntawm tiam neeg ntawd tau tuag tas.",
                "15": "Thiab tau muaj tias twb tsis muaj kev sib cav sib ceg nyob hauv thaj av, vim yog Vajtswv txoj kev hlub uas nyob hauv cov neeg lub siab.",
                "16": "Thiab twb tsis muaj tej kev xav tau luag tug, los sis tej kev sib cav sib ceg, los sis tej kev sib thab, los sis tej kev sib daj sib deev, los sis tej kev dag, los sis tej kev tua neeg, los sis ib yam kev xav tau daj tau deev li; thiab tseeb tiag ntshe twb tsis tau muaj ib co neeg uas yuav zoo siab tshaj nyob hauv tag nrho cov neeg uas Vajtswv txhais tes tau tsim los.",
                "17": "Twb tsis muaj tub sab, los sis neeg tua neeg, thiab twb tsis muaj qhov hais tias yog cov Neeg Lamas, los sis yog lwm yam neeg twg hlo li; tiam sis lawv tsuas ua ib pab, uas yog Khetos cov me nyuam, thiab cov uas tau Vajtswv lub nceeg vaj ua lawv tug.",
                "18": "Thiab lawv tau koob hmoov ntau heev! Vim tus Tswv tau foom koob hmoov rau lawv nyob rau tag nrho tej uas lawv ua; muaj tseeb tiag, lawv twb tau koob hmoov thiab vam meej mus txog rau thaum ib puas kaum xyoo tau dhau mus; thiab thawj tiam neeg txij li Khetos los tau dhau mus, thiab tsis tau muaj kev sib cav sib ceg nyob hauv tag nrho thaj av.",
                "19": "Thiab tau muaj tias Nifais, tus uas ceev phau ceev xwm txheej kawg no, (thiab nws tau ceev tej ntawd rau saum Nifais cov phiaj) tau tuag, thiab nws tus tub Amaus pauv nws qhov chaw los ceev tej ntawd; thiab nws los kuj ceev tej ntawd rau saum Nifais cov phiaj thiab.",
                "20": "Thiab nws ceev tej ntawd tau yim caum plaub xyoos, thiab tseem muaj kev thaj yeeb nyob hauv thaj av, tsuas yog tshuav ib feem me me ntawm cov neeg uas tau ntxeev siab khiav ntawm lub koom txoos mus thiab ris lub npe hais tias lawv yog Neeg Lamas; yog li ntawd thiaj pib muaj Neeg Lamas dua nyob hauv thaj av.",
                "21": "Thiab tau muaj tias Amaus kuj tau tuag lawm thiab, (thiab tau muaj ib puas cuaj caum plaub xyoos txij li Khetos los) thiab nws tus tub Amaus pauv nws qhov chaw los ceev phau ceev xwm txheej; thiab nws kuj ceev tej ntawd rau ntawm Nifais cov phiaj thiab; thiab kuj muab tej ntawd sau rau hauv phau ntawv Nifais, uas yog phau no.",
                "22": "Thiab tau muaj tias ob puas xyoo tau dhau mus; thiab tiam neeg thib ob tau tuag tag tsuas yog tshuav ob peb tug xwb.",
                "23": "Thiab nim no kuv, Maumoos, xav kom nej paub tias cov neeg tau huaj vam, npaum li uas lawv ri mus rau txhua txhia qhov nyob rau hauv thaj av, thiab lawv nplua nuj heev, vim yog lawv txoj kev vam meej los ntawm Khetos.",
                "24": "Thiab nim no, nyob hauv xyoo ob puas ib no tau pib muaj ib txhia nyob hauv lawv uas muab hlob, xws li hnav tej ris tsho kim kim, thiab txhua yam hlaws zoo nkauj, thiab tej yam zoo ntawm lub ntiaj teb.",
                "25": "Thiab txij li lub sij hawm ntawd mus lawv tej khoom thiab lawv tej khoom siv nyob hauv lawv twb tsis sib npaug ntxiv li lawm.",
                "26": "Thiab lawv pib sib faib mus ua tej cwb co; thiab lawv pib tsim tej koom txoos rau lawv tus kheej kom muaj nyiaj nplua nuj, thiab pib xyeej Khetos lub koom txoos tseeb.",
                "27": "Thiab tau muaj tias thaum ob puas kaum xyoo tau dhau mus lawm muaj ntau lub koom txoos nyob hauv thaj av; muaj tseeb tiag, muaj ntau lub koom txoos uas hais tias lawv paub tus Khetos, tiam sis lawv xyeej feem ntau ntawm nws txoj moo zoo, lawv thiaj tau txais txhua yam kev phem, thiab muab qhov uas dawb ceev rau tus uas twb raug txwv vim yog nws tsis tsim nyog.",
                "28": "Thiab lub koom txoos no tau huaj vam vim yog kev ua phem, thiab vim yog lub hwj chim ntawm Dab Ntxwg Nyoog, tus uas tuav tau lawv lub siab.",
                "29": "Thiab ntxiv, muaj dua ib lub koom txoos uas xyeej tus Khetos; thiab lawv tsim txom Khetos lub koom txoos tseeb, vim yog cov ntseeg txoj kev txo hwj chim thiab lawv txoj kev ntseeg Khetos; thiab lawv saib tsis taus cov ntseeg vim yog ntau yam txuj ci tseem ceeb uas tau muaj nyob hauv lawv.",
                "30": "Yog li ntawd lawv siv hwj chim thiab txoj cai los kav Yexus cov thwj tim uas nyob nrog lawv, thiab lawv muab lawv tso rau hauv lub tsev kaw; tiam sis los ntawm lub hwj chim ntawm Vajtswv txoj lus, uas yog nyob hauv lawv, tej tsev kaw tawg ua ob sab, thiab lawv tawm mus ua tej txuj ci tseem ceeb loj heev nyob hauv lawv.",
                "31": "Txawm li ntawd, thiab txawm tias tau muaj txhua yam txuj ci tseem ceeb no los, cov neeg tseem ua lawv lub siab tawv qhawv, thiab nrhiav kev muab lawv tua, ib yam li cov Neeg Yudais nyob hauv Yeluxalees uas tau nrhiav muab Yexus tua, raws li nws txoj lus.",
                "32": "Thiab cov neeg muab lawv pov rau hauv tej cub tawg uas muaj hluav taws, thiab lawv tawm los tsis raug mob dab tsi.",
                "33": "Thiab lawv kuj muab lawv pov rau hauv tej qhov uas muaj tej tsiaj qus, thiab lawv ua si nrog tej tsiaj qus ib yam li ib tug me nyuam yaus ua si nrog ib tug me nyuam yaj; thiab lawv tawm ntawm tej tsiaj ntawd los, tsis raug mob dab tsi.",
                "34": "Txawm li ntawd los, cov neeg tseem ua lawv lub siab tawv qhawv, vim muaj cov pov thawj thiab yaj saub cuav coob leej coj kom lawv txhim tsa ntau lub koom txoos, thiab ua txhua yam kev phem. Thiab lawv muab Yexus cov neeg ntaus; tiam sis Yexus cov neeg tsis ntaus rov qab. Thiab yog li ntawd lawv tau tso txoj kev ntseeg tseg thiab ua kev phem zuj zus, ib xyoos dhau ib xyoos, mus txog rau thaum ob puas peb caug xyoo tau dhau mus.",
                "35": "Thiab nim no tau muaj tias nyob hauv xyoo no, muaj tseeb tiag, nyob hauv xyoo ob puas peb caug ib, tau muaj kev sib faib loj heev nyob hauv cov neeg.",
                "36": "Thiab tau muaj tias nyob hauv xyoo no tau muaj ib pab neeg uas hu ua cov Neeg Nifais, thiab lawv yog cov ntseeg Khetos tseeb; thiab nyob hauv lawv muaj cov uas cov Neeg Lamas muab hu ua—cov Neeg Yakhauj, thiab cov neeg Yauxej, thiab cov Neeg Xaulas;",
                "37": "Yog li ntawd cov uas ntseeg Khetos tiag tiag, thiab cov uas teev tiam Khetos tiag tiag, (Yexus peb tug thwj tim uas nyob los kuj nyob hauv cov no) hu ua cov Neeg Nifais, thiab cov Neeg Yakhauj, thiab cov neeg Yauxej, thiab cov Neeg Xaulas.",
                "38": "Thiab tau muaj tias cov uas xyeej txoj moo zoo hu ua cov Neeg Lamas, thiab cov Neeg Lemu-ees, thiab cov Neeg Ixama-ees; thiab tsis yog lawv tau tso txoj kev ntseeg tseg zuj zus, tiam sis yog lawv txhob txwm ntxeev siab tawm tsam Khetos txoj moo zoo; thiab lawv qhia lawv cov me nyuam kom lawv tsis txhob ntseeg, ib yam li lawv cov yawg koob, txij li thaum chiv keeb los, uas tau tso txoj kev ntseeg tseg zuj zus.",
                "39": "Thiab twb vim yog lawv cov yawg koob txoj kev phem thiab txoj kev qias, ib yam li nyob puag thaum chiv keeb. Thiab lawv tej txiv qhia lawv kom ntxub Vajtswv cov me nyuam, ib yam li cov Neeg Lamas tej txiv tau qhia lawv kom ntxub Nifais cov me nyuam txij li thaum chiv thawj los.",
                "40": "Thiab tau muaj tias ob puas plaub caug plaub xyoos tau dhau mus, thiab li no yog tej kev ua neej ntawm cov neeg. Thiab feem uas phem zog ntawm cov neeg tau muaj zog zuj zus tuaj, thiab tau muaj coob tshaj Vajtswv cov neeg.",
                "41": "Thiab lawv kuj tseem txhim tsa tej koom txoos rau lawv tus kheej, thiab muab tej khoom muaj nuj nqis los tso rau kom zoo nkauj. Thiab li no ob puas tsib caug xyoo tau dhau mus, thiab ob puas rau caum xyoo kuj tau dhau mus.",
                "42": "Thiab tau muaj tias feem uas phem ntawm cov neeg tau rov pib txhim tsa tej kev cog lus uas ntsiag to thiab tej kev tuav hauv ntawm Nkadi-atoos.",
                "43": "Thiab cov neeg uas hu ua Nifais cov neeg pib muab hlob nyob hauv lawv lub siab, vim yog lawv tej kev nplua nuj heev, thiab hloov los muaj plhus zoo li lawv cov kwv tij, cov Neeg Lamas.",
                "44": "Thiab txij lub sij hawm no mus cov thwj tim pib tu siab rau neeg ntiaj teb tej kev txhaum.",
                "45": "Thiab tau muaj tias thaum peb puas xyoo tau dhau mus, cov Neeg Nifais thiab cov Neeg Lamas tau hloov los ua cov neeg phem heev ib tug xws ib tug.",
                "46": "Thiab tau muaj tias cov neeg tub sab ntawm Nkadi-atoos ri mus thoob plaws rau hauv thaj av; thiab twb tsis muaj ib tug uas ncaj ncees li tsuas yog Yexus cov thwj tim xwb. Thiab lawv khaws tej kub thiab tej nyiaj dawb cia tau ntau heev, thiab ua txhua yam kev ua lag ua luam.",
                "47": "Thiab tau muaj tias tom qab peb puas tsib xyoos tau dhau mus, (thiab cov neeg tseem ua kev phem) Amaus tau tuag; thiab nws tus kwv, Amaloos, pauv nws qhov chaw los ceev phau ceev xwm txheej.",
                "48": "Thiab tau muaj tias thaum peb puas nees nkaum xyoo tau dhau mus, Amaloos, vim tus Vaj Ntsuj Plig Dawb Huv txhib nws, thiaj muab tej ceev xwm txheej uas dawb ceev zais cia—muaj tseeb tiag, twb yog tag nrho tej ceev xwm txheej dawb ceev uas tau muab cev ntawm ib tiam neeg mus rau ib tiam—los txog rau thaum peb puas nees nkaum xyoo txij li thaum Khetos los.",
                "49": "Thiab nws muab tej ceev xwm txheej coj mus zais rau tus Tswv, xwv kom lawv yuav rov qab los dua rau cov seem tshuav ntawm tsev neeg Yakhauj, raws li tus Tswv tej kev qhia tej yuav muaj los yav tom ntej thiab tej kev cog lus. Thiab li no yog qhov kawg ntawm Amaloos phau ceev xwm txheej."
            }
        }
    },
    "morm": {
        "meta": {
            "slug": "morm",
            "name": "Phau Ntawv Maumoos",
            "chapterWord": "Tshooj"
        },
        "chapters": {
            "1": {
                "1": "Thiab nim no kuv, Maumoos, ua ib phau ceev xwm txheej txog tej uas kuv tau pom thiab tau hnov, thiab muab hu ua Phau Ntawv Maumoos.",
                "2": "Thiab li ntawm lub sij hawm thaum Amaloos muab tej ceev xwm txheej zais rau tus Tswv, nws tuaj cuag kuv, (kuv muaj hnub nyoog li ntawm kaum xyoo, thiab kuv tau pib kawm me ntsis raws li kuv cov neeg txoj kev kawm) thiab Amaloos hais rau kuv tias: Kuv pom tias koj yog ib tug me nyuam ua dab tsi ua tiag tiag, thiab txawj to taub sai heev;",
                "3": "Yog li ntawd, thaum koj muaj li ntawm nees nkaum thiab plaub xyoos kuv xav kom koj nco txog tej uas koj tau pom ntsig txog cov neeg no; thiab thaum koj muaj hnub nyoog li ntawd cia li mus rau tom thaj av Atoos, mus rau lub pov roob uas hu ua See; thiab nyob rau ntawd kuv tau muab tag nrho tej kev sau dawb ceev uas hais txog cov neeg no zais rau tus Tswv.",
                "4": "Thiab saib seb, koj yuav tsum muab Nifais cov phiaj los rau koj tus kheej, thiab cov seem koj yuav tsum cia nyob qhov qub chaw; thiab koj yuav tsum sau rau saum Nifais cov phiaj txhua yam uas koj tau pom ntsig txog cov neeg no.",
                "5": "Thiab kuv, Maumoos, vim kuv yog Nifais ib tug xeeb leej xeeb ntxwv, (thiab kuv txiv lub npe hu ua Maumoos) kuv nco qab txog tej uas Amaloos txib kuv ua.",
                "6": "Thiab tau muaj tias vim kuv muaj kaum ib xyoos, kuv txiv thiaj coj kuv mus rau nram thaj av sab qab teb, mus rau nram thaj av Xalahelas.",
                "7": "Tau muaj tsev nyob thoob plaws rau hauv thaj av, thiab cov neeg muaj yuav luag coob npaum li tej xuab zeb tom ntug dej hiav txwv.",
                "8": "Thiab tau muaj tias nyob hauv xyoo no pib muaj ib npluav rog ntawm cov Neeg Nifais, cov uas yog cov Neeg Nifais thiab cov Neeg Yakhauj thiab cov neeg Yauxej thiab cov Neeg Xaulas; thiab npluav rog no yog cov Neeg Nifais ua rog nrog cov Neeg Lamas thiab cov Neeg Lemu-ees thiab cov Neeg Ixama-ees.",
                "9": "Nim no cov Neeg Lamas thiab cov Neeg Lemu-ees thiab cov Neeg Ixama-ees hu ua cov Neeg Lamas, thiab ob pab neeg ntawd yog cov Neeg Nifais thiab cov Neeg Lamas.",
                "10": "Thiab tau muaj tias npluav rog tau pib hauv lawv nyob hauv tej ciam teb ntawm Xalahelas, ze tej dej ntawm Xidoos.",
                "11": "Thiab tau muaj tias cov Neeg Nifais tau sib sau tuaj ua ke ib co neeg coob heev, twb muaj coob dua li peb caug txhiab leej. Thiab tau muaj tias nyob hauv tib xyoos no lawv tau muaj ntau npluav rog, uas cov Neeg Nifais tau kov yeej cov Neeg Lamas thiab muab lawv tua tuag coob leej.",
                "12": "Thiab tau muaj tias cov Neeg Lamas thim lawv lub tswv yim, thiaj txhim tsa tau kev thaj yeeb nyob hauv thaj av; thiab muaj kev thaj yeeb tau plaub xyoos, uas tsis muaj ntshav nrog.",
                "13": "Tiam sis kev phem tau huaj vam nyob rau hauv tag nrho thaj av, tus Tswv thiaj tau muab nws cov thwj tim uas nws hlub tshem mus, thiab tej hauj lwm ntawm tej txuj ci tseem ceeb thiab ntawm txoj kev kho mob zoo tau tsum vim yog cov neeg txoj kev ua phem.",
                "14": "Thiab tsis muaj tej txiaj ntsim uas yog los ntawm tus Tswv los, thiab tus Vaj Ntsuj Plig Dawb Huv twb tsis los rau leej twg hlo li, vim yog lawv tej kev phem thiab kev tsis ntseeg.",
                "15": "Thiab kuv, thaum kuv muaj hnub nyoog kaum tsib xyoos thiab vim kuv muaj lub siab xav ua tiag tiag, yog li ntawd tus Tswv thiaj li los xyuas kuv, thiab kuv thiaj saj thiab paub txog Yexus txoj kev zoo.",
                "16": "Thiab kuv sim qhuab qhia rau cov neeg no, tiam sis tus Tswv kaw kuv lub qhov ncauj, thiab txwv kom kuv tsis txhob qhuab qhia rau lawv; vim saib seb lawv txhob txwm ntxeev siab tawm tsam lawv tus Vajtswv; thiab tus Tswv tau coj cov thwj tim uas nws hlub tawm ntawm thaj av mus, vim yog lawv txoj kev ua phem.",
                "17": "Tiam sis kuv kuj tseem nyob hauv lawv, tiam sis tus Tswv txwv tsis pub kuv qhuab qhia rau lawv, vim yog lawv lub siab tawv; thiab vim yog lawv lub siab tawv thaj av thiaj raug foom tsis zoo rau lawv.",
                "18": "Thiab cov tub sab Nkadi-atoos no, uas nyob hauv cov Neeg Lamas, nyob coob heev rau hauv thaj av, cov neeg uas nyob ntawd thiaj li pib muab lawv tej nyiaj txiag zais rau hauv av; thiab lawv tej nyiaj txiag tau plam mus, vim tus Tswv tau foom tsis zoo rau thaj av, uas lawv tsis muaj peev xwm khaws tau, los sis ceev tau, tej nyiaj txiag ntawd ntxiv.",
                "19": "Thiab tau muaj tias muaj kev ua khawv koob, thiab kev ua dab, thiab kev ua yees siv; thiab tau muaj tus niag phem lub hwj chim nyob thoob plaws rau hauv thaj av, twb yog muaj raws li tag nrho Anpinadais cov lus, thiab Xamuyees tus uas yog Neeg Lamas cov lus."
            },
            "2": {
                "1": "Thiab tau muaj tias nyob hauv tib xyoos ntawd rov pib muaj ib npluav rog dua ntawm cov Neeg Nifais thiab cov Neeg Lamas. Thiab txawm tias kuv tseem hluas, los kuv kuj muaj lub cev siab; yog li ntawd Nifais cov neeg tsa kuv los ua lawv tus thawj coj, los sis tus thawj coj ntawm lawv cov tub rog.",
                "2": "Yog li ntawd nyob hauv kuv xyoo kaum rau kuv tau mus coj cov Neeg Nifais ib pab tub rog, tawm tsam cov Neeg Lamas; yog li ntawd peb puas nees nkaum rau xyoo tau dhau mus.",
                "3": "Thiab tau muaj tias nyob hauv xyoo peb puas nees kaum xya cov Neeg Lamas tau tuaj tawm tsam peb nrog lub zog uas loj heev kawg nkaus, npaum li hais tias lawv ua rau kuv cov tub rog ntshai; yog li ntawd lawv tsis kam sib ntaus sib tua, thiab lawv pib thim mus rau tej teb chaws nyob sab qaum teb.",
                "4": "Thiab tau muaj tias peb mus txog rau lub nroog Eenkaulas, thiab peb txeeb tau lub nroog ntawd, thiab npaj tiv thaiv peb tus kheej tawm tsam cov Neeg Lamas. Thiab tau muaj tias peb sib zog kho lub nroog kom ruaj khov; tiam sis txawm tias peb tau sib zog kho kom lub nroog ruaj khov los cov Neeg Lamas tseem tuaj tawm tsam peb thiab muab peb raws tawm ntawm lub nroog mus.",
                "5": "Thiab lawv kuj tau raws peb tawm ntawm thaj av Daviv mus.",
                "6": "Thiab peb taug kev tawm mus thiab mus rau thaj av Yausuas, uas yog nyob rau hauv tej ciam teb sab hnub poob ze ntug dej hiav txwv.",
                "7": "Thiab tau muaj tias peb sau peb cov neeg los ua ke ceev npaum li ua tau, xwv kom peb yuav sau tau lawv los ua ke ib pawg.",
                "8": "Tiam sis saib seb, thaj av muaj tub sab thiab cov Neeg Lamas puv nkaus; thiab txawm tias muaj kev puas tsuaj loj heev dai ncuv ntawm kuv cov neeg sab saud los, lawv tseem tsis hloov siab lees txim rau lawv tej kev ua phem; yog li ntawd thiaj muaj ntshav thiab kev puas tsuaj ri thoob plaws rau hauv thaj av, los ntawm cov Neeg Nifais thiab kuj yog los ntawm cov Neeg Lamas thiab; thiab twb yog kev ntxeev siab nyob thoob plaws rau hauv tag nrho thaj av.",
                "9": "Thiab nim no, cov Neeg Lamas muaj ib tug vaj ntxwv, thiab nws lub npe hu ua Aloos; thiab nws tau tuaj tawm tsam peb nrog ib pab tub rog uas muaj plaub caug plaub txhiab leej. Thiab saib seb, kuv nres tau nws nrog plaub caug thiab ob txhiab leej. Thiab tau muaj tias kuv kov yeej nws nrog kuv pab tub rog ua rau nws khiav ntawm kuv mus. Thiab saib seb, tau muaj tag nrho tej no, thiab peb puas peb caug xyoo tau dhau mus.",
                "10": "Thiab tau muaj tias cov Neeg Nifais pib hloov siab lees txim rau lawv tej kev ua phem, thiab pib quaj nyiav ib yam li tus yaj saub Xamuyees hais tseg; vim saib seb twb tsis muaj leej twg muaj peev xwm ceev tau tej uas yog nws tug, vim yog cov tub sab, thiab cov tub nyiag, thiab cov neeg tua neeg, thiab tej kev ua yees siv, thiab tej kev ua dab uas nyob hauv thaj av.",
                "11": "Yog li ntawd pib muaj kev nyiav thiab kev quaj ntsuag nyob hauv thaj av txhua nrho vim yog tej no, thiab haj yam muaj nyob hauv Nifais cov neeg.",
                "12": "Thiab tau muaj tias thaum kuv, Maumoos, pom lawv txoj kev quaj ntsuag thiab txoj kev nyiav thiab lawv txoj kev tu siab rau ntawm tus Tswv xub ntiag, kuv lub siab pib xyiv fab nyob hauv kuv, vim kuv paub txog tus Tswv tej kev hlub tshua thiab kev ua siab ntev, yog li ntawd kuv thiaj xav tias nws yuav hlub tshua lawv xwv kom lawv yuav rov hloov los ua ib co neeg ncaj ncees.",
                "13": "Tiam sis saib seb kuv txoj kev xyiv fab no twb tsis muaj nuj nqis, vim lawv txoj kev tu siab twb tsis yog rau txoj kev hloov siab lees txim, vim yog Vajtswv txoj kev zoo; tiam sis yog txoj kev tu siab ntawm cov raug txim, vim tus Tswv yuav tsis cia lawv muaj kev zoo siab thaum ua txhaum tas mus li.",
                "14": "Thiab lawv twb tsis los cuag Yexus nrog lub siab mob thiab lub siab xav ua zoo, tiam sis lawv foom phem rau Vajtswv, thiab xav tuag. Txawm li ntawd los lawv tseem siv ntaj los sib ntaus sib tua cawm lawv txoj sia.",
                "15": "Thiab tau muaj tias kuv txoj kev tu siab rov qab los rau kuv dua, thiab kuv pom tias lub caij nyoog ntawm kev tshav ntuj twb dhau lawv mus lawm, tag nrho ntawm sab cev nqaij daim tawv thiab sab ntsuj plig; vim kuv twb pom lawv txhiab txhiab leej raug ntov vau nyob hauv kev tab meeg ntxeev siab tawm tsam lawv tus Vajtswv, thiab raug muab tum ib yam li tej chiv rau hauv thaj av. Thiab li no peb puas plaub caug plaub xyoos tau dhau mus.",
                "16": "Thiab tau muaj tias nyob hauv xyoo peb puas plaub caug tsib cov Neeg Nifais pib khiav ua ntej ntawm cov Neeg Lamas; thiab lawv raug caum txog rau thaum lawv los rau ntawm thaj av Yaxoos, ua ntej yuav cheem tau lawv txoj kev thim rov qab.",
                "17": "Thiab nim no, lub nroog Yaxoos yog nyob ze thaj av uas Amaloos tau muab cov ceev xwm txheej zais rau tus Tswv, xwv kom cov ceev xwm txheej tsis txhob puas tsuaj. Thiab saib seb kuv tau mus raws li Amaloos tej lus, thiab tau muab Nifais cov phiaj, thiab tau sau ib zaj xwm txheej raws li Amaloos tej lus.",
                "18": "Thiab nyob rau saum Nifais cov phiaj kuv tau sau ib zaj txog tag nrho tej kev phem thiab tej kev qias; tiam sis nyob rau saum cov phiaj no kuv twb tsis sau ib zaj tag nrho txog lawv tej kev phem thiab tej kev qias, vim saib seb, txij thaum kuv loj txaus to taub tib neeg lub neej twb yeej muaj tej kev phem thiab tej kev qias rau kuv qhov muag pom tsis tu ncua.",
                "19": "Thiab kuv txom nyem heev vim yog lawv tej kev phem; vim kuv lub siab yeej muaj kev tu siab puv nkaus vim yog lawv tej kev phem, tag kuv lub neej; txawm li ntawd los, kuv paub tias tus Tswv yuav muab kuv tsa sawv thaum txog hnub kawg.",
                "20": "Thiab tau muaj tias nyob hauv xyoo no Nifais cov neeg rov raug yos tua thiab raug raws. Thiab tau muaj tias peb raug raws tawm mus txog rau thaum peb mus txog rau sab qaum teb ntawm thaj av uas hu ua Xees.",
                "21": "Thiab tau muaj tias peb tau kho lub nroog Xees kom muaj chaw tiv thaiv zoo, thiab peb tau sau peb cov neeg los ua ke coob npaum li yuav ua tau, saib peb puas yuav cawm tau lawv dim ntawm kev puas tsuaj.",
                "22": "Thiab tau muaj tias nyob hauv xyoo peb puas plaub caug rau lawv pib rov tuaj tawm tsam peb dua.",
                "23": "Thiab tau muaj tias kuv tau hais rau kuv cov neeg, thiab tau yaum lawv tag zog, kom lawv sawv yam tsis ntshai li tiv cov Neeg Lamas thiab sib ntaus sib tua tiv thaiv lawv cov poj niam, thiab lawv cov me nyuam, thiab lawv tej vaj tej tsev.",
                "24": "Thiab kuv tej lus tau tsa lawv me ntsis kom muaj zog, ua rau lawv thiaj tsis khiav ntawm cov Neeg Lamas mus, tiam sis sawv yam tsis ntshai li tawm tsam lawv.",
                "25": "Thiab tau muaj tias peb pab tub rog uas muaj peb caug txhiab leej tau sib tua tawm tsam nrog pab tub rog uas muaj tsib caug txhiab leej. Thiab tau muaj tias peb sawv tiv lawv nrog txoj kev ruaj nrees heev uas ua rau lawv khiav ntawm peb mus.",
                "26": "Thiab tau muaj tias thaum lawv khiav lawm peb tau raws lawv qab nrog peb cov tub rog, thiab rov ntsib lawv dua, thiab kov yeej lawv; txawm li ntawd los tus Tswv lub zog twb tsis nrog peb nyob; muaj tseeb tiag, tus Tswv tso peb nyob peb, ua rau tus Tswv tus Ntsuj Plig tsis nyob nrog peb; yog li ntawd peb tau hloov los ua neeg qaug zog ib yam li peb cov kwv tij.",
                "27": "Thiab kuv tu siab vim yog kuv cov neeg txoj kev txom nyem loj no, vim yog lawv tej kev phem thiab lawv tej kev qias. Tiam sis saib seb, peb tau tawm mus tawm tsam cov Neeg Lamas thiab cov tub sab Nkadi-atoos, txog rau thaum peb rov txeeb tau tej av ntawm peb tej qub txeeg qub teg.",
                "28": "Thiab xyoo peb puas plaub caug cuaj tau dhau mus. Thiab nyob hauv xyoo peb puas tsib caug, peb tau ua ib txoj kev sib yeem nrog cov Neeg Lamas thiab cov tub sab Nkadi-atoos, uas peb tau muab tej av ntawm peb tej qub txeeg qub teg faib.",
                "29": "Thiab cov Neeg Lamas muab thaj av sab qaum teb rau peb, muaj tseeb tiag, mus txog rau txoj kev nqaim uas mus rau nram thaj av sab qab teb. Thiab peb muab tag nrho thaj av sab qab teb rau cov Neeg Lamas."
            },
            "3": {
                "1": "Thiab tau muaj tias cov Neeg Lamas twb tsis rov tuaj ua rog txog rau thaum kaum xyoo ntxiv tau dhau mus. Thiab saib seb, kuv tau hais kom kuv cov neeg, cov Neeg Nifais, ua hauj lwm npaj lawv tej av thiab lawv tej cuab yeej ua rog rau lub caij ua rog.",
                "2": "Thiab tau muaj tias tus Tswv hais rau kuv tias: Tshaj tawm rau cov neeg no—Nej cia li hloov siab lees txim, thiab los cuag kuv, thiab ua kev cai raus dej, thiab rov tsa kuv lub koom txoos dua, thiab yuav tseg nej.",
                "3": "Thiab kuv tau tshaj tawm rau cov neeg no, tiam sis twb tsis muaj nuj nqis; thiab lawv tsis paub tias twb yog tus Tswv uas tau tseg lawv, thiab muab ib lub caij nyoog rau lawv los hloov siab lees txim. Thiab saib seb lawv tau ua lawv lub siab tawv tawm tsam tus Tswv lawv tus Vajtswv.",
                "4": "Thiab tau muaj tias tom qab kaum xyoo no tau dhau mus, uas yog, tag nrho, muaj peb puas rau caum xyoo txij thaum Khetos los, cov Neeg Lamas tus vaj ntxwv tau xa ib tsab ntawv tuaj rau kuv, uas qhia rau kuv paub tias lawv tab tom npaj yuav rov tuaj ua rog tawm tsam peb.",
                "5": "Thiab tau muaj tias kuv hais kom kuv cov neeg sib sau lawv tus kheej tuaj ua ke nyob rau tom thaj av Quav Poj, rau hauv ib lub nroog uas yog nyob hauv tej ciam teb, uas nyob ze txoj kev nqaim uas mus rau nram thaj av sab qab teb.",
                "6": "Thiab peb tau tso peb cov tub rog nyob rau qhov chaw ntawd, xwv kom peb yuav cheem tau cov Neeg Lamas cov tub rog, xwv kom lawv thiaj txeeb tsis tau peb tej av ib qho hlo li; yog li ntawd peb tau tiv thaiv tawm tsam lawv nrog tag nrho peb cov tub rog.",
                "7": "Thiab tau muaj tias nyob hauv xyoo peb puas rau caum ib cov Neeg Lamas tau tuaj rau nram lub nroog Quav Poj tuaj ua rog tawm tsam peb; thiab tau muaj tias nyob hauv xyoo ntawd peb kov yeej lawv, ua rau lawv thiaj tig rov qab mus rau lawv tej av.",
                "8": "Thiab nyob hauv xyoo peb puas rau caum ob lawv tau rov qab tuaj ua rog dua. Thiab peb rov kov yeej lawv dua, thiab muab lawv tua tuag coob leej heev, thiab lawv cov tuag raug muab pov rau hauv dej hiav txwv.",
                "9": "Thiab nim no, vim yog qhov tseem ceeb no uas kuv cov neeg, uas yog cov Neeg Nifais, tau ua, lawv pib khav txog lawv tus kheej lub zog, thiab pib cog lus rau lub ntuj tias lawv yuav ua pauj rau lawv cov kwv tij cov ntshav, uas raug lawv cov yeeb ncuab tua tuag.",
                "10": "Thiab lawv cog lus rau lub ntuj, thiab kuj cog lus rau Vajtswv lub rooj theej kiab, hais tias lawv yuav mus ua rog tawm tsam lawv cov yeeb ncuab, thiab yuav muab lawv txiav tawm ntawm thaj av mus.",
                "11": "Thiab tau muaj tias txij lub sij hawm ntawd mus kuv, Maumoos, tsis kam ua tus thawj tub rog thiab tus thawj coj ntawm cov neeg no, vim yog lawv txoj kev phem thiab kev qias.",
                "12": "Saib seb, kuv tau coj lawv, txawm tias lawv muaj kev phem los kuv tseem tau coj lawv ntau zaus mus ua rog, thiab tau hlub lawv, raws li Vajtswv txoj kev hlub uas muaj nyob hauv kuv, nrog tag nrho kuv lub siab; thiab kuv tau thov Vajtswv kawg siab kawg ntsws tas ib hnub nkaus rau lawv; txawm li ntawd los, twb tsis muaj kev ntseeg, vim yog lawv lub siab tawv.",
                "13": "Thiab kuv tau cawm lawv dim ntawm lawv cov yeeb ncuab txhais tes peb zaug nkaus, thiab lawv tseem tsis tau hloov siab lees txim rau lawv tej kev txhaum.",
                "14": "Thiab thaum lawv tau cog lus rau tag nrho tej uas peb tus Tswv thiab tus Cawm Seej Yexus Khetos tau txwv, hais tias lawv yuav mus ua rog rau lawv cov yeeb ncuab, thiab ua pauj rau lawv cov kwv tij cov ntshav, saib seb tus Tswv lub suab los rau kuv, hais tias:",
                "15": "Txoj kev ua pauj yog kuv li, thiab kuv yuav them rov qab; thiab vim cov neeg no twb tsis hloov siab lees txim tom qab kuv tau cawm lawv dim, saib seb, lawv yuav raug txiav tawm ntawm thaj av mus.",
                "16": "Thiab tau muaj tias kuv yeej tsis kam mus tawm tsam kuv cov yeeb ncuab hlo li; thiab kuv tau ua raws li tus Tswv txib kuv; thiab kuv tau ua ib tug tim khawv qhia rau neeg ntiaj teb txog tej uas kuv pom thiab hnov, raws li tus Ntsuj Plig txoj kev ua tshwm sim uas tau ua tim khawv txog tej uas yuav muaj los.",
                "17": "Yog li ntawd kuv sau rau nej, cov uas yog Lwm Haiv Neeg, thiab kuj yog rau nej, tsev neeg Ixayees, thaum txoj hauj lwm yuav pib, xwv kom nej twb yuav npaj txhij rov qab mus rau thaj av ntawm nej qub txeeg qub teg;",
                "18": "Muaj tseeb tiag, saib seb, kuv sau rau tag nrho cov neeg thoob ntiaj teb; muaj tseeb tiag, sau rau nej, kaum ob xeem neeg Ixayees, cov uas yuav raug txiav txim raws li tej yam nej ua los ntawm kaum ob tug uas Yexus xaiv los ua nws cov thwj tim nyob rau hauv thaj av Yeluxalees.",
                "19": "Thiab kuv kuj sau rau cov uas seem tshuav ntawm cov neeg no, cov uas kuj yuav raug txiav txim los ntawm kaum ob tug uas Yexus xaiv nyob hauv thaj av no; thiab lawv yuav raug txiav txim los ntawm lwm cov kaum ob tug uas Yexus xaiv nyob hauv thaj av Yeluxalees.",
                "20": "Thiab tus Ntsuj Plig ua tej no tshwm sim rau kuv; yog li ntawd kuv thiaj sau rau nej txhua tus. Thiab vim lub ntsiab no kuv thiaj sau rau nej, xwv kom nej yuav paub tias nej txhua tus yeej yuav sawv ntawm Khetos lub rooj txiav txim, muaj tseeb tiag, txhua tus neeg uas yog los ntawm tag nrho Adas tsev neeg; thiab nej yeej yuav sawv raug txiav txim rau tej yam uas nej ua, seb tej hauj lwm ntawd zoo los sis phem;",
                "21": "Thiab kuj yog xwv kom nej ntseeg Yexus Khetos txoj moo zoo, uas nej yuav muaj nyob hauv nej; thiab kuj yog xwv kom cov Neeg Yudais, uas yog tus Tswv cov neeg khi lus, yuav muaj lwm tus tim khawv ntxiv rau tus uas lawv pom thiab hnov, hais tias Yexus, tus uas lawv muab tua, twb yog tus Khetos ntag thiab tus Vajtswv ntag.",
                "22": "Thiab kuv xav tias kheev lam kuv muaj peev xwm yaum tau nej txhua tus nyob thoob plaws lub ntiaj teb los hloov siab lees txim thiab npaj tos mus sawv ntawm Khetos lub rooj txiav txim."
            },
            "4": {
                "1": "Thiab nim no tau muaj tias nyob hauv xyoo peb puas rau caum peb cov Neeg Nifais tau mus ua rog tawm tsam cov Neeg Lamas nrog lawv cov tub rog, tawm ntawm thaj av Quav Poj mus.",
                "2": "Thiab tau muaj tias cov Neeg Lamas muab cov Neeg Nifais cov tub rog raws rov qab los rau thaj av Quav Poj. Thiab thaum lawv tseem nkees nkees, cov Neeg Lamas ib pab tub rog uas tseem muaj zog tau tuaj tawm tsam lawv; thiab lawv muaj ib npluav rog uas sab heev, cov Neeg Lamas thiaj txeeb tau lub nroog Quav Poj, thiab tua cov Neeg Nifais tuag coob leej, thiab txhom tau coob leej mus ua neeg raug txim.",
                "3": "Thiab cov uas tseem tshuav tau khiav mus thiab koom nrog cov neeg ntawm lub nroog Thi-akhas. Nim no lub nroog Thi-akhas nyob rau hauv tej ciam teb ze ntug dej hiav txwv; thiab lub nroog no kuj nyob ze lub nroog Quav Poj thiab.",
                "4": "Thiab twb yog vim cov Neeg Nifais cov tub rog tau mus tawm tsam cov Neeg Lamas es lawv thiaj raug tua; yog tsis li ntawd, cov Neeg Lamas yeej tsis muaj hwj chim kov yeej lawv.",
                "5": "Tiam sis, saib seb, Vajtswv tej kev txiav txim yuav raug cov neeg phem; thiab cov neeg phem yog cov yuav rau txim rau cov neeg phem; vim twb yog cov neeg phem uas txhaub noob neej lub siab kom muaj nqaij ntuag ntshav nrog.",
                "6": "Thiab tau muaj tias cov Neeg Lamas npaj tuaj tawm tsam lub nroog Thi-akhas.",
                "7": "Thiab tau muaj tias nyob hauv xyoo peb puas rau caum plaub cov Neeg Lamas tau tuaj tawm tsam lub nroog Thi-akhas, saib lawv puas txeeb tau lub nroog Thi-akhas thiab.",
                "8": "Thiab tau muaj tias lawv raug cov Neeg Nifais muab yuam thiab raws rov qab. Thiab thaum cov Neeg Nifais pom tias lawv tau muab cov Neeg Lamas raws lawv rov khav dua txog lawv tus kheej lub zog; thiab lawv tau tawm mus nrog lawv tus kheej lub zog, thiab rov txeeb tau lub nroog Quav Poj.",
                "9": "Thiab nim no tau muaj txhua yam no, thiab muaj txhiab txhiab leej uas raug tua tuag nyob rau ob tog, hauv cov Neeg Nifais thiab cov Neeg Lamas.",
                "10": "Thiab tau muaj tias xyoo peb puas rau caum rau tau dhau mus, thiab cov Neeg Lamas rov tuaj ua rog rau cov Neeg Nifais; thiab cov Neeg Nifais los tseem tsis tau hloov siab lees txim rau txoj kev phem uas lawv tau ua, tiam sis tseem pheej ua lawv txoj kev phem tsis tu ncua.",
                "11": "Thiab twb tsis muaj hnub uas tus nplaig yuav piav tau, los sis tib neeg yuav sau meej tag nrho txog txoj kev qias heev ntawm tej ntshav thiab tej kev puas tsuaj uas tau muaj nyob hauv cov neeg, ob tog ntawm cov Neeg Nifais thiab ntawm cov Neeg Lamas; thiab txhua tus lub siab tawv, lawv thiaj zoo siab ua kom nqaij ntuag ntshav nrog tsis tu ncua.",
                "12": "Thiab yeej ib txwm tsis tau muaj txoj kev phem loj npaum li no nyob hauv tsev neeg Lihais, los sis nyob tag nrho hauv tsev neeg Ixayees, raws li tus Tswv tej lus, ib yam li tau muaj nyob hauv cov neeg no.",
                "13": "Thiab tau muaj tias cov Neeg Lamas txeeb tau lub nroog Quav Poj, thiab li no los twb vim yog lawv cov neeg muaj coob tshaj cov Neeg Nifais.",
                "14": "Thiab lawv kuj tau tawm mus tawm tsam lub nroog Thi-akhas, thiab muab cov neeg uas nyob hauv raws tawm ntawm lub nroog ntawd mus, thiab txhom tau coob leej poj niam thiab me nyuam mus ua neeg raug txim, thiab muab lawv tua txi rau lawv tej mlom vaj tswv.",
                "15": "Thiab tau muaj tias nyob hauv xyoo peb puas rau caum xya, cov Neeg Nifais npau taws vim yog cov Neeg Lamas muab lawv cov poj niam thiab cov me nyuam tua txi, lawv tau mus tawm tsam cov Neeg Lamas nrog kev npau taws heev, npaum li uas lawv rov kov yeej cov Neeg Lamas dua, thiab muab lawv raws tawm ntawm lawv tej av mus.",
                "16": "Thiab cov Neeg Lamas twb tsis rov tuaj tawm tsam cov Neeg Nifais txog rau thaum xyoo peb puas xya caum tsib.",
                "17": "Thiab nyob hauv xyoo no lawv tau tuaj tawm tsam cov Neeg Nifais nrog tag nrho lawv lub zog; thiab twb tsis suav lawv vim lawv muaj coob heev kawg nkaus li.",
                "18": "Thiab txij li lub sij hawm no mus cov Neeg Nifais twb tsis muaj peev xwm kov yeej cov Neeg Lamas li lawm, tiam sis pib raug lawv muab ntsaig zoo li tej lwg dej thaum lub hnub tuaj.",
                "19": "Thiab tau muaj tias cov Neeg Lamas tau tuaj tawm tsam lub nroog Quav Poj; thiab tau muaj ib npluav rog uas mob heev nyob hauv thaj av Quav Poj, nyob hauv npluav rog ntawd lawv tau kov yeej cov Neeg Nifais.",
                "20": "Thiab lawv rov khiav ntawm lawv dua, thiab lawv los rau lub nroog Npau-am; thiab nyob rau qhov chaw ntawd lawv tau tawm tsam cov Neeg Lamas yam tsis ntshai kiag li, npaum li uas cov Neeg Lamas twb kov tsis yeej lawv txog rau thaum lawv rov tuaj dua zaum ob.",
                "21": "Thiab thaum lawv rov tuaj dua zaum ob, cov Neeg Nifais raug muab raws thiab tua tuag coob heev kawg nkaus li; lawv cov poj niam thiab lawv cov me nyuam rov raug muab txi rau tej mlom.",
                "22": "Thiab tau muaj tias cov Neeg Nifais rov khiav ua ntej ntawm lawv mus, coj tag nrho cov neeg nrog lawv, cov uas nyob hauv tej nroog thiab hauv tej zos.",
                "23": "Thiab nim no kuv, Maumoos, vim kuv pom tias cov Neeg Lamas tab tom yuav ua kom thaj av puas tsuaj, yog li ntawd kuv thiaj tau mus rau pem lub pov roob See, thiab tshem tag nrho tej ceev xwm txheej uas Amaloos tau muab zais rau tus Tswv."
            },
            "5": {
                "1": "Thiab tau muaj tias kuv tau tawm mus rau hauv cov Neeg Nifais, thiab tau thim ntawm kev lav lus uas kuv tau lav tias kuv yuav tsis pab lawv ntxiv lawm; thiab lawv rov cia rau kuv coj lawv cov tub rog, vim lawv ntsia kuv zoo li kuv muaj peev xwm cawm tau lawv dim ntawm lawv tej kev txom nyem.",
                "2": "Tiam sis saib seb, kuv twb tsis muaj kev cia siab, vim kuv twb paub txog tus Tswv tej kev txiav txim uas yuav los rau lawv; vim lawv tsis hloov siab lees txim rau lawv tej kev ua phem, tiam sis sib ntaus sib tua tiv thaiv lawv txoj sia tsis hu txog Tus uas tau tsim lawv.",
                "3": "Thiab tau muaj tias cov Neeg Lamas tuaj tawm tsam peb tom qab peb tau khiav mus rau tom lub nroog Yauladees; tiam sis saib seb, nyob rau lub sij hawm ntawd lawv raug raws rov qab lawv thiaj txeeb tsis tau lub nroog.",
                "4": "Thiab tau muaj tias lawv rov qab tuaj tawm tsam peb dua, thiab peb tseem tswj tuav tau lub nroog. Thiab kuj muaj lwm cov nroog uas cov Neeg Nifais tswj tuav tau, uas muaj tej chaw tiv thaiv ruaj khov uas tsis cia rau lawv tuaj tau rau hauv teb chaws uas nyob ze peb, tuaj muab cov neeg uas nyob hauv peb tej av ua kom puas tsuaj.",
                "5": "Tiam sis tau muaj tias txhua thaj av uas peb tau mus hla, thiab yog tias tsis tau muab cov neeg ntawd sau los ua ke, cov Neeg Lamas twb muab lawv ua puas tsuaj tag, thiab lawv tej zos loj thiab tej zos, thiab tej nroog raug muab hlawv; thiab li no peb puas xya caum cuaj xyoos tau dhau mus.",
                "6": "Thiab tau muaj tias nyob hauv xyoo peb puas yim caum cov Neeg Lamas tau rov tuaj ua rog tawm tsam peb, thiab peb tau sawv tawm tsam lawv yam tsis ntshai li; tiam sis twb tsis muaj nuj nqis dab tsi, vim lawv muaj coob heev lawv thiaj li muab cov Neeg Nifais tsuj rau hauv lawv qab xib taws.",
                "7": "Thiab tau muaj tias peb rov khiav dua, thiab cov uas khiav nrawm dua cov Neeg Lamas ces khiav dim, thiab cov uas khiav tsis yeej cov Neeg Lamas ces raug muab txiav vau thiab puas tsuaj.",
                "8": "Thiab nim no saib seb, kuv, Maumoos, tsis xav ua rau tib neeg ntxhov siab thaum kuv piav txog tej ntshav thiab tej kev puas tsuaj phem heev uas kuv tau pom; tiam sis kuv, vim kuv paub tias yeej yuav muab tej no qhia kom neeg paub, thiab paub tias yeej yuav muab txhua yam uas raug muab zais lawm ua kom tshwm sim los rau saum tej ruv tsev—",
                "9": "Thiab paub tias kev paub txog tej yam no yeej yuav los rau cov uas seem tshuav ntawm cov neeg no, thiab los rau Lwm Haiv Neeg, cov uas tus Tswv hais tias yuav ua rau cov neeg no tawg khiav ri niab, thiab Lwm Haiv Neeg yuav muab cov neeg no suav yam tsis muaj nqis li nyob hauv lawv—yog li ntawd kuv thiaj sau ntsiab lus me ntsis, tsis muaj cuab kav qhia tag nrho raws li tej uas kuv tau pom, vim yog txoj lus txib uas kuv tau txais, thiab kuj yog xwv kom nej tsis txhob tu tu siab heev vim yog txoj kev phem ntawm cov neeg no.",
                "10": "Thiab nim no saib seb, kuv hais li no rau lawv cov tub ki, thiab kuj yog hais rau Lwm Haiv Neeg uas muaj siab hlub rau tsev neeg Ixayees, uas pom thiab paub tias lawv cov koob hmoov los qhov twg los.",
                "11": "Vim kuv paub tias cov no yuav tu siab rau tsev neeg Ixayees txoj kev txom nyem; muaj tseeb tiag, lawv yuav tu siab rau cov neeg no txoj kev puas tsuaj; lawv yuav tu siab tias cov neeg no tsis tau hloov siab lees txim xwv kom yuav muab lawv puag nyob hauv Yexus txhais caj npab.",
                "12": "Nim no tau sau tej no cia rau cov uas seem tshuav ntawm tsev neeg Yakhauj; thiab tau muab tej no sau raws li txoj kev no, vim Vajtswv paub tias kev phem yuav coj tsis tau tej no tawm los rau lawv li; thiab yuav muab tej no zais cia rau tus Tswv xwv kom tej no yuav tawm los thaum txog lub sij hawm uas nws pom zoo.",
                "13": "Thiab nov yog txoj lus txib uas kuv tau txais; thiab saib seb, tej no yuav tawm los raws li tus Tswv txoj lus txib, thaum nws pom tias tsim nyog, raws li nws lub tswv yim.",
                "14": "Thiab saib seb, lawv yuav mus rau cov Neeg Yudais uas tsis ntseeg; thiab lawv yuav mus rau lub hom phiaj no—xwv kom yuav yaum tau lawv ntseeg tias Yexus yog tus Khetos, tus Vajtswv uas muaj txoj sia nyob Leej Tub; ntseeg tias los ntawm tus uas nws Hlub tshaj, Leej Txiv yuav ua kom muaj raws li nws lub hom phiaj uas tseem ceeb thiab nyob mus ib txhis, uas yog txoj kev txum tim cov Neeg Yudais, los sis tag nrho tsev neeg Ixayees, rov qab los rau thaj av uas yog lawv qub txeeg qub teg, uas tus Tswv lawv tus Vajtswv tau muab rau lawv, kom muaj raws li nws txoj kev khi lus.",
                "15": "Thiab kuj yog xwv kom cov neeg no cov tub ki yuav haj yam ntseeg nws txoj moo zoo, uas yuav tawm ntawm Lwm Haiv Neeg mus rau lawv; vim cov neeg no yuav raug tawg khiav ri niab, thiab yuav hloov los ua ib co neeg nqaij tawv tsaus, qias neeg, thiab vuab tsuab, tshaj qhov uas piav tau uas ib txwm tau muaj nyob hauv peb, muaj tseeb tiag, twb tshaj tej uas tau muaj nyob hauv cov Neeg Lamas, thiab muaj li no los twb vim yog lawv txoj kev tsis ntseeg thiab txoj kev pe dab pe mlom.",
                "16": "Vim saib seb, tus Tswv tus Ntsuj Plig twb tseg tsis tshoov lawv cov yawg koob lub siab lawm; thiab lawv tsis muaj Khetos thiab Vajtswv nrog lawv nyob hauv lub ntiaj teb; thiab lawv raug muab raws khiav ib yam li tej npluag nplej raug cua ntsawj mus.",
                "17": "Thaum ub lawv yog ib co neeg ntxim nyiam, thiab lawv muaj Khetos ua lawv tus tswv yug yaj; muaj tseeb tiag, Vajtswv uas yog Leej Txiv twb yog tus coj lawv.",
                "18": "Tiam sis nim no, saib seb, Dab Ntxwg Nyoog yog tus coj lawv rau ub rau no, ib yam li tej npluag nplej raug cua ntsawj mus, los sis ib yam li ib lub nkoj raug tej nphwv dej muab nphau rau ub rau no, tsis muaj daim ntaub nquam thiab tsis muaj tus hlau tuav kom nyob tus, los sis tsis muaj ib yam dab tsi los tsav lub nkoj ntawd; thiab lawv twb zoo tib yam li lub nkoj ntawd.",
                "19": "Thiab saib seb, tus Tswv tau tshwj lawv cov koob hmoov tseg, uas lawv twb yuav luag txais nyob hauv thaj av, cia rau Lwm Haiv Neeg cov uas yuav los nyob hauv thaj av.",
                "20": "Tiam sis saib seb, yuav muaj tias Lwm Haiv Neeg yuav muab lawv raws khiav thiab ua kom tawg khiav ri niab; thiab tom qab Lwm Haiv Neeg muab lawv raws khiav thiab ua kom tawg khiav ri niab lawm, saib seb, thaum ntawd tus Tswv yuav nco qab txog txoj kev khi lus uas nws khi rau Anplaham thiab rau tag nrho tsev neeg Ixayees.",
                "21": "Thiab tus Tswv kuj yuav nco qab txog cov neeg ncaj ncees tej kev thov, uas hais mus rau nws kom pab lawv.",
                "22": "Thiab thaum ntawd, auj nej cov uas yog Lwm Haiv Neeg, nej yuav ua cas sawv tiv taus Vajtswv lub hwj chim, tsuas yog tias nej yuav hloov siab lees txim thiab tig ntawm nej tej kev phem los xwb?",
                "23": "Nej tsis paub tias nej nyob hauv Vajtswv txhais tes no los? Nej tsis paub tias nws muaj hwj chim tag nrho, thiab los ntawm nws txoj lus txib uas tseem ceeb, lub ntiaj teb yuav raug muab kauv los ua ke zoo li ib daim ntawv kauv no los?",
                "24": "Yog li ntawd, nej cia li hloov siab lees txim, thiab txo nej lub hwj chim rau nws pom, tsam nws ho yuav los rau txim rau nej—tsam ib tug uas seem tshuav ntawm Yakhauj cov tub ki yuav mus rau hauv nej yam li ib tug tsov ntxhuav, thiab muab nej dua ua tej dwb daim, thiab tsis muaj tus cawm tau."
            },
            "6": {
                "1": "Thiab nim no kuv xaus kuv phau ceev xwm txheej hais txog kuv cov neeg, cov Neeg Nifais, txoj kev puas tsuaj. Thiab tau muaj tias peb tau tawm mus ua ntej cov Neeg Lamas.",
                "2": "Thiab kuv, Maumoos, tau sau ib tsab ntawv mus rau cov Neeg Lamas tus vaj ntxwv, thiab thov kom nws pub rau peb sib sau peb cov neeg tuaj ua ke rau tom thaj av Khumaulas, ze ib lub pov roob uas hu ua Khumaulas, thiab peb yuav ua rog nrog lawv nyob rau qhov chaw ntawd.",
                "3": "Thiab tau muaj tias cov Neeg Lamas tus vaj ntxwv pub rau kuv yam uas kuv thov.",
                "4": "Thiab tau muaj tias peb tau tawm mus rau tom thaj av Khumaulas, thiab peb tau rub peb tej tsev pheeb suab ntaub ncig lub pov roob Khumaulas; thiab qhov chaw ntawd yog nyob hauv ib thaj av uas muaj dej ntau, muaj tej dej ntws, thiab tej qhov dej txhawv; thiab nyob rau ntawm no peb cia siab tias nyaj yuav kov yeej cov Neeg Lamas.",
                "5": "Thiab thaum peb puas yim caum plaub xyoos tau dhau mus, peb tau sau tag nrho cov uas tseem tshuav ntawm peb cov neeg tuaj ua ke rau tom thaj av Khumaulas.",
                "6": "Thiab tau muaj tias thaum peb tau sau tag nrho peb cov neeg tuaj ua ke ua ib pab rau hauv thaj av Khumaulas, saib seb kuv, Maumoos, pib laus lawm; thiab vim kuv paub tias zaum no yog zaum kawg ntawm kuv cov neeg txoj kev sib ntswg, thiab vim tus Tswv tau txib kom kuv tsis txhob cia tej ceev xwm txheej uas dawb ceev, uas peb cov yawg koob tau muab cev los, poob mus rau hauv cov Neeg Lamas tes, (vim cov Neeg Lamas yuav ua kom lawv puas tsuaj) yog li ntawd kuv thiaj ua phau ceev xwm txheej no tawm ntawm Nifais cov phiaj los, thiab muab tag nrho tej ceev xwm txheej, uas tus Tswv txhais tes tau muab rau kuv, coj mus zais rau saum lub pov roob Khumaulas, tsuas yog tshuav ob peb daig phiaj no uas kuv muab rau kuv tus tub Maulaunais.",
                "7": "Thiab tau muaj tias kuv cov neeg, nrog rau lawv cov poj niam thiab lawv cov me nyuam, nim no lawv pom cov Neeg Lamas cov tub rog taug kev tuaj rau ntawm lawv; thiab lawv nyob tos cov Neeg Lamas nrog txoj kev ntshai tuag heev uas muaj puv npo nyob hauv cov neeg phem lub siab.",
                "8": "Thiab tau muaj tias cov Neeg Lamas tuaj ua rog tawm tsam peb, thiab txhua txhua tus puav leej muaj kev ntshai puv nkaus vim yog lawv cov neeg muaj coob heev.",
                "9": "Thiab tau muaj tias lawv xuas ntaj, hneev, thiab xub, thiab taus, thiab txhua yam cuab yeej ua rog tua kuv cov neeg.",
                "10": "Thiab tau muaj tias kuv cov neeg raug ntov vau, muaj tseeb tiag, kaum txhiab leej uas nrog kuv, thiab kuv raug mob vau rau hauv lawv nruab nrab; thiab lawv hla dhau kuv mus tiam sis tsis txov kuv txoj sia.",
                "11": "Thiab thaum lawv tau mus dhau thiab muab tag nrho kuv cov neeg ntov vau tsuas yog tshuav peb nees nkaum plaub leeg xwb, (ntawm cov muaj sia no tshuav kuv tus tub Maulaunais) thiab vim peb tau dim txoj kev tuag ntawm peb cov neeg, hnub tom qab thaum cov Neeg Lamas rov qab saum lub ncov pov roob Khumaulas mus rau hauv lawv tej yeej lawm, peb thiaj pom kaum txhiab leej ntawm kuv cov neeg uas raug ntov vau, uas kuv yog tus coj ua ntej.",
                "12": "Thiab peb kuj pom kaum txhiab leej ntawm kuv cov neeg uas kuv tus tub Maulaunais yog tus coj.",
                "13": "Thiab saib seb, kaum txhiab leej uas Nkinkidaunas yog tus coj, kuj tau vau, thiab nws kuj tau vau nrog lawv.",
                "14": "Thiab Lamaj tau vau nrog nws kaum txhiab leej; thiab Nkilenkas tau vau nrog nws kaum txhiab leej; thiab Leehas tau vau nrog nws kaum txhiab leej; thiab Yenias tau vau nrog nws kaum txhiab leej; thiab Khumenaihas, thiab Maulaunaihas, thiab Eethi-onas, thiab Sinplos, thiab Xees, thiab Yausaws, nyias vau nrog nyias kaum txhiab leej.",
                "15": "Thiab tau muaj tias muaj kaum leej ntxiv uas tau vau los ntawm ntaj, nyias nrog nyias kaum txhiab leej; muaj tseeb tiag, twb yog tag nrho kuv cov neeg tau vau, tsuas yog tshuav nees nkaum thiab plaub leeg uas nrog kuv, thiab ob peb tug uas khiav dim mus rau tej chaw nram sab qab teb, thiab ob peb leeg uas khiav mus koom nrog cov Neeg Lamas; thiab lawv cov nqaij, thiab cov pob txha, thiab cov ntshav nyob rau hauv av, vim cov uas tua lawv muab lawv tso tseg kom lwj rau hauv thaj av, thiab kom ntsoog thiab kom rov qab mus ua av.",
                "16": "Thiab kuv tus ntsuj plig dua rhe vim yog kev ntxhov siab, vim yog kuv cov neeg txoj kev raug tua, thiab kuv qw nrov nrov tias:",
                "17": "Auj nej cov uas zoo nkauj zoo nraug es, ua cas nej thiaj tau ncaim ntawm tus Tswv tej kev mus! Auj nej cov uas zoo nkauj zoo nraug es, ua cas nej thiaj tau xyeej tus Yexus ntawd, tus uas sawv ntsug qhib caj npab lug tos txais nej!",
                "18": "Saib seb, yog nej tsis tau ua li no, ces ntshe nej twb tsis tau vau. Tiam sis saib seb, nej twb vau, thiab kuv quaj ntsuag txog nej txoj kev ploj.",
                "19": "Auj nej cov tub zoo nraug thiab cov ntxhais zoo nkauj, nej cov txiv thiab cov niam, nej cov ua txiv thiab poj niam, nej cov uas zoo nkauj zoo nraug es, ua cas nej thiaj li tau vau!",
                "20": "Tiam sis saib seb, nej twb mus lawm, thiab kuv tej kev nyuaj siab twb coj tsis tau nej rov qab los.",
                "21": "Thiab tsis ntev, hnub ntawd twb yuav los uas nej lub cev uas txawj tuag yeej yuav hloov los ua lub cev tsis txawj tuag, thiab lub cev uas nim no tab tom lwj tsus no tsis ntev twb yuav hloov los ua lub cev uas tsis txawj lwj; thiab thaum ntawd nej yuav sawv ntawm Khetos lub rooj txiav txim, raug txiav txim raws li tej yam nej tau ua; thiab yog hais tias nej yog neeg ncaj ncees, ces nej yuav tau koob hmoov nrog nej cov yawg koob uas tau mus ua nej ntej lawm.",
                "22": "Auj kheev lam nej tau hloov siab lees txim ua ntej txoj kev puas tsuaj loj no tau los raug nej. Tiam sis saib seb, nej twb mus lawm, thiab Leej Txiv, muaj tseeb tiag, tus Leej Txiv uas Nyob Mus Ib Txhis saum ntuj ceeb tsheej, yeej paub nej zoo li cas; thiab nws ua rau nej raws li nws txoj kev txim lij thiab txoj kev hlub tshua."
            },
            "7": {
                "1": "Thiab nim no, saib seb, kuv yuav hais me ntsis rau cov uas seem tshuav ntawm cov neeg no uas raug tseg cia, yog hais tias Vajtswv ho muab kuv tej lus rau lawv, xwv kom lawv yuav paub txog tej yam ntawm lawv cov yawg koob; muaj tseeb tiag, kuv hais rau nej, nej cov uas seem tshuav ntawm tsev neeg Ixayees; thiab cov no yog tej lus uas kuv hais:",
                "2": "Cia li paub tias nej yog los ntawm tsev neeg Ixayees.",
                "3": "Cia li paub tias nej yuav tsum los rau kev hloov siab lees txim, yog tsis li ces yuav cawm tsis tau nej dim.",
                "4": "Cia li paub tias nej yuav tsum muab nej tej cuab yeej ua rog tso tseg, thiab tsis txhob nyiam txoj kev ua nqaij ntuag ntshav nrog ntxiv lawm, thiab tsis txhob nqa tej cuab yeej ua rog ntawd ntxiv lawm, tsuas yog tias Vajtswv yuav txib nej xwb.",
                "5": "Cia li paub tias nej yuav tsum los kawm kom paub li nej cov yawg koob, thiab hloov siab lees txim rau tag nrho nej tej kev txhaum thiab tej kev ua phem, thiab ntseeg Yexus Khetos, ntseeg tias nws yog Vajtswv Leej Tub, thiab ntseeg tias nws raug cov Neeg Yudais muab tua, thiab los ntawm Leej Txiv lub hwj chim nws tau sawv rov qab los, nws thiaj tau kov yeej lub qhov ntxa; thiab los ntawm nws, qhov uas kev tuag muaj kuab heev raug kov yeej tas lawm.",
                "6": "Thiab nws ua kom muaj txoj kev sawv rov los ntawm cov tuag, yog li ntawd nws yeej yuav muab tib neeg tsa los sawv ntawm nws lub rooj txiav txim.",
                "7": "Thiab nws tau ua kom muaj neeg ntiaj teb txoj kev txhiv dim, yog li ntawd tus uas nws pom tsis muaj txim nyob rau hnub txiav txim, yuav cia tus ntawd mus nyob ntawm Vajtswv lub xub ntiag nyob hauv nws lub nceeg vaj, mus hu nkauj qhuas tsis tu tsis tseg nrog pawg hu nkauj uas nyob saud, rau Leej Txiv, thiab rau Leej Tub, thiab rau tus Vaj Ntsuj Plig Dawb Huv, uas yog ib tug Vajtswv, nyob hauv ib qho chaw zoo siab uas tsis muaj qhov kawg.",
                "8": "Yog li ntawd cia li hloov siab lees txim, thiab ua kev cai raus dej los ntawm Yexus lub npe, thiab cia li tuav nkaus Khetos txoj moo zoo, uas yuav muab los tsa rau nej, tsis yog nyob hauv phau ceev xwm txheej no xwb tiam sis kuj yog nyob hauv phau ceev xwm txheej uas yuav los ntawm cov Neeg Yudais los rau Lwm Haiv Neeg, phau ceev xwm txheej uas yuav los ntawm Lwm Haiv Neeg los rau nej.",
                "9": "Vim saib seb, tau sau phau no xwv kom nej yuav ntseeg phau tod; thiab yog tias nej ntseeg phau tod nej kuj yuav ntseeg phau no thiab; thiab yog tias nej ntseeg phau no nej yuav paub ntsig txog nej cov yawg koob, thiab kuj paub txog tej hauj lwm uas xav tsis thoob uas Vajtswv lub hwj chim tau ua nyob hauv lawv.",
                "10": "Thiab nej kuj yuav paub tias nej yog ib co uas seem tshuav ntawm Yakhauj cov tub ki; yog li ntawd yuav muab nej suav nyob hauv cov neeg ntawm thawj txoj kev khi lus; thiab yog hais tias nej ho ntseeg Khetos, thiab ua kev cai raus dej, thawj zaug ntawm dej, tom qab ntawd ntawm hluav taws thiab ntawm tus Vaj Ntsuj Plig Dawb Huv, ua raws nraim li peb tus Cawm Seej tus yam ntxwv, raws li tej uas nws tau txib peb, ces yuav zoo rau nej nyob hauv hnub txiav txim. Amees."
            },
            "8": {
                "1": "Saib seb kuv, Maulaunais, sau kuv txiv, Maumoos, phau ceev xwm txheej kom tiav. Saib seb, kuv tsuas muaj ob peb yam sau xwb, tej yam uas kuv txiv tau txib kom kuv sau.",
                "2": "Thiab nim no tau muaj tias tom qab npluav rog uas tseem ceeb thiab hnyav heev nyob saum Khumaulas, saib seb, cov Neeg Nifais uas tau khiav dim mus rau tej chaw nyob nram sab qab teb tau raug cov Neeg Lamas muab plob tua, txog rau thaum lawv txhua tus puas tsuaj tag.",
                "3": "Thiab kuv txiv los kuj raug lawv muab tua, thiab tshuav kuv tib leeg nyob sau zaj dab neeg uas tu siab txog txoj kev puas tsuaj ntawm kuv cov neeg. Tiam sis saib seb, kuv cov neeg twb mus lawm, thiab kuv ua raws li kuv txiv txoj lus txib. Thiab xyov lawv yuav muab kuv tua los tsis tua, kuv twb tsis paub.",
                "4": "Yog li ntawd kuv yuav sau thiab muab tej ceev xwm txheej zais rau hauv av; thiab txawm kuv yuav mus rau qhov twg los twb tsis tseem ceeb.",
                "5": "Saib seb, kuv txiv tau ua phau ceev xwm txheej no, thiab nws tau sau txog lub hom phiaj ntawm qhov uas nws tau ua li ntawd. Thiab saib seb, yog tias kuv muaj chaw nyob hauv cov phiaj, ntshe kuv twb sau txog lub hom phiaj ntawd thiab, tiam sis kuv tsis muaj; thiab kuv twb tsis muaj tej quav hlau, vim kuv tib leeg xwb. Kuv txiv tau raug tua nyob hauv hav rog, thiab tag nrho kuv tej neeg txheeb ze, thiab kuv twb tsis muaj phooj ywg thiab tsis pom qab yuav mus qhov twg; thiab kuv tsis paub xyov tus Tswv yuav cia kuv muaj sia nyob ntev npaum li cas.",
                "6": "Saib seb, plaub puas xyoo tau dhau mus txij li thaum peb tus Tswv thiab tus Cawm Seej los.",
                "7": "Thiab saib seb, cov Neeg Lamas tau plob tua kuv cov neeg, cov Neeg Nifais, ntawm ib lub nroog mus rau ib lub nroog thiab ntawm ib qho chaw mus rau ib qho chaw, twb yog txog rau thaum tsis muaj lawv tas; thiab kuv cov neeg txoj kev poob yeej loj heev; muaj tseeb tiag, kuv cov neeg, cov Neeg Nifais, txoj kev puas tsuaj yeej loj thiab phem heev.",
                "8": "Thiab saib seb, twb yog tus Tswv txhais tes uas tau ua qhov ntawd. Thiab kuj saib seb, cov Neeg Lamas ib leeg kuj ua rog rau ib leeg; thiab tag nrho hauv thaj av no yog ib txoj kev tua neeg thiab ntshav nrog uas tsis tu ncua hlo li; thiab tsis muaj leej twg paub xyov npluav rog yuav xaus thaum twg.",
                "9": "Thiab nim no, saib seb, kuv yuav tsis hais txog lawv ntxiv lawm, vim tsis tshuav leej twg ntxiv tsuas yog tshuav cov Neeg Lamas thiab cov tub sab nyob rau hauv thaj av lawm xwb.",
                "10": "Thiab twb tsis muaj leej twg paub txog tus Vajtswv tseeb tsuas yog Yexus cov thwj tim xwb, uas tau nyob hauv thaj av txog rau thaum cov neeg txoj kev phem tau loj heev tus Tswv thiaj li tsis kam cia lawv nyob nrog cov neeg; thiab xyov lawv puas tseem nyob hauv thaj av los tsis nyob twb tsis muaj neeg paub.",
                "11": "Tiam sis saib seb, kuv txiv thiab kuv tau pom lawv, thiab lawv tau txhawb pab wb.",
                "12": "Thiab tus uas tau txais phau ceev xwm txheej no, thiab yuav tsis thuam phau ceev xwv txheej vim yog muaj tej uas tsis zoo tag nrho nyob rau haud, tus ntawd yuav paub tej yam uas tseem ceeb dua tej no. Saib seb, kuv yog Maulaunais; thiab kheev lam yog ua tau, ntshe kuv twb qhia txhua yam rau nej paub lawm.",
                "13": "Saib seb, kuv xaus hais txog cov neeg no. Kuv yog Maumoos tus tub, thiab kuv txiv yog ib tug xeeb ntxwv ntawm Nifais.",
                "14": "Thiab kuv yog tib tug uas muab phau ceev xwm txheej no zais rau tus Tswv; cov phiaj ntawd twb tsis muaj nuj nqis dab tsi, vim yog tus Tswv txoj lus txib. Vim nws hais tseeb tias yeej tsis muaj leej twg yuav tau cov phiaj ntawd kom muaj nyiaj nplua nuj; tiam sis cov xwm txheej uas nyob hauv muaj nuj nqis heev; thiab tus uas yuav muab cov xwm txheej ntawd los rau neeg pom, tus Tswv yuav foom koob hmoov rau tus ntawd.",
                "15": "Vim yeej tsis muaj leej twg muaj hwj chim coj tau cov xwm txheej los rau qhov kaj tsuas yog Vajtswv muab rau nws xwb; vim Vajtswv xav kom ua tej ntawd nrog lub qhov muag ntsia ntsoov rau nws lub yeeb koob, los sis rau txoj kev nyab xeeb ntawm tus Tswv cov neeg khi lus txheej thaum ub uas tau tawg ri niab los ntev lawm.",
                "16": "Thiab tus uas muab tej no los rau neeg pom yuav tau koob hmoov; vim yuav coj tej no tawm hauv qhov tsaus ntuj los rau qhov kaj, raws li Vajtswv txoj lus; muaj tseeb tiag, yuav coj tej no tawm hauv av los, thiab tej no yuav ci tawm hauv qhov tsaus ntuj los, thiab los mus rau cov neeg txoj kev paub; thiab yuav ua tej no los ntawm Vajtswv lub hwj chim.",
                "17": "Thiab yog tias muaj tej yam uas ua yuam kev ces tsuas yog tib neeg ua yuam kev xwb. Tiam sis saib seb, peb paub tias tsis muaj tej yam uas ua yuam kev; txawm li ntawd los Vajtswv yeej paub txhua yam; yog li ntawd, tus uas rau txim rau tej no, tus ntawd yuav tsum ceev faj nyob tsam nws yuav raug ntuj txiag teb tsaus tej hluav taws.",
                "18": "Thiab tus uas hais tias: Cia li ua rau kuv saib, tsis li ntawd nej yuav raug nplawm—tus ntawd yuav tsum ceev faj nyob tsam nws txib tej uas tus Tswv txwv.",
                "19": "Vim saib seb, tus uas maj txiav txim rau lwm tus, tus Tswv kuj yuav maj txiav txim rau nws thiab; vim nws yuav tau txais nqi zog raws li tej yam nws ua; yog li ntawd, tus uas ntaus lwm tus, tus Tswv kuj yuav ntaus nws thiab.",
                "20": "Saib seb vaj lug kub hais li cas—tib neeg yuav tsum tsis txhob ntaus lwm tus, thiab tsis txhob txiav txim; vim kev txiav txim yog kuv li, tus Tswv hais li, thiab kev pauj kuj yog kuv li, thiab kuv mam pauj rov qab.",
                "21": "Thiab tus uas hais kev npau taws thiab kev sib cav sib ceg tawm tsam tus Tswv txoj hauj lwm, thiab tawm tsam tus Tswv cov neeg khi lus uas yog tsev neeg Ixayees, thiab yuav hais tias: Peb yuav rhuav tus Tswv txoj hauj lwm kom puas tsuaj, thiab tus Tswv yuav tsis nco qab txoj kev khi lus uas nws tau khi rau tsev neeg Ixayees—ntshe tus ntawd yuav raug ntov vau thiab muab pov rau hauv hluav taws;",
                "22": "Vim tus Tswv tej hom phiaj uas nyob mus ib txhis yuav dov mus, kom txog thaum muaj raws li tag nrho nws tej lus cog tseg.",
                "23": "Cia li tshawb xyuas Yaxayas tej kev qhia tej yuav muaj los yav tom ntej. Saib seb, kuv twb sau tsis tau tej ntawd. Muaj tseeb tiag, saib seb kuv hais rau nej tias, cov ntseeg uas tau mus ua ntej kuv ntawd, cov uas tau nyob hauv thaj av no, yuav thov, muaj tseeb tiag, lawv twb yuav thov tawm hauv av tuaj rau tus Tswv; thiab ib yam li tus Tswv muaj txoj sia nyob nws yuav nco ntsoov txoj kev khi lus uas nws khi nrog lawv.",
                "24": "Thiab nws paub lawv tej kev thov, paub tias tej kev thov ntawd twb yog los pab rau lawv cov kwv tij. Thiab nws paub lawv txoj kev ntseeg, vim los ntawm nws lub npe lawv muaj peev xwm tshem tau tej roob; thiab los ntawm nws lub npe lawv muaj peev xwm ua rau cov av co qeeg nkaws; thiab los ntawm nws txoj lus lub hwj chim lawv ua rau tej tsev kaw vau rau hauv av; muaj tseeb tiag, tej qhov cub kub kub, tej tsiaj qus thiab tej nab muaj taug twb ua tsis taus rau lawv raug mob, vim yog nws txoj lus lub hwj chim.",
                "25": "Thiab saib seb, lawv tej kev thov kuj yog los pab rau tus uas tus Tswv yuav cia coj tej no tawm los.",
                "26": "Thiab tsis tas leej twg yuav hais tias tej no yuav tsis muaj los, vim tej no yeej yuav los tiag tiag, vim tus Tswv tau hais li ntawd; vim tej no yuav tawm hauv tej av los, los ntawm tus Tswv txhais tes, thiab twb tsis muaj leej twg yuav txwv tau; thiab tej no yuav los nyob hauv ib lub caij uas tib neeg yuav hais tias tej txuj ci tseem ceeb twb tag tsis muaj lawm; thiab tej no yuav los zoo li ib tug neeg hais tawm hauv qhov tuag los.",
                "27": "Thiab tej no yuav los nyob hauv ib lub caij uas cov ntshav ntawm haiv neeg ntseeg yuav thov tus Tswv, vim yog tej kev tuav hauv ntsiag to thiab tej hauj lwm ntawm kev tsaus ntuj.",
                "28": "Muaj tseeb tiag, tej no yuav los nyob hauv ib lub caij uas tib neeg yuav xyeej Vajtswv lub hwj chim, thiab tej koom txoos yuav hloov los ua phem ua qias thiab khav theeb los ntawm lawv lub siab muab hlob; muaj tseeb tiag, twb yog nyob hauv ib lub caij uas cov thawj coj ntawm tej koom txoos thiab cov xib hwb yuav khav theeb vim lawv lub siab muab hlob, ua rau lawv cia li sib khib txog tej mej zeej uas zwm rau lawv tej koom txoos.",
                "29": "Muaj tseeb tiag, tej no yuav los nyob hauv ib lub caij thaum tib neeg yuav hnov txog hluav taws, thiab cua daj cua dub, thiab pa hluav taws nyob rau pej kum teb chaws;",
                "30": "Thiab kuj yuav hnov txog kev ua rog, lus paj lus cua txog kev ua rog, thiab av qeeg nyob ntau qhov chaw.",
                "31": "Muaj tseeb tiag, tej no yuav los nyob hauv ib lub caij thaum yuav muaj kev vuab tsuab loj heev nyob saum lub ntiaj teb; yuav muaj kev tua neeg, thiab kev ua tub sab, thiab kev dag, thiab kev ntxias, thiab kev sib daj sib deev, thiab txhua yam kev qias; thaum yuav muaj coob leej uas hais tias, Cia li ua qhov no, los sis ua qhov tod, thiab twb tsis ua li cas, vim tus Tswv yuav pom zoo rau tej ntawd nyob hauv hnub kawg. Tiam sis kev txom nyem yuav raug cov uas hais li ntawd, vim lawv poob siab tag nrho thiab raug tej hlua khi ntawm kev ua phem.",
                "32": "Muaj tseeb tiag, tej no yuav los nyob hauv ib lub caij thaum yuav muaj tej koom txoos txhim tsa los uas hais tias: Cia li los cuag kuv, thiab yog nej them nyiaj ces yuav zam txim rau nej tej kev txhaum.",
                "33": "Auj cov niag neeg phem thiab tsis yuav lus thiab tawv ncauj es, vim li cas nej thiaj tau txhim tsa tej koom txoos rau nej tus kheej kom muaj nyiaj nplua nuj? Vim li cas nej thiaj tau hloov Vajtswv txoj lus dawb huv, xwv kom nej yuav coj tau kev raug txim los rau nej tej ntsuj plig? Saib seb, nej cia li tso siab rau Vajtswv tej kev tshwm sim; vim saib seb, lub sij hawm yuav los nyob rau hnub ntawd thaum yeej yuav muaj raws li txhua yam no.",
                "34": "Saib seb, tus Tswv tau ua rau kuv paub tej yam uas tseem ceeb thiab zoo kawg nkaus ntsig txog tej uas tsis ntev no yeej yuav muaj los, nyob rau hnub ntawd thaum uas tej yam no yeej yuav muaj los nyob hauv nej.",
                "35": "Saib seb, kuv hais lus rau nej ib yam li nej nyob ntawm no, thiab tiam sis nej twb tsis nyob. Tiam sis saib seb, Yexus Khetos tau ua rau kuv pom nej, thiab kuv paub tej uas nej ua.",
                "36": "Thiab kuv paub tias nej yeej taug kev raws li txoj kev muab hlob ntawm nej lub siab; thiab tsuas yog tshuav ob peb leeg xwb uas tsis khav theeb txog lawv tus kheej los ntawm lawv lub siab muab hlob, mus rau txoj kev hnav tej ris tsho zoo zoo, rau txoj kev ntshaw luag tug, thiab tej kev cam ncauj, thiab txoj kev xav ua kom lwm tus puas tsuaj, thiab tej kev tsim txom, thiab txhua yam kev tsis ncaj; thiab nej tej koom txoos, muaj tseeb tiag, twb tag nrho txhua lub, tau hloov los ua vuab tsuab vim yog txoj kev muab hlob ntawm nej lub siab.",
                "37": "Vim saib seb, nej muab nej tej nyiaj, thiab nej tej khoom, thiab nej tej ris tsho zoo, thiab txoj kev tsab zam rau nej tej koom txoos, saib rau nqi tshaj cov neeg pluag thiab cov neeg txom nyem, cov neeg muaj mob thiab cov neeg muaj kev nyuaj siab.",
                "38": "Auj nej cov neeg vuab tsuab es, nej cov neeg siab dag, nej cov uas yog xib hwb, cov uas muab nej tus kheej muag rau tej uas yuav lwj siab, vim li cas nej thiaj tau ua vuab tsuab rau Vajtswv lub koom txoos dawb huv? Vim li cas nej thiaj txaj muag ris Khetos lub npe? Vim li cas nej ho tsis xav tias lub txiaj ntsim ntawm txoj kev zoo siab uas tsis txawj kawg muaj nuj nqis dua txoj kev nyuaj siab uas tsis txawj tuag—vim yog txoj kev qhuas ntawm neeg ntiaj teb?",
                "39": "Vim li cas nej ho tsab zam rau nej tus kheej nrog tej uas tsis muaj sia, thiab ho cia tej neeg tshaib plab, thiab cov neeg txom nyem, thiab cov neeg liab qab, thiab cov neeg muaj mob thiab cov neeg muaj kev nyuaj siab hla nej, thiab tsis pom lawv?",
                "40": "Muaj tseeb tiag, vim li cas nej thiaj txhim tsa nej tej kev qias ntsiag to kom muaj nyiaj nplua nuj, thiab ua rau cov poj ntsuam quaj ntsuag rau tus Tswv, thiab kuj ua rau cov me nyuam ntsuag quaj ntsuag rau tus Tswv, thiab ua rau lawv txiv thiab lawv tej txiv cov ntshav quaj tawm hauv av tuaj rau tus Tswv, kom muaj kev pauj rau saum nej lub taub hau?",
                "41": "Saib seb, rab ntaj ntawm kev pauj twb dai rawv ntawm nej saud; thiab tsis ntev lub sij hawm twb yuav los uas nws yuav pauj rau cov ntseeg tej ntshav rau nej, vim nws yuav tsis cia lawv quaj ntxiv lawm."
            },
            "9": {
                "1": "Thiab nim no, kuv kuj hais txog cov uas tsis ntseeg Khetos thiab.",
                "2": "Saib seb, nej puas ntseeg hnub uas kev raug txim yuav los xyuas nej—saib seb, thaum tus Tswv los, muaj tseeb tiag, twb yog hnub tseem ceeb ntawd thaum lub ntiaj teb yuav raug muab kauv zoo li ib daim ntawv kauv, thiab txhua yam yuav yaj nrog tej kua leej faj kub, muaj tseeb tiag, nyob rau hnub tseem ceeb ntawd thaum nej yuav raug coj los sawv rau ntawm Vajtswv tus Me Nyuam Yaj lub xub ntiag—thaum ntawd nej puas yuav hais tias tsis muaj Vajtswv?",
                "3": "Thaum ntawd nej puas tseem yuav xyeej tus Khetos, los sis nej puas yuav muaj cuab kav ntsia Vajtswv tus Me Nyuam Yaj? Nej puas xav tias nej yuav nyob tau nrog nws thaum nej paub ntsoov nej lub txim? Nej puas xav tias nej yuav zoo siab mus nyob nrog Tus uas dawb huv ntawd, thaum nej tej ntsuj plig raug tsim txom los ntawm kev paub tias nej muaj txim vim nej ib txwm ua txhaum nws tej kev cai?",
                "4": "Saib seb, kuv hais rau nej tias nej yuav nyuaj siab nyob nrog Vajtswv tus uas dawb huv thiab ncaj ncees, paub ntsoov txog nej tej kev vuab tsuab nyob ntawm nws xub ntiag, tshaj li nej nyob nrog tej ntsuj plig raug txim uas nyob hauv ntuj txiag teb tsaus.",
                "5": "Vim saib seb, thaum nej raug coj los pom nej tej kev liab qab nyob ntawm Vajtswv xub ntiag, thiab pom Vajtswv lub yeeb koob, thiab Yexus Khetos txoj kev dawb huv, qhov no yuav zes tau ib tug nplaim hluav taws uas cig tsis txawj tuag rau nej.",
                "6": "Auj yog li ntawd nej cov uas tsis ntseeg es, nej cia li tig mus cuag tus Tswv; cia li sib sib zog thov Leej Txiv los ntawm Yexus lub npe, xwv kom tej zaum nws yuav pom tias nej twb huv, zoo nkauj, dawb, thiab tsis muaj qhov phem, vim tau muab nej ntxuav los ntawm tus Me Nyuam Yaj cov ntshav, nyob rau hnub tseem ceeb thiab kawg ntawd.",
                "7": "Thiab kuv rov hais rau cov uas xyeej Vajtswv tej kev tshwm sim, thiab hais tias tej ntawd tsis muaj ntxiv lawm, hais tias tsis muaj tej kev tshwm sim, thiab tsis muaj tej kev qhia tej yuav muaj los yav tom ntej, thiab tsis muaj tej txiaj ntsim, thiab tsis muaj txoj kev kho mob zoo, thiab tsis muaj txoj kev txawj hais lwm yam lus, thiab tsis muaj txoj kev txhais lwm yam lus;",
                "8": "Saib seb kuv hais rau nej tias, tus uas xyeej tej no ces twb tsis paub Khetos txoj moo zoo; muaj tseeb tiag, nws twb tsis tau nyeem cov vaj lug kub; yog tias nws nyeem, ces nws tsis to taub.",
                "9": "Vim puas yog peb twb tau nyeem tias Vajtswv yeej zoo ib yam nag hmo, hnub no, thiab mus ib txhis, thiab nws twb tsis muaj ib yam uas nws ua txawv thiab tsis muaj ib nyuag qhov uas txawj hloov li?",
                "10": "Thiab nim no, yog tias nej tau xav nej tus kheej hais tias muaj ib tug vaj tswv uas ua txawv, thiab nws muaj ib nyuag qhov uas txawj hloov, ces yog nej xav tias muaj ib tug vaj tswv uas tsis yog tus Vajtswv ua tau tej txuj ci tseem ceeb.",
                "11": "Tiam sis saib seb, kuv yuav ua rau nej pom ib tug Vajtswv uas ua tau tej txuj ci tseem ceeb, twb yog Anplaham tus Vajtswv, thiab Ixaj tus Vajtswv, thiab Yakhauj tus Vajtswv; thiab nws twb yog tib tug Vajtswv uas tau tsim lub ntuj thiab lub ntiaj teb, thiab txhua yam uas muaj nyob haud.",
                "12": "Saib seb, nws tau tsim Adas, thiab los ntawm Adas tib neeg txoj kev poob thiaj li los. Thiab vim yog tib neeg txoj kev poob Yexus Khetos thiaj li los, tus uas yog Leej Txiv thiab Leej Tub; thiab vim yog Yexus Khetos thiaj li muaj tib neeg txoj kev txhiv dim.",
                "13": "Thiab vim yog tib neeg txoj kev txhiv dim, uas yog los ntawm Yexus Khetos, thiaj li coj tau tib neeg rov los rau hauv tus Tswv lub xub ntiag; muaj tseeb tiag, qhov no yog txoj kev uas thiaj txhiv tib neeg txhua tus dim, vim Khetos txoj kev tuag ua kom muaj kev sawv rov los, thiaj muaj txoj kev txhiv dim tawm ntawm txoj kev tsaug zog uas tsis txawj kawg, tawm ntawm txoj kev tsaug zog uas Vajtswv lub hwj chim yuav tsa kom tib neeg txhua tus sawv thaum lub suab raj hlau yuav nrov; thiab lawv yuav tawm los, tsis hais tus loj thiab tus me, thiab txhua tus yuav sawv rau ntawm nws lub rooj txiav txim, vim tau muab lawv txhiv dim thiab daws ntawm txoj kev tuag no tej hlua khi uas nyob mus ib txhis, uas yog txoj kev tuag ntawm sab cev nqaij daim tawv.",
                "14": "Thiab tom qab ntawd Tus Dawb Huv txoj kev txiav txim yuav los raug lawv; thiab tom qab ntawd lub caij uas tus vuab tsuab tseem yuav vuab tsuab li qub twb yuav los; thiab tus uas ncaj ncees tseem yuav ncaj ncees li qub; tus uas zoo siab yeej tseem yuav zoo siab li qub; thiab tus uas tsis zoo siab yeej tseem yuav tsis zoo siab li qub.",
                "15": "Thiab nim no, auj tag nrho nej cov uas tau xav txog ib tug vaj tswv uas tsis txawj ua tej txuj ci tseem ceeb, kuv xav nug nej, tag nrho tej uas kuv tau hais no puas tau dhau mus? Qhov kawg puas tau los? Saib seb kuv hais rau nej tias, Tsis tau; thiab Vajtswv tseem yog ib tug Vajtswv uas ua tej txuj ci tseem ceeb.",
                "16": "Saib seb, tej uas Vajtswv tau ua no puas yog zoo kawg nkaus rau peb tej qhov muag pom? Muaj tseeb tiag, thiab leej twg thiaj muaj peev xwm to taub Vajtswv tej hauj lwm uas zoo kawg nkaus?",
                "17": "Puas muaj leej twg yuav hais tias twb tsis yog ib qho txuj ci tseem ceeb uas los ntawm nws txoj lus thiaj li muaj lub ntuj thiab lub ntiaj teb; thiab los ntawm lub hwj chim ntawm nws txoj lus thiaj li siv tej hmoov av ntawm lub ntiaj teb los tsim tau tib neeg; thiab los ntawm lub hwj chim ntawm nws txoj lus thiaj li ua tau tej txuj ci tseem ceeb?",
                "18": "Thiab puas muaj leej twg yuav hais tias Yexus Khetos twb tsis tau ua txuj ci tseem ceeb ntau heev? Thiab twb muaj txuj ci tseem ceeb ntau heev uas yog ua los ntawm cov thwj tim txhais tes.",
                "19": "Thiab yog hais tias twb ua tau tej txuj ci tseem ceeb thaum ntawd, vim li cas Vajtswv ho tsum tsis ua ib tug Vajtswv uas ua tau tej txuj ci tseem ceeb thiab tseem ho ua tau Ib Tug uas tsis hloov? Thiab saib seb, kuv hais rau nej tias nws yeej tsis hloov; yog hloov ces nws kuj tsum tsis ua Vajtswv lawm; thiab nws twb tsis tsum ua Vajtswv, thiab yeej yog ib tug Vajtswv uas ua tau tej txuj ci tseem ceeb.",
                "20": "Thiab qhov uas nws ho tsum tsis ua tej txuj ci tseem ceeb nyob hauv noob neej lawm los twb vim yog lawv tso txoj kev ntseeg tseg zuj zus, thiab ncaim ntawm txoj kev uas yog mus lawm, thiab twb tsis paub tus Vajtswv uas tsim nyog lawv cia siab rau.",
                "21": "Saib seb, kuv hais rau nej tias tus uas ntseeg Khetos, tsis ua xyem xyav rau dab tsi li, qhov uas nws thov Leej Txiv los ntawm Khetos lub npe ces yuav muab qhov ntawd rau nws; thiab lo lus cog tseg no yog muab rau txhua tus, twb yog muab rau neeg thoob plaws lub ntiaj teb.",
                "22": "Vim saib seb, Yexus Khetos, Vajtswv Leej Tub tau hais li no rau nws cov thwj tim uas yuav nyob, muaj tseeb tiag, thiab kuj yog hais rau tag nrho nws cov thwj tim, ua rau pab neeg coob coob hnov hais tias: Nej cia li mus rau hauv lub ntiaj teb tag nrho, thiab tshaj tawm txoj moo zoo rau txhua txhia tus neeg;",
                "23": "Thiab tus uas ntseeg thiab ua kev cai raus dej yuav txais kev cawm dim, tiam sis tus uas tsis ntseeg yuav raug txim;",
                "24": "Thiab tej cim no yuav muaj nrog cov uas ntseeg—los ntawm kuv lub npe lawv yuav ntiab tau cov dab phem tawm; lawv yuav txawj hais tej yam lus tshiab; lawv yuav txhom tau tej nab; thiab yog lawv haus tej yam dab tsi uas muaj taug tej ntawd yuav tsis ua rau lawv mob; lawv yuav tso tes rau saum cov neeg mob lub taub hau thiab lawv yuav zoo;",
                "25": "Thiab tus uas yuav ntseeg kuv lub npe, tsis ua xyem xyav rau dab tsi li, kuv yuav ua kom nws paub tag nrho kuv tej lus muaj tseeb, twb yog mus rau neeg thoob plaws lub ntiaj teb.",
                "26": "Thiab nim no, saib seb, leej twg yuav muaj peev xwm sawv tawm tsam tau tus Tswv tej hauj lwm? Leej twg yuav muaj peev xwm xyeej nws tej lus? Leej twg yuav sawv tawm tsam tus Tswv lub hwj chim uas loj heev? Leej twg yuav thuam tus Tswv tej hauj lwm? Leej twg yuav ua saib tsis taus Khetos cov me nyuam? Saib seb, nej txhua tus uas thuam tus Tswv tej hauj lwm, nej yuav xav tsis thoob thiab piam sij.",
                "27": "Auj yog li ntawd tsis txhob thuam, thiab tsis txhob xav tsis thoob, tiam sis cia li mloog tus Tswv tej lus, thiab thov Leej Txiv los ntawm Yexus lub npe rau txhua yam uas nej xav tau. Tsis txhob ua xyem xyav, tiam sis cia li ntseeg tiag, thiab pib ib yam li nyob txheej thaum ub, thiab los cuag tus Tswv tag nrho nej lub siab, thiab ua hauj lwm rau nej txoj kev cawm seej nrog txoj kev hwm thiab tshee na rau ntawm nws xub ntiag.",
                "28": "Cia li ua neeg muaj tswv yim nyob rau hauv nej lub caij sim siab; muab tej uas tsis huv tshem tawm ntawm nej tus kheej mus; tsis txhob thov, tej uas nej yuav coj mus siv raws li nej lub siab ntshaw, tiam sis thov nrog txoj kev ruaj nrees khov kho, xwv kom nej tsis txhob ywj rau ib qho kev haub ntxias li, tiam sis kom nej yuav teev tiam Vajtswv tus uas tseeb thiab muaj txoj sia nyob.",
                "29": "Ua tib zoo saib kom nej tsis txhob ua kev cai raus dej yam tsis tsim nyog; ua zoo saib kom nej tsis txhob noj Khetos lub cim nco txog yam tsis tsim nyog; tiam sis ua zoo saib kom nej ua txhua yam raws li kev tsim nyog, thiab ua tej ntawd los ntawm Yexus Khetos, uas yog Vajtswv tus uas muaj txoj sia Leej Tub, lub npe; thiab yog nej ua li no, thiab nyiaj mus kom txog thaum kawg, nej yeej yuav tsis raug ntiab tawm.",
                "30": "Saib seb, kuv hais rau nej ib yam li kuv hais tawm hauv qhov tuag los; vim kuv paub tias nej yuav tau kuv tej lus.",
                "31": "Tsis txhob yws kuv vim yog kuv tsis zoo tag nrho, thiab tsis txhob yws kuv txiv, vim yog nws tsis zoo tag nrho, thiab tsis txhob yws cov uas tau sau ua ntej nws; tiam sis cia li ua tsaug rau Vajtswv uas nws tau qhia rau nej paub tias peb tsis zoo tag nrho, xwv kom nej yuav kawm tau muaj tswv yim dua peb.",
                "32": "Thiab nim no, saib seb, peb tau sau phau ceev xwm txheej no raws li tej uas peb paub, siv yam ntawv uas peb muab hu ua cov ntawv Iyiv kho dua tshiab, vim peb tau muab cev los thiab tau muab hloov, raws li peb yam lus hais.",
                "33": "Thiab yog tias peb cov phiaj loj txaus ces ntshe peb twb siv cov lus Henplais los sau lawm; tiam sis cov lus Henplais los peb kuj tau muab hloov lawm thiab; thiab yog tias peb siv cov lus Henplais los sau, saib seb, ntshe nej twb tau phau ceev xwm txheej uas zoo tag nrho.",
                "34": "Tiam sis tus Tswv yeej paub tej uas peb tau sau, thiab kuj paub tias tsis muaj lwm cov neeg paub peb yam lus; thiab vim tsis muaj lwm cov neeg paub peb yam lus, yog li ntawd nws thiaj tau npaj ib txoj kev los txhais tej lus ntawd.",
                "35": "Thiab tau sau tej no xwv kom peb yuav ntxuav tau peb cov kwv tij tej ntshav tawm ntawm peb tej tshoo tsho mus, cov uas tau tso txoj kev ntseeg tseg zuj zus.",
                "36": "Thiab saib seb, tej uas peb xav kom muaj txog peb cov kwv tij no, muaj tseeb tiag, xws li txoj kev txum tim lawv rov qab los paub txog Khetos, twb yog raws li tag nrho cov ntseeg uas tau nyob hauv thaj av tej kev thov Vajtswv.",
                "37": "Thiab thov kom tus Tswv Yexus Khetos cia rau lawv txais lus teb lawv tej kev thov Vajtswv raws li lawv txoj kev ntseeg; thiab thov kom Vajtswv uas yog Leej Txiv nco ntsoov txoj kev khi lus uas nws tau khi nrog tsev neeg Ixayees; thiab thov kom nws foom koob hmoov rau lawv mus ib txhis li, los ntawm txoj kev ntseeg Yexus Khetos lub npe. Amees."
            }
        }
    },
    "ether": {
        "meta": {
            "slug": "ether",
            "name": "Phau Ntawv Ethaws",
            "chapterWord": "Tshooj"
        },
        "chapters": {
            "1": {
                "1": "Thiab nim no kuv, Maulaunais, yuav pib qhia ib zaj txog cov tib neeg thaum ub uas tus Tswv txhais tes tau ua kom puas tsuaj nyob rau hauv thaj chaw sab qaum teb no.",
                "2": "Thiab kuv muab kuv zaj los ntawm nees nkaum plaub daig phiaj uas Leehais cov neeg mus nrhiav tau, uas yog hu ua Phau Ntawv Ethaws.",
                "3": "Thiab vim kuv xav tias thawj feem ntawm phau ceev xwm txheej no, uas hais txog txoj kev tsim lub ntiaj teb, thiab hais txog Adas, thiab ib zaj txij li lub caij ntawd los txog rau tus pej thuam loj, thiab txhua yam uas tau tshwm sim nyob hauv noob neej los mus txog rau lub sij hawm ntawd, twb muaj nyob hauv cov Neeg Yudais lawm—",
                "4": "Yog li ntawd kuv yuav tsis sau tej uas tau tshwm sim txij li Adas lub caij nyoog los txog rau lub sij hawm ntawd; tiam sis tej ntawd yeej muaj nyob hauv cov phiaj; thiab tus uas nrhiav tau tej ntawd, tus ntawd yuav muaj peev xwm tau tag nrho zaj ntawd.",
                "5": "Tiam sis saib seb, kuv yuav tsis qhia tag nrho zaj ntawd, tiam sis kuv tsuas qhia ib feem ntawm zaj ntawd xwb, txij li tus pej thuam los txog thaum lawv raug puas tsuaj.",
                "6": "Thiab kuv yuav qhia zaj ntawd raws li no. Tus uas sau phau ceev xwm txheej no yog Ethaws, thiab nws yog ib tug xeeb ntxwv ntawm Khauli-ataws.",
                "7": "Khauli-ataws yog Mauloos tus tub.",
                "8": "Thiab Mauloos yog Eethas tus tub.",
                "9": "Thiab Eethas yog Ahav tus tub.",
                "10": "Thiab Ahav yog Xej tus tub.",
                "11": "Thiab Xej yog Sinploos tus tub.",
                "12": "Thiab Sinploos yog Khoos tus tub.",
                "13": "Thiab Khoos yog Khauli-atoos tus tub.",
                "14": "Thiab Khauli-atoos yog Anikhadas tus tub.",
                "15": "Thiab Anikhadas yog Aloos tus tub.",
                "16": "Thiab Aloos yog ib tug xeeb ntxwv ntawm Hethes, tus uas yog Hiathoos tus tub.",
                "17": "Thiab Hiathoos yog Lis tus tub.",
                "18": "Thiab Lis yog Khis tus tub.",
                "19": "Thiab Khis yog Khauloos tus tub.",
                "20": "Thiab Khauloos yog Levis tus tub.",
                "21": "Thiab Levis yog Kis tus tub.",
                "22": "Thiab Kis yog Mauli-atoos tus tub.",
                "23": "Thiab Mauli-atoos yog ib tug xeeb ntxwv ntawm Lilakis.",
                "24": "Thiab Lilakis yog Ses tus tub.",
                "25": "Thiab Ses yog Hethes tus tub.",
                "26": "Thiab Hethes yog Khoos tus tub.",
                "27": "Thiab Khoos yog Khauli-atoos tus tub.",
                "28": "Thiab Khauli-atoos yog Emaws tus tub.",
                "29": "Thiab Emaws yog Aumaws tus tub.",
                "30": "Thiab Aumaws yog Sulas tus tub.",
                "31": "Thiab Sulas yog Khij tus tub.",
                "32": "Thiab Khij yog Aulaihas tus tub, tus uas ho yog Yales tus tub;",
                "33": "Tus Yales uas tau tawm tuaj nrog rau nws tus tij laug thiab nkawd ob tsev neeg, nrog rau lwm cov thiab lawv tej tsev neeg, tim tus pej thuam loj tuaj, nyob rau lub caij thaum tus Tswv ua rau cov neeg yam lus tsis sib nkag siab, thiab npau taws cog lus tias lawv yuav raug tawg khiav ri niab mus thoob plaws hauv lub ntiaj teb; thiab raws li tus Tswv txoj lus cov neeg tau tawg khiav ri niab.",
                "34": "Thiab vim Yales tus tij laug yog ib tug neeg loj thiab muaj zog, thiab yog ib tug neeg uas tus Tswv txaus siab heev rau, Yales, nws tus kwv, hais rau nws tias: Cia li thov tus Tswv, kom nws tsis txhob hloov peb yam lus kom peb tsis nkag siab peb tej lus.",
                "35": "Thiab tau muaj tias Yales tus tij laug tau thov tus Tswv, thiab tus Tswv tau muaj kev khuv leej rau Yales; yog li ntawd nws thiaj tsis hloov Yales yam lus; thiab Yales thiab nws tus tij laug tej lus thiaj tsis raug hloov.",
                "36": "Tom qab ntawd Yales hais rau nws tus tij laug tias: Rov qab thov tus Tswv dua, thiab tej zaum nws yuav tig nws txoj kev npau taws tawm ntawm cov uas yog wb cov phooj ywg mus, kom nws tsis txhob hloov lawv yam lus.",
                "37": "Thiab tau muaj tias Yales tus tij laug tau thov tus Tswv, thiab tus Tswv muaj kev khuv leej rau nkawd cov phooj ywg thiab lawv tsev neeg, ua rau lawv tej lus tsis raug hloov.",
                "38": "Thiab tau muaj tias Yales rov hais rau nws tus tij laug dua, hais tias: Cia li mus thiab thov tus Tswv saib nws puas kom peb khiav tawm ntawm thaj av mus, thiab yog tias nws kom peb khiav tawm ntawm thaj av mus, thov nws saib peb yuav mus rau qhov twg. Thiab twb tsis muaj neeg paub tej zaum tus Tswv yuav coj peb mus rau hauv ib thaj av uas yog thaj zoo tshaj plaws txhua thaj hauv lub ntiaj teb? Thiab yog ho muaj li ntawd, cia peb rau siab ntseeg tus Tswv, xwv kom peb yuav tau txais thaj av ntawd los ua peb qub txeeg qub teg.",
                "39": "Thiab tau muaj tias Yales tus tij laug tau thov tus Tswv raws li tej uas Yales lub qhov ncauj tau hais.",
                "40": "Thiab tau muaj tias tus Tswv tau hnov Yales tus tij laug, thiab muaj kev khuv leej rau nws, thiab hais rau nws tias:",
                "41": "Cia li mus thiab sau koj tej tsiaj los ua ke, tsis hais tej maum thiab tej txiv, txhua yam; thiab tej noob txhua yam ntawm lub ntiaj teb; thiab koj tsev neeg; thiab koj tus kwv Yales thiab nws tsev neeg; thiab koj cov phooj ywg thiab lawv tsev neeg, thiab Yales cov phooj ywg thiab lawv tsev neeg.",
                "42": "Thiab thaum koj tau ua li no lawm koj cia li ua lawv ntej mus rau nram lub hav uas nyob rau sab qaum teb. Thiab kuv mam ntsib koj nyob rau qhov chaw ntawd, thiab kuv yuav mus ua koj ntej mus rau hauv ib thaj av uas zoo tshaj lwm thaj av tag nrho hauv lub ntiaj teb.",
                "43": "Thiab nyob rau qhov chaw ntawd kuv yuav foom koob hmoov rau koj thiab koj cov tub ki, thiab los ntawm koj cov tub ki, thiab los ntawm koj tus kwv cov tub ki, thiab los ntawm cov uas yuav nrog koj mus, kuv yuav tsa ib haiv neeg zoo heev los rau kuv. Thiab nyob rau hauv thoob plaws lub ntiaj teb yuav tsis muaj lwm haiv neeg zoo tshaj haiv neeg uas kuv yuav tsa los rau kuv los ntawm koj cov tub ki. Thiab kuv yuav ua li no rau koj vim yog koj tau thov kuv ntev npaum li no."
            },
            "2": {
                "1": "Thiab tau muaj tias Yales thiab nws tus tij laug, thiab nkawd ob tsev neeg, thiab Yales thiab nws tus tij laug cov phooj ywg thiab lawv tsev neeg, tau mus rau nram lub hav uas yog nyob sab qaum teb, (thiab lub hav ntawd hu ua Nimelaus, uas yog tis raws li tus neeg tua tsiaj uas muaj suab npe) nrog rau lawv tej tsiaj uas lawv tau sau los ua ke, tej maum thiab tej txiv, txhua yam.",
                "2": "Thiab lawv kuj tau cuab ntxiab thiab txhom tau tej noog saum nruab ntug; thiab lawv kuj tau npaj ib lub thoob, uas nyob rau hauv yog ntim lawv cov ntses ntawm tej dej.",
                "3": "Thiab lawv kuj nqa dexiles nrog lawv, uas yog muab txhais ces yog ib co ntab muaj zib; thiab yog li ntawd lawv nqa nas ntab nrog lawv, thiab txhua yam ntawm tej uas muaj nyob hauv thaj av, tej noob txhua yam.",
                "4": "Thiab tau muaj tias thaum lawv los txog rau hauv lub hav Nimelaus tus Tswv tau nqis los thiab tham nrog Yales tus tij laug; thiab nws nyob hauv cov huab, thiab Yales tus tij laug tsis pom nws.",
                "5": "Thiab tau muaj tias tus Tswv txib lawv kom lawv yuav tsum tawm mus rau hauv roob moj sab qhua, muaj tseeb tiag, rau hauv feem uas tsis tau muaj neeg mus dua li. Thiab tau muaj tias tus Tswv mus ua lawv ntej, thiab tham nrog lawv thaum nws sawv nyob hauv cov huab, thiab qhia kev saib lawv yuav tsum mus qhov twg.",
                "6": "Thiab tau muaj tias lawv tau mus ib qho rau ib qho nyob hauv roob moj sab qhua, thiab tau txua tej nkoj, rau lawv hla ntau tus dej, thiab tus Tswv txhais tes yeej coj lawv kev tsis tu ncua.",
                "7": "Thiab tus Tswv twb tsis xav kom lawv cia li nres ntawm tus ntug dej hiav txwv sab tid nyob hauv roob moj sab qhua, tiam sis nws xav kom lawv yuav tsum tuaj kom txog rau thaj av uas cog lus cia, uas yog thaj av zoo tshaj lwm thaj av, uas tus Tswv uas yog Vajtswv tau tshwj tseg rau ib co neeg ncaj ncees.",
                "8": "Thiab nws tau cog lus rau Yales tus tij laug nrog nws txoj kev npau taws, hais tias tus uas yuav tuaj nyob hauv thaj av uas cog lus cia no, txij lub sij hawm ntawd lawm yav tom ntej thiab mus ib txhis, yuav tsum teev tiam nws, uas yog tus Vajtswv tseeb thiab tib leeg xwb, tsis li ces lawv yuav raug tshoob mus thaum nws txoj kev npau taws tag nrho yuav los raug lawv.",
                "9": "Thiab nim no, peb pom tau Vajtswv tej lus ceeb toom ntsig txog thaj av no, hais tias thaj no yog ib thaj av uas cog lus cia; thiab txhua haiv neeg uas tuaj nyob hauv thaj av no yuav tsum teev tiam Vajtswv, tsis li ces lawv yuav raug tshoob mus thaum nws txoj kev npau taws tag nrho yuav los raug lawv. Thiab qhov puv npo ntawm nws txoj kev npau taws tag nrho yuav los raug lawv thaum lawv txoj kev ua phem siav lawm.",
                "10": "Vim saib seb, nov yog ib thaj av uas zoo tshaj tag nrho lwm thaj av; yog li ntawd tus uas nyob hauv thaj av no yuav tsum teev tiam Vajtswv tsis li ces yuav raug tshoob mus; vim qhov no twb yog Vajtswv cov lus tshaj tawm uas kav ib txhis. Thiab lawv yuav tsis raug tshoob mus kom txog thaum muaj tej kev ua phem tag nrho nyob hauv cov me nyuam ntawm thaj av tso.",
                "11": "Thiab qhov no yog muab los rau nej, auj nej cov uas yog Lwm Haiv Neeg es, xwv kom nej yuav paub txog Vajtswv tej lus ceeb toom—xwv kom nej yuav hloov siab lees txim, thiab tsis txhob ua phem mus ntxiv kom txog thaum tej kev ua phem tag nrho yuav los, xwv kom nej tsis txhob coj tau tag nrho Vajtswv txoj kev npau taws los rau nej ib yam li cov neeg uas nyob ntawm thaj av tau ua los lawm.",
                "12": "Saib seb, thaj no yog ib thaj av zoo, thiab txhua haiv neeg uas tuaj nyob rau hauv thaj av no yuav dim ntawm kev ua qhev, thiab ntawm kev poob cev qhev, thiab ntawm tag nrho lwm haiv neeg uas nyob hauv qab ntuj, tsuas yog tias lawv yuav teev tiam tus Vajtswv ntawm thaj av, uas yog Yexus Khetos, tus uas twb tau tshwm sim los, los ntawm tej uas peb tau muab sau cia.",
                "13": "Thiab nim no kuv yuav hais mus ntxiv txog kuv phau ceev xwm txheej; vim saib seb, tau muaj tias tus Tswv tau coj Yales thiab nws tus tij laug tawm mus txog rau tus dej hiav txwv loj uas faib tej av. Thiab thaum lawv mus txog rau ntawm tus dej hiav txwv lawv rub lawv tej tsev pheeb suab ntaub; thiab lawv muab qhov chaw ntawd hu ua Mali-akhumaws; thiab lawv nyob hauv tej tsev pheeb suab ntaub, thiab nyob hauv tej tsev pheeb suab ntaub ntawm ntug dej hiav txwv tau ncua li plaub xyoos.",
                "14": "Thiab tau muaj tias thaum kawg ntawm plaub xyoos tus Tswv rov los rau Yales tus tij laug dua, thiab sawv nyob hauv ib tauv huab thiab nrog nws tham. Thiab tus Tswv tau nrog Yales tus tij laug tham tau ncua li peb teev, thiab qhuab ntuas nws vim nws tsis nco qab hu txog tus Tswv lub npe.",
                "15": "Thiab Yales tus tij laug hloov siab lees txim ntawm txoj kev phem uas nws tau ua, thiab nws hu txog tus Tswv lub npe kom pab nws cov kwv tij uas nrog nws. Thiab tus Tswv hais rau nws tias: Kuv yuav zam txim rau koj thiab koj cov kwv tij ntawm lawv tej kev txhaum; tiam sis nej tsis txhob ua txhaum ntxiv lawm, vim nej yuav nco ntsoov tias kuv tus Ntsuj Plig yuav tsis tshoov neeg lub siab tas mus li; yog li ntawd, yog tias nej yuav ua txhaum kom txog thaum nej siav tas lawm nej yuav raug txiav tawm ntawm tus Tswv xub ntiag mus. Thiab tej no yog kuv tej kev xav ntsig txog thaj av uas kuv yuav muab rau nej ua nej tej qub txeeg qub teg; vim thaj av no yuav yog ib thaj av uas zoo tshaj tag nrho lwm thaj av.",
                "16": "Thiab tus Tswv hais tias: Cia li mus ua hauj lwm thiab txua, tej nkoj raws li tej uas nej tau txua tas los no. Thiab tau muaj tias Yales tus tij laug tau mus ua hauj lwm, thiab nws cov kwv tij los tib yam, thiab txua tej nkoj zoo li tej uas lawv tau txua tas los lawm, raws li tus Tswv tej kev qhia. Thiab tej nkoj ntawd me me, thiab tej nkoj ntawd sib sib nyob rau saum nplaim dej, twb sib ib yam li ib tug noog nyob rau saum nplaim dej.",
                "17": "Thiab tau txua cov nkoj ntawd raws tus yeeb yam uas ua rau cov nkoj ntom heev, ua rau cov nkoj ntim tau dej li ib lub ntim; thiab hauv qab los ntom ib yam li ib lub ntim; thiab ntawm ib sab los ntom li ib lub ntim; thiab tom ob tog kawg ntse hau; thiab sab saud kuj ntom li ib lub ntim; thiab qhov ntev yog ntev li ib tug ntoo; thiab lub qhov rooj ntawd, thaum muab kaw, kuj ntom li ib lub ntim.",
                "18": "Thiab tau muaj tias Yales tus tij laug thov tus Tswv, hais tias: Auj tus Tswv es, kuv tau ua txoj hauj lwm uas koj tau txib kuv, thiab kuv tau txua cov nkoj raws li qhov uas koj tau hais kom kuv txua.",
                "19": "Thiab saib seb, auj tus Tswv es, tsis muaj teeb pom kev nyob hauv cov nkoj ntawd; es peb yuav tsav mus rau qhov twg? Thiab peb kuj yuav piam sij, vim peb ua tsis taus pa nyob hauv cov nkoj, tsuas yog muaj pa uas nyob haud xwb; yog li ntawd peb yuav piam sij.",
                "20": "Thiab tus Tswv hais rau Yales tus tij laug tias: Saib seb, koj cia li tho ib lub qhov rau sab saud, thiab rau hauv qab; thiab thaum koj xav cia cua los koj cia li qhib lub qhov thiab cia cua nkag los. Thiab yog tias dej ho nkag los rau hauv nej, saib seb, nej cia li kaw lub qhov, xwv kom nej thiaj tsis piam sij nyob hauv dej nyab.",
                "21": "Thiab tau muaj tias Yales tus tij laug tau ua li ntawd, raws li tus Tswv tau txib.",
                "22": "Thiab nws rov thov tus Tswv dua hais tias: Auj tus Tswv es, saib seb kuv twb tau ua raws li koj tau txib kuv; thiab kuv tau npaj cov nkoj rau kuv cov neeg, thiab saib seb twb tsis muaj teeb pom kev nyob haud. Saib seb, auj tus Tswv es, koj puas yuav cia peb hla cov dej loj no nyob hauv kev tsaus ntuj nti?",
                "23": "Thiab tus Tswv hais rau Yales tus tij laug tias: Koj xav kom kuv ua dab tsi es nej thiaj li muaj teeb pom kev nyob hauv nej cov nkoj? Vim saib seb, nej muaj tsis tau qhov rais, vim cov nkoj yuav tawg ua dwb daim; thiab nej yuav nqa tsis tau hluav taws nrog nej, vim nej tsis txhob cia hluav taws coj nej kev.",
                "24": "Vim saib seb, nej yuav zoo li ib tug ntses loj loj nyob hauv plawv hiav txwv; vim tej nthwv dej luaj roob yuav los ntaus nej. Txawm li ntawd los, kuv mam coj nej tawm hauv qab thu dej hiav txwv rov los; vim tej cua tau tawm ntawm kuv lub qhov ncauj mus, thiab kuv kuj tau xa tej nag thiab tej dej nyab tawm mus.",
                "25": "Thiab saib seb, kuv npaj nej rau tej yam no; vim nej yuav tsis muaj peev xwm hla tej dej tob heev no tsuas yog kuv yuav npaj nej rau tej nthwv dej ntawm dej hiav txwv, thiab tej cua uas tau tawm mus, thiab tej dej nyab uas yuav los. Yog li ntawd koj xav kom kuv npaj dab tsi rau nej xwv kom nej yuav muaj teeb pom kev thaum nej raug nqos hauv qab thu dej hiav txwv?"
            },
            "3": {
                "1": "Thiab tau muaj tias Yales tus tij laug, (nim no cov nkoj uas lawv tau npaj muaj yim lub) tawm mus rau saum lub roob, uas lawv muab hu ua lub roob Siles, vim lub roob ntawd siab heev, thiab muab ib lub pob zeb los nchuav ua kaum rau lub me nyuam pob zeb; thiab cov pob zeb ntawd dawb thiab ci lam thab, twb zoo ib yam li tej iav tshaj sab; thiab nws muab cov pob zeb ntawd nqa hauv nws txhais tes nyob saum lub ncov roob, thiab rov thov tus Tswv dua, hais tias:",
                "2": "Auj tus Tswv es, koj tau hais tias peb yeej yuav raug tej dej nyab ntawd vij ib puag ncig. Nim no saib seb, auj tus Tswv es, thiab tsis txhob npau taws rau koj tus tub qhe vim yog nws txoj kev qaug zog nyob ntawm koj xub ntiag; vim peb paub tias koj yeej dawb huv thiab nyob puag saum ntuj, thiab peb twb tsis tsim nyog txaus nyob ntawm koj xub ntiag; twb vim yog txoj kev poob peb tej xeeb ceem thiaj tau hloov los ua phem tsis tu ncua; txawm li ntawd los, auj tus Tswv es, koj twb muab ib lo lus txib rau peb kom peb yuav tsum thov koj, hais tias los ntawm koj peb yuav tau txais raws li peb siab xav.",
                "3": "Saib seb, auj tus Tswv es, koj tau rau txim rau peb vim yog peb txoj kev ua phem, thiab tau raws peb tawm mus, thiab peb tau nyob rau hauv roob moj sab qhua tau ntau xyoo npaum li no; txawm li ntawd los, koj tseem hlub tshua peb. Auj tus Tswv es, ntsia kuv nrog txoj kev khuv leej, thiab tig koj txoj kev npau taws tawm ntawm koj cov neeg no mus, thiab tsis txhob cia kom lawv yuav tau hla tus dej hiav txwv tob nphau nphwv no mus nyob hauv kev tsaus ntuj; tiam sis saib tej yam no uas kuv tau nchuav tawm ntawm lub pob zeb los.",
                "4": "Thiab kuv paub, auj tus Tswv es, hais tias koj muaj hwj chim tag nrho, thiab muaj peev xwm ua txhua yam uas koj xav ua los pab tib neeg; yog li ntawd, auj tus Tswv es, cia li xuas koj tus ntiv tes los kov cov pob zeb no, thiab npaj cov pob zeb kom yuav ci pom kev nyob hauv qhov tsaus ntuj; thiab cov pob zeb yuav ci pom kev rau peb nyob hauv cov nkoj uas peb tau npaj, xwv kom peb yuav muaj teeb pom kev thaum peb hla dej hiav txwv.",
                "5": "Saib seb, auj tus Tswv es, koj yeej ua tau li no. Peb paub tias koj yeej muaj peev xwm ua tau lub hwj chim loj tawm los, uas saib mas zoo li me me rau tib neeg txoj kev to taub.",
                "6": "Thiab tau muaj tias thaum Yales tus tij laug tau hais tej lus no tas, saib seb, tus Tswv ncav nws txhais tes tawm los thiab xuas nws tus ntiv tes kov cov pob zeb ib lub zuj zus. Thiab tau muab daim ntaub thaiv tshem tawm ntawm Yales tus tij laug lub qhov muag, thiab nws pom tus Tswv tus ntiv tes; thiab tus Tswv tus ntiv tes zoo li neeg tus ntiv tes, uas muaj nqaij thiab ntshav; thiab Yales tus tij laug vau rau ntawm tus Tswv xub ntiag, vim nws ntshai heev.",
                "7": "Thiab tus Tswv pom tias Yales tus tij laug tau vau rau hauv av; thiab tus Tswv hais rau nws tias: Cia li sawv, vim li cas koj thiaj li vau?",
                "8": "Thiab nws hais rau tus Tswv tias: Kuv pom tus Tswv tus ntiv tes, thiab kuv ntshai nyob tsam nws yuav nplawm kuv; vim kuv twb tsis paub tias tus Tswv muaj nqaij thiab ntshav.",
                "9": "Thiab tus Tswv hais rau nws tias: Vim yog koj txoj kev ntseeg koj thiaj pom tias kuv yuav los rau hauv lub cev uas yog nqaij thiab ntshav; thiab twb tsis tau muaj dua tib neeg tuaj cuag kuv es muaj kev ntseeg loj npaum li koj; yog tias tsis yog li ntawd ces koj yuav pom tsis tau kuv tus ntiv tes. Koj puas pom ntau tshaj nov?",
                "10": "Thiab nws teb tias: Tsis pom; tus Tswv, ua koj tus kheej rau kuv pom.",
                "11": "Thiab tus Tswv hais rau nws tias: Koj puas ntseeg tej lus uas kuv yuav hais?",
                "12": "Thiab nws teb tias: Muaj tseeb tiag, tus Tswv es, kuv paub tias koj yeej hais qhov tseeb, vim koj yog ib tug Vajtswv ntawm qhov tseeb, thiab yeej dag tsis tau.",
                "13": "Thiab thaum nws tau hais tej lus no tas, saib seb, tus Tswv ua nws tus kheej rau Yales tus tij laug pom, thiab hais tias: Vim koj paub tej no koj txais kev txhiv dim ntawm txoj kev poob lawm; yog li ntawd kuv coj tau koj rov qab los rau hauv kuv xub ntiag; yog li ntawd kuv ua kuv tus kheej rau koj pom.",
                "14": "Saib seb, kuv yog tus uas Leej Txiv tau npaj txij puag thaum ntuj tsim teb raug los txhiv kuv cov neeg dim. Saib seb, kuv yog Yexus Khetos. Kuv yog Leej Txiv thiab Leej Tub. Dhau los ntawm kuv tib neeg sawv daws yuav muaj txoj sia, yog txoj sia uas nyob mus ib txhis, twb yog lawv cov uas yuav ntseeg kuv lub npe; thiab lawv yuav hloov los ua kuv cov tub thiab kuv cov ntxhais.",
                "15": "Thiab kuv yeej ib txwm tsis tau ua kuv tus kheej rau tib neeg uas kuv tau tsim pom li, vim tsis tau muaj tib neeg ntseeg kuv ib yam li koj ntseeg. Koj pom tias tau tsim koj kom muaj tus yam ntxwv zoo li kuv yom? Muaj tseeb tiag, thaum chiv keeb twb tsim txhua tus tib neeg muaj tus yam ntxwv zoo li kuv.",
                "16": "Saib seb, lub cev no, uas koj pom ziag no, yog lub cev ntawm kuv tus ntsuj plig; thiab kuv tau tsim tib neeg zoo li kuv tus ntsuj plig lub cev; thiab tib yam li kuv tshwm sim los rau koj ntawm sab ntsuj plig kuv yuav tshwm sim los rau kuv cov neeg ntawm sab cev nqaij daim tawv.",
                "17": "Thiab nim no, ib yam li kuv, Maulaunais, hais tias kuv sau tsis tau tag nrho tej uas tau muab sau tseg no, yog li ntawd twb txaus lawm uas kuv hais tias Yexus tau ua nws tus kheej rau tus txiv neej no pom ntawm sab ntsuj plig, twb zoo raws li thiab muaj yam ntxwv zoo li tib lub cev uas nws ua nws tus kheej rau cov Neeg Nifais pom.",
                "18": "Thiab nws txhawb pab tus txiv neej no ib yam li nws tau txhawb pab cov Neeg Nifais; thiab tag nrho tej no, twb yog kom tus txiv neej no paub tias nws yog Vajtswv, vim yog tej hauj lwm ntau tseem ceeb uas tus Tswv tau ua rau nws pom.",
                "19": "Thiab vim yog tus txiv neej no paub, cheem tsis tau kom nws txhob pom dhau ntawm daim ntaub thaiv; thiab nws pom Yexus tus ntiv tes, uas thaum nws pom, txoj kev ntshai ua rau nws vau; vim nws paub tias yog tus Tswv tus ntiv tes; thiab nws tsis tas muaj kev ntseeg ntxiv lawm, vim nws twb paub lawm, tsis muaj dab tsi ua xyem xyav lawm.",
                "20": "Yog li ntawd, vim nws paub Vajtswv zoo tag nrho li no, thiaj cheem tsis tau nws nyob hauv daim ntaub thaiv; yog li ntawd nws pom Yexus; thiab Yexus tau los txhawb pab nws.",
                "21": "Thiab tau muaj tias tus Tswv hais rau Yales tus tij laug tias: Saib seb, koj yuav tsum tsis txhob cia tej uas koj tau pom thiab tau hnov no tawm mus rau neeg ntiaj teb, kom txog thaum lub sij hawm uas kuv yuav los ua rau kuv lub npe tau yeeb koob thaum muaj cev nqaij tawv tso; yog li ntawd, koj yuav tsum khaws tej uas koj tau pom thiab tau hnov cia kom zoo, thiab tsis txhob qhia rau tib neeg paub.",
                "22": "Thiab saib seb, thaum koj yuav los cuag kuv, koj yuav tsum muab tej ntawd sau cia thiab muab khi tseg cia, xwv kom tsis muaj leej twg txhais tau tej ntawd; vim koj yuav siv ib yam lus uas tsis muaj neeg nyeem tau los sau tej ntawd.",
                "23": "Thiab saib seb, kuv yuav muab ob lub pob zeb no rau koj, thiab koj yuav tsum muab ob lub pob zeb no khi tseg cia nrog tej uas koj yuav sau.",
                "24": "Vim saib seb, yam lus uas koj yuav siv los sau kuv twb muab ua kom tsis muaj neeg nkag siab; yog li ntawd thaum txog lub sij hawm kuv pom zoo kuv mam ua kom ob lub pob zeb no ua rau tib neeg lub qhov muag pom tseeb tej uas koj yuav sau no.",
                "25": "Thiab thaum tus Tswv tau hais tej lus no tas, nws ua rau Yales tus tij laug pom tag nrho cov neeg hauv lub ntiaj teb uas tau muaj tas los lawm, thiab tag nrho cov uas tseem yuav muaj; thiab nws twb tsis muab lawv nraim ntawm Yales tus tij laug lub qhov muag, twb yog tag nrho thoob plaws lub ntiaj teb.",
                "26": "Vim tus Tswv twb hais rau Yales tus tij laug ua ntej lawm, hais tias yog nws ntseeg tus Tswv ntseeg tias tus Tswv muaj peev xwm ua tau txhua yam rau nws pom—yuav muab tej ntawd ua rau nws pom; yog li ntawd tus Tswv tsis ceev tseg ib yam dab tsi tsis pub nws pom, vim nws paub tias tus Tswv yeej muaj peev xwm ua tau txhua yam rau nws pom.",
                "27": "Thiab tus Tswv hais rau nws tias: Cia li muab tej no sau tseg thiab muab tej no khi tseg cia; thiab thaum txog lub sij hawm kuv pom zoo kuv mam muab tej no ua rau noob neej pom.",
                "28": "Thiab tau muaj tias tus Tswv txib Yales tus tij laug kom nws muab ob lub pob zeb uas nws tau txais khi tseg cia, thiab tsis txhob cia rau leej twg pom, kom txog thaum tus Tswv yuav ua tej ntawd rau noob neej pom."
            },
            "4": {
                "1": "Thiab tus Tswv txib kom Yales tus tij laug nqis saum roob tawm ntawm tus Tswv xub ntiag mus, thiab sau cia tej uas nws tau pom; thiab txwv tsis pub tej ntawd los rau noob neej kom txog thaum tom qab nws raug dai rau saum tus ntoo khaub lig tso; thiab twb vim yog lub ntsiab no vaj ntxwv Mauxiyas thiaj ceev tej ntawd tseg, xwv kom tsis txhob cia tej ntawd los rau lub ntiaj teb kom txog thaum tom qab Khetos ua nws tus kheej los rau nws cov neeg pom tso.",
                "2": "Thiab tom qab Khetos tau ua nws tus kheej los rau nws cov neeg pom tseeb lawm nws thiaj txib kom muab tej ntawd ua tshwm sim los.",
                "3": "Thiab nim no, tom qab ntawd, lawv txhua tus tau tso kev ntseeg tseg zuj zus; thiab twb tsis tshuav leej twg li tsuas yog tshuav cov Neeg Lamas xwb, thiab lawv tau xyeej Khetos txoj moo zoo; yog li ntawd tus Tswv txib kuv kom rov muab tej ntawd zais rau hauv av dua.",
                "4": "Saib seb, kuv tau sau tej uas Yales tus tij laug tau pom kiag rau ntawm cov phiaj no; thiab tus Tswv twb tsis tau ua ib yam dab tsi tshwm sim los uas yuav tseem ceeb tshaj tej uas tau ua tshwm sim los rau Yales tus tij laug.",
                "5": "Yog li ntawd tus Tswv thiaj txib kom kuv muab tej ntawd sau cia; thiab kuv tau muab tej ntawd sau cia. Thiab nws txib kom kuv muab tej ntawd khi tseg cia; thiab kuj txib kom kuv muab tej lus txhais tej ntawd khi tseg cia thiab; yog li ntawd kuv thiaj muab tej cuab yeej txhais lus zwm tseg cia, raws li tus Tswv txoj lus txib.",
                "6": "Vim tus Tswv hais rau kuv tias: Yuav tsis pub tej ntawd tawm mus rau Lwm Haiv Neeg kom txog thaum lawv yuav hloov siab lees txim rau lawv txoj kev ua phem tso, thiab hloov los ua neeg huv rau ntawm tus Tswv xub ntiag.",
                "7": "Thiab nyob rau hnub ntawd yog tias lawv yuav muab siab rau ntseeg kuv, tus Tswv hais li, ib yam li Yales tus tij laug, xwv kom lawv yuav hloov los ua neeg dawb huv los ntawm kuv, thaum ntawd kuv mam ua tej uas Yales tus tij laug tau pom tshwm sim los rau lawv, twb yuav qhib tag nrho kuv tej kev tshwm sim los rau lawv, Yexus Khetos hais li, tus uas yog Vajtswv Leej Tub, uas yog Leej Txiv ntawm lub ntuj thiab ntawm lub ntiaj teb, thiab txhua yam uas nyob rau haud.",
                "8": "Thiab tus uas yuav tawm tsam tus Tswv txoj lus, cia kom nws raug foom tsis zoo; thiab tus uas yuav xyeej tej no, cia kom nws raug foom tsis zoo; vim kuv yuav tsis ua tej uas tseem ceeb dua rau lawv pom, Yexus Khetos hais li; vim kuv yog tus uas hais.",
                "9": "Thiab raws li kuv txib lub ntuj twb cia li qhib thiab cia li kaw; thiab raws li kuv txoj lus lub ntiaj teb yuav ua zog koog; thiab raws li kuv txib cov neeg uas nyob hauv yuav tuag mus, twb yog li ntawd los ntawm hluav taws kub.",
                "10": "Thiab tus uas tsis ntseeg kuv tej lus yeej tsis ntseeg kuv cov thwj tim; thiab nej xav seb kuv puas yog tus uas hais lus; vim thaum txog hnub kawg, nej yuav paub tias kuv twb yog tus uas hais lus.",
                "11": "Tiam sis tus uas ntseeg tej uas kuv tau hais no, kuv yuav los xyuas tus ntawd nrog tej kev tshwm sim ntawm kuv tus Ntsuj Plig, thiab nws yuav paub thiab ua tim khawv. Rau qhov vim yog kuv tus Ntsuj Plig nws yuav paub tias tej no muaj tseeb; vim tej no yaum tib neeg kom ua zoo.",
                "12": "Thiab txhua yam uas yaum tib neeg kom ua zoo yog los ntawm kuv los; vim qhov zoo twb tsis yog los ntawm leej twg tsuas yog los ntawm kuv xwb. Kuv twb yog tus uas coj tib neeg mus rau txhua yam zoo; tus uas tsis ntseeg kuv tej lus yeej tsis ntseeg kuv—hais tias muaj kuv; thiab tus uas yuav tsis ntseeg kuv yeej tsis ntseeg Leej Txiv tus uas txib kuv los. Vim saib seb, kuv yog Leej Txiv, kuv yog txoj kev kaj, thiab yog txoj sia, thiab yog qhov tseeb ntawm neeg ntiaj teb.",
                "13": "Cia li los cuag kuv, auj nej cov uas yog Lwm Haiv Neeg es, thiab kuv yuav ua rau nej pom tej uas tseem ceeb dua, tej kev txawj ntse uas tau muab zais cia vim yog kev tsis ntseeg.",
                "14": "Cia li los cuag kuv, auj nej cov uas yog tsev neeg Ixayees es, thiab yuav qhia rau nej paub tej yam tseem ceeb uas Leej Txiv tau tseg cia rau nej, txij puag thaum ntuj tsim teb raug los; thiab tej ntawd tseem tsis tau los rau nej, vim yog kev tsis ntseeg.",
                "15": "Saib seb, thaum nej yuav dua daim ntaub thaiv ntawm kev tsis ntseeg uas pheej ua rau nej nyob hauv nej txoj kev phem kawg nkaus, thiab txoj kev ua siab tawv, thiab tsis thoob tsib to nrog, tom qab ntawd tej yam tseem ceeb thiab zoo kawg nkaus uas tau muab zais ntawm nej txij puag thaum ntuj tsim teb raug los—muaj tseeb tiag, thaum nej yuav thov Leej Txiv los ntawm kuv lub npe, nrog ib lub siab mob thiab lub siab xav ua zoo, thaum ntawd nej yuav paub tias Leej Txiv yeej nco qab txog txoj kev khi lus uas nws khi nrog nej cov yawg koob, auj tsev neeg Ixayees es.",
                "16": "Thiab thaum ntawd kuv tej kev tshwm sim uas kuv tau hais kom kuv tus tub qhe Yauhas muab sau cia los yuav muab tej ntawd qhib los rau tag nrho cov neeg tej qhov muag pom. Nco ntsoov, thaum nej pom tej no, nej yuav paub tias twb txog lub sij hawm lawm uas yuav muab txhua qhov ntawm tej ntawd ua tshwm sim los.",
                "17": "Yog li ntawd, thaum nej tau txais phau ceev xwm txheej no nej yuav paub tias Leej Txiv txoj hauj lwm twb tau pib nyob txhua txhia qhov chaw ntawm thaj av lawm.",
                "18": "Yog li ntawd, cia li hloov siab lees txim nej txhua tus uas nyob thoob plaws lub ntiaj teb, thiab cia li los cuag kuv, thiab ntseeg kuv txoj moo zoo, thiab ua kev cai raus dej los ntawm kuv lub npe; vim tus uas ntseeg thiab ua kev cai raus dej yuav txais kev cawm dim; tiam sis tus uas tsis ntseeg yuav raug txim; thiab tej cim yuav muaj nrog cov uas ntseeg kuv lub npe.",
                "19": "Thiab tus uas rau siab ntseeg kuv lub npe thaum txog hnub kawg yuav tau koob hmoov, vim yuav muab tus ntawd tsa sawv mus nyob hauv lub nceeg vaj uas tau npaj rau nws txij puag thaum ntuj tsim teb raug los. Thiab saib seb kuv twb yog tus uas tau hais tej ntawd. Amees."
            },
            "5": {
                "1": "Thiab nim no kuv, Maulaunais, tau sau tej lus uas tus Tswv txib kuv, raws li kuv txoj kev nco tau; thiab kuv twb qhia rau koj txog tej uas kuv tau muab khi tseg cia; yog li ntawd tsis txhob kov tej ntawd xwv kom koj yuav tau muab txhais; vim twb txwv tsis pub koj ua li ntawd, tsuas yog thaum txog sij hawm ntawm Vajtswv lub tswv yim.",
                "2": "Thiab saib seb, tej zaum koj yuav muaj cai muab cov phiaj rau cov uas yuav pab coj phau no tawm los pom;",
                "3": "Thiab Vajtswv lub hwj chim yuav ua cov phiaj ntawd rau peb tug neeg pom; yog li ntawd lawv yuav paub tseeb tias tej no muaj tseeb.",
                "4": "Thiab yuav muab tej no txhim tsa los ntawm peb tug tim khawv lub qhov ncauj; thiab peb tug ntawd tej lus tim khawv, thiab phau ntawv no, los ntawm qhov uas yuav muab Vajtswv lub hwj chim thiab nws txoj lus tshwm los, qhov uas Leej Txiv, thiab Leej Tub, thiab tus Vaj Ntsuj Plig Dawb Huv ua tim khawv txog—thiab txhua yam no yuav nyob ruaj nrees ua tim khawv nkaug neeg ntiaj teb thaum txog hnub kawg.",
                "5": "Thiab yog tias lawv hloov siab lees txim thiab los cuag Leej Txiv los ntawm Yexus lub npe, yuav txais lawv mus rau hauv Vajtswv lub nceeg vaj.",
                "6": "Thiab nim no, nej xav saib kuv puas muaj txoj cai ua tej no; vim thaum nej pom kuv nej yuav paub tias kuv muaj txoj cai, thiab peb yuav sawv ntawm Vajtswv xub ntiag thaum txog hnub kawg. Amees."
            },
            "6": {
                "1": "Thiab nim no kuv, Maulaunais, rov muab phau ceev xwm txheej txog Yales thiab nws tus tij laug qhia ntxiv.",
                "2": "Vim tau muaj tias tom qab uas tus Tswv tau npaj cov pob zeb uas Yales tus tij laug tau nqa mus rau saum lub roob, Yales tus tij laug nqis tawm saum lub roob los, thiab nws muab tej pob zeb ntawd tso rau hauv cov nkoj uas tau npaj, ib lub rau ib tog ntawm cov nkoj; thiab saib seb, cov pob zeb ntawd ci pom kev rau cov nkoj.",
                "3": "Thiab li no tus Tswv tau ua rau cov pob zeb ci pom kev nyob hauv qhov tsaus ntuj, kom ci pom kev rau cov txiv neej, cov poj niam, thiab cov me nyuam, xwv kom lawv tsis tas hla cov dej loj nyob hauv kev tsaus ntuj.",
                "4": "Thiab tau muaj tias thaum lawv npaj tau txhua yam zaub mov, xwv kom lawv thiaj yuav nyob muaj sia rau saum dej, thiab kuj npaj zaub noj rau lawv tej pab yaj thiab tej tsiaj txhu, thiab txhua yam tsiaj qus los sis tsiaj nyeg los sis noog uas lawv yuav coj nrog lawv—thiab tau muaj tias thaum lawv tau ua tag txhua yam no lawm lawv nce mus rau hauv lawv cov nkoj, thiab tawm mus rau hauv hiav txwv, muab lawv tus kheej cob rau tus Tswv lawv tus Vajtswv.",
                "5": "Thiab tau muaj tias tus Tswv uas yog Vajtswv tau ua kom muaj ib nthw cua loj ntsawj rau saum nplaim dej hiav txwv, mus rau tim thaj av uas cog lus cia; thiab yog li ntawd lawv tau raug ntsawj nyob saum tej ntshuas dej hiav txwv los ntawm tej cua.",
                "6": "Thiab tau muaj tias muaj ntau zaus lawv raug faus mus tob tob hauv dej hiav txwv, vim yog tej nthwv dej luaj roob uas tau tawg los npog lawv, thiab vim yog tej cua daj cua dub loj thiab txaus ntshai uas yog los ntawm tej cua hlob.",
                "7": "Thiab tau muaj tias thaum lawv raug faus nyob hauv dej tob tob twb tsis muaj cov dej uas yuav ua tau rau lawv raug mob, vim lawv cov nkoj ntom ib yam li ib lub ntim, thiab cov nkoj kuj ntom ib yam li Nau-as lub nkoj; yog li ntawd thaum cov dej hiav txwv vij lawv ib puag ncig lawv tau thov tus Tswv, thiab nws rov coj lawv tawm rau saum nplaim dej dua.",
                "8": "Thiab tau muaj tias tej cua yeej tshuab tsis tu mus rau tim thaj av uas cog lus cia thaum lawv tseem nyob rau saum cov dej; thiab yog li ntawd lawv raug ntsawj los ntawm tej cua.",
                "9": "Thiab lawv hu nkauj qhuas tus Tswv; muaj tseeb tiag, Yales tus tij laug tau hu nkauj qhuas tus Tswv, thiab nws ua tsaug thiab qhuas tus Tswv tag nrho ib hnub; thiab thaum tsaus ntuj tuaj, lawv tseem qhuas tus Tswv tsis tu tsis tseg.",
                "10": "Thiab li no lawv raug ntsawj mus; thiab twb tsis muaj tej tsiaj phem nyob hauv hiav txwv uas yuav tsoo tau lawv tawg, thiab tej ntses loj los twb tsis muaj peev xwm ua rau lawv puas tau; thiab lawv muaj qhov ci pom kev mus tsis tu ncua, tsis hais nyob saum nplaim dej los sis hauv qab thu dej.",
                "11": "Thiab li no lawv raug ntsawj mus, peb puas plaub caug plaub hnub nyob saum cov dej.",
                "12": "Thiab lawv mus sua rau ntawm ntug dej ntawm thaj av uas cog lus cia. Thiab thaum lawv muab lawv ko taw mus tsuj rau saum ntug dej ntawm thaj av uas cog lus cia lawv khoov lawv tus kheej ti nkaus rau hauv av, thiab txo lawv lub hwj chim rau ntawm tus Tswv, thiab los kua muag ntawm kev xyiv fab rau tus Tswv, vim yog nws txoj kev hlub tshua uas muaj nplua mias rau lawv.",
                "13": "Thiab tau muaj tias lawv tawm mus rau hauv thaj av, thiab pib mus ncaws teb.",
                "14": "Thiab Yales muaj plaub tug tub; thiab lawv hu ua Yakhaus, thiab Nkinkas, thiab Mahas, thiab Aulaihas.",
                "15": "Thiab Yales tus tij laug los kuj yug tau tub thiab tau ntxhais.",
                "16": "Thiab Yales cov phooj ywg thiab nws tus tij laug cov phooj ywg muaj kwv yees li nees nkaum ob leeg; thiab lawv los kuj muaj tub thiab muaj ntxhais ua ntej lawv tuaj txog rau thaj av uas cog lus cia; thiab yog li ntawd lawv pib huaj vam.",
                "17": "Thiab Yales thiab nws tus tij laug qhia kom lawv txo hwj chim taug kev rau tus Tswv pom; thiab Vajtswv kuj qhia lawv thiab.",
                "18": "Thiab tau muaj tias lawv pib ri mus rau ntawm thaj av, thiab pib huaj vam thiab pib mus ncaws teb; thiab lawv muaj zog zuj zus tuaj nyob rau hauv thaj av.",
                "19": "Thiab Yales tus tij laug pib laus lawm, thiab pom tias tsis ntev nws yuav tsum nqis mus rau hauv lub qhov ntxa; yog li ntawd nws hais rau Yales tias: Cia wb sau wb cov neeg tuaj ua ke xwv kom wb yuav suav txheeb lawv, xwv kom wb yuav paub los ntawm lawv saib lawv xav tau dab tsi ntawm wb ua ntej wb nqis mus rau hauv wb ob lub qhov ntxa.",
                "20": "Thiab raws nraim li ntawd cov neeg tau sib sau tuaj ua ke. Nim no Yales tus tij laug cov tub thiab cov ntxhais muaj nees nkaum ob leeg; thiab Yales cov tub thiab cov ntxhais muaj kaum ob leeg, thiab nws muaj plaub leeg tub.",
                "21": "Thiab tau muaj tias nkawd tau suav nkawd cov neeg; thiab tom qab nkawd tau suav lawv tas, nkawd xav paub txog lawv saib lawv xav kom nkawd ua dab tsi rau lawv ua ntej nkawd nqis mus rau hauv nkawd ob lub qhov ntxa.",
                "22": "Thiab tau muaj tias cov neeg thov kom nkawd pleev roj tsa nkawd ib tug tub los ua tus vaj ntxwv kav lawv.",
                "23": "Thiab nim no saib seb, qhov no ua rau nkawd nyuaj siab heev. Thiab Yales tus tij laug hais rau lawv tias: Muaj tseeb qhov no yuav ua kom muaj kev poob cev qhev.",
                "24": "Tiam sis Yales hais rau nws tus tij laug tias: Cia rau lawv muaj ib tug vaj ntxwv. Thiab yog li ntawd nws thiaj hais rau lawv tias: Nej cia li xaiv wb ib tug tub los ua tus vaj ntxwv, txawm yog tus twg los nyob ntawm nej.",
                "25": "Thiab tau muaj tias lawv xaiv Yales tus tij laug tus tub hlob; thiab nws lub npe hu ua Pankas. Thiab tau muaj tias nws tsis lees thiab tsis kam ua lawv tus vaj ntxwv. Thiab cov neeg xav kom nws txiv txhib nws ua, tiam sis nws txiv tsis kam txhib nws; thiab nws hais rau lawv tias lawv yuav tsum tsis txhob txhaub ib tug neeg los ua lawv tus vaj ntxwv.",
                "26": "Thiab tau muaj tias lawv xaiv tag nrho Pankas cov kwv tij, thiab lawv tsis kam ua.",
                "27": "Thiab tau muaj tias tag nrho Yales cov tub los kuj tsis kam, tsuas yog tshuav ib tug xwb; thiab Yales tus tij laug tau pleev roj tsa Aulaihas los ua vaj ntxwv kav cov neeg.",
                "28": "Thiab nws pib kav, thiab cov neeg pib vam meej; thiab lawv hloov los ua neeg nplua nuj heev.",
                "29": "Thiab tau muaj tias Yales tuag, thiab nws tus tij laug los kuj tib yam.",
                "30": "Thiab tau muaj tias Aulaihas tau txo hwj chim taug kev rau tus Tswv pom, thiab nco ntsoov tej yam tseem ceeb uas tus Tswv tau ua rau nws txiv, thiab kuj qhia nws cov neeg hais tias tus Tswv tau ua tej yam tseem ceeb rau lawv cov yawg koob."
            },
            "7": {
                "1": "Thiab tau muaj tias Aulaihas txiav txim ncaj ncees nyob hauv thaj av tag nrho nws lub neej, lub neej uas nyob ntev heev.",
                "2": "Thiab nws yug tau tub thiab ntxhais; muaj tseeb tiag, nws yug tau peb caug ib leeg, nyob hauv lawv muaj nees nkaum peb leeg tub.",
                "3": "Thiab tau muaj tias thaum nws hnub nyoog laus lawm nws kuj yug tau Khij. Thiab tau muaj tias Khij pauv nws qhov chaw los kav; thiab Khij yug tau Khaulihos.",
                "4": "Thiab thaum Khaulihos muaj peb caug ob xyoos nws ntxeev siab tawm tsam nws txiv, thiab tau mus nyob rau hauv thaj av Nihos; thiab nws yug tau tub thiab ntxhais, thiab lawv zoo nkauj zoo nraug heev; yog li ntawd Khaulihos rub tau coob leej mus raws nws qab.",
                "5": "Thiab thaum nws sau tau ib pab tub rog los ua ke lawm nws tau tuaj rau nram thaj av Mauloos qhov chaw uas tus vaj ntxwv nyob, thiab muab nws txhom, uas tau muaj raws li Yales tus tij laug tej lus hais tias lawv yuav raug kev poob cev qhev.",
                "6": "Nim no thaj av Mauloos, qhov chaw uas tus vaj ntxwv nyob, yog nyob ze thaj av uas cov Neeg Nifais muab hu ua Quav Poj.",
                "7": "Thiab tau muaj tias Khij nyob ua cev qhev, thiab Khaulihos uas yog nws tus tub kav nws cov neeg, txog rau thaum nws twb laus heev lawm; txawm li ntawd los Khij tseem yug tau Sulas thaum nws laus laus lawm, thaum nws tseem poob cev qhev.",
                "8": "Thiab tau muaj tias Sulas npau taws rau nws tus tij laug; thiab Sulas muaj zog zuj zus tuaj, thiab hloov los muaj zog raws li ntawm ib tug txiv neej lub zog; thiab nws kuj yog ib tug neeg txawj txiav txim.",
                "9": "Yog li ntawd, nws thiaj tuaj rau ntawm lub pov roob Efala-is, thiab nws nchuav tej quav hlau tawm ntawm lub pov roob los, thiab siv tej quav hlau ntaus ua ntaj rau cov uas nws yaum tau mus nrog nws; thiab tom qab nws tau muab ntaj rau lawv lawm nws thiaj rov qab mus rau tom lub nroog Nihos, thiab ua rog rau nws tus tij laug Khaulihos, nws thiaj txeeb tau lub teb chaws thiab rov muab txum tim rau nws txiv uas yog Khij.",
                "10": "Thiab nim no vim yog tej uas Sulas tau ua, nws txiv thiaj muab lub nceeg vaj rau nws; yog li ntawd nws pib pauv nws txiv qhov chaw los kav.",
                "11": "Thiab tau muaj tias nws txiav txim ncaj ncees; thiab nws ua kom nws lub nceeg vaj mus thoob plaws rau hauv thaj av, vim cov neeg tau muaj coob heev tuaj.",
                "12": "Thiab tau muaj tias Sulas kuj yug tau ntau tus tub thiab ntxhais.",
                "13": "Thiab Khaulihos tau hloov siab lees txim rau ntau yam phem uas nws tau ua; yog li ntawd Sulas thiaj muab hwj chim rau nws nyob hauv nws lub nceeg vaj.",
                "14": "Thiab tau muaj tias Khaulihos yug tau ntau tus tub thiab ntxhais. Thiab ntawm Khaulihos cov tub muaj ib tug uas npe hu ua Nau-as.",
                "15": "Thiab tau muaj tias Nau-as ntxeev siab tawm tsam Sulas, uas yog tus vaj ntxwv, thiab nws txiv Khaulihos, thiab rub tau nws tus tij laug Khauhos, thiab tag nrho nws cov kwv tij thiab coob leej ntawm cov neeg.",
                "16": "Thiab nws ua rog rau Sulas, uas yog tus vaj ntxwv, nws thiaj li txeeb tau thaj av uas yog lawv thawj thawj qhov qub txeeg qub teg; thiab nws tau los ua tus vaj ntxwv kav feem av ntawd.",
                "17": "Thiab tau muaj tias nws rov qab ua rog dua rau Sulas, uas yog tus vaj ntxwv; thiab nws txhom tau Sulas, uas yog tus vaj ntxwv, thiab cab nws mus ua qhev rau hauv Mauloos.",
                "18": "Thiab tau muaj tias thaum nws tab tom yuav muab Sulas tua, Sulas cov tub nyiag nkag mus rau hauv Nau-as lub tsev thaum tsaus ntuj thiab muab nws tua tuag, thiab tsoo lub qhov rooj ntawm lub tsev kaw tawg thiab coj tau lawv txiv tawm los, thiab muab nws tso rau saum nws lub rooj theej kiab hauv nws lub nceeg vaj.",
                "19": "Yog li ntawd Nau-as tus tub thiaj pauv Nau-as qhov chaw los txhim kho nws lub nceeg vaj; txawm li ntawd los lawv twb tsis muaj hwj chim kov yeej vaj ntxwv Sulas ntxiv lawm, thiab cov neeg uas vaj ntxwv Sulas kav tau vam meej heev thiab muaj zog tuaj.",
                "20": "Thiab lub teb chaws tau sib faib; thiab muaj ob lub nceeg vaj, Sulas lub nceeg vaj, thiab Khauhos, uas yog Nau-as tus tub, lub nceeg vaj.",
                "21": "Thiab Khauhos, uas yog Nau-as tus tub, hais kom nws cov neeg ua rog rau Sulas, Sulas thiaj tau kov yeej lawv thiab muab Khauhos tua tuag.",
                "22": "Thiab nim no Khauhos muaj ib tug tub uas npe hu ua Nimelaus; thiab Nimelaus muab Khauhos lub nceeg vaj rau Sulas, thiab nws ua rau Sulas nyiam nws; yog li ntawd Sulas tau muab ntau yam zoo rau nws, thiab nws ua tau raws li nws siab xav nyob hauv Sulas lub nceeg vaj.",
                "23": "Thiab nyob hauv Sulas txoj kev kav kuj muaj cov yaj saub tuaj rau hauv cov neeg, cov uas yog tus Tswv xa los, qhia tej yuav muaj los yav tom ntej hais tias cov neeg txoj kev phem thiab txoj kev pe dab pe mlom tab tom coj ib txoj kev foom tsis zoo los rau hauv thaj av, thiab lawv yuav raug puas tsuaj yog tias lawv tsis hloov siab lees txim.",
                "24": "Thiab tau muaj tias cov neeg hais lus phem tawm tsam cov yaj saub, thiab ua saib tsis taus lawv. Thiab tau muaj tias vaj ntxwv Sulas txiav txim tawm tsam tag nrho cov uas hais lus cem tawm tsam cov yaj saub.",
                "25": "Thiab nws tsa ib txoj kev cai thoob plaws tag nrho thaj av, uas muab hwj chim rau cov yaj saub tias lawv yuav mus txhua qhov uas lawv xav mus; thiab ua rau cov neeg thiaj hloov siab lees txim.",
                "26": "Thiab vim cov neeg tau hloov siab lees txim rau lawv tej kev ua phem thiab kev pe dab pe mlom tus Tswv thiaj tseg lawv, thiab lawv pib rov vam meej dua nyob hauv thaj av. Thiab tau muaj tias Sulas yug tau tub thiab ntxhais thaum nws twb laus lawm.",
                "27": "Thiab nyob hauv Sulas lub neej twb tsis muaj kev ua rog ntxiv lawm; thiab nws nco ntsoov tej yam tseem ceeb uas tus Tswv ua rau nws cov yawg koob thaum nws coj lawv hla tej dej tob heev tuaj rau thaj av uas cog lus cia; yog li ntawd nws tau txiav txim ncaj ncees tag nrho nyob hauv nws lub neej."
            },
            "8": {
                "1": "Thiab tau muaj tias nws yug tau Aumaws, thiab Aumaws pauv nws qhov chaw los kav. Thiab Aumaws yug tau Yales; thiab Yales yug tau tub thiab ntxhais.",
                "2": "Thiab Yales ntxeev siab tawm tsam nws txiv, thiab los nyob rau hauv thaj av Hethes. Thiab tau muaj tias nws ntxias tau coob leej, vim yog nws tej lus dag ntxias, txog rau thaum nws ntxias tau ib nrab ntawm lub nceeg vaj.",
                "3": "Thiab thaum nws ntxias tau ib nrab ntawm lub nceeg vaj lawm nws thiaj ua rog rau nws txiv, thiab nws cab tau nws txiv mus rau hauv kev poob cev qhev, thiab muab nws ua qhev;",
                "4": "Thiab nim no, ib nrab ntawm Aumaws lub caij kav yog nws poob cev qhev. Thiab tau muaj tias nws yug tau tub thiab ntxhais, nyob hauv cov no los muaj Henroos thiab Khauli-athumaws;",
                "5": "Thiab nkawd npau taws heev vim yog tej uas Yales nkawd tus tij laug tau ua, npaum li uas nkawd tau tsa ib pab tub rog thiab tau ua rog rau Yales. Thiab tau muaj tias nkawd tau ua rog rau nws thaum tsaus ntuj.",
                "6": "Thiab tau muaj tias thaum nkawd tau tua Yales cov tub rog tuag tag lawv twb yuav luag tua nws thiab; thiab nws thov nkawd kom nkawd tsis txhob tua nws, thiab nws yuav muab lub nceeg vaj rau nws txiv. Thiab tau muaj tias nkawd pub nws txoj sia rau nws.",
                "7": "Thiab nim no Yales tu siab heev vim yog txoj kev poob lub nceeg vaj, vim nws tau muab nws lub siab tso rau lub nceeg vaj thiab rau neeg ntiaj teb lub yeeb koob.",
                "8": "Nim no Yales tus ntxhais yog ib tug txawj ntse heev, thiab vim nws pom nws txiv tej kev tu siab, nws thiaj xav npaj ib lub tom txwv kom nws yuav txhiv tau lub nceeg vaj dim rau nws txiv.",
                "9": "Nim no Yales tus ntxhais zoo nkauj heev. Thiab tau muaj tias nws nrog nws txiv tham, thiab hais rau nws tias: Vim li cas kuv txiv yuav muaj kev tu siab ntau ua luaj? Puas yog nws tsis tau nyeem phau ceev xwm txheej uas peb cov yawg koob tau nqa tuaj hla tej dej tob heev? Saib seb, tsis yog muaj ib zaj ntsig txog lawv cov thaum ub, uas los ntawm lawv lub tswv yim ntsiag to lawv txeeb tau tej nceeg vaj thiab muaj yeeb koob heev no los?",
                "10": "Thiab nim no, yog li ntawd, cia kuv txiv xa xov mus rau Akis, uas yog Khinaws tus tub, kom nws tuaj; thiab saib seb, kuv twb zoo nkauj, thiab kuv yuav seev cev rau nws saib, thiab kuv yuav ua kom nws txaus siab, kom nws xav yuav kuv ua poj niam; yog li ntawd yog tias nws xav kom koj muab kuv rau nws yuav ua poj niam, ces koj hais tias: Kuv yuav muab nws rau koj yog tias koj nqa tau kuv txiv, uas yog tus vaj ntxwv, lub taub hau los rau kuv.",
                "11": "Thiab nim no Aumaws yog Akis ib tug phooj ywg; yog li ntawd, thaum Yales hu tau Akis tuaj, Yales tus ntxhais los seev cev rau nws saib uas Yales tus ntxhais ua rau nws txaus siab heev, npaum li uas nws xav yuav Yales tus ntxhais ua poj niam. Thiab tau muaj tias Akis hais rau Yales tias: Muab nws rau kuv yuav ua poj niam.",
                "12": "Thiab Yales hais rau nws tias: Kuv yuav muab nws rau koj, yog koj nqa tau kuv txiv, uas yog tus vaj ntxwv, lub taub hau los rau kuv.",
                "13": "Thiab tau muaj tias Akis sau tag nrho nws tej neeg txheeb ze tuaj rau hauv Yales lub tsev, thiab hais rau lawv tias: Nej puas cog lus rau kuv tias nej yuav koom nrog kuv tsis tu tsis tseg ua qhov uas kuv xav kom nej ua?",
                "14": "Thiab tau muaj tias lawv tag nrho tau cog lus rau nws, los ntawm tus Vajtswv saum ntuj ceeb tsheej, thiab kuj yog los ntawm lub ntuj, thiab kuj yog los ntawm lub ntiaj teb, thiab los ntawm lawv lub taub hau, hais tias yog leej twg tsis ua raws li qhov uas Akis xav kom ua tus ntawd yuav raug txiav taub hau; thiab yog leej twg qhia tawm tej yam uas Akis yuav qhia rau lawv paub, tus ntawd yuav xiam nws txoj sia.",
                "15": "Thiab tau muaj tias lawv tau yeem li no nrog Akis. Thiab Akis kom lawv ua kev cai lav lus uas yog muab los ntawm cov neeg txheej thaum ub uas xav tau hwj chim, uas tau muab cev los pib ntawm Kayees, tus uas yog ib tug neeg tua neeg txij thaum chiv keeb los.",
                "16": "Thiab tus dab phem txhawb nqa tej kev lav lus ntawd los ua tej kev cai lav lus no rau cov neeg, los ceev kom tau lawv nyob hauv kev tsaus ntuj, los pab cov uas ntshaw hwj chim kom tau hwj chim, thiab los tua neeg, thiab los tua txeeb tej khoom, thiab los dag, thiab los ua txhua yam kev phem thiab kev sib daj sib deev.",
                "17": "Thiab twb yog Yales tus ntxhais uas tau muab tej no tso rau hauv nws lub siab kom mus tshawb xyuas tej uas yog txheej thaum ub no; thiab Yales muab tej no tso rau hauv Akis lub siab; yog li ntawd, Akis thiaj ua kev cai lav lus rau nws cov neeg txheeb ze thiab cov phooj ywg, ntxias tau lawv lub siab los ntawm tej kev cog lus uas ntxim nyiam heev, mus ua txhua yam uas nws xav tau.",
                "18": "Thiab tau muaj tias lawv txhim tsa ib pab neeg tuav hauv ntsiag to ua ke, ib yam li lawv txheej thaum ub; uas yog ib txoj kev tuav hauv uas txaus ntxub thiab phem tshaj plaws, nyob ntawm Vajtswv lub qhov muag;",
                "19": "Vim tus Tswv twb tsis ua hauj lwm los ntawm tej kev tuav hauv ntsiag to, thiab nws twb tsis xav kom tib neeg ua kom ntshav nrog, tiam sis tau txwv tag nrho tej yam no, txij thaum chiv keeb ntawm tib neeg los.",
                "20": "Thiab nim no kuv, Maulaunais, twb tsis sau txog lawv tej kev lav lus thiab kev tuav hauv saib zoo li cas, vim twb tau ua rau kuv paub tias yeej muaj tej ntawd nyob hauv txhua haiv neeg, thiab twb muaj nyob hauv cov Neeg Lamas.",
                "21": "Thiab tej kev lav lus thiab kev tuav hauv ntawd tau ua rau cov neeg uas kuv tab tom hais txog no puas tsuaj, thiab kuj tau ua rau Nifais cov neeg puas tsuaj.",
                "22": "Thiab txhua haiv neeg uas txhawb nqa tej kev tuav hauv ntsiag to ntawd, los ua kom muaj hwj chim thiab nplua nuj, kom txog thaum lawv yuav ri mus thoob rau hauv haiv neeg, saib seb, haiv neeg ntawd yuav raug puas tsuaj; vim tus Tswv yuav tsis cia kom nws cov ntseeg tej ntshav, uas lawv ua kom nrog, yuav thov tas mus li tawm hauv av tuaj rau nws kom muaj kev pauj raug lawv thiab nws tseem tsis ua pauj rau cov ntseeg thiab.",
                "23": "Yog li ntawd, auj nej cov uas yog Lwm Haiv Neeg es, twb yog Vajtswv lub tswv yim kom yuav tsum muab tej no ua rau nej paub, xwv kom nej thiaj yuav hloov siab lees txim rau nej tej kev txhaum, thiab tsis txhob cia kom tej kev tuav hauv tua neeg no yuav kov yeej nej, tej uas yog ua los kom muaj hwj chim thiab nplua nuj—thiab txoj hauj lwm, muaj tseeb tiag, twb yog txoj hauj lwm ntawm kev puas tsuaj los raug nej, muaj tseeb tiag, twb yog rab ntaj ntawm txoj kev txim lij ntawm tus Vajtswv uas Nyob Mus Ib Txhis yuav viag los raug nej, los ua rau nej puas tsuaj puas ntsoog yog tias nej yuav cia kom muaj tej no.",
                "24": "Yog li ntawd, tus Tswv txib nej, thaum nej yuav pom tej no los rau hauv nej kom nej yuav ras paub txog nej lub neej uas phem heev, vim yog txoj kev tuav hauv ntsiag to no uas yuav muaj los rau hauv nej; los sis kev txom nyem yuav raug txoj kev tuav hauv ntsiag to ntawd, vim yog cov uas raug tua tuag lawm cov ntshav; vim lawv thov tawm hauv av tuaj kom muaj ua pauj rau txoj kev tuav hauv ntawd, thiab kuj yog rau cov uas txhim tsa txoj kev tuav hauv ntawd.",
                "25": "Vim yuav muaj tias tus uas txhim tsa txoj kev tuav hauv ntawd nrhiav kev ntxeev txoj kev ywj pheej ntawm tag nrho tej av, tej haiv neeg, thiab tej teb chaws; thiab yuav ua rau tag nrho cov neeg puas tsuaj, vim txoj kev tuav hauv ntawd twb yog txhim tsa los ntawm tus dab phem, tus uas yog leej txiv ntawm txhua yam kev dag; twb yog tib tug neeg dag uas tau ntxias peb thawj nkawm niam txiv, muaj tseeb tiag, twb yog tib tug neeg dag uas tau ua rau tib neeg tua neeg txij thaum chiv keeb los; tus uas tau ua rau tib neeg lub siab tawv kom lawv muab cov yaj saub tua, thiab xuas pob zeb ntaus lawv, thiab muab lawv ntiab tawm txij thaum chiv keeb los.",
                "26": "Yog li ntawd, tus Tswv thiaj txib kuv, Maulaunais, kom sau tej no xwv kom kev phem yuav ploj mus, thiab kom lub sij hawm yuav los uas Dab Ntxwg Nyoog yuav tsis muaj hwj chim kov yeej noob neej lub siab, tiam sis kom yaum tau lawv los ua zoo tsis tu ncua, xwv kom lawv yuav los rau ntawm qhov chaw txhawv tag nrho tej kev ncaj ncees thiab txais kev cawm seej."
            },
            "9": {
                "1": "Thiab nim no kuv, Maulaunais, qhia ntxiv ntawm kuv phau ceev xwm txheej. Yog li ntawd, saib seb, tau muaj tias vim yog Akis thiab nws cov phooj ywg tej kev tuav hauv ntsiag to, saib seb, lawv ntxeev tau Aumaws lub nceeg vaj.",
                "2": "Txawm li ntawd los, tus Tswv tseem hlub tshua Aumaws, thiab nws cov tub thiab nws cov ntxhais cov uas tsis nrhiav kev ua kom nws puas tsuaj.",
                "3": "Thiab tus Tswv ceeb toom Aumaws nyob hauv ib zaj npau suav kom nws khiav tawm ntawm thaj av mus; yog li ntawd Aumaws thiaj khiav tawm ntawm thaj av nrog nws tsev neeg mus, thiab mus tau ntau hnub, thiab mus txog thiab mus hla ze ntawm lub pov roob See, thiab mus txog ze rau ntawm qhov chaw uas cov Neeg Nifais tau raug puas tsuaj, thiab dhau ntawm qhov ntawd mus rau sab hnub tuaj, thiab mus txog rau ib qho chaw uas hu ua Anploos, ze ntawm ntug hiav txwv, thiab nyob rau qhov ntawd nws rub nws lub tsev pheeb suab ntaub, thiab nws cov tub thiab cov ntxhais, thiab tag nrho nws tsev neeg, tsuas yog tshuav Yales thiab nws tsev neeg xwb.",
                "4": "Thiab tau muaj tias tau pleev roj tsa Yales los ua vaj ntxwv kav cov neeg, los ntawm cov neeg phem txhais tes; thiab nws muab nws tus ntxhais rau Akis yuav ua poj niam.",
                "5": "Thiab tau muaj tias Akis nrhiav kev muab nws yawm txiv txoj sia txo; thiab nws thov cov uas nws tau lav lus los ntawm cov neeg txheej thaum ub txoj kev lav lus, thiab lawv tau nws yawm txiv lub taub hau, thaum nws tseem zaum saum nws lub rooj theej kiab, tab tom muab lus rau nws cov neeg.",
                "6": "Vim pab neeg phem thiab ntsiag to no tau ri mus deb heev lawv thiaj ua rau tag nrho cov neeg lub siab phem tuaj; yog li ntawd Yales raug tua tuag nyob saum nws lub rooj theej kiab, thiab Akis pauv nws qhov chaw los kav.",
                "7": "Thiab tau muaj tias Akis pib khib txog nws tus tub, yog li ntawd nws thiaj muab nws tus tub xauv rau hauv lub tsev kaw, thiab muab zaub mov me ntsis los sis tsis muab rau nws noj hlo li txog rau thaum nws tau tuag tshaib.",
                "8": "Thiab nim no tus uas tuag tshaib no tus kwv, (thiab nws lub npe yog Nilas) npau taws rau nws txiv vim yog tej uas nws txiv tau ua rau nws tus tij laug.",
                "9": "Thiab tau muaj tias Nilas sau tau ib pab neeg tsis coob tuaj ua ke, thiab khiav tawm ntawm thaj av, thiab mus nyob nrog Aumaws.",
                "10": "Thiab tau muaj tias Akis yug tau lwm cov tub, thiab lawv ua rau cov neeg nyiam lawv heev, txawm hais tias lawv tau cog lus rau Akis tias yuav ua txhua yam kev phem raws li tej uas nws xav tau.",
                "11": "Nim no Akis cov neeg xav tau kev nplua nuj, twb yog tib yam li Akis xav tau hwj chim; yog li ntawd, Akis cov tub thiaj muab nyiaj rau lawv, lawv thiaj rub tau cov neeg feem coob mus raws lawv qab.",
                "12": "Thiab tau pib muaj ib npluav rog ntawm Akis cov tub thiab Akis, uas tau ntev ncua ntau xyoo, muaj tseeb tiag, ua rau cov neeg ntawm lub nceeg vaj puas tsuaj yuav luag tag, muaj tseeb tiag, twb yog tag nrho, tsuas yog tshuav peb caug leej xwb, thiab tshuav cov uas khiav nrog Aumaws tsev neeg.",
                "13": "Yog li ntawd, thiaj rov qab muab Aumaws txum tim los rau thaj av ntawm nws qub txeeg qub teg.",
                "14": "Thiab tau muaj tias Aumaws pib laus; txawm li ntawd los, thaum nws muaj hnub nyoog lawm nws yug tau Emaws; thiab nws pleev roj tsa Emaws pauv nws qhov chaw los ua vaj ntxwv kav.",
                "15": "Thiab tom qab nws pleev roj tsa Emaws los ua vaj ntxwv nws muaj kev thaj yeeb nyob hauv thaj av tau ncua ob xyoos, thiab nws tuag, vim nws tau nyob laus heev, uas muaj kev tu siab puv nkaus. Thiab tau muaj tias Emaws pauv nws qhov chaw los kav, thiab taug kev raws li nws txiv.",
                "16": "Thiab tus Tswv rov pib muab tej kev foom tsis zoo tshem tawm ntawm thaj av mus, thiab Emaws tsev neeg tau vam meej heev thaum Emaws kav; thiab nyob hauv ncua li rau caum ob xyoos lawv tau hloov los muaj zog heev, ua rau lawv hloov los ua neeg nplua nuj heev—",
                "17": "Thiab lawv muaj txhua yam txiv hmab txiv ntoo, thiab txhua yam noob, thiab txhua yam ntaub yaj pwm, thiab txhua yam ntaub npuag, thiab kub, thiab nyiaj dawb, thiab txhua yam muaj nuj nqis;",
                "18": "Thiab kuj muaj txhua yam nyuj twm, heev nyuj, thiab maum nyuj, thiab yaj, thiab npua, thiab tshis, thiab kuj muaj ntau yam tsiaj ntxiv uas zoo rau tib neeg tua noj.",
                "19": "Thiab lawv kuj muaj nees, thiab zag, thiab muaj ntxhw thiab khawliloos thiab khumas; tag nrho puav leej zoo rau tib neeg siv, thiab cov zoo siv tshaj yog cov ntxhw thiab cov khawliloos thiab cov khumas.",
                "20": "Thiab li no tus Tswv tau foom nws cov koob hmoov nplua mias rau thaj av no, uas yog thaj av zoo tshaj tag nrho lwm thaj av; thiab nws txib tias txhua tus uas nyob hauv thaj av yuav tsum nyob rau tus Tswv, tsis li ntawd lawv yuav raug puas tsuaj thaum lawv txoj kev ua phem siav lawm; tus Tswv hais tias: Kuv yuav nchuav tag nrho kuv txoj kev npau taws los rau saum cov uas zoo li ntawd.",
                "21": "Thiab Emaws txiav txim ncaj ncees nyob tag nrho hauv nws lub neej, thiab nws yug tau ntau tus tub thiab ntxhais; thiab nws yug tau Khauli-atoos, thiab nws pleev roj tsa Khauli-atoos pauv nws qhov chaw los kav.",
                "22": "Thiab tom qab nws pleev roj tsa Khauli-atoos pauv nws qhov chaw los kav nws nyob tau plaub xyoos, thiab nws muaj kev thaj yeeb nyob hauv thaj av; muaj tseeb tiag, thiab nws twb pom Leej Tub ntawm kev Ncaj Ncees, thiab tau xyiv fab thiab zoo siab nyob hauv nws lub neej; thiab nws tau tuag nyob hauv kev thaj yeeb.",
                "23": "Thiab tau muaj tias Khauli-atoos taug kev raws nraim nws txiv tej hneev taw, thiab tsa tau ntau lub nroog loj, thiab ua tau tej uas zoo rau nws cov neeg nyob hauv tag nrho nws lub neej. Thiab tau muaj tias nws tsis muaj me nyuam txawm hais tias txog rau thaum nws twb laus heev lawm.",
                "24": "Thiab tau muaj tias nws tus poj niam tuag, vim nws muaj ib puas ob xyoos. Thiab tau muaj tias Khauli-atoos yuav tau ib tug poj niam hluas los ua poj niam, thaum nws hnub nyoog twb laus lawm, thiab yug tau tub thiab ntxhais; yog li ntawd nws nyob txog rau thaum nws muaj ib puas plaub caug ob xyoos.",
                "25": "Thiab tau muaj tias nws yug tau Khoos, thiab Khoos pauv nws qhov chaw los kav; thiab nws kav tau plaub caug cuaj xyoos, thiab nws yug tau Hethes; thiab nws kuj yug tau lwm cov tub thiab ntxhais thiab.",
                "26": "Thiab cov neeg rov ri dua mus thoob plaws rau ntawm thaj av, thiab rov pib muaj kev phem heev kawg nkaus rau ntawm thaj av, thiab Hethes pib txais yuav tej tswv yim ntsiag to thaum ub, los ua kom nws txiv puas tsuaj.",
                "27": "Thiab tau muaj tias nws rho tau nws txiv tawm ntawm lub rooj theej kiab, vim nws xuas nws rab ntaj kiag tua nws txiv; thiab nws pauv nws txiv qhov chaw los kav.",
                "28": "Thiab rov muaj cov yaj saub los rau hauv thaj av dua, tshaj tawm kev hloov siab lees txim rau lawv—hais tias lawv yuav tsum npaj tus Tswv txoj kev tsis li ntawd yuav muaj kev foom tsis zoo los rau hauv thaj av; muaj tseeb tiag, twb yuav muaj ib txoj kev tshaib nqhis loj heev, lawv thiaj yuav raug puas tsuaj yog tias lawv tsis hloov siab lees txim.",
                "29": "Tiam sis cov neeg twb tsis ntseeg cov yaj saub tej lus, lawv muab cov yaj saub ntiab tawm; thiab ib txhia lawv muab pov rau hauv tej qhov thiab cia kom lawv piam sij mus. Thiab tau muaj tias lawv ua txhua yam no raws li tus vaj ntxwv, Hethes, tej lus txib.",
                "30": "Thiab tau muaj tias pib muaj ib txoj kev tshaib nqhis nyob rau hauv thaj av, thiab cov neeg pib raug puas tsuaj nrawm heev li vim yog txoj kev tshaib nqhis, vim tsis muaj nag los thoob plaws hauv thaj av.",
                "31": "Thiab kuj muaj cov nab muaj taug los rau hauv thaj av, thiab cov nab tau tom tuag coob leej. Thiab tau muaj tias lawv tej pab tsiaj tau khiav mus ua ntej ntawm cov nab muaj taug, mus rau thaj av sab qab teb, uas cov Neeg Nifais muab hu ua Xalahelas.",
                "32": "Thiab tau muaj tias muaj lawv coob leej tau piam sij thaum lawv raws kev; txawm li ntawd los, muaj ib txhia kuj khiav dim mus rau nram thaj av sab qab teb.",
                "33": "Thiab tau muaj tias tus Tswv tau ua rau cov nab kom tsis txhob raws lawv mus ntxiv, tiam sis kom cov nab thaiv kev tsis pub cov neeg hla dhau, xwv kom txhua tus uas sim hla yuav raug cov nab muaj taug tom tuag.",
                "34": "Thiab tau muaj tias cov neeg mus raws txoj kev uas tej tsiaj mus, thiab muab tej tsiaj uas tau tuag raws kev noj, txog rau thaum lawv muab tej tsiaj ntawd noj tag. Nim no thaum cov neeg pom tias lawv yeej yuav piam sij lawv pib hloov siab lees txim rau lawv tej kev ua phem thiab thov tus Tswv.",
                "35": "Thiab tau muaj tias thaum lawv txo lawv lub hwj chim txaus rau tus Tswv lawm nws xa nag los rau hauv thaj av; thiab cov neeg pib ciaj sia rov tuaj, thiab pib muaj txiv hmab txiv ntoo nyob hauv tej chaw sab teb chaws qaum teb, thiab nyob hauv tag nrho tej teb chaws ib puag ncig. Thiab tus Tswv tau ua nws lub hwj chim tawm los rau lawv pom thaum nws cawm lawv dim ntawm kev tshaib nqhis."
            },
            "10": {
                "1": "Thiab tau muaj tias Ses, tus uas yog Hethes ib tug xeeb ntxwv—vim Hethes tau piam sij los ntawm txoj kev tshaib nqhis, thiab tag nrho nws tsev neeg tsuas yog tshuav Ses xwb—yog li ntawd, Ses thiaj rov pib txhim tsa dua ib co neeg uas tawg tas.",
                "2": "Thiab tau muaj tias Ses nco txog txoj kev puas tsuaj ntawm nws cov yawg koob, thiab nws txhim tsa ib lub nceeg vaj uas ncaj ncees; vim nws nco ntsoov tej uas tus Tswv tau ua thaum nws coj Yales thiab nws tus tij laug hla hiav txwv; thiab nws twb taug mus raws tus Tswv tej kev; thiab nws yug tau tub thiab ntxhais.",
                "3": "Thiab nws tus tub hlob, uas npe hu ua Ses, ntxeev siab tawm tsam nws; tiam sis Ses raug ib tug tub sab muab tua tuag, vim yog nws txoj kev nplua nuj heev, uas rov coj tau kev thaj yeeb los rau nws txiv dua.",
                "4": "Thiab tau muaj tias nws txiv txhim tsa tau ntau lub nroog rau hauv thaj av, thiab cov neeg rov pib ri dua mus thoob plaws rau hauv thaj av. Thiab Ses ua neej nyob mus txog thaum muaj hnub nyoog laus heev; thiab nws yug tau Lilakis. Thiab nws tuag, thiab Lilakis pauv nws qhov chaw los kav.",
                "5": "Thiab tau muaj tias Lilakis tsis ua tej uas ncaj rau tus Tswv lub qhov muag pom, vim nws muaj ntau tus poj niam thiab niam yau, thiab muab tej nra hnyav tso rau saum cov neeg lub xub pwg ris; muaj tseeb tiag, nws sau lawv se hnyav heev; thiab los ntawm tej se ntawd nws ua tau ntau lub tsev uas dav heev.",
                "6": "Thiab nws tsa tau ib lub rooj theej kiab uas zoo nkauj heev rau nws; thiab nws ua tau ntau lub tsev kaw, thiab leej twg uas tsis kam them se nws muab tso rau hauv lub tsev kaw; thiab leej twg uas them tsis taus se nws muab tso rau hauv lub tsev kaw; thiab nws hais kom lawv yuav tsum ua hauj lwm tsis tu ncua rau lawv txoj kev noj haus; thiab leej twg uas tsis kam ua hauj lwm nws hais kom muab tua.",
                "7": "Yog li ntawd nws thiaj tau tag nrho nws tej khoom zoo, muaj tseeb tiag, twb yog nws tej kub zoo, nws hais kom muab coj mus nchuav nyob hauv lub tsev kaw; thiab txhua yam uas muaj tus qauv tes zoo nws hais kom coj mus ua nyob hauv lub tsev kaw. Thiab tau muaj tias nws ua rau cov neeg txom nyem los ntawm nws tej kev sib daj sib deev thiab tej kev qias.",
                "8": "Thiab thaum nws kav tau plaub caug ob xyoos cov neeg tau sawv ntxeev siab tawm tsam nws; thiab rov pib muaj kev ua rog dua nyob hauv thaj av, thaum kawg Lilakis thiaj raug tua tuag, thiab nws tej xeeb leej xeeb ntxwv raug muab raws tawm ntawm thaj av mus.",
                "9": "Thiab tau muaj tias tom qab ncua tau ntau xyoo, Mauli-atoos, (nws yog Lilakis ib tug xeeb ntxwv) sib sau ua ke tau ib pab tub rog ntawm cov neeg sab nraud, thiab tawm mus thiab ua rog rau cov neeg; thiab nws txeeb tau ntau lub nroog; thiab npluav rog tau pib ua rau neeg nyuaj siab ntxhov plawv, thiab ncua mus tau ntau xyoo; thiab nws muaj hwj chim kov yeej tag nrho thaj av, thiab muab nws tus kheej txhim tsa los ua vaj ntxwv kav tag nrho thaj av.",
                "10": "Thiab tom qab nws txhim tsa nws tus kheej los ua vaj ntxwv lawm nws ua rau cov neeg lub nra sib, uas los ntawm qhov ntawd nws ua tau rau cov neeg nyiam nws, thiab lawv thiaj tsa nws los ua lawv tus vaj ntxwv.",
                "11": "Thiab nws ua ncaj ncees rau cov neeg, tiam sis tsis ua rau nws tus kheej vim yog nws tej kev sib daj sib deev ntau; yog li ntawd nws thiaj raug txiav tawm ntawm tus Tswv lub xub ntiag mus.",
                "12": "Thiab tau muaj tias Mauli-atoos ua tau ntau lub nroog, thiab cov neeg los ua neeg nplua nuj heev thaum nws kav, muaj vaj muaj tsev, thiab muaj kub muaj nyiaj dawb, thiab txawj cog qoob loos, thiab muaj tej pab yaj, thiab tej tsiaj txhu, thiab tej uas Mauli-atoos muab txum tim rov qab los rau lawv.",
                "13": "Thiab Mauli-atoos ua neej nyob muaj hnub nyoog laus kawg nkaus li, thiab tom qab ntawd nws yug tau Kis; thiab Kis pauv nws txiv qhov chaw los kav; thiab nws los kav tau yim xyoo, thiab nws txiv tau tuag. Thiab tau muaj tias Kis tsis kav raws li kev ncaj ncees, yog li ntawd tus Tswv tsis txaus siab rau nws.",
                "14": "Thiab nws tus kwv tij tau sawv ntxeev siab tawm tsam nws, nws thiaj coj tau Kis mus rau hauv kev poob cev qhev; thiab Kis tau poob cev qhev tas nws lub neej; thiab nws yug tau tub thiab ntxhais nyob hauv kev kev poob cev qhev, thiab thaum nws hnub nyoog laus lawm nws yug tau Levis; thiab nws tuag.",
                "15": "Thiab tau muaj tias Levis tau ua hauj lwm thaum poob cev qhev tom qab nws txiv tuag lawm, tau ncua li plaub caug thiab ob xyoos. Thiab nws ua rog tawm tsam tus vaj ntxwv ntawm thaj av, nws thiaj txeeb tau lub nceeg vaj los rau nws tus kheej.",
                "16": "Thiab tom qab nws txeeb tau lub nceeg vaj los rau nws tus kheej lawm nws ua tej uas yog rau tus Tswv qhov muag pom; thiab cov neeg tau vam meej nyob hauv thaj av; thiab nws ua neej nyob muaj hnub nyoog laus, thiab yug tau tub thiab ntxhais; thiab nws kuj yug tau Khauloos, tus uas nws pleev roj tsa los pauv nws qhov chaw ua vaj ntxwv.",
                "17": "Thiab tau muaj tias Khauloos ua tej uas zoo nyob ntawm tus Tswv lub qhov muag tag nrho nws lub neej; thiab nws yug tau ntau tus tub thiab ntxhais; thiab tom qab nws ua neej tau ntau hnub nws tau tuag, zoo ib yam li sawv daws ntawm lub ntiaj teb; thiab Khisaws pauv nws qhov chaw los kav.",
                "18": "Thiab tau muaj tias Khisaws los kuj tuag, thiab Lis pauv nws qhov chaw los kav.",
                "19": "Thiab tau muaj tias Lis los kuj ua tej uas zoo rau tus Tswv qhov muag pom. Thiab nyob rau Lis lub caij cov nab muaj taug raug puas tsuaj tas. Yog li ntawd lawv thiaj mus tau rau nram thaj av sab qab teb, mus plob nqaij rau cov neeg ntawm thaj av, vim thaj av muaj tej tsiaj hav zoov puv nkaus. Thiab Lis tus kheej los kuj los ua ib tug neeg plob zoo heev.",
                "20": "Thiab lawv ua tau ib lub nroog loj nyob ze ntawm ntu av nqaim ntawm thaj av, nyob ze ntawm qhov chaw uas cov dej hiav txwv kem thaj av.",
                "21": "Thiab lawv tshwj thaj av sab qab teb ua ib thaj hav zoov qus, cia mus tua tsiaj. Thiab tag nrho thaj av sab qaum teb muaj neeg nyob puv nkaus.",
                "22": "Thiab lawv txawj tsim ub tsim no heev, thiab lawv yuav khoom thiab muag khoom thiab ib leeg ua lag ua luam rau ib leeg, xwv kom lawv yuav muaj nyiaj nplua nuj.",
                "23": "Thiab lawv ua txhua yam quav hlau, thiab lawv ua tau kub, thiab nyiaj dawb, thiab hlau, thiab tooj dag, thiab txhua yam hlau, thiab lawv khawb tej ntawd tawm hauv av los; yog li ntawd, lawv khawb tej pawg av loj heev kom muab tau quav hlau, kub, thiab nyiaj dawb, thiab hlau, thiab tooj liab. Thiab lawv ua txhua yam khoom zoo.",
                "24": "Thiab lawv muaj ntaub yaj pwm, thiab ntaub npuag; thiab lawv ua txhua yam ntaub, xwv kom lawv yuav muaj ris tsho npog lawv tej kev liab qab.",
                "25": "Thiab lawv ua tau txhua yam cuab yeej mus ncaws teb, tsis hais mus laij thiab mus cog, thiab mus sau thiab mus khawb, thiab mus ntaus.",
                "26": "Thiab lawv ua tau txhua yam cuab yeej los siv ua hauj lwm nrog lawv tej tsiaj.",
                "27": "Thiab lawv ua tau txhua yam cuab yeej ua rog. Thiab lawv ua tau txhua yam uas muaj tus qauv tes zoo kawg li.",
                "28": "Thiab ib txwm tsis tau muaj ib co neeg tau koob hmoov, thiab tus Tswv txhais tes tau ua rau vam meej ntau npaum li lawv. Thiab lawv nyob hauv ib thaj av uas zoo tshaj txhua thaj av, vim tus Tswv tau hais li.",
                "29": "Thiab tau muaj tias Lis ua neej nyob tau ntau xyoo, thiab yug tau tub thiab ntxhais; thiab nws kuj yug tau Hiathoos.",
                "30": "Thiab tau muaj tias Hiathoos pauv nws txiv qhov chaw los kav. Thiab thaum Hiathoos los kav tau nees nkaum plaub xyoos, saib seb, lub nceeg vaj raug txeeb ntawm nws mus. Thiab nws ua hauj lwm tau ntau xyoo thaum poob cev qhev, muaj tseeb tiag, twb yog tag nrho lub caij uas tshuav ntawm nws lub neej.",
                "31": "Thiab nws yug tau Hethes, thiab Hethes ua neej nyob ua cev qhev tag nws lub neej. Thiab Hethes yug tau Aloos, thiab Aloos poob cev qhev tag nws lub neej; thiab nws yug tau Anikhadas, thiab Anikhadas los kuj nyob ua cev qhev tag nws lub neej; thiab nws yug tau Khauli-atoos, thiab Khauli-atoos nyob ua cev qhev tag nws lub neej; thiab nws yug tau Khoos.",
                "32": "Thiab tau muaj tias Khoos txeeb tau ib nrab ntawm lub nceeg vaj. Thiab nws kav ib nrab ntawm lub nceeg vaj tau plaub caug ob xyoos; thiab nws mus ua rog tawm tsam tus vaj ntxwv, Ankis, thiab lawv sib tua tau ncua ntau xyoo, nyob rau lub sij hawm ntawd Khoos kov yeej Ankis, thiab txeeb tau lub nceeg vaj qhov uas tseem tshuav.",
                "33": "Thiab nyob hauv Khoos lub caij pib muaj tub sab nyob hauv thaj av; thiab lawv muab tej qub tswv yim coj los siv, thiab ua kev cai lav lus raws li tus txheej txheem puag thaum ub, thiab rov nrhiav kev dua ua kom lub nceeg vaj puas tsuaj.",
                "34": "Nim no Khoos sib tua tawm tsam cov tub sab ntawd ntau zaus; tiam sis nws kov tsis yeej lawv."
            },
            "11": {
                "1": "Thiab nyob hauv Khoos lub caij kuj muaj ntau tus yaj saub los, thiab qhia tej yuav muaj los yav tom ntej txog cov neeg coob ntawd txoj kev puas tsuaj tsuas yog tias lawv yuav hloov siab lees txim, thiab tig rov mus cuag tus Tswv, thiab muab lawv tej kev tua neeg thiab tej kev phem tso tseg xwb.",
                "2": "Thiab tau muaj tias cov neeg xyeej cov yaj saub, thiab lawv khiav mus kom Khoos pab, vim cov neeg nrhiav kev ua kom lawv puas tsuaj.",
                "3": "Thiab lawv qhia tej yuav muaj los yav tom ntej ntau yam rau Khoos; thiab nws tau koob hmoov nyob tag nrho hauv nws lub neej uas tseem tshuav.",
                "4": "Thiab nws ua neej nyob muaj hnub nyoog laus, thiab yug tau Sinplos; thiab Sinplos pauv nws qhov chaw los kav. Thiab Sinplos ib tug kwv tij ntxeev siab tawm tsam nws, thiab pib muaj ib npluav rog loj heev nyob tag nrho hauv thaj av.",
                "5": "Thiab tau muaj tias Sinplos tus kwv tij hais kom muab tag nrho cov yaj saub tua pov tseg, cov uas tau qhia tej yuav muaj los yav tom ntej txog cov neeg txoj kev puas tsuaj;",
                "6": "Thiab tau muaj kev txom nyem loj nyob tag nrho hauv thaj av, vim lawv tau ua tim khawv tias kev foom tsis zoo loj yuav los raug thaj av, thiab raug cov neeg, thiab hais tias yuav muaj kev puas tsuaj loj nyob hauv lawv, xws li kev puas tsuaj uas ib txwm tsis tau muaj dua nyob rau hauv lub ntiaj teb, thiab lawv cov pob txha yuav zoo li tej pawg av nyob rau ntawm thaj av tsuas yog lawv yuav hloov siab lees txim rau lawv txoj kev phem xwb.",
                "7": "Thiab lawv tsis mloog tus Tswv lub suab, vim yog lawv tej kev tuav hauv ua phem; yog li ntawd, thiaj pib muaj tej kev ua rog thiab tej kev sib cav sib ceg nyob tag nrho hauv thaj av, thiab kuj muaj tej kev tshaib nqhis thiab tej kab mob phem ntau, ua rau muaj kev puas tsuaj loj, xws li kev puas tsuaj uas ib txwm tsis tau paub dua nyob rau hauv lub ntiaj teb; thiab tau muaj tag nrho tej no nyob hauv Sinplos lub caij.",
                "8": "Thiab cov neeg pib hloov siab lees txim rau lawv txoj kev ua phem; thiab npaum li lawv ua li ntawd tus Tswv tau muaj kev hlub tshua rau lawv.",
                "9": "Thiab tau muaj tias Sinplos raug tua tuag, thiab Xej raug coj mus rau hauv kev poob cev qhev, thiab tau nyob ua cev qhev tag nws lub neej.",
                "10": "Thiab tau muaj tias nws tus tub, Ahav, tau lub nceeg vaj; thiab nws los kav cov neeg tag nrho nws lub neej. Thiab nws ua txhua yam kev phem nyob hauv nws lub neej, nws thiaj ua kom nqaij ntuag ntshav nrog ntau; thiab nws txoj sia tsis ntev.",
                "11": "Thiab Eethas, vim nws yog Ahav ib tug xeeb ntxwv, tau lub nceeg vaj; thiab nws los kuj ua tej uas phem nyob hauv nws lub neej.",
                "12": "Thiab tau muaj tias nyob hauv Eethas lub caij muaj ntau tus yaj saub los, thiab rov qab qhia tej yuav muaj los yav tom ntej dua rau cov neeg; muaj tseeb tiag, lawv qhia tej yuav muaj los yav tom ntej tias tus Tswv yuav ua kom lawv puas tsuaj huv tib si tawm hauv lub ntiaj teb mus tsuas yog lawv yuav hloov siab lees txim ntawm lawv tej kev ua phem xwb.",
                "13": "Thiab tau muaj tias cov neeg ua lawv lub siab tawv, thiab tsis kam mloog cov yaj saub tej lus; thiab cov yaj saub tau quaj ntsuag thiab ncaim tawm hauv cov neeg mus.",
                "14": "Thiab tau muaj tias Eethas txiav txim raws li kev phem tag nws lub neej; thiab nws yug tau Mauloos. Thiab tau muaj tias Mauloos pauv nws qhov chaw los kav; thiab Mauloos ua tej uas phem nyob ntawm tus Tswv xub ntiag.",
                "15": "Thiab tau muaj tias tau pib muaj kev ntxeev siab nyob hauv cov neeg, vim yog txoj kev tuav hauv ntsiag to uas tau txhim tsa los kom muaj hwj chim thiab nplua nuj; thiab muaj ib tug txiv neej nyob hauv lawv uas muaj hwj chim ua kev phem, thiab ua rog rau Mauloos, nws thiaj li txeeb tau ib nrab ntawm lub nceeg vaj; thiab nws tswj tuav tau ib nrab ntawm lub nceeg vaj tau ntau xyoo.",
                "16": "Thiab tau muaj tias Mauloos ntxeev tau nws, thiab rov txeeb tau lub nceeg vaj dua.",
                "17": "Thiab tau muaj tias tau muaj dua ib tug txiv neej uas muaj hwj chim; thiab nws yog Yales tus tij laug ib tug xeeb ntxwv.",
                "18": "Thiab tau muaj tias nws ntxeev tau Mauloos thiab txeeb tau lub nceeg vaj; yog li ntawd, Mauloos tau poob cev qhev tag nws lub neej uas tseem tshuav; thiab nws yug tau Khauli-ataws.",
                "19": "Thiab tau muaj tias Khauli-ataws tau poob cev qhev tag nws lub neej.",
                "20": "Thiab nyob hauv Khauli-ataws lub caij kuj muaj ntau tus yaj saub los, thiab qhia tej yuav muaj los yav tom ntej uas tseem ceeb thiab zoo kawg nkaus, thiab qhia kom cov neeg hloov siab lees txim, thiab tsuas yog lawv yuav hloov siab lees txim xwb tsis li ntawd tus Tswv uas yog Vajtswv yuav txiav txim tawm tsam lawv kom lawv puas tsuaj huv tib si mus.",
                "21": "Thiab hais tias tus Tswv uas yog Vajtswv yuav xa los sis coj lwm cov neeg tuaj nyob hauv thaj av, los ntawm nws lub hwj chim, raws li tus yam ntxwv uas nws tau coj lawv cov yawg koob tuaj.",
                "22": "Thiab lawv xyeej tag nrho cov yaj saub tej lus, vim yog lawv txoj kev tuav hauv ntsiag to thiab tej kev phem qias.",
                "23": "Thiab tau muaj tias Khauli-ataws yug tau Ethaws, thiab nws tuag, vim nws tau poob cev qhev tag nws lub neej."
            },
            "12": {
                "1": "Thiab tau muaj tias Ethaws ua neej nyob rau thaum Khauli-athumaws lub caij; thiab Khauli-athumaws yog tus vaj ntxwv kav tag nrho thaj av.",
                "2": "Thiab Ethaws yog tus Tswv ib tug yaj saub; yog li ntawd Ethaws thiaj tawm tuaj rau thaum Khauli-athumaws lub caij, thiab pib qhia tej yuav muaj los yav tom ntej rau cov neeg, vim nws tav tsis tau nws tus kheej vim yog tus Tswv tus Ntsuj Plig uas nyob hauv nws.",
                "3": "Vim nws tshaj tawm puag thaum sawv ntxov, mus txog rau thaum hnub poob, ntuas cov neeg kom ntseeg Vajtswv thiaj li yuav hloov siab lees txim nyob tsam lawv raug puas tsuaj, hais rau lawv tias yuav muaj raws li txhua yam los ntawm kev ntseeg—",
                "4": "Yog li ntawd, tus uas ntseeg Vajtswv yeej yuav muaj kev cia siab rau ib lub ntiaj teb uas zoo dua, muaj tseeb tiag, twb yog ib qho chaw nyob ntawm Vajtswv sab tes xis, txoj kev cia siab ntawd twb yog los ntawm kev ntseeg los, yog qhov uas txheem tib neeg tus ntsuj plig, uas yuav ua rau lawv ruaj thiab khov kho, ua tej yam uas zoo tas mus li, uas coj lawv mus qhuas Vajtswv.",
                "5": "Thiab tau muaj tias Ethaws qhia tej yuav muaj los yav tom ntej txog tej yam tseem ceeb thiab zoo kawg nkaus rau cov neeg, tej uas lawv tsis ntseeg, vim lawv tsis pom.",
                "6": "Thiab nim no, kuv, Maulaunais, yuav hais me ntsis ntsig txog tej no; kuv yuav ua rau neeg ntiaj teb paub tias kev ntseeg yog tej uas yus cia siab rau tiam sis tsis pom; yog li ntawd tsis txhob cam vim nej tsis pom, vim nej yuav tsis txais kev ua tim khawv kom txog thaum twb sim nej txoj kev ntseeg lawm tso.",
                "7": "Vim twb yog los ntawm kev ntseeg uas Khetos ua nws tus kheej rau peb cov yawg koob pom, tom qab nws tau sawv hauv qhov tuag rov qab los; thiab nws twb tsis ua nws tus kheej rau lawv pom txog rau thaum tom qab lawv twb ntseeg nws; yog li ntawd, yeej yuav tsum muaj ib txhia uas ntseeg nws, vim nws twb tsis ua nws tus kheej rau neeg ntiaj teb pom.",
                "8": "Tiam sis twb vim yog tib neeg txoj kev ntseeg nws thiaj ua nws tus kheej rau neeg ntiaj teb pom, thiab ua rau Leej Txiv lub npe muaj yeeb koob, thiab npaj tau ib txoj kev xwv kom lwm tus thiaj yuav txais tau lub txiaj ntsim ceeb tsheej, xwv kom lawv yuav cia siab rau tej uas lawv tsis tau pom.",
                "9": "Yog li ntawd, nej los kuj yuav muaj tau txoj kev cia siab, thiab txais tau lub txiaj ntsim ntawd, yog hais tias nej muaj kev ntseeg xwb.",
                "10": "Saib seb twb yog los ntawm kev ntseeg uas tus Tswv hu lawv cov txheej thaum ub raws li Vajtswv tus txheej txheem dawb huv.",
                "11": "Yog li ntawd, los ntawm kev ntseeg Vajtswv thiaj tau muab Mauxes txoj kev cai los. Tiam sis los ntawm lub txiaj ntsim uas yog nws Leej Tub Vajtswv tau npaj ib txoj kev uas zoo dua; thiab twb yog los ntawm kev ntseeg uas ua kom muaj raws li tej kev cai ntawd tiav lawm.",
                "12": "Yog tsis muaj kev ntseeg nyob hauv noob neej ces Vajtswv twb ua tsis tau tej txuj ci tseem ceeb nyob hauv lawv; yog li ntawd, nws thiaj tsis ua nws tus kheej rau lawv pom txog rau thaum tom qab lawv ntseeg tso.",
                "13": "Saib seb, twb yog Amas thiab Amulej nkawd txoj kev ntseeg uas ua rau lub tsev kaw tawg vau rau hauv av.",
                "14": "Saib seb, twb yog Nifais thiab Lihais nkawd txoj kev ntseeg uas ua rau cov Neeg Lamas hloov, lawv thiaj li ua kev cai raus ntawm hluav taws thiab ntawm tus Vaj Ntsuj Plig Dawb Huv.",
                "15": "Saib seb, twb yog Amoos thiab nws cov kwv tij lawv txoj kev ntseeg uas ua ib qho txuj ci tseem ceeb loj heev nyob hauv cov Neeg Lamas.",
                "16": "Muaj tseeb tiag, thiab tag nrho cov uas tau ua tej txuj ci tseem ceeb twb yog ua tej ntawd los ntawm kev ntseeg, cov uas nyob ua ntej Khetos thiab cov uas nyob tom qab los kuj tib yam.",
                "17": "Thiab twb yog los ntawm kev ntseeg es peb tug thwj tim thiaj tau txais lus cog tseg tias lawv yuav tsis saj txoj kev tuag; thiab lawv twb tsis txais lus cog tseg ntawd txog rau thaum tom qab lawv ntseeg tso.",
                "18": "Thiab ib txwm tsis tau muaj dua leej twg ua tau tej txuj ci tseem ceeb txog rau thaum tom qab lawv ntseeg tso; yog li ntawd, lawv thiaj xub ntseeg Vajtswv Leej Tub.",
                "19": "Thiab twb muaj ntau tus uas txoj kev ntseeg muaj zog heev, twb yog ua ntej thaum Khetos los, cov uas cheem tsis tau lawv kom nyob hauv daim ntaub thaiv, tiam sis lawv lub qhov muag tau pom tiag tiag tej uas lawv tau pom los ntawm lub qhov muag ntawm kev ntseeg, thiab ua rau lawv zoo siab.",
                "20": "Thiab saib seb, peb tau pom nyob hauv phau ceev xwm txheej no tias ib tug ntawm cov no twb yog Yales tus tij laug; vim nws txoj kev ntseeg Vajtswv muaj zog heev, ua rau thaum Vajtswv cev nws tus ntiv tes los nws zais tsis tau ntawm Yales tus tij laug lub qhov muag, vim yog nws txoj lus uas nws tau hais rau Yales tus tij laug, txoj lus uas Yales tus tij laug tau los ntawm kev ntseeg.",
                "21": "Thiab tom qab Yales tus tij laug tau pom tus Tswv tus ntiv tes, vim yog txoj lus cog tseg uas Yales tus tij laug tau los ntawm kev ntseeg, tus Tswv thiaj zais tsis tau ib yam dab tsi ntawm nws lub qhov muag; yog li ntawd tus Tswv thiaj ua rau nws pom txhua yam, vim twb ceev tsis tau kom nws nyob sab nraum daim ntaub thaiv ntxiv lawm.",
                "22": "Thiab twb yog los ntawm kev ntseeg uas kuv cov yawg koob tau txais lo lus cog tseg tias tej no yuav los rau lawv cov kwv tij los ntawm Lwm Haiv Neeg; yog li ntawd tus Tswv tau txib kuv, muaj tseeb tiag, twb yog Yexus Khetos.",
                "23": "Thiab kuv hais rau nws tias: Tus Tswv es, Lwm Haiv Neeg yuav thuam tej no, vim peb tsis tshua txawj sau ntawv; vim tus Tswv koj tau ua rau peb txawj hais lus heev los ntawm kev ntseeg, tiam sis koj twb tsis ua kom peb txawj sau ntawv; vim koj tau ua rau tag nrho cov neeg no kom lawv muaj peev xwm hais lus zoo, vim yog tus Vaj Ntsuj Plig Dawb Huv uas koj tau muab rau lawv;",
                "24": "Thiab koj tsuas yog ua kom peb txawj sau ntawv me ntsis xwb, vim yog txoj kev txhav ntawm peb txhais tes. Saib seb, koj twb tsis ua kom peb txawj sau ntawv zoo li Yales tus tij laug, vim koj tau ua rau nws kom tej uas nws sau muaj hwj chim ib yam li koj, ua tau rau tib neeg yuav tsum los nyeem tej uas nws sau ntawd.",
                "25": "Koj kuj tau ua rau peb tej lus muaj hwj chim thiab zoo heev, ua rau peb tsis muaj peev xwm muab sau cia; yog li ntawd, thaum peb sau peb pom peb txoj kev qaug zog, thiab dawm taw vim yog txoj kev tso peb tej lus ua ke; thiab kuv ntshai nyob tsam Lwm Haiv Neeg yuav thuam peb tej lus.",
                "26": "Thiab thaum kuv tau hais li no tas, tus Tswv hais rau kuv, hais tias: Cov neeg ruam thiaj li thuam, tiam sis lawv yuav nyiav; thiab kuv lub hwj chim yeej txaus rau cov neeg uas muaj siab mos siab muag, xwv kom lawv tsis txhob ua li cas rau nej txoj kev qaug zog.",
                "27": "Thiab yog tias tib neeg los cuag kuv, kuv yuav ua kom lawv paub txog lawv txoj kev qaug zog. Kuv muab txoj kev qaug zog rau tib neeg xwv kom lawv yuav txo hwj chim; thiab kuv lub hwj chim yeej txaus rau tib neeg txhua tus uas txo lawv lub hwj chim rau kuv; yog tias lawv txo lawv lub hwj chim rau kuv, thiab ntseeg kuv, ces kuv yuav ua kom tej uas qaug zog los ua tej uas muaj zog rau lawv.",
                "28": "Saib seb, kuv yuav ua kom Lwm Haiv Neeg paub lawv txoj kev qaug zog, thiab kuv yuav ua kom lawv paub tias kev ntseeg, kev cia siab thiab kev siab hlub yuav coj tau lawv los cuag kuv—uas yog qhov txhawv ntawm tag nrho kev ncaj ncees.",
                "29": "Thiab kuv, Maulaunais, tom qab kuv hnov tej lus no, thiaj muaj kev nplij siab, thiab hais tias: Auj tus Tswv es, thov kom muaj raws li koj siab xav uas ncaj ncees, vim kuv paub tias koj ua hauj lwm rau noob neej raws li lawv txoj kev ntseeg;",
                "30": "Vim Yales tus tij laug hais rau lub roob Xelees tias, Txav—thiab lub roob txawm cia li txav. Thiab yog tias nws tsis muaj kev ntseeg ces lub roob twb tsis txav; yog li ntawd koj ua hauj lwm tom qab tib neeg muaj kev ntseeg.",
                "31": "Vim li no koj tau ua koj tus kheej tshwm sim los rau koj cov thwj tim; vim twb yog tom qab lawv muaj kev ntseeg, thiab hais lus los ntawm koj lub npe, koj tau ua koj tus kheej rau lawv pom nrog lub hwj chim loj heev.",
                "32": "Thiab kuv kuj nco qab tias koj tau hais tias koj tau npaj ib lub tsev rau tib neeg, muaj tseeb tiag, twb yog ib lub tsev uas nyob hauv koj Leej Txiv tej chaw nyob, qhov uas ua rau tib neeg yuav muaj kev cia siab zoo dua; yog li ntawd tib neeg yuav tsum cia siab, tsis li ntawd lawv yuav tsis tau txais ib qho qub txeeg qub teg nyob hauv qhov chaw uas koj tau npaj lawm.",
                "33": "Thiab ntxiv, kuv nco qab koj tau hais tias koj hlub neeg ntiaj teb, npaum li uas koj muab koj txoj sia tso rau neeg ntiaj teb, xwv kom koj yuav rov tau koj txoj sia dua mus npaj ib qho chaw rau noob neej.",
                "34": "Thiab nim no kuv paub tias txoj kev hlub no uas koj tau muaj rau noob neej twb yog kev siab hlub; yog li ntawd, tsuas yog tib neeg yuav muaj kev siab hlub xwb tsis li ntawd lawv yuav tsis tau qhov chaw uas koj tau npaj nyob hauv koj Leej Txiv tej chaw nyob los ua koj tug.",
                "35": "Yog li ntawd, kuv paub los ntawm tej uas koj tau hais no hais tias, yog Lwm Haiv Neeg tsis muaj kev siab hlub, vim yog peb txoj kev qaug zog, ces koj yuav sim lawv, thiab muab lawv choj nyiaj tshem mus, muaj tseeb tiag, tej uas lawv tau txais lawm, thiab muab rau cov uas yuav muaj ntau zog.",
                "36": "Thiab tau muaj tias kuv thov tus Tswv kom nws muab kev tshav ntuj rau Lwm Haiv Neeg, xwv kom lawv yuav muaj kev siab hlub.",
                "37": "Thiab tau muaj tias tus Tswv hais rau kuv tias: Yog lawv tsis muaj kev siab hlub los twb tsis ua li cas rau koj, koj twb rau siab ntseeg lawm; yog li ntawd, tus Tswv yuav ua kom koj tej tsoos tsho huv. Thiab vim koj twb pom koj txoj kev qaug zog, tus Tswv yuav ua kom koj muaj zog, kom tau zaum saum qhov chaw uas kuv tau npaj nyob hauv kuv Txiv tej chaw nyob.",
                "38": "Thiab nim no kuv, Maulaunais, thov hais ncaim mus zoo rau Lwm Haiv Neeg, muaj tseeb tiag, thiab kuj hais rau kuv cov kwv tij uas kuv hlub, mus txog thaum peb yuav sib ntsib rau ntawm Khetos lub rooj txiav txim, uas txhua tus tib neeg yuav paub tias nej cov ntshav twb tsis tsuas kuv tej tsoos tsho.",
                "39": "Thiab thaum ntawd nej yuav paub tias kuv tau pom Yexus, thiab paub tias nws tau nrog kuv tham tim ntsej tim muag, thiab paub tias nws hais rau kuv yam txo hwj chim heev, ib yam li ib tug neeg hais rau lwm tus los ntawm kuv yam lus, ntsig txog tej no;",
                "40": "Thiab kuv tsuas sau tau qhov me ntsis xwb, vim kuv tsis tshua txawj sau ntawv.",
                "41": "Thiab nim no, kuv xav kom nej nrhiav tus Yexus no, tus uas cov yaj saub thiab cov thwj tim tau sau txog, xwv kom Vajtswv uas yog Leej Txiv, thiab tus Tswv Yexus Khetos, thiab tus Vaj Ntsuj Plig Dawb Huv, uas ua tim khawv txog nkawd, lawv txoj kev tshav ntuj yuav muaj nyob hauv nej mus ib txhis. Amees."
            },
            "13": {
                "1": "Thiab nim no kuv, Maulaunais, yuav hais ntxiv kom tas kuv phau ceev xwm txheej ntsig txog txoj kev puas tsuaj ntawm cov neeg uas kuv tau sau txog.",
                "2": "Vim saib seb, lawv xyeej tag nrho Ethaws tej lus; vim nws qhia rau lawv tseeb txog txhua yam, txij thaum chiv keeb los; thiab qhia tias tom qab tej dej tau lau saum thaj av no lawm, thaj av no tau hloov los ua ib thaj av zoo tshaj tag nrho lwm thaj av, uas yog tus Tswv ib thaj av tau xaiv tseg; yog li ntawd tus Tswv thiaj xav kom txhua tus neeg uas nyob rau ntawm thaj av ntawd yuav tsum teev tiam nws;",
                "3": "Thiab qhia tias thaj av ntawd yog qhov chaw ntawm lub Yeluxalees Tshiab, uas yuav nqis tawm saum ntuj ceeb tsheej los, thiab yog tus Tswv qhov chaw dawb huv.",
                "4": "Saib seb, Ethaws pom Khetos lub caij, thiab nws hais txog ib lub Yeluxalees Tshiab nyob rau ntawm thaj av no.",
                "5": "Thiab nws kuj hais txog tsev neeg Ixayees, thiab lub Yeluxalees uas Lihais yuav tawm tuaj—tom qab lub nroog raug puas tsuaj lawm yuav rov txhim tsa lub nroog no dua, ua ib lub nroog dawb huv rau tus Tswv; yog li ntawd, yuav ua tsis tau ib lub Yeluxalees tshiab vim twb muaj lub nroog no nyob txheej thaum ub los; tiam sis yuav txhim tsa lub nroog no dua, thiab hloov los ua ib lub nroog dawb huv ntawm tus Tswv; thiab yuav txhim tsa lub nroog no los rau tsev neeg Ixayees—",
                "6": "Thiab qhia tias yuav txhim tsa ib lub Yeluxalees Tshiab rau ntawm thaj av no, los rau cov seem tshuav ntawm Yauxej cov tub ki, vim tej no twb tau muaj ib lub cim lawm.",
                "7": "Vim ib yam li Yauxej tau coj nws txiv mus rau hauv thaj av Iyiv, nws tau tuag nyob rau nrad; yog li ntawd, tus Tswv coj ib co seem tshuav ntawm Yauxej cov tub ki tawm ntawm thaj av Yeluxalees mus, xwv kom nws yuav hlub tshua rau Yauxej cov tub ki kom lawv tsis piam sij, ib yam li nws twb hlub tshua Yauxej txiv kom nws tsis piam sij.",
                "8": "Yog li ntawd, yuav txhim tsa cov seem tshuav ntawm Yauxej tsev neeg rau hauv thaj av no; thiab thaj no yuav ua ib thaj av rau lawv tej qub txeeg qub teg; thiab lawv yuav txhim tsa ib lub nroog dawb huv rau tus Tswv, zoo li lub Yeluxalees thaum ub; thiab yuav tsis ua kom lawv raug kev ntxhov hnyo ntxiv lawm, kom txog thaum qhov kawg thaum uas lub ntiaj teb yuav dhau mus.",
                "9": "Thiab yuav muaj dua ib lub ntuj tshiab thiab ib lub ntiaj teb tshiab; thiab ob lub no yuav zoo li ob lub qub tsuas yog tias ob lub qub twb dhau mus lawm xwb, thiab txhua yam tau hloov los ua tshiab.",
                "10": "Thiab tom qab ntawd lub Yeluxalees Tshiab yuav los; thiab cov uas nyob hauv tau koob hmoov, vim lawv twb yog cov uas tej ris tsho dawb los ntawm tus Me Nyuam Yaj cov ntshav; thiab lawv yog cov uas yuav suav nrog cov seem tshuav ntawm Yauxej cov tub ki, uas yog los ntawm tsev neeg Ixayees.",
                "11": "Thiab tom qab ntawd lub Yeluxalees thaum ub los kuj yuav los; thiab cov neeg nyob hauv, lawv tau koob hmoov, vim tau muab lawv ntxuav nyob hauv tus Me Nyuam Yaj cov ntshav; thiab lawv yog cov uas tus Tswv ua kom tawg khiav ri niab thiab sau ua ke ntawm plaub ceg kaum ntuj, thiab ntawm tej chaw pem sab qaum teb los ua ke, thiab lawv yog cov uas txais koob hmoov los ntawm qhov uas tau muaj raws li txoj kev khi lus uas Vajtswv tau khi nrog lawv tus yawg koob, Anplaham.",
                "12": "Thiab thaum muaj tej no los, twb muaj raws li tej vaj lug kub uas hais tias, lawv cov uas los ua ntej, yuav los tom qab; thiab lawv cov uas los tom qab, yuav los ua ntej.",
                "13": "Thiab kuv twb yuav luag sau ntxiv, tiam sis tus Tswv txwv kuv; tiam sis Ethaws tej kev qhia tej yuav muaj los yav tom ntej yeej tseem ceeb thiab zoo kawg nkaus; tiam sis lawv saib nws yam tsis muaj nuj nqis, thiab muab nws ntiab tawm; thiab thaum nruab hnub nws mus nkaum hauv ib lub qhov tsua, thiab thaum hmo ntuj nws tawm mus saib tej uas yuav los raug cov neeg.",
                "14": "Thiab thaum nws nyob hauv lub qhov tsua nws thiaj sau qhov tseem tshuav ntawm phau ceev xwm txheej no, vim nws tau mus saib tej kev puas tsuaj uas los raug cov neeg, thaum hmo ntuj.",
                "15": "Thiab tau muaj tias nyob hauv tib xyoos uas nws raug ntiab tawm hauv cov neeg, pib muaj ib npluav rog loj heev nyob hauv cov neeg, vim muaj ntau tus uas tau sawv, uas yog neeg muaj zog, thiab nrhiav kev los ua kom Khauli-athumaws puas tsuaj los ntawm lawv tej tswv yim ntsiag to uas phem, uas tau hais txog lawm.",
                "16": "Thiab nim no Khauli-athumaws, vim nws tus kheej tau kawm tag nrho tej tswv yim ntawm kev ua rog thiab tag nrho kev ntxias ntawm lub ntiaj teb, yog li ntawd nws thiaj ua rog rau cov uas nrhiav kev ua kom nws puas tsuaj.",
                "17": "Tiam sis nws tsis hloov siab lees txim, nws cov tub thiab cov ntxhais uas zoo nkauj zoo nraug los tib yam; Khauhos cov tub thiab cov ntxhais uas zoo nkauj zoo nraug los tib yam; Khaulihos cov tub thiab cov ntxhais uas zoo nkauj zoo nraug los tib yam; thiab lub ntsiab yog li no, twb tsis muaj ib tug tub thiab ib tug ntxhais uas zoo nkauj zoo nraug ntawm tag nrho lub ntiaj teb hloov siab lees txim ntawm lawv tej kev txhaum li.",
                "18": "Yog li ntawd, tau muaj tias nyob hauv thawj xyoos uas Ethaws mus nyob hauv lub qhov tsua, muaj coob leej neeg raug tua tuag los ntawm cov uas tuav hauv ntsiag to ntawd tej ntaj, sib tua tawm tsam Khauli-athumaws seb lawv puas txeeb tau lub nceeg vaj.",
                "19": "Thiab tau muaj tias Khauli-athumaws cov tub sib ntaus sib tua heev thiab ntshav nrog ntau heev.",
                "20": "Thiab nyob hauv xyoo ob tus Tswv txoj lus tau los rau Ethaws, kom nws yuav tsum mus thiab qhia tej yuav muaj los yav tom ntej rau Khauli-athumaws tias, yog nws thiab tag nrho nws tsev neeg yuav hloov siab lees txim, tus Tswv yuav muab nws lub nceeg vaj rau nws thiab tseg cov neeg—",
                "21": "Tsis li ntawd lawv thiab tag nrho nws tsev neeg yuav raug puas tsuaj, tsuas yog tshuav nws tus kheej xwb. Thiab nws tsuas yuav nyob kom pom qhov uas yuav muaj raws li tej kev qhia tej yuav muaj los yav tom ntej uas hais tias yuav muaj lwm cov neeg tau thaj av mus ua lawv qub txeeg qub teg; thiab lawv yuav yog cov uas muab Khauli-athumaws faus; thiab txhua txhia tus neeg yuav raug puas tsuaj tsuas yog tshuav Khauli-athumaws xwb.",
                "22": "Thiab tau muaj tias Khauli-athumaws tsis kam hloov siab lees txim, nws tsev neeg los tsis kam, cov neeg los tsis kam; thiab tej kev ua rog tsis tsum; thiab lawv nrhiav kev muab Ethaws tua, tiam sis nws khiav tawm ntawm lawv mus thiab rov mus nkaum hauv lub qhov tsua dua.",
                "23": "Thiab tau muaj tias Seles tau sawv los, thiab nws los kuj ua rog rau Khauli-athumaws; thiab nws kov yeej Khauli-athumaws, nyob hauv xyoo peb nws thiaj coj tau Khauli-athumaws mus rau hauv kev poob cev qhev.",
                "24": "Thiab Khauli-athumaws cov tub, nyob hauv xyoo plaub, kov yeej Seles, thiab rov txeeb tau lub nceeg vaj los rau lawv txiv.",
                "25": "Nim no pib muaj ib npluav rog nyob thoob plaws rau ntawm thaj av, txhua tus txiv neej nrog rau nws pab neeg sib tua rau tej uas nws xav tau.",
                "26": "Thiab muaj cov tub sab, thiab lub ntsiab yog li no, muaj txhua yam kev phem nyob thoob plaws rau hauv thaj av.",
                "27": "Thiab tau muaj tias Khauli-athumaws npau taws heev rau Seles, thiab nws nrog rau nws cov tub rog tau mus ua rog rau Seles; thiab lawv tuaj sib ntsib yam npau taws heev, thiab lawv tuaj sib ntsib hauv lub hav Nkilenkas; thiab npluav rog tau los muaj kev nyuaj siab ntxhov plawv heev.",
                "28": "Thiab tau muaj tias Seles sib tua tawm tsam nws ncua tau peb hnub. Thiab tau muaj tias Khauli-athumaws kov yeej nws, thiab caum nws mus txog rau thaum nws mus txog rau lub tiaj Heloos.",
                "29": "Thiab tau muaj tias Seles rov ua rog rau nws nyob rau ntawm tiaj; thiab saib seb, nws kov yeej Khauli-athumaws, thiab muab nws thawb rov qab mus rau tom lub hav Nkilenkas.",
                "30": "Thiab Khauli-athumaws rov ua rog dua rau Seles nyob hauv lub hav Nkilenkas, nws thiaj kov yeej Seles thiab muab nws tua tuag.",
                "31": "Thiab Seles ua rau Khauli-athumaws raug mob ntawm nws sab ncej puab, nws thiaj li tsis rov mus ua rog ncua tau li ob xyoos, thaum lub sij hawm ntawd tag nrho cov neeg nyob hauv thaj av ua rau nqaij ntuag ntshav nrog, thiab twb tsis muaj leej twg cheem lawv."
            },
            "14": {
                "1": "Thiab nim no pib muaj kev foom tsis zoo loj heev nyob thoob plaws hauv thaj av vim yog cov neeg txoj kev ua phem, yog li ntawd, yog ib tug neeg muab nws tej cuab yeej los sis nws rab ntaj tso rau saum nws lub txee, los sis rau ntawm qhov chaw uas nws ceev tej ntawd, saib seb, nyob rau hnub tom qab, nws twb nrhiav tsis tau tej ntawd, vim txoj kev foom tsis zoo uas nyob hauv thaj av phem heev.",
                "2": "Yog li ntawd txhua tus neeg tuav rawv tej uas yog nws tug, siv nws txhais tes, thiab nws yeej tsis kam qiv los sis tsis kam txais; thiab txhua tus neeg yeej tuav rawv nws rab ko ntaj rau ntawm nws sab tes xis, npaj rawv tiv thaiv nws tej cuab tam thiab nws txoj sia thiab nws tus poj niam thiab cov me nyuam.",
                "3": "Thiab nim no, tom qab ncua tau ob xyoos, thiab tom qab Seles tuag lawm, saib seb, Seles ib tug kwv tij tau los thiab ua rog rau Khauli-athumaws, nyob hauv kev ua rog ntawd Khauli-athumaws tau kov yeej nws thiab muab nws raws mus txog rau lub hav zoov Akis.",
                "4": "Thiab tau muaj tias Seles tus kwv tij tau ua rog rau nws nyob hauv lub hav zoov Akis; thiab npluav rog los pib muaj kev nyuaj siab ntxhov plawv heev, thiab muaj ntau txhiab leej tau vau los ntawm rab ntaj.",
                "5": "Thiab tau muaj tias Khauli-athumaws tau mus vij lub hav zoov; thiab Seles tus kwv tij tau tawm hauv lub hav zoov los thaum tsaus ntuj thiab muab ib feem ntawm Khauli-athumaws cov tub rog tua tuag, thaum lawv tseem qaug cawv.",
                "6": "Thiab nws tawm mus rau thaj av Mauloos, thiab muab nws tus kheej tso rau saum Khauli-athumaws lub rooj theej kiab.",
                "7": "Thiab tau muaj tias Khauli-athumaws nrog rau nws cov tub rog nyob hauv hav zoov ncua tau ob xyoos, ua rau nws tau txais zog ntau heev rau nws cov tub rog.",
                "8": "Nim no Seles tus kwv tij, uas npe hu ua Nkile-as, kuj tau txais zog ntau heev rau nws cov tub rog, vim yog tej kev tuav hauv ntsiag to.",
                "9": "Thiab tau muaj tias nws tus pov thawj hlob muab nws tua thaum nws zaum saum nws lub rooj theej kiab.",
                "10": "Thiab tau muaj tias ib tug ntawm cov neeg tuav hauv ntsiag to siv ib txoj kev uas tsis muaj neeg paub muab nws tua, thiab txeeb tau lub nceeg vaj los rau nws tus kheej; thiab nws lub npe hu ua Lis; thiab Lis yog ib tug neeg siab heev, tshaj lwm tus nyob hauv tag nrho cov neeg.",
                "11": "Thiab tau muaj tias nyob hauv thawj xyoos ntawm Lis, Khauli-athumaws tau tuaj rau hauv thaj av Mauloos, thiab ua rog rau Lis.",
                "12": "Thiab tau muaj tias nws sib ntaus sib tua nrog Lis, thaum ntawd Lis tua raug nws txhais caj npab ua rau nws raug mob; txawm li ntawd los, Khauli-athumaws cov tub rog tau txiv mus rau tom Lis, ua rau nws khiav mus rau ntawm tej ciam teb uas nyob ntawm ntug dej hiav txwv.",
                "13": "Thiab tau muaj tias Khauli-athumaws raws nws qab; thiab Lis ua rog rau nws nyob ntawm ntug dej hiav txwv.",
                "14": "Thiab tau muaj tias Lis tua Khauli-athumaws cov tub rog, ua rau lawv rov khiav mus rau lub hav zoov Akis.",
                "15": "Thiab tau muaj tias Lis caum nws mus txog rau thaum nws mus txog rau ntawm lub tiaj Ankos. Thiab thaum Khauli-athumaws khiav ua ntej Lis nyob hauv lub ces kaum av uas nws khiav ntawd, nws tau coj tag nrho cov neeg nrog nws mus.",
                "16": "Thiab thaum nws mus txog rau ntawm lub tiaj Ankos nws ua rog rau Lis, thiab nws muab Lis ntaus txog rau thaum nws tuag; txawm li ntawd los, Lis ib tug kwv tij tau pauv Lis qhov chaw tuaj tawm tsam Khauli-athumaws, thiab npluav rog los muaj kev nyuaj siab ntxhov plawv heev, ua rau Khauli-athumaws rov khiav ua ntej Lis tus kwv tij cov tub rog dua.",
                "17": "Nim no Lis tus kwv tij lub npe hu ua Siv. Thiab tau muaj tias Siv caum Khauli-athumaws qab mus, thiab nws ua rau ntau lub nroog puas tsuaj, thiab nws tau tua cov poj niam thiab cov me nyuam huv tib si, thiab hlawv tej nroog.",
                "18": "Thiab tau muaj kev ntshai Siv heev mus thoob plaws rau hauv thaj av; muaj tseeb tiag, muaj kev quaj tawm mus thoob plaws rau hauv thaj av—Yuav muaj leej twg nres tau Siv cov tub rog? Saib seb, nws muab cov neeg ntiaj teb uas thaiv nws kev tshoob mus!",
                "19": "Thiab tau muaj tias cov neeg pib khiav tuaj koom ua tej pab tub rog ua ke, nyob thoob plaws hauv thaj av.",
                "20": "Thiab cov neeg sib faib; thiab ib feem ntawm lawv khiav mus rau Siv cov tub rog, thiab ib feem ntawm lawv khiav mus rau Khauli-athumaws cov tub rog.",
                "21": "Thiab npluav rog loj heev thiab tsis txawj kawg, thiab txoj kev nqaij ntuag ntshav nrog thiab txoj kev puas tsuaj puas ntsoog tau muaj ntev heev, ua rau cov tuag tej cev yeej nyob thoob plaws rau hauv thaj av.",
                "22": "Thiab npluav rog ceev thiab nrawm heev thiaj li tsis muaj leej twg los faus cov tuag, tiam sis lawv taug kev mus ntawm ib qho chaw nqaij ntuag ntshav nrog mus rau ib qho chaw nqaij ntuag ntshav nrog, tso cov txiv neej, cov poj niam, thiab cov me nyuam tej cev ua sab ua sua rau hauv thaj av, cia rau tej kas ntawm cev nqaij daim tawv noj.",
                "23": "Thiab tus ntxhiab ntawd tsw tawm mus rau hauv thaj av, twb yog mus thoob plaws rau hauv thaj av; yog li ntawd cov neeg thiaj ntxhov siab nruab hnub thiab hmo ntuj, vim yog tus ntxhiab tsw ntawd.",
                "24": "Txawm li ntawd los, Siv twb tsis tsum caum Khauli-athumaws; vim nws tau cog lus lawm tias nws tus kheej yuav ua pauj ntawm Khauli-athumaws rau nws tus kwv tij cov ntshav, tus uas raug tua tuag, thiab tus Tswv txoj lus uas los rau Ethaws hais tias Khauli-athumaws yuav tsis vau los ntawm rab ntaj.",
                "25": "Thiab yog li ntawd peb pom tias tus Tswv tau los xyuas lawv nrog tag nrho nws txoj kev npau taws, thiab lawv txoj kev phem thiab tej kev qias tau npaj ib txoj kev rau lawv txoj kev puas tsuaj uas kav ib txhis.",
                "26": "Thiab tau muaj tias Siv caum Khauli-athumaws mus rau sab hnub tuaj, twb yog mus txog rau tej ciam teb ze ntug dej hiav txwv, thiab nyob rau qhov chaw ntawd nws ua rog rau Siv ncua tau li peb hnub.",
                "27": "Thiab txoj kev puas tsuaj nyob hauv Siv cov tub rog txaus ntshai kawg nkaus ua rau cov neeg pib ntshai heev, thiab pib khiav ua ntej Khauli-athumaws cov tub rog; thiab lawv khiav mus rau tom thaj av Khaulihos, thiab muab cov neeg hauv tshoob mus, tag nrho cov uas tsis kam koom lawv.",
                "28": "Thiab lawv rub lawv tej tsev pheeb suab ntaub nyob hauv lub hav Khaulihos; thiab Khauli-athumaws rub nws tej tsev pheeb suab ntaub nyob hauv lub hav Sawm. Nim no lub hav Sawm nyob ze ntawm lub pov roob Khaunos; yog li ntawd, Khauli-athumaws sib sau nws cov tub rog los ua ke rau saum lub pov roob Khaunos, thiab tshuab ib lub raj hlau nrov rau Siv cov tub rog caw kom lawv tuaj ua rog.",
                "29": "Thiab tau muaj tias lawv tawm tuaj, tiam sis raug thawb rov qab dua; thiab lawv tuaj zaum ob, thiab raug thawb rov qab dua zaum ob. Thiab tau muaj tias lawv rov tuaj dua zaum peb, thiab npluav rog los muaj kev nyuaj siab ntxhov plawv heev.",
                "30": "Thiab tau muaj tias Siv tua raug Khauli-athumaws uas ua rau nws raug ntau qhov mob tob; thiab Khauli-athumaws, vim nws los ntshav ntau, tau tsaus muag, thiab nws cov neeg muab nws kwv mus yam li nws twb tuag lawm.",
                "31": "Nim no cov txiv neej, poj niam thiab me nyuam ntawm ob tog uas tau tuag muaj coob heev, Siv thiaj li txib nws cov neeg kom lawv tsis txhob caum Khauli-athumaws cov tub rog lawm; yog li ntawd, lawv thiaj rov qab mus rau lawv lub yeej."
            },
            "15": {
                "1": "Thiab tau muaj tias thaum Khauli-athumaws tau rov qab zoo ntawm nws tej mob los, nws pib nco qab txog tej lus uas Ethaws tau hais rau nws.",
                "2": "Nws pom tias nws cov neeg uas raug rab ntaj tua tuag lawm yuav luag muaj txog ob plhom, thiab nws pib tu siab heev; muaj tseeb tiag, muaj txog ob plhom ntawm cov neeg uas muaj zog, thiab lawv cov poj niam thiab lawv cov me nyuam raug tua tuag.",
                "3": "Nws pib hloov siab lees txim rau txoj kev phem uas nws tau ua; nws pib nco qab txog tej lus uas cov yaj saub lub qhov ncauj tau hais, thiab nws pom tias twb muaj raws li tej lus ntawd los txog txij no, txhua txhua lo; thiab nws tus ntsuj plig pib quaj ntsuag thiab tsis kam txais kev nplij siab.",
                "4": "Thiab tau muaj tias nws sau ib tsab ntawv mus rau Siv, thov kom Siv tseg cov neeg, thiab nws yuav muab lub nceeg vaj tso tseg kom cawm tau cov neeg txoj sia.",
                "5": "Thiab tau muaj tias thaum Siv txais tau nws tsab ntawv, Siv sau ib tsab ntawv mus rau Khauli-athumaws, hais tias yog Khauli-athumaws kam nyoo nws tus kheej, xwv kom Siv tau xuas nws rab ntaj kiag tua nws, ces Siv yuav tseg cov neeg txoj sia.",
                "6": "Thiab tau muaj tias cov neeg tsis kam hloov siab lees txim ntawm lawv txoj kev ua phem; thiab Khauli-athumaws cov neeg raug txhaub kom npau taws tawm tsam Siv cov neeg; thiab Siv cov neeg raug txhaub kom npau taws tawm tsam Khauli-athumaws cov neeg; yog li ntawd, Siv cov neeg thiaj ua rog rau Khauli-athumaws cov neeg.",
                "7": "Thiab thaum Khauli-athumaws pom tias nws twb yuav swb nws thiaj rov khiav dua ua ntej Siv cov neeg.",
                "8": "Thiab tau muaj tias nws los txog rau ntawm cov dej Lipli-ankas, uas txhais hais tias, loj heev, los sis loj tshaj tag nrho; yog li ntawd, thaum lawv los txog ntawm cov dej no lawv thiaj rub lawv tej tsev pheeb suab ntaub; thiab Siv kuj rub nws tej tsev pheeb suab ntaub nyob ze ntawm lawv; thiab yog li ntawd nyob rau hnub tom qab lawv thiaj tuaj ua rog.",
                "9": "Thiab tau muaj tias lawv sib tua nyob hauv ib npluav rog uas mob heev, nyob hauv npluav rog ntawd Khauli-athumaws rov qab raug mob dua, thiab nws tsaus muag vim nws xiam ntshav ntau.",
                "10": "Thiab tau muaj tias Khauli-athumaws cov tub rog tau txiv mus rau Siv cov tub rog lawv thiaj kov yeej Siv cov tub rog, ua rau Siv cov tub rog khiav ua ntej lawv; thiab Siv cov tub rog tau khiav mus rau sab qab teb, thiab rub lawv tej tsev pheeb suab ntaub nyob hauv ib qho chaw uas hu ua Ankas.",
                "11": "Thiab tau muaj tias Khauli-athumaws cov tub rog rub lawv tej tsev pheeb suab ntaub nyob ze ntawm lub pov roob Lamos; thiab twb yog tib lub roob uas kuv txiv Maumoos tau muab cov ceev xwm txheej uas dawb ceev zais rau tus Tswv.",
                "12": "Thiab tau muaj tias Siv thiab Khauli-athumaws nkawd sib sau tag nrho cov neeg uas nyob hauv thaj av tuaj ua ke, cov uas tsis tau raug tua, tsuas yog tshuav Ethaws xwb.",
                "13": "Thiab tau muaj tias Ethaws tau pom tag nrho tej uas cov neeg ua; thiab nws pom tias cov neeg uas yeem rau Khauli-athumaws sib sau ua ke mus rau Khauli-athumaws pab tub rog; thiab cov neeg uas yeem rau Siv sib sau ua ke mus rau Siv pab tub rog.",
                "14": "Yog li ntawd, nkawd sib sau cov neeg tuaj ua ke ncua tau li plaub xyoos, xwv kom nkawd yuav sau tau tag nrho cov uas nyob hauv thaj av, thiab xwv kom nkawd yuav tau txais tag nrho tej zog uas nkawd muaj peev xwm txais tau.",
                "15": "Thiab tau muaj tias thaum tag nrho cov neeg tau sib sau tuaj ua ke lawm, txhua txhua tus mus rau pab tub rog uas nws xaiv, nrog rau lawv cov poj niam thiab lawv cov me nyuam—tsis hais txiv neej, poj niam thiab me nyuam yaus los puav leej nqa tej cuab yeej ua rog, muaj tej phiaj hlau, thiab tej daim thaiv hauv siab, thiab tej kaus mom hlau, thiab hnav ris tsho raws li tus txheej txheem mus ua rog—lawv taug kev tawm mus ib leeg mus ua rog rau ib leeg; thiab lawv sib tua tas hnub ntawd, thiab tsis muaj tog yeej.",
                "16": "Thiab tau muaj tias thaum hmo ntuj lawv lim heev, thiab rov mus so rau tom lawv tej yeej; thiab tom qab lawv rov mus so rau tom lawv tej yeej, lawv tau quaj nrov nrov thiab nyiav vim txoj kev ploj ntawm lawv cov neeg uas raug tua tuag; thiab lawv quaj, lawv qw thiab lawv nyiav nrov heev, ua rau tej suab ntawd ncha nroo ntws rau saum nruab ntug.",
                "17": "Thiab tau muaj tias nyob rau hnub tom qab lawv rov mus ua rog dua, thiab hnub ntawd sib tua loj thiab txaus ntshai heev; txawm li ntawd los, lawv tsis muaj tog yeej, thiab thaum rov tsaus ntuj dua lawv lub suab quaj ncha nroo ntws rau saum nruab ntug, thiab lawv lub suab qw, thiab lawv lub suab quaj ntsuag, vim txoj kev ploj ntawm lawv cov neeg uas raug tua tuag.",
                "18": "Thiab tau muaj tias Khauli-athumaws rov sau dua ib tsab ntawv mus rau Siv, uas nws thov kom Siv tsis txhob tuaj ua rog ntxiv lawm, tiam sis kom nws cia li txais yuav lub nceeg vaj, thiab tseg cov neeg txoj sia.",
                "19": "Tiam sis saib seb, tus Tswv tus Ntsuj Plig twb tsum tsis nrog lawv nyob lawm, thiab Dab Ntxwg Nyoog twb muaj hwj chim tag nrho kav cov neeg lub siab; vim lawv tau ywj rau lawv lub siab tawv, thiab lawv txoj kev tsis thoob tsib to nrog uas ua rau lawv yuav raug puas tsuaj; yog li ntawd lawv rov mus ua rog dua.",
                "20": "Thiab tau muaj tias lawv sib tua hnub ntawd ib hnub nkaus, thiab thaum tsaus ntuj tuaj lawm lawv pw tsaug zog nrog lawv tej ntaj.",
                "21": "Thiab nyob rau hnub tom qab lawv sib tua txog rau thaum tsaus ntuj tuaj.",
                "22": "Thiab thaum tsaus ntuj tuaj lawv vwm nrog txoj kev npau taws, ib yam li ib tug neeg vwm cawv txiv hmab; thiab lawv rov pw tsaug zog nrog lawv tej ntaj.",
                "23": "Thiab nyob rau hnub tom qab lawv rov sib tua dua; thiab thaum tsaus ntuj tuaj lawv txhua tus tau vau los ntawm rab ntaj tsuas yog tshuav tsib caug ob leeg ntawm Khauli-athumaws cov neeg, thiab rau caum cuaj leeg ntawm Siv cov neeg.",
                "24": "Thiab tau muaj tias hmo ntawd lawv pw tsaug zog nrog lawv tej ntaj, thiab nyob rau hnub tom qab lawv rov sib tua dua, thiab lawv sib tawm tsam siv lawv tej ntaj thiab siv lawv tej phiaj hlau kom tas lawv lub zog, tag nrho hnub ntawd.",
                "25": "Thiab thaum tsaus ntuj tuaj tshuav peb caug ob leeg ntawm Siv cov neeg, thiab nees nkaum xya leej ntawm Khauli-athumaws cov neeg.",
                "26": "Thiab tau muaj tias lawv noj mov thiab pw tsaug zog, thiab npaj rau kev tuag nyob rau hnub tom qab. Thiab lawv yog neeg loj thiab muaj zog yog muab piv rau tej neeg lub zog.",
                "27": "Thiab tau muaj tias lawv sib tua ncua tau li peb teev, thiab lawv tsaus muag vim xiam ntshav ntau.",
                "28": "Thiab tau muaj tias thaum Khauli-athumaws cov neeg tau txais zog txaus uas lawv mus taus kev, lawv twb yuav luag khiav kom dim lawv txoj sia; tiam sis saib seb, Siv, thiab nws cov neeg tau sawv los, thiab nws cog lus los ntawm nws txoj kev npau taws tias nws yuav tua kom tau Khauli-athumaws los sis nws yuav piam sij los ntawm rab ntaj.",
                "29": "Yog li ntawd, nws caum lawv mus, thiab nyob rau hnub tom qab nws caum tau lawv; thiab lawv rov xuas ntaj sib tua dua. Thiab tau muaj tias thaum lawv txhua tus tau vau los ntawm rab ntaj, tsuas yog tshuav Khauli-athumaws thiab Siv xwb, saib seb Siv tau tsaus muag vim xiam ntshav ntau.",
                "30": "Thiab tau muaj tias thaum Khauli-athumaws tau pheeb rau ntawm nws rab ntaj, es nws tau so me ntsis, nws muab Siv lub taub hau txiav.",
                "31": "Thiab tau muaj tias tom qab nws muab Siv lub taub hau txiav lawm, Siv xuas nws ob txhais tes txheem sawv thiab cia li vau; thiab tom qab nws tau ntswj huas pa, nws tau tuag.",
                "32": "Thiab tau muaj tias Khauli-athumaws vau rau hauv av, thiab zoo li nws tsis muaj sia.",
                "33": "Thiab tau muaj tias tus Tswv hais lus rau Ethaws, thiab hais rau nws tias: Cia li tawm mus. Thiab nws tawm mus, thiab pom tias tau muaj raws li tus Tswv tej lus tag nrho; thiab nws xaus nws phau ceev xwm txheej; (thiab kuv twb sau tsis tau ib feem pua ntawm Ethaws phau ceev xwm txheej) thiab nws muab phau ceev xwv txheej zais raws li tus txheej txheem uas Leehais cov neeg mus nrhiav tau.",
                "34": "Nim no cov lus kawg uas Ethaws tau sau yog cov no: Txawm tias tus Tswv yuav kom kuv plhis, los sis kom kuv tiv li tus Tswv lub siab nyiam nyob hauv cev nqaij daim tawv, twb tsis tseem ceeb, tsuas yog Vajtswv cawm kuv nyob hauv Vajtswv lub nceeg vaj xwb. Amees."
            }
        }
    },
    "moro": {
        "meta": {
            "slug": "moro",
            "name": "Phau Ntawv Maulaunais",
            "chapterWord": "Tshooj"
        },
        "chapters": {
            "1": {
                "1": "Nim no kuv, Maulaunais, tom qab tau xaus qhov uas muab Yales cov neeg zaj txiav los tso ua ke, kuv twb xav tias ntshe yuav tsis sau ntxiv lawm, tiam sis kuv tseem tsis tau piam sij; thiab kuv twb tsis ua kuv tus kheej rau cov Neeg Lamas paub tsam lawv ho ua rau kuv puas tsuaj.",
                "2": "Vim saib seb, lawv tej kev ua rog hnyav heev kawg nkaus nyob hauv lawv tus kheej; thiab vim yog lawv txoj kev ntxub lawv thiaj tua txhua tus Neeg Nifais uas tsis kam xyeej tus Khetos.",
                "3": "Thiab kuv, Maulaunais, yuav tsis xyeej tus Khetos; yog li ntawd, kuv mus qhov twg uas kuv mus tau kom muaj kev nyab xeeb rau kuv tus kheej txoj sia.",
                "4": "Yog li ntawd, kuv yuav sau ob peb yam ntxiv, tsis raws li qhov uas kuv tau xav; vim kuv tau xav tias yuav tsis sau ntxiv lawm; tiam sis kuv sau ob peb yam ntxiv, tej zaum tej uas kuv sau no yuav muaj nuj nqis rau kuv cov kwv tij, uas yog cov Neeg Lamas, nyob rau lub caij yav tom ntej, raws li tus Tswv lub siab nyiam."
            },
            "2": {
                "1": "Khetos cov lus, uas nws hais rau nws cov thwj tim, kaum ob tug uas nws xaiv, thaum nws tso nws ob txhais tes saum lawv taub hau—",
                "2": "Thiab nws hu lawv raws npe, hais tias: Nej yuav tsum thov Leej Txiv los ntawm kuv lub npe, sib sib zog thov; thiab tom qab nej ua li no nej yuav muaj hwj chim muab tau tus Vaj Ntsuj Plig Dawb Huv rau tus uas nej tso nej ob txhais tes saum nws taub hau; thiab nej yuav muab nws los ntawm kuv lub npe, vim kuv cov thwj tim yeej ua li no.",
                "3": "Nim no Khetos hais cov lus no rau lawv nyob rau thaum thawj zaug uas nws tshwm los; thiab pab neeg coob coob twb tsis hnov tej ntawd, tiam sis cov thwj tim hnov tej ntawd; thiab tag nrho cov uas lawv tso lawv ob txhais tes saum taub hau, tus Vaj Ntsuj Plig Dawb Huv yeej los rau cov ntawd."
            },
            "3": {
                "1": "Tus txheej txheem uas cov thwj tim, uas yog hu ua cov txwj laug ntawm lub koom txoos, siv los tsa cov pov thawj thiab cov xib hwb—",
                "2": "Tom qab lawv thov Leej Txiv los ntawm Khetos lub npe, lawv tso lawv ob txhais tes saum cov pov thawj thiab cov xib hwb taub hau, thiab hais tias:",
                "3": "Los ntawm Yexus Khetos lub npe kuv tsa koj los ua ib tug pov thawj, (los sis yog nws yog ib tug xib hwb) kuv tsa koj los ua ib tug xib hwb, mus tshaj tawm kev hloov siab lees txim thiab kev zam txim rau tej kev txhaum uas los ntawm Yexus Khetos, los ntawm txoj kev nyiaj ntawm kev ntseeg nws lub npe kom mus txog thaum kawg. Amees.",
                "4": "Thiab raws li tus txheej txheem no lawv tsa tau cov pov thawj thiab cov xib hwb, raws li Vajtswv tej txiaj ntsim thiab tej kev hu tib neeg; thiab lawv muab lawv tsa los ntawm tus Vaj Ntsuj Plig Dawb Huv lub hwj chim, uas yog nyob hauv lawv."
            },
            "4": {
                "1": "Tus txheej txheem uas lawv cov txwj laug thiab cov pov thawj foom koob hmoov thiab muab Khetos lub cev thiab cov ntshav rau cov ntseeg; thiab lawv foom koob hmoov thiab muab Khetos lub cev thiab cov ntshav raws li Khetos tej lus txib; yog li ntawd peb paub tias tus txheej txheem yeej yog lawm; thiab tus txwj laug los sis tus pov thawj foom koob hmoov thiab muab Khetos lub cev thiab cov ntshav—",
                "2": "Thiab lawv txhos caug nrog cov ntseeg, thiab thov Leej Txiv los ntawm Khetos lub npe, hais tias:",
                "3": "Auj Vajtswv, Leej Txiv tus uas Nyob Mus Ib Txhis, peb thov koj ntawm koj Leej Tub, Yexus Khetos lub npe, kom koj foom koob hmoov thiab ua kom cov mov mog no dawb huv rau txhua leej txhua tus uas noj, kom lawv yuav noj nco txog koj Leej Tub lub cev, thiab ua tim khawv rau koj, auj Vajtswv, Leej Txiv tus uas Nyob Mus Ib Txhis, hais tias lawv txaus siab ris koj Leej Tub lub npe, thiab nco ntsoov txog nws thiab ua raws li nws tej lus txib uas nws tau muab rau lawv; kom lawv yuav muaj nws tus Ntsuj Plig nrog lawv nyob tas mus li. Amees."
            },
            "5": {
                "1": "Tus txheej txheem foom koob hmoov thiab muab cov kua txiv hmab—Saib seb, lawv muab lub khob los, thiab hais tias:",
                "2": "Auj Vajtswv, Leej Txiv tus uas Nyob Mus Ib Txhis, peb thov koj ntawm koj Leej Tub, Yexus Khetos lub npe, kom koj foom koob hmoov thiab ua kom cov cawv txiv hmab no dawb huv rau txhua leej txhua tus uas haus, kom lawv yuav haus nco txog koj Leej Tub cov ntshav, uas tau nrog theej lawv; kom lawv yuav ua tim khawv rau koj, auj Vajtswv, Leej Txiv tus uas Nyob Mus Ib Txhis, hais tias lawv nco ntsoov txog nws, kom lawv yuav muaj nws tus Ntsuj Plig nrog lawv nyob. Amees."
            },
            "6": {
                "1": "Thiab nim no kuv hais txog kev ua kev cai raus dej. Saib seb, cov txwj laug, cov pov thawj, thiab cov xib hwb tau ua kev cai raus dej; thiab lawv tsis ua kev cai raus dej yog tias lawv tsis txi txiv zoo kom thiaj tsim nyog ua kev cai raus dej.",
                "2": "Thiab lawv twb tsis txais leej twg los ua kev cai raus dej yog tias lawv tsis los nrog ib lub siab mob thiab lub siab xav ua zoo, thiab ua tim khawv rau lub koom txoos tias lawv twb hloov siab lees txim rau tag nrho lawv tej kev txhaum lawm tiag.",
                "3": "Thiab twb tsis txais leej twg los ua kev cai raus dej tsuas yog lawv kam ris Khetos lub npe, thiab txiav txim siab los ua hauj lwm rau nws kom mus txog thaum kawg xwb.",
                "4": "Thiab tom qab tau txais lawv los ua kev cai raus dej, thiab tus Vaj Ntsuj Plig Dawb Huv lub hwj chim tau los tshoov lawv lub siab thiab ntxuav lawv lawm, cov ntseeg yuav suav lawv nrog cov neeg ntawm Khetos lub koom txoos; thiab cov ntseeg muab lawv lub npe sau cia, xwv kom yuav nco qab lawv thiab Vajtswv txoj lus zoo yuav los yug lawv, kom ceev tau lawv taug txoj kev yog, kom ceev tau lawv faj seeb tsis tu ncua rau txoj kev thov Vajtswv, cia siab ntsoov rau Khetos tej kev ua zoo xwb, tus uas yog lub hauv paus ntawm lawv txoj kev ntseeg thiab tus ua kom lawv txoj kev ntseeg tiav.",
                "5": "Thiab cov ntseeg tuaj sib ntsib ua ke tsis tu ncua, tuaj ua kev cai yoo mov thiab thov Vajtswv, thiab tuaj sib tham ib leeg nrog ib leeg ntsig txog txoj kev nyob zoo ntawm lawv tus ntsuj plig.",
                "6": "Thiab lawv tuaj sib ntsib ua ke tsis tu ncua, tuaj noj cov mov mog thiab haus cov cawv txiv hmab, nco txog tus Tswv Yexus.",
                "7": "Thiab lawv ceev faj saib kom tsis txhob muaj kev ua phem nyob hauv lawv; thiab yog pom leej twg ua kev phem, thiab muaj peb tug tim khawv ntawm lub koom txoos liam lawv rau ntawm cov txwj laug, thiab yog lawv tsis kam hloov siab lees txim, thiab tsis kam lees txhaum, lub koom txoos yuav muab lawv lub npe rho tawm, thiab cov ntseeg tsis suav lawv nyob hauv Khetos cov neeg.",
                "8": "Tiam sis lawv hloov siab lees txim thiab thov kev zam txim ntau npaum li cas, yog mob siab ua tiag tiag, los twb tau zam txim rau lawv.",
                "9": "Thiab cov ntseeg coj lawv tej kev sib ntsib raws li tus txheej txheem ntawm tus Ntsuj Plig tej kev tshoov siab, thiab los ntawm tus Vaj Ntsuj Plig Dawb Huv lub hwj chim; txawm tias tus Vaj Ntsuj Plig Dawb Huv lub hwj chim yuav coj lawv kom qhuab qhia, los sis ntuas, los sis thov Vajtswv, los sis thov txiaj ntsim, los sis hu nkauj, ces lawv twb ua li ntawd."
            },
            "7": {
                "1": "Thiab nim no kuv, Maulaunais, sau ob peb lo lus ntawm kuv txiv Maumoos tej lus, uas nws tau hais txog kev ntseeg, kev cia siab, thiab kev siab hlub; nws hais rau cov neeg raws li tus txheej txheem no, thaum nws qhia lawv nyob hauv lub tsev teev ntuj uas lawv tau ua rau qhov chaw teev tiam.",
                "2": "Thiab nim no kuv, Maumoos, hais rau nej, kuv cov kwv tij uas kuv hlub; thiab twb yog los ntawm txoj kev tshav ntuj ntawm Vajtswv uas yog Leej Txiv, thiab peb tus Tswv Yexus Khetos, thiab nws lub siab xav uas dawb huv, vim yog lub txiaj ntsim ntawm nws txoj kev hu kuv, es kuv thiaj li muaj lub sij hawm no los hais lus rau nej.",
                "3": "Yog li ntawd, kuv yuav hais rau nej cov uas yog mej zeej ntawm lub koom txoos, cov uas nyob kaj siab lug coj raws li Khetos, thiab cov uas twb muaj kev cia siab txaus nej thiaj li muaj peev xwm nkag tau mus rau hauv tus Tswv qhov chaw so, txij lub sij hawm no mus lawm yav tom ntej kom txog thaum nej yuav tau so nrog nws nyob saum ntuj ceeb tsheej.",
                "4": "Thiab nim no kuv cov kwv tij, kuv txiav txim li no rau nej twb vim yog nej taug kev thaj yeeb nrog noob neej.",
                "5": "Vim kuv nco qab txog Vajtswv txoj lus uas hais tias los ntawm tej yam lawv ua nej yuav paub lawv; vim yog tias lawv ua zoo, ces lawv yeej zoo thiab.",
                "6": "Vim saib seb, Vajtswv tau hais tias ib tug neeg uas yog neeg phem yeej ua tsis tau tej uas zoo; yog tias nws muab khoom txi rau Vajtswv, los sis thov Vajtswv, tsuas yog tias nws yuav mob siab ua tej ntawd tiag tiag xwb tsis li ces yuav tsis muaj nuj nqis dab tsi rau nws.",
                "7": "Vim saib seb, twb tsis muab suav rau nws tias yog kev ncaj ncees.",
                "8": "Vim saib seb, yog ib tug neeg uas yog neeg phem muab khoom txi pub rau Vajtswv, nws twb tsis txaus siab hlo muab; yog li ntawd twb muab suav rau nws tib yam li tias nws tau khaws khoom txi ntawd tseg; yog li ntawd Vajtswv suav hais tias nws phem.",
                "9": "Thiab kuj suav hais tias ib tug neeg yog neeg phem tib yam li ntawd, yog nws yuav thov Vajtswv thiab tsis mob siab thov tiag tiag; muaj tseeb tiag, thiab twb tsis muaj nuj nqis dab tsi rau nws, vim Vajtswv twb tsis txais cov uas zoo li ntawd.",
                "10": "Yog li ntawd, ib tug neeg uas yog neeg phem yeej ua tsis tau tej uas zoo; thiab nws yeej tsis muab khoom txi uas zoo.",
                "11": "Vim saib seb, ib lub qhov dej txhawv uas iab yeej txhawv tsis tau cov dej zoo; thiab ib lub qhov dej txhawv uas zoo yeej txhawv tsis tau cov dej iab; yog li ntawd, ib tug neeg uas yog tus dab phem ib tug tub qhe yeej nrog Khetos mus tsis tau; thiab yog tias nws coj raws li Khetos nws ua tsis tau tus dab phem ib tug tub qhe.",
                "12": "Yog li ntawd, txhua yam uas zoo yog los ntawm Vajtswv los; thiab tej uas phem yog los ntawm tus dab phem los; vim tus dab phem yog Vajtswv ib tug yeeb ncuab, thiab tawm tsam nws tsis tu ncua, thiab caw thiab ntxias kom ua txhaum, thiab kom ua tej uas phem tsis tu ncua.",
                "13": "Tiam sis saib seb, tej uas los ntawm Vajtswv caw thiab yaum kom ua zoo tsis tu ncua; yog li ntawd, txhua yam uas caw thiab yaum kom ua zoo, thiab hlub Vajtswv, thiab ua hauj lwm rau nws, yog tej kev tshoov siab uas los ntawm Vajtswv.",
                "14": "Yog li ntawd, ceev faj, kuv cov kwv tij uas kuv hlub, kom nej tsis txhob txiav txim tias tej uas phem yog los ntawm Vajtswv, los sis txiav txim tias tej uas zoo thiab los ntawm Vajtswv yog los ntawm tus dab phem.",
                "15": "Vim saib seb, kuv cov kwv tij, Vajtswv yeej cia rau nej txiav txim, xwv kom nej yuav paub qhov zoo thiab qhov phem; thiab txoj kev txiav txim yeej pom tseeb, npaum li qhov txawv ntawm nruab hnub thiab hmo ntuj, xwv kom nej yuav paub zoo tag nrho.",
                "16": "Vim saib seb, twb muab Khetos tus Ntsuj Plig rau txhua tus neeg, xwv kom nws yuav paub qhov zoo thiab qhov phem; yog li ntawd, kuv qhia txoj kev txiav txim rau nej; hais tias txhua yam uas caw kom ua zoo, thiab yaum kom ntseeg Khetos, yog xa tawm los ntawm Khetos lub hwj chim thiab lub txiaj ntsim; yog li ntawd nej yuav paub zoo tag nrho tias tej no yog los ntawm Vajtswv los.",
                "17": "Tiam sis txhua yam uas yaum tib neeg kom ua phem, thiab txhob ntseeg Khetos, thiab xyeej nws, thiab txhob ua hauj lwm rau Vajtswv, ces nej yuav paub zoo tag nrho tias tej no yog los ntawm tus dab phem los; vim tus dab phem yeej ua hauj lwm raws li tus txheej txheem no, nws yeej tsis yaum ib tug neeg los ua zoo li, tsis yaum tiag, tsis yaum ib tug li; nws cov tim tswv los tib yam; cov uas ywj lawv tus kheej rau nws los tib yam.",
                "18": "Thiab nim no, kuv cov kwv tij, vim nej twb paub txoj kev kaj uas nej yuav siv los txiav txim, txoj kev kaj uas yog Khetos txoj kev kaj, ua zoo saib kom nej tsis txhob txiav txim yuam kev; vim tias los ntawm tib txoj kev txiav txim uas nej txiav txim ntawd tus Tswv yuav txiav txim rau nej.",
                "19": "Yog li ntawd, kuv thov nej, cov kwv tij, kom nej rau siab ntso tshawb xyuas nyob hauv Khetos txoj kev kaj kom nej yuav paub qhov zoo thiab qhov phem; thiab yog tias nej yuav ua txhua yam uas zoo, thiab tsis txhob thuam tej ntawd, nej yeej yuav los ua Khetos ib tug me nyuam tiag.",
                "20": "Thiab nim no, kuv cov kwv tij, yuav ua li cas nej thiaj yuav ua tau txhua yam uas zoo?",
                "21": "Thiab nim no kuv yuav hais txog txoj kev ntseeg ntawd, qhov uas kuv tau hais tias kuv yuav hais; thiab kuv yuav qhia nej txoj kev uas nej yuav ua tau txhua yam uas zoo.",
                "22": "Vim saib seb, Vajtswv yeej paub txhua yam, vim nws kav ib txhiab kav ib txhis, saib seb, nws xa cov tim tswv los txhawb pab noob neej, los ua tshwm sim txog Khetos txoj kev los; thiab los ntawm Khetos yuav muaj tau txhua yam zoo los.",
                "23": "Thiab Vajtswv kuj tau tshaj tawm rau cov yaj saub, los ntawm nws lub qhov ncauj kiag, hais tias Khetos yuav los.",
                "24": "Thiab saib seb, twb muaj ntau txoj kev uas nws tau ua ntau yam tshwm sim los rau noob neej, uas yeej zoo; thiab txhua yam uas zoo yog los ntawm Khetos los; tsis li ntawd ces tib neeg yeej poob lawm, thiab yuav tsis muaj ib qho zoo los rau lawv.",
                "25": "Yog li ntawd, los ntawm cov tim tswv txoj kev txhawb pab, thiab los ntawm txhua lo lus uas tawm ntawm Vajtswv lub qhov ncauj los, tib neeg pib muab siab rau ntseeg Khetos; thiab li no los ntawm kev ntseeg, lawv thiaj ua tau txhua yam uas zoo; thiab yog li ntawd mus txog thaum Khetos los.",
                "26": "Thiab tom qab nws los tib neeg kuj yuav txais kev cawm seej los ntawm kev ntseeg nws lub npe; thiab los ntawm kev ntseeg, lawv hloov los ua Vajtswv cov tub. Thiab tseeb npaum li Khetos muaj sia nyob nws hais tej lus no rau peb cov yawg koob, hais tias: Qhov uas nej yuav thov Leej Txiv los ntawm kuv lub npe, uas yog qhov zoo, nrog kev ntseeg cia siab ntsoov tias nej yuav tau txais, saib seb, Vajtswv yuav ua qhov ntawd rau nej.",
                "27": "Yog li ntawd, kuv cov kwv tij uas kuv hlub, tej txuj ci tseem ceeb puas tau tsum vim Khetos tau nce mus rau saum ntuj ceeb tsheej, thiab tau mus zaum ntawm Vajtswv sab tes xis, mus aws ntawm Leej Txiv nws tej cai muaj kev hlub tshua uas nws muaj rau noob neej?",
                "28": "Vim nws tau ua kom muaj raws li txhua qhov ntsiab lus ntawm txoj kev cai, thiab nws aws tag nrho cov uas ntseeg nws; thiab cov uas ntseeg nws yuav muab siab npuab txhua yam uas zoo; yog li ntawd nws hais daws noob neej zaj; thiab nws nyob saum ntuj ceeb tsheej mus ib txhis li.",
                "29": "Thiab vim yog nws tau ua li no, kuv cov kwv tij uas kuv hlub es, tej txuj ci tseem ceeb puas tau tsum? Saib seb kuv hais rau nej tias, Tsis tau; thiab cov tim tswv los kuj tsis tau tsum los txhawb pab noob neej.",
                "30": "Vim saib seb, lawv twb ywj rau nws, kom mus txhawb pab raws li nws txoj lus txib, ua lawv tus kheej tshwm sim rau cov uas muaj kev ntseeg khov thiab muaj lub siab ruaj ua txhua yam zoo li Vajtswv.",
                "31": "Thiab lub luag hauj lwm ntawm lawv txoj kev qhuab qhia yog hu kom tib neeg hloov siab lees txim, thiab ua kom muaj raws li thiab ua txoj hauj lwm ntawm Leej Txiv tej kev khi lus, uas nws tau khi rau noob neej, los npaj txoj kev nyob hauv noob neej, los ntawm txoj kev tshaj tawm Khetos txoj lus rau cov neeg uas tus Tswv tau xaiv tseg, kom lawv ua tim khawv txog nws.",
                "32": "Thiab vim ua li no, tus Tswv uas yog Vajtswv thiaj npaj tau txoj kev kom cov neeg uas seem tshuav yuav ntseeg Khetos, xwv kom tus Vaj Ntsuj Plig Dawb Huv yuav muaj chaw nyob hauv lawv lub siab, raws li Vajtswv lub hwj chim; thiab raws li tus txheej txheem no Leej Txiv ua kom muaj tej kev khi lus uas nws tau khi rau noob neej.",
                "33": "Thiab Khetos tau hais tias: Yog nej yuav muaj kev ntseeg kuv nej yuav muaj hwj chim ua tau txhua yam uas kuv xav tias tsim nyog ua.",
                "34": "Thiab nws tau hais tias: Cia li hloov siab lees txim, nej txhua tus uas nyob thoob plaws lub ntiaj teb, thiab los cuag kuv, thiab ua kev cai raus dej los ntawm kuv lub npe, thiab muaj kev ntseeg kuv, xwv kom nej yuav txais kev cawm dim.",
                "35": "Thiab nim no, kuv cov kwv tij uas kuv hlub es, yog tias tej uas kuv tau hais rau nej no muaj tseeb, thiab Vajtswv yuav ua rau nej paub, los ntawm lub hwj chim thiab lub yeeb koob loj nyob hauv hnub kawg, hais tias tej no muaj tseeb, thiab yog hais tias tej no muaj tseeb lub caij ntawm tej txuj ci tseem ceeb puas tau tsum?",
                "36": "Los sis cov tim tswv puas tau tsum tshwm sim los rau noob neej? Los sis nws puas tau tuav tseg tus Vaj Ntsuj Plig Dawb Huv lub hwj chim tsis pub rau lawv? Los sis nws puas yuav ua li ntawd, thaum sij hawm tseem muaj, los sis thaum lub ntiaj teb tseem nyob, los sis tseem tshuav ib tug neeg nyob rau haud uas tsis tau dim?",
                "37": "Saib seb kuv hais rau nej tias, Tsis yog li ntawd; vim twb yog los ntawm kev ntseeg es thiaj ua tau tej txuj ci tseem ceeb; thiab twb yog los ntawm kev ntseeg es cov tim tswv thiaj li tshwm sim thiab los txhawb pab tib neeg; yog li ntawd, yog tej no tau tsum lawm tiag ces kev txom nyem yuav raug noob neej, vim muaj li no vim yog txoj kev tsis ntseeg, thiab txhua yam twb tsis muaj qab hau.",
                "38": "Vim raws li Khetos tej lus, cawm tsis tau ib tug neeg dim, tsuas yog tias lawv yuav ntseeg nws lub npe xwb; yog li ntawd, yog tias tej no tau tsum lawm, ces kev ntseeg los kuj tau tsum lawm thiab; thiab tib neeg ua neej nyob phem kawg nkaus, vim lawv nyob xws li twb tsis tau muaj txoj kev txhiv dim.",
                "39": "Tiam sis saib seb, kuv cov kwv tij uas kuv hlub es, kuv xav tias nej yeej zoo tshaj tej no, vim kuv xav tias nej yeej muaj kev ntseeg Khetos vim yog nej lub siab mos siab muag; vim tias yog nej tsis muaj kev ntseeg nws ces twb tsis tsim nyog suav nej nrog cov neeg ntawm nws lub koom txoos.",
                "40": "Thiab ntxiv, kuv cov kwv tij uas kuv hlub es, kuv yuav hais rau nej ntsig txog kev cia siab. Yuav ua li cas nej thiaj muaj tau kev ntseeg, tsuas yog tias nej yuav tsum muaj kev cia siab xwb?",
                "41": "Thiab nej yuav cia siab rau yam dab tsi? Saib seb kuv hais rau nej tias nej yuav tsum muaj kev cia siab los ntawm Khetos txoj kev theej txhoj thiab lub hwj chim ntawm nws txoj kev sawv rov los, cia siab tias yuav muab nej tsa sawv rau txoj sia nyob mus ib txhis thiab muaj li no los twb vim yog nej txoj kev ntseeg nws raws li txoj kev cog lus.",
                "42": "Yog li ntawd, yog tias ib tug neeg muaj kev ntseeg nws yuav tsum muaj kev cia siab; vim tias yog tsis muaj kev ntseeg ces yeej muaj tsis tau kev cia siab.",
                "43": "Thiab ntxiv, saib seb kuv hais rau nej tias nws twb muaj tsis tau kev ntseeg thiab kev cia siab, tsuas yog tias nws yuav ua siab mos siab muag thiab txo siab txo ntsws xwb.",
                "44": "Yog tsis li ntawd, nws txoj kev ntseeg thiab txoj kev cia siab twb tsis muaj qab hau, vim twb tsis muaj ib tug uas Vajtswv pom zoo, tsuas yog cov uas muaj siab mos siab muag thiab txo siab txo ntsws xwb; thiab yog tias ib tug neeg muaj siab mos siab muag thiab txo siab txo ntsws, thiab lees los ntawm tus Vaj Ntsuj Plig Dawb Huv lub hwj chim tias Yexus yog tus Khetos, nws yuav tsum muaj kev siab hlub; vim tias yog nws tsis muaj kev siab hlub ces nws tsis muaj nuj nqis dab tsi; yog li ntawd nws yuav tsum muaj kev siab hlub.",
                "45": "Thiab kev siab hlub tiv taus ntev, thiab siab zoo, thiab tsis xav tau luag tug, thiab tsis khav txiv, tsis xav rau nws tus kheej xwb, tsis chim sai, tsis xav phem, thiab tsis nyiam kev ua phem tiam sis nyiam qhov tseeb, tiv txhua yam, ntseeg txhua yam, cia siab rau txhua yam, nyiaj txhua yam.",
                "46": "Yog li ntawd, kuv cov kwv tij uas kuv hlub es, yog nej tsis muaj kev siab hlub, ces nej twb tsis muaj nuj nqis dab tsi, vim kev siab hlub yeej tsis ploj ib zaug li. Yog li ntawd, cia li muab siab npuab txoj kev siab hlub, uas yog qhov zoo tshaj plaws txhua yam, vim txhua yam yeej yuav ploj—",
                "47": "Tiam sis kev siab hlub twb yog Khetos txoj kev hlub uas dawb paug, thiab yuav nyob mus ib txhis; thiab tus uas Vajtswv pom hais tias muaj txoj kev siab hlub ntawd thaum txog hnub kawg, tus ntawd yuav tau zoo.",
                "48": "Yog li ntawd, kuv cov kwv tij uas kuv hlub es, cia li thov Leej Txiv kawg siab kawg ntsws, xwv kom nej yuav muaj txoj kev hlub no puv npo, uas nws tau muab rau tag nrho cov uas coj raws li nws Leej Tub, Yexus Khetos, tiag tiag; xwv kom nej yuav hloov los ua Vajtswv cov tub; xwv kom thaum nws yuav tshwm los peb yuav zoo li nws, vim peb yuav pom nws tseeb tias nws zoo li cas tiag; xwv kom peb yuav muaj txoj kev cia siab li no; xwv kom Vajtswv yuav ua rau peb hloov ua neeg huv ib yam li nws twb huv. Amees."
            },
            "8": {
                "1": "Kuv txiv Maumoos ib tsab ntawv, uas sau rau kuv, Maulaunais; thiab tsab ntawv no yog sau rau kuv tom qab tsis ntev uas tau hu kuv los qhuab qhia. Thiab nws sau rau kuv zoo li no, hais tias:",
                "2": "Kuv tus tub Maulaunais, uas kuv hlub, kuv zoo siab heev uas koj tus Tswv Yexus Khetos tseem nco ntsoov txog koj, thiab tau hu koj los rau nws txoj kev qhuab qhia, thiab rau nws txoj hauj lwm dawb huv.",
                "3": "Kuv yeej nco ntsoov txog koj tas mus li thaum kuv thov Vajtswv, thov Vajtswv uas yog Leej Txiv tsis tu ncua los ntawm nws tus Me Nyuam Dawb Huv lub npe, Yexus, kom nws, los ntawm nws txoj kev zoo thiab txoj kev tshav ntuj uas tsis muaj qhov kawg, yuav tsom kwm koj los ntawm qhov uas koj ntseeg nws lub npe kom tiv tau mus txog thaum kawg.",
                "4": "Thiab nim no, kuv tus me tub es, kuv hais rau koj txog tej uas ua rau kuv nyuaj siab heev; vim ua rau kuv nyuaj siab tias ho pib muaj kev sib cav sib ceg nyob hauv nej.",
                "5": "Vim hais tias, yog tias qhov uas kuv kawm muaj tseeb, ces muaj kev sib cav sib ceg nyob hauv nej txog txoj kev muab nej cov me nyuam yaus ua kev cai raus dej.",
                "6": "Thiab nim no, kuv tus me tub, kuv thov kom koj rau siab ntso ua hauj lwm, xwv kom yuav tshem tau qhov yuam kev loj no tawm ntawm nej mus; vim, twb yog rau lub hom phiaj no kuv thiaj tau sau tsab ntawv no.",
                "7": "Vim tom qab kiag uas kuv paub txog tej no ntawm nej kuv thov tus Tswv ntsig txog qhov teeb meem ntawd. Thiab tus Tswv txoj lus los rau kuv los ntawm tus Vaj Ntsuj Plig Dawb Huv lub hwj chim, hais tias:",
                "8": "Cia li mloog Khetos tej lus, nej tus Txhiv Dim, nej tus Tswv thiab nej tus Vajtswv. Saib seb, kuv los rau hauv lub ntiaj teb tsis yog los hu cov ncaj ncees tiam sis los hu cov ua txhaum kom hloov siab lees txim; cov uas nyob zoo tsis tas yuav tau kws kho mob, tiam sis yog cov uas muaj mob; yog li ntawd, me nyuam yaus twb dawb huv, vim lawv tsis tau txawj ua txhaum; yog li ntawd Adas txoj kev raug foom tsis zoo twb raug tshem tawm ntawm lawv mus vim yog los ntawm kuv, ua rau txoj kev foom tsis zoo ntawd twb tsis muaj hwj chim kav lawv; thiab txoj kev cai txiav twb ua tiav tag vim yog los ntawm kuv.",
                "9": "Thiab tus Vaj Ntsuj Plig Dawb Huv tau ua Vajtswv txoj lus tshwm sim los rau kuv raws li tus txheej txheem no; yog li ntawd, kuv tus tub uas kuv hlub es, kuv paub tias qhov uas nej muab me nyuam yaus ua kev cai raus dej yog qhov ua saib tsis taus Vajtswv.",
                "10": "Saib seb kuv hais rau koj tias koj yuav tsum qhia qhov no—kev hloov siab lees txim thiab kev ua kev cai raus dej rau cov uas paub tab thiab txawj ua txhaum; muaj tseeb tiag, qhia cov niam thiab cov txiv kom lawv hloov siab lees txim thiab ua kev cai raus dej, thiab txo lawv lub hwj chim ib yam li lawv cov me nyuam yaus, thiab yuav muab lawv txhua tus cawm dim nrog lawv cov me nyuam yaus.",
                "11": "Thiab lawv cov me nyuam yaus tsis tas hloov siab lees txim, thiab tsis tas ua kev cai raus dej. Saib seb, kev cai raus dej twb yog los ntawm kev hloov siab lees txim kom ua raws li tej lus txib thiaj muaj kev zam txim rau tej kev txhaum.",
                "12": "Tiam sis me nyuam yaus twb muaj sia vim yog los ntawm Khetos, txij puag thaum ntuj tsim teb raug los; yog tsis muaj li ntawd, ces Vajtswv twb yog ib tug Vajtswv uas tsis ncaj, thiab kuj yog ib tug Vajtswv uas txawj hloov, thiab yog ib tug uas saib neeg ntsej muag; vim muaj pes tsawg leej me nyuam yaus uas tau tuag lawm es tsis tau ua kev cai raus dej!",
                "13": "Yog li ntawd, yog hais tias cawm tsis tau cov me nyuam yaus vim tsis tau ua kev cai raus dej, ces cov no yeej yuav mus rau hauv ntuj txiag teb tsaus uas tsis muaj qhov kawg lawm.",
                "14": "Saib seb kuv hais rau nej tias, tus uas xav tias yuav tsum muab cov me nyuam yaus ua kev cai raus dej twb poob siab tag nrho thiab raug tej hlua ntawm kev ua phem; vim nws twb tsis muaj kev ntseeg, kev cia siab, thiab kev siab hlub; yog li ntawd, nws yuav raug txiav tawm thaum tseem xav li no, nws yeej yuav nqis mus rau hauv ntuj txiag teb tsaus.",
                "15": "Vim qhov uas xav hais tias Vajtswv cawm ib tug me nyuam vim yog kev cai raus dej, thiab lwm tus me nyuam yuav piam sij vim nws tsis tau ua kev cai raus dej, yog qhov uas phem heev.",
                "16": "Kev txom nyem yuav raug cov uas yuav hloov tus Tswv tej kev li no, vim lawv yuav piam sij tsuas yog tias lawv hloov siab lees txim xwb. Saib seb, kuv hais yam tsis ntshai li, vim kuv muaj txoj cai los ntawm Vajtswv los; thiab kuv twb tsis ntshai tej uas tib neeg muaj peev xwm ua; vim txoj kev hlub uas zoo tag nrho yeej ntiab tau txhua txoj kev ntshai tawm.",
                "17": "Thiab kuv muaj txoj kev siab hlub puv npo, uas yog txoj kev hlub uas kav ib txhis; yog li ntawd, txhua tus me nyuam yaus yeej zoo tib yam rau kuv; yog li ntawd, kuv hlub cov me nyuam yaus nrog ib txoj kev hlub uas zoo tag nrho; thiab lawv txhua tus yeej zoo ib yam thiab yog cov uas tau txais txoj kev cawm seej.",
                "18": "Vim kuv paub tias Vajtswv tsis yog ib tug Vajtswv uas tsis ncaj, thiab tsis yog ib tug uas txawj hloov; tiam sis nws yog tus uas tsis hloov nyob tag nrho ib txhiab mus tag nrho ib txhis.",
                "19": "Me nyuam yaus hloov siab lees txim tsis tau; yog li ntawd, yog kev phem heev uas yuav xyeej Vajtswv tej kev hlub tshua dawb paug tsis pub rau lawv, vim lawv txhua tus twb muaj sia los ntawm nws vim yog nws txoj kev hlub tshua.",
                "20": "Thiab tus uas hais tias yuav tsum muab me nyuam yaus ua kev cai raus dej ces tus ntawd xyeej Khetos tej kev hlub tshua, thiab saib nws txoj kev theej txhoj thiab lub hwj chim ntawm nws txoj kev txhiv dim tsis muaj nqis.",
                "21": "Kev txom nyem yuav raug cov ntawd, vim ntshai tsam lawv yuav raug kev tuag, ntuj txiag teb tsaus, thiab kev tsim txom uas tsis muaj qhov kawg. Kuv hais tej no yam tsis ntshai li; Vajtswv tau txib kuv. Cia li mloog thiab ua raws tej lus no, tsis li ntawd ces tej lus no yuav nyob nraim tawm tsam nej nyob rau ntawm Khetos lub rooj txiav txim.",
                "22": "Vim saib seb tag nrho cov me nyuam yaus yeej muaj sia los ntawm Khetos, thiab cov uas tsis muaj txoj kev cai. Vim lub hwj chim ntawm kev txhiv dim yeej los rau txhua tus uas tsis muaj txoj kev cai; yog li ntawd, tus uas tsis raug txim, los sis tus uas tsis raug txoj kev raug txim, tsis tas yuav hloov siab lees txim; thiab rau cov no kev cai raus dej twb tsis muaj nuj nqis dab tsi—",
                "23": "Tiam sis kev xav li no saib tsis taus Vajtswv, thiab xyeej Khetos tej kev hlub tshua, thiab nws tus Ntsuj Plig Dawb Huv lub hwj chim, thiab tso siab rau tej hauj lwm uas tuag lawm.",
                "24": "Saib seb, kuv tus me tub, tsis tsim nyog muaj li no; vim kev hloov siab lees txim yog rau cov uas raug txim thiab raug foom tsis zoo ntawm kev txhaum cai.",
                "25": "Thiab thawj thawj cov txiv ntoo ntawm kev hloov siab lees txim yog kev cai raus dej; thiab kev cai raus dej twb yog los ntawm kev ntseeg kom ua raws li tej lus txib; thiab txoj kev ua raws li tej lus txib coj tau kev zam txim rau tej kev txhaum los;",
                "26": "Thiab txoj kev zam txim rau tej kev txhaum coj tau kev ua siab mos siab muag, thiab kev txo siab txo ntsws los; thiab vim yog kev ua siab mos siab muag thiab kev txo siab txo ntsws tus Vaj Ntsuj Plig Dawb Huv thiaj li los xyuas, uas yog tus Nplij Siab uas muaj kev cia siab thiab kev hlub uas zoo tag nrho puv npo, txoj kev hlub uas tiv tau los ntawm kev rau siab ntso thov Vajtswv, kom txog thaum qhov kawg yuav los, thaum uas tag nrho cov ntseeg yuav nrog Vajtswv nyob.",
                "27": "Saib seb, kuv tus me tub, kuv yuav rov sau ntawv rau koj dua yog tias kuv tsis tau mus tawm tsam cov Neeg Lamas sai. Saib seb, haiv neeg no txoj kev muab hlob, los sis cov neeg ntawm cov Neeg Nifais, tau ua rau lawv raug puas tsuaj yog tias lawv yuav tsis hloov siab lees txim.",
                "28": "Thov Vajtswv pab lawv, kuv tus me tub, kom kev hloov siab lees txim yuav los rau lawv. Tiam sis saib seb, kuv ntshai nyob tsam tus Ntsuj Plig tau tsum tsis nrog lawv nyob lawm; thiab nyob rau feem av ntawm no lawv kuj tab tom nrhiav kev muab tag nrho lub hwj chim thiab txoj cai uas yog los ntawm Vajtswv los tso tseg; thiab lawv tab tom xyeej tus Vaj Ntsuj Plig Dawb Huv.",
                "29": "Thiab tom qab lawv xyeej kev txawj ntse ntau npaum li no, kuv tus me tub, tsis ntev no lawv yeej yuav piam sij, kom muaj raws li tej kev qhia tej yuav muaj los yav tom ntej uas cov yaj saub tau hais, thiab raws li peb tus Cawm Seej kiag tej lus.",
                "30": "Nyob zoo, kuv tus me tub, kom txog thaum kuv yuav sau ntawv rau koj, los sis rov ntsib koj dua. Amees."
            },
            "9": {
                "intro": "Maumoos tsab ntawv ob rau nws tus tub Maulaunais.",
                "1": "Kuv tus me tub uas kuv hlub es, kuv rov sau ntawv rau koj dua kom koj yuav paub tias kuv tseem muaj sia nyob; tiam sis kuv sau me ntsis txog tej uas tu siab heev.",
                "2": "Vim saib seb, kuv tau muaj ib npluav rog mob heev nrog cov Neeg Lamas, uas yog npluav uas peb tsis yeej; thiab Aki-eetus tau vau los ntawm rab ntaj, thiab Lulas thiab Eloos los tib yam; muaj tseeb tiag, thiab peb tau xiam peb ib co neeg zoo heev.",
                "3": "Thiab nim no saib seb, kuv tus me tub, kuv ntshai nyob tsam cov Neeg Lamas yuav ua rau cov neeg no puas tsuaj; vim lawv tsis hloov siab lees txim, thiab Dab Ntxwg Nyoog txhaub lawv kom ib leeg npau taws rau ib leeg tsis tu ncua.",
                "4": "Saib seb, kuv tab tom ua hauj lwm nrog lawv tsis tu ncua; thiab thaum kuv hais Vajtswv txoj lus yam nruj heev rau lawv, lawv tshee na thiab npau taws tawm tsam kuv; thiab thaum kuv tsis hais lus nruj rau lawv, lawv ua lawv lub siab tawv tawm tsam tej ntawd; yog li ntawd, kuv ntshai nyob tsam tus Tswv tus Ntsuj Plig tau tsum tsis nrog lawv nyob lawm.",
                "5": "Vim lawv npau taws heev kawg nkaus uas kuv saib yam li lawv twb tsis ntshai tuag; thiab lawv twb tsis muaj kev hlub, ib leeg rau ib leeg; thiab lawv xav xav tua neeg thiab xav ua pauj mus tsis tu ncua.",
                "6": "Thiab nim no, kuv tus me tub uas kuv hlub es, txawm tias lawv muaj siab tawv los, cia peb rau siab ntso ua hauj lwm; yog tias peb tsum tsis ua hauj lwm, peb yuav raug txim; vim peb muaj ib txoj hauj lwm ua thaum tseem nyob hauv lub cev av no, xwv kom peb yuav kov yeej tus yeeb ncuab ntawm tag nrho kev ncaj ncees, thiab peb tus ntsuj plig tau so nyob hauv Vajtswv lub nceeg vaj.",
                "7": "Thiab nim no kuv sau me ntsis ntsig txog cov neeg no tej kev txom nyem. Vim raws li zaj lus uas kuv tau txais los ntawm Amauloos, saib seb, cov Neeg Lamas txhom tau coob leej raug txim, uas lawv txhom tom tus pej thuam Selixas los; thiab cov neeg raug txim no muaj txiv neej, poj niam, thiab me nyuam yaus.",
                "8": "Thiab lawv muab cov poj niam cov txiv thiab cov me nyuam txiv tua; thiab lawv muab lawv cov txiv tej nqaij rau cov poj niam noj, thiab muab lawv txiv tej nqaij rau cov me nyuam noj; thiab lawv twb tsis muab dej, tsuas yog me ntsis xwb, rau lawv haus.",
                "9": "Thiab txawm hais tias cov Neeg Lamas ua txoj kev qias loj npaum li no los, twb tsis npaum li tej uas peb cov neeg tau ua nyob hauv Mauli-atus. Vim saib seb, lawv txhom tau cov Neeg Lamas ntau tus ntxhais los ua neeg raug txim; thiab tom qab tau muab lawv yuam ntawm qhov uas tshua tshaj thiab muaj nuj nqis tshaj txhua yam huv tib si, uas yog kev coj dawb huv thiab kev tsim txiaj—",
                "10": "Thiab tom qab lawv tau ua li no tas, lawv muab lawv tua yam phem kawg nkaus, muab lawv tsim txom txog rau thaum tuag kiag; thiab tom qab lawv tau ua li no tas, lawv muab lawv cov nqaij noj zoo ib yam li tej tsiaj qus, vim yog lawv lub siab tawv; thiab lawv ua tej no ua ib lub cim hais tias lawv ua siab loj.",
                "11": "Auj kuv tus me tub uas kuv hlub es, ua cas ib co neeg zoo li no, uas tsis muaj kev vam meej—",
                "12": "(Thiab nyuam qhuav ob peb xyoos dhau mus xwb, txij thaum lawv yog ib co neeg vam meej thiab ntxim nyiam)",
                "13": "Tiam sis auj kuv tus me tub, ua cas ib co neeg zoo li no, cov uas nyiam kev qias tag npaud—",
                "14": "Yuav ua cas peb thiaj hais tau kom Vajtswv tseg nws txhais tes tsis txhob txiav txim tawm tsam peb?",
                "15": "Saib seb, kuv lub siab qw hais tias: Kev txom nyem raug cov neeg no. Cia li los txiav txim, auj Vajtswv es, thiab zais lawv tej kev txhaum, thiab tej kev phem, thiab tej kev qias tawm ntawm koj lub ntsej muag!",
                "16": "Thiab ntxiv, kuv tus me tub, muaj ntau tus poj ntsuam thiab lawv cov ntxhais uas tseem nyob hauv Selixas; thiab feem zaub mov noj ntawd uas cov Neeg Lamas tsis nqa mus, saib seb, Xenefais cov tub rog twb muab nqa mus, thiab cia lawv mus yos nrhiav zaub mov noj rau ub rau no; thiab muaj ntau tus poj niam laus tau tsaus muag tom tej kev thiab tuag.",
                "17": "Thiab pab tub rog uas nrog kuv twb tsis muaj zog; thiab cov Neeg Lamas cov tub rog yog nyob nruab nrab ntawm Selixas thiab kuv; thiab tag nrho cov uas tau khiav mus rau Aloos cov tub rog tau poob mus rau lawv tej kev tsim txom uas phem kawg nkaus.",
                "18": "Auj kuv cov neeg txoj kev phem qias! Lawv nyob tsis muaj kev cai thiab tsis muaj kev hlub tshua. Saib seb, kuv tsuas yog ib tug neeg xwb, thiab kuv tsuas muaj zog li ib tug neeg xwb, thiab kuv twb tsis muaj peev xwm hais kom lawv mloog kuv tej lus ntxiv lawm.",
                "19": "Thiab lawv txoj kev lim hiam tau hloov kom muaj zog; thiab lawv yeej phem ib yam nkaus, tsis tseg leej twg li, tsis hais tus laus los yog tus hluas; thiab lawv nyiam txhua yam tsuas yog tshuav tej uas zoo xwb; thiab peb cov poj niam thiab cov me nyuam txoj kev txom nyem yeej tshaj txhua yam nyob hauv thaj av no; muaj tseeb tiag, tus nplaig twb hais tsis tau, thiab sau tsis tau cia.",
                "20": "Thiab nim no, kuv tus me tub, kuv yuav tsis piav txog txoj kev phem no ntxiv lawm. Saib seb, koj yeej paub cov neeg no txoj kev phem. Koj yeej paub tias lawv nyob tsis muaj kev cai thiab lub siab tsis xeev li; thiab lawv txoj kev phem twb tshaj cov Neeg Lamas.",
                "21": "Saib seb, kuv tus me tub, kuv tsis muaj tej yam zoo txog lawv hais rau Vajtswv nyob tsam nws muab kuv nplawm.",
                "22": "Tiam sis saib seb, kuv tus me tub, kuv muaj tej yam zoo txog koj hais rau Vajtswv, thiab kuv tso siab rau Khetos tias koj yuav txais kev cawm dim; thiab kuv thov Vajtswv kom nws yuav tseg koj txoj sia, kom ua tim khawv rau qhov uas nws cov neeg yuav tig rov mus cuag nws, los sis rau lawv txoj kev puas tsuaj huv tib si; vim kuv paub tias lawv yeej yuav piam sij yog tias lawv tsis hloov siab lees txim thiab tig rov mus cuag nws.",
                "23": "Thiab yog tias lawv piam sij ces yuav zoo li cov Neeg Yales, vim yog tej uas lawv lub siab xav ua tiag tiag, tshawb nrhiav ntshav thiab kev ua pauj.",
                "24": "Thiab yog tias lawv piam sij, peb paub tias peb cov kwv tij coob leej tau khiav mus koom nrog cov Neeg Lamas, thiab muaj coob leej ntxiv tseem yuav mus koom lawv thiab; yog li ntawd, sau me ntsis ob peb yam, yog tias Vajtswv tseg koj thiab kuv piam sij thiab tsis pom koj; tiam sis kuv tso siab tias nyaj kuv yuav tau pom koj tsis ntev no; vim kuv muaj tej ceev xwm txheej dawb ceev uas kuv xav muab rau koj.",
                "25": "Kuv tus me tub, cia siab ntsoov rau Khetos; thiab tsis txhob cia tej uas kuv tau sau ua rau koj nyuaj siab, kom tsuam koj ntog rau txoj kev tuag; tiam sis thov kom Khetos tsa koj sawv, thiab thov kom nws tej kev txom nyem thiab kev tuag thiab kev ua nws lub cev los rau peb cov yawg koob pom, thiab nws txoj kev hlub tshua thiab txoj kev ua siab ntev nyiaj, thiab txoj kev cia siab ntawm nws lub yeeb koob thiab ntawm txoj sia nyob mus ib txhis, nyob rawv hauv koj lub siab mus ib txhis.",
                "26": "Thiab thov kom Vajtswv txoj kev tshav ntuj, uas yog Leej Txiv, tus uas lub rooj theej kiab nyob siab puag saum ntuj, thiab peb tus Tswv Yexus Khetos, tus uas zaum ntawm sab tes xis ntawm nws lub hwj chim, kom txog thaum txhua yam los ywj rau nws, nyob nrog koj, thiab nyob nrog nraim koj mus ib txhis li. Amees."
            },
            "10": {
                "1": "Nim no kuv, Maulaunais, sau me ntsis uas kuv xav hais tias zoo; thiab kuv sau rau kuv cov kwv tij, cov Neeg Lamas; thiab kuv xav kom lawv paub tias twb ntev tshaj li plaub puas nees nkaum xyoo tau dhau mus txij thaum tau muab lub cim txog Khetos txoj kev los.",
                "2": "Thiab kuv muab tej ceev xwm txheej no khi tseg cia, tom qab kuv hais ob peb lo lus los ntuas nej.",
                "3": "Saib seb, kuv yuav ntuas nej tias thaum nej nyeem tej no, yog hais tias yog Vajtswv lub tswv yim kom nej nyeem, kom nej yuav nco qab tias tus Tswv tau hlub tshua noob neej npaum li cas, txij thaum tsim Adas los txog rau lub sij hawm uas nej yuav tau txais tej no, thiab xav txog qhov no nyob hauv nej lub siab.",
                "4": "Thiab thaum nej yuav tau txais tej no, kuv xav ntuas nej kom nej thov Vajtswv, Leej Txiv tus uas Nyob Mus Ib Txhis, los ntawm Khetos lub npe, saib tej no puas muaj tseeb; thiab yog nej thov nrog lub siab dawb paug, nrog kev mob siab tiag, thiab muaj kev ntseeg Khetos, nws yuav qhia rau nej tias tej no muaj tseeb, los ntawm tus Vaj Ntsuj Plig Dawb Huv lub hwj chim.",
                "5": "Thiab los ntawm tus Vaj Ntsuj Plig Dawb Huv lub hwj chim nej yuav paub qhov tseeb ntawm txhua yam.",
                "6": "Thiab txhua yam uas zoo yeej ncaj thiab tseeb; yog li ntawd, txhua yam uas zoo yeej tsis xyeej Khetos, tiam sis lees paub hais tias muaj nws.",
                "7": "Thiab nej yuav paub hais tias muaj nws, los ntawm tus Vaj Ntsuj Plig Dawb Huv lub hwj chim; yog li ntawd kuv yuav ntuas nej kom nej tsis txhob xyeej Vajtswv lub hwj chim; vim nws ua hauj lwm los ntawm lub hwj chim, raws li noob neej txoj kev ntseeg, zoo tib yam hnub no thiab tag kis, thiab mus ib txhis.",
                "8": "Thiab ntxiv, kuv ntuas nej, kuv cov kwv tij, kom nej tsis txhob xyeej Vajtswv tej txiaj ntsim, vim tej txiaj ntsim ntawd muaj ntau; thiab tej txiaj ntsim ntawd yog los ntawm tib tug Vajtswv los. Thiab muaj ntau txoj kev uas Vajtswv muab tej txiaj ntsim no los pab; tiam sis twb yog tib tug Vajtswv ua hauj lwm txhua yam rau sawv daws; thiab tej txiaj ntsim ntawd twb yog muab los ntawm tej kev tshwm sim ntawm Vajtswv tus Ntsuj Plig rau tib neeg, kom pab tau lawv.",
                "9": "Vim saib seb, Vajtswv tus Ntsuj Plig muab rau ib tug, kom nws txawj qhia txoj lus ntawm kev muaj tswv yim;",
                "10": "Thiab rau lwm tus, kom nws txawj qhia txoj lus txawj ntse los ntawm tib tug Ntsuj Plig;",
                "11": "Thiab rau lwm tus, kom muaj kev ntseeg loj heev; thiab rau lwm tus, kom muaj tej txiaj ntsim kho mob zoo los ntawm tib tug Ntsuj Plig;",
                "12": "Thiab ntxiv, rau lwm tus, kom nws ua tau tej txuj ci tseem ceeb loj heev;",
                "13": "Thiab ntxiv, rau lwm tus, kom nws qhia tau tej yuav muaj los yav tom ntej ntsig txog txhua yam;",
                "14": "Thiab ntxiv, rau lwm tus, kom pom tau cov tim tswv thiab cov ntsuj plig uas los txhawb pab;",
                "15": "Thiab ntxiv, rau lwm tus, kom txawj hais txhua yam lus;",
                "16": "Thiab ntxiv, rau lwm tus, kom txawj txhais tej lus thiab lwm yam lus uas txawv.",
                "17": "Thiab tag nrho tej txiaj ntsim no yog los ntawm Khetos tus Ntsuj Plig los; thiab tej no los rau txhua tus neeg, raws li nws pom zoo.",
                "18": "Thiab kuv xav ntuas nej, kuv cov kwv tij uas kuv hlub, kom nej nco ntsoov tias txhua lub txiaj ntsim zoo yog los ntawm Khetos los.",
                "19": "Thiab kuv xav ntuas nej, kuv cov kwv tij uas kuv hlub, kom nej nco ntsoov tias nws zoo ib yam nag hmo, hnub no, thiab mus ib txhis, thiab tag nrho tej txiaj ntsim uas kuv tau hais txog, uas yog ntawm sab ntsuj plig, yeej tsis muaj hnub ploj mus li, ntev npaum li uas tseem muaj lub ntiaj teb, tsuas yog thaum noob neej tsis ntseeg lawm xwb.",
                "20": "Yog li ntawd, yeej yuav muaj kev ntseeg; thiab yog muaj kev ntseeg ces yeej yuav muaj kev cia siab; thiab yog hais tias muaj kev cia siab ces yeej yuav muaj kev siab hlub thiab.",
                "21": "Thiab tsuas yog nej muaj kev siab hlub xwb tsis li ntawd yeej yuav tsis muab nej cawm dim nyob hauv Vajtswv lub nceeg vaj; thiab kuj yuav tsis muab nej cawm dim nyob hauv Vajtswv lub nceeg vaj yog nej tsis muaj kev ntseeg; thiab nej kuj dim tsis taus yog nej tsis muaj kev cia siab.",
                "22": "Thiab yog nej tsis muaj kev cia siab ces twb yog nej muaj kev poob siab; thiab muaj kev poob siab los twb vim yog kev ua phem.",
                "23": "Thiab Khetos tau hais tseeb rau peb cov yawg koob tias: Yog nej muaj kev ntseeg ces nej yuav ua tau txhua yam uas kuv xav tias tsim nyog ua.",
                "24": "Thiab nim no kuv hais rau tag nrho cov neeg nyob thoob plaws lub ntiaj teb—hais tias yog txog hnub uas Vajtswv lub hwj chim thiab tej txiaj ntsim ploj tag nyob hauv nej lawm ces, twb vim yog kev tsis ntseeg.",
                "25": "Thiab kev txom nyem yuav raug noob neej yog muaj li no; vim yuav tsis muaj ib tug ua zoo nyob hauv nej li, tsis muaj ib tug li. Vim tias yog muaj ib tug nyob hauv nej uas ua zoo, ces twb yog nws ua hauj lwm los ntawm Vajtswv lub hwj chim thiab tej txiaj ntsim.",
                "26": "Thiab kev txom nyem yuav raug cov uas ua kom tej no ploj mus thiab tuag mus, vim lawv tuag thaum lawv tseem muaj kev txhaum, thiab muab tsis tau lawv cawm dim nyob hauv Vajtswv lub nceeg vaj; thiab kuv hais tej no raws li Khetos tej lus; thiab kuv tsis dag.",
                "27": "Thiab kuv ntuas nej kom nco ntsoov tej no; vim lub sij hawm yuav los sai heev uas nej yuav paub tias kuv tsis dag, vim nej yuav pom kuv nyob ntawm Vajtswv lub rooj txiav txim; thiab tus Tswv uas yog Vajtswv yuav hais rau nej tias: Puas yog kuv tsis tau tshaj tawm kuv tej lus rau nej, uas tus txiv neej no tau muab sau cia, zoo li ib tug uas qw nrov tawm hauv qhov tuag los, muaj tseeb tiag, twb zoo li ib tug uas hais tawm hauv av los?",
                "28": "Kuv tshaj tawm tej no xwv kom yuav muaj raws li tej kev qhia tej yuav muaj los yav tom ntej. Thiab saib seb, tej no yuav tawm ntawm tus Vajtswv uas kav ib txhis lub qhov ncauj los; thiab nws txoj lus yuav nrov ncha mus ntawm ib tiam neeg mus rau ib tiam neeg.",
                "29": "Thiab Vajtswv yuav ua rau nej paub tias, tej uas kuv tau sau yeej muaj tseeb.",
                "30": "Thiab ntxiv kuv yuav ntuas nej kom nej los cuag Khetos, thiab siv txhua lub txiaj ntsim uas zoo, thiab txhob kov lub txiaj ntsim phem, los sis qhov uas tsis huv.",
                "31": "Thiab cia li tsim los, thiab sawv hauv av los, auj Yeluxalees; muaj tseeb tiag, thiab cia li hnav nej tej tsoo tsho uas zoo nkauj, auj Xi-oos tus ntxhais es; thiab txho nej tej tswg kom khov thiab ua kom nej tej ciam teb dav mus ib txhis, xwv kom nej tsis txhob raug kev ntxhov hnyo ntxiv lawm, xwv kom yuav muaj raws li Leej Txiv tus uas Nyob Mus Ib Txhis tej kev khi lus uas nws tau khi rau nej, auj tsev neeg Ixayees.",
                "32": "Muaj tseeb tiag, cia li los cuag Khetos, thiab cia li los ua neeg zoo tag nrho vim yog los ntawm nws, thiab xyeej txhua yam uas tsis los ntawm Vajtswv tawm ntawm nej tus kheej mus; thiab yog nej yuav xyeej txhua yam uas tsis los ntawm Vajtswv tawm ntawm nej tus kheej mus, thiab hlub Vajtswv kawg nej lub siab thiab lub dag lub zog, ces nws txoj kev tshav ntuj yeej txaus rau nej, xwv kom nws txoj kev tshav ntuj yuav cia nej los ua neeg zoo tag nrho vim yog los ntawm Khetos; thiab yog Vajtswv txoj kev tshav ntuj cia nej los ua neeg zoo tag nrho vim yog los ntawm Khetos, ces nej yeej tsis muaj qhov xyeej Vajtswv lub hwj chim li.",
                "33": "Thiab ntxiv, yog Vajtswv txoj kev tshav ntuj cia nej ua neeg zoo tag nrho vim yog los ntawm Khetos, thiab nej tsis xyeej nws lub hwj chim, ces Vajtswv txoj kev tshav ntuj ua rau nej hloov ua dawb huv los ntawm Khetos, los ntawm qhov uas Khetos cov ntshav nrog, uas yog raws li Leej Txiv txoj kev khi lus kom yuav zam txim rau nej tej kev txhaum, xwv kom nej yuav dawb huv, tsis muaj qhov phem.",
                "34": "Thiab nim no kuv hais rau nej sawv daws, nyob zoo mog. Tsis ntev no kuv yuav mus so nyob hauv Vajtswv lub yeeb tsheej, kom txog thaum kuv tus ntsuj plig thiab lub cev yuav rov los sib koom ua ke; thiab tus Tswv coj kuv los saum tej cua yam li tus uas kov yeej, los ntsib nej nyob ntawm Yehauvas tus uas zoo kawg nkaus lub rooj txiav txim, tus Txiav Txim uas Nyob Mus Ib Txhis ntawm cov muaj sia thiab cov tuag. Amees."
            }
        }
    }
}