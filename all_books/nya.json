{
    "1-ne": {
        "meta": {
            "slug": "1-ne",
            "name": "Buku Loyamba la Nefi",
            "chapterWord": "Mutu"
        },
        "chapters": {
            "1": {
                "intro": "Nkhani ya Lehi ndi mkazi wake Sariya, ndi ana ake aamuna anayi, akutchedwa, (kuyambira pa wamkulu) Lamani, Lemueli, Samu, ndi Nefi. Ambuye achenjeza Lehi kuti achoke m’dziko la Yerusalemu, chifukwa iye amalosera kwa anthu ponena za kusaweruzika kwawo ndipo afuna kuwononga moyo wake. Ayenda ulendo wa masiku atatu m’chipululu pamodzi ndi banja lake. Nefi atenga abale ake nabwelera ku dziko la Yerusalemu kukatenga mbiri ya Ayuda. Nkhani za mazunzo awo. Atenga ana aakazi a Ismaeli kukhala akazi awo. Atenga mabanja awo ndi kupita kuchipululu. Mazunzo ndi zowawa zawo m’chipululu. Njira ya maulendo awo. Iwo afika ku madzi aakulu. Abale ake a Nefi amupandukira. Awagonjetsa, namanga ngalawa. Iwo awatcha dzina la malowo Chuluka. Iwo awoloka madzi aakulu kupita ku dziko lolonjezedwa, ndi zina zotero. Izi ziri molingana ndi nkhani ya Nefi; kapena m’mawu ena, ine, Nefi, ndidalemba mbiri iyi.",
                "1": "Ine, Nefi, pobadwa kwa makolo abwino, choncho ndidaphunzitsidwa pena pake m’maphunziro onse a atate anga; ndipo powona zisautso zambiri m’kupita kwa masiku anga, komabe, pokhala okonderedwa kwambiri ndi Ambuye m’masiku anga onse; inde, pokhala ndi chidziwitso chachikulu cha ubwino ndi zinsinsi za Mulungu, choncho ndikupanga zolemba zanga m’masiku anga.",
                "2": "Inde, ndilemba m’chinenero cha atate anga, chimene chili ndi zophunzira za Ayuda ndi chinenero cha Aigupto.",
                "3": "Ndipo ndidziwa kuti zolembedwa zomwe ndipange zili zoona; ndipo ndipanga ndi dzanja langa; ndipo ndichita monga mwa kudziwa kwanga.",
                "4": "Pakuti zidachitika mu kuyambilira kwa chaka choyamba cha ulamuliro wa Zedekiya, mfumu ya Yuda, (atate anga, Lehi, atakhala ku Yerusalemu m’masiku awo onse); ndipo m’chaka chomwecho munadza aneneri ambiri, akunenera kwa anthu kuti ayenera kulapa, kapena mzinda waukulu Yerusalemu uyenera kuwonongedwa.",
                "5": "Kotero zidachitika kuti atate anga, Lehi, pamene adali kuyenda adapemphera kwa Ambuye, inde, ngakhale ndi mtima wawo wonse, mmalo mwa anthu awo.",
                "6": "Ndipo zidachitika kuti pakupemphera kwa Ambuye, mzati wa moto udadza, nakhala pa thanthwe pamaso pawo; ndipo adaona, ndi kumva zambiri; ndipo chifukwa cha zinthu zimene adaziwona ndi kuzimva adathunthumira ndi kunjenjemera kwakukulu.",
                "7": "Ndipo zidachitika kuti adabwelera kunyumba kwawo ku Yerusalemu; ndipo adadzigwetsa pakama pawo, nagonjetsedwa ndi Mzimu ndi zinthu zimene adaziwona.",
                "8": "Ndipo pakugonjetsedwa ndi Mzimu kotero, iwo adatengedwa m’masomphenya, ngakhale kuti adaona kumwamba kutatseguka, ndipo iwo adaganiza kuti iwo adaona Mulungu atakhala pa mpando wake wachifumu, atazunguliridwa ndi magulu osawerengeka a angelo mu chikhalidwe cha kuyimba ndi kutamanda Mulungu wawo.",
                "9": "Ndipo zidachitika kuti iwo adaona M’modzi akutsika kuchokera pakati pa thambo, ndipo iwo adaona kuti kuwala kwake kudali koposa kwa dzuwa ku masana.",
                "10": "Ndipo adaonanso khumi ndi awiri akumtsata, ndi kuwala kwawo kudaposa kwa nyenyezi za mlengalenga.",
                "11": "Ndipo adatsika, natulukira pa nkhope ya dziko lapansi; ndipo woyamba adadza nayima pamaso pa atate anga, nawapatsa iwo buku, nawauza iwo kuti awerenge.",
                "12": "Ndipo zidachitika kuti pamene ankawerenga adadzadzidwa ndi Mzimu wa Ambuye.",
                "13": "Ndipo adawerenga, nati: Tsoka, tsoka, Yerusalemu, pakuti ndaona zonyansa zako! Inde, ndinso zinthu zambiri zimene atate anga adawerenga ponena za Yerusalemu—kuti iye adzawonongedwa, ndi anthu okhalamo; ambiri adzawonongeka ndi lupanga, ndipo ambiri adzatengedwa kupita ku ukapolo ku Babulo.",
                "14": "Ndipo zidachitika kuti atate anga atawerenga ndi kuona zinthu zambiri zazikulu ndi zodabwitsa, adafuula zinthu zambiri kwa Ambuye; monga: Zazikulu ndi zozizwitsa ziri ntchito zanu, Inu Ambuye Mulungu Wa mphamvu zonse! Mpando wanu wachifumu uli kumwamba, ndipo mphamvu yanu, ndi ubwino wanu, ndi chifundo zili pa onse okhala padziko lapansi; ndipo, chifukwa inu muli wachifundo, inu simudzalola iwo amene adza kwa inu kuti awonongeke!",
                "15": "Ndipo chotere chidali chinenelo cha atate anga m’kutamanda Mulungu wawo; pakuti moyo wawo udakondwera, ndipo mtima wawo wonse udadzadzidwa, chifukwa cha zinthu zimene iwo adaona, inde, zimene Ambuye adawonetsa kwa iwo.",
                "16": "Ndipo tsopano ine, Nefi, sindilemba nkhani zonse zimene atate anga adalemba, pakuti iwo adalemba zinthu zambiri zimene adaona m’masomphenya ndi m’maloto; ndipo iwo adalembanso zinthu zambiri zimene adalosera ndi kulankhula kwa ana awo, zimene sindidzalemba nkhani zonse.",
                "17": "Koma ndidzalemba nkhani za zochita zanga m’masiku anga. Taonani, ndipanga chidule cha zolemba za atate anga, pa mapale amene ndapanga ndi manja anga; kotero, ndikadzamaliza kufupikitsa mbiri ya atate anga ndidzapanga zolemba nkhani za moyo wanga.",
                "18": "Kotero, ndimafuna kuti mudziwe, kuti Ambuye atasonyeza zinthu zodabwitsa zambiri kwa atate anga, Lehi, inde, ponena za chiwonongeko cha Yerusalemu, tawonani iwo adapita pakati pa anthu, ndipo adayamba kulosera ndi kulengeza kwa iwo ponena za zinthu zimene adaziwona ndi kuzimva.",
                "19": "Ndipo zidachitika kuti Ayuda adawanyoza chifukwa cha zinthu zomwe adachitira umboni za iwo; pakuti iwo adachitira umboni moona za kuipa kwawo ndi zonyansa zawo; ndipo iwo adachitira umboni kuti zinthu zimene iwo adaziwona ndi kuzimva, ndiponso zinthu zimene iwo adaŵerenga m’buku, zidasonyeza momveka bwino za kudza kwa Mesiya, ndiponso chiwombolo cha dziko.",
                "20": "Ndipo pamene Ayuda adamva izi adakwiya nawo; inde, monga ndi aneneri akale, amene adawathamangitsa, nawaponya miyala, ndi kuwapha; ndipo iwonso adafuna moyo wawo, kuti auchotse. Koma taonani, ine, Nefi, ndidzawonetsa kwa inu kuti zifundo za Ambuye ziri pa onse amene iye adawasankha, chifukwa cha chikhulupiliro chawo, kuti awapangitse iwo amphamvu ngakhale mpaka ku mphamvu ya chipulumutso."
            },
            "2": {
                "1": "Pakuti taonani, zidachitika kuti Ambuye adayankhula kwa atate anga, inde, ngakhale mu loto, ndipo adati kwa iwo: Odalitsidwa ndiwe Lehi, chifukwa cha zinthu zimene iwe wachita; ndipo chifukwa iwe wakhala okhulupirika ndi kulengeza kwa anthu awa zinthu zimene ndidakulamulira iwe, taona, iwo akufuna kuchotsa moyo wako.",
                "2": "Ndipo zidachitika kuti Ambuye adalamulira atate anga, ngakhale mu loto, kuti atenge banja lawo ndi kunyamuka kupita kuchipululu.",
                "3": "Ndipo zidachitika kuti iwo adamvera mawu a Ambuye, kotero adachita monga Ambuye adawalamulira iwo.",
                "4": "Ndipo zidachitika kuti iwo adapita kuchipululu. Ndipo adasiya nyumba yawo, ndi dziko la cholowa chawo, ndi golidi wawo, ndi siliva wawo, ndi zinthu zawo zamtengo wapatali, ndipo sadatenge kanthu, koma banja lawo, ndi zakudya, ndi mahema, ndipo adapita kuchipululu.",
                "5": "Ndipo adatsikira ku malire a mphepete mwa Nyanja Yofiira; nayenda m’chipululu m’malire ali pafupi ndi Nyanja Yofiira; Ndipo iwo adayenda m’chipululu ndi banja lawo, limene lidali la amayi anga, Sariya, ndi abale anga aakulu, amene adali Lamani, Lemueli, ndi Samu.",
                "6": "Ndipo zidachitika kuti pamene adayenda masiku atatu m’chipululu, adakhoma hema lawo m’chigwa m’mbali mwa mtsinje wa madzi.",
                "7": "Ndipo zidachitika kuti iwo adamanga guwa la nsembe la miyala, napereka nsembe kwa Ambuye, ndipo adayamika Ambuye Mulungu wathu.",
                "8": "Ndipo zidachitika kuti adatchula dzina la mtsinjewo, Lamani, ndipo umakhuthulira mu Nyanja Yofiira; ndipo chigwacho chinali m’malire a kukamwa kwake.",
                "9": "Ndipo pamene atate anga adaona kuti madzi a mtsinje amakhuthulira m’kasupe wa Nyanja Yofiira, adayankhula kwa Lamani, nati: O kuti iwe ukhale wonga mtsinje uwu, kuthamangira mosalekeza m’kasupe wa chilungamo chonse!",
                "10": "Ndipo iwo adayankhulanso kwa Lemueli: O kuti iwe ukhale monga chigwa ichi, olimba ndi okhazikika, ndi osasunthika m’kusunga malamulo a Ambuye!",
                "11": "Tsopano izi adayankhula chifukwa cha kusamva kwa Lamani ndi Lemueli; pakuti taonani iwo adang’ung’udza mu zinthu zambiri motsutsana ndi atate awo, chifukwa iwo adali munthu wamasomphenya, ndipo adawatsogolera iwo kuchokera m’dziko la Yerusalemu, kusiya dziko la cholowa chawo, ndi golide wawo, ndi siliva wawo, ndi zinthu zawo zamtengo wapatali, kuti adzawonongeke m’chipululu. Ndipo ichi adanena kuti adachita chifukwa cha zolingalira zopusa za mtima wawo.",
                "12": "Ndipo motero Lamani ndi Lemueli, pokhala aakulu, adang’ung’udza motsutsana ndi atate awo. Ndipo adang’ung’udza chifukwa chakuti sankadziwa zochita za Mulungu amene adawalenga.",
                "13": "Komanso sadakhulupilire kuti Yerusalemu, mzinda waukuluwo, ukhoza kuwonongedwa mogwirizana ndi mawu a aneneri. Ndipo adali ngati Ayuda amene adali ku Yerusalemu, amene ankafuna kuchotsa moyo wa atate anga.",
                "14": "Ndipo zidachitika kuti atate anga adayankhula kwa iwo mu chigwa cha Lemueli, ndi mphamvu, atadzadzidwa ndi Mzimu, mpaka matupi awo adagwedezeka pamaso pake. Ndipo adawagonjetsa iwo, kuti sadayelekeze kunena zotsutsa iwo; kotero, iwo adachita monga adawalamulira iwo.",
                "15": "Ndipo atate anga adakhala muchihema.",
                "16": "Ndipo zidachitika kuti ine, Nefi, pokhala wamng’ono kwambiri, komabe pokhala wamkulu mu msinkhu, ndiponso ndidali ndi zikhumbo zazikulu kuti ndidziwe za zinsinsi za Mulungu, kotero ndidafuula kwa Ambuye; ndipo taonani iye adandiyendera ine, ndipo adafewetsa mtima wanga kuti ndidakhulupilira mawu onse amene adayankhulidwa ndi atate anga; kotero, sindidapandukire iwo ngati abale anga.",
                "17": "Ndipo ine ndidayankhula kwa Samu, kumudziwitsa iye zinthu zimene Ambuye adandiwonetsera ine mwa Mzimu wake Woyera. Ndipo zidachitika kuti adakhulupilira mawu anga.",
                "18": "Koma, taonani, Lamani ndi Lemueli sadamvere mawu anga; ndipo pokhala wachisoni chifukwa cha kuuma kwa mitima yawo ndidalira kwa Ambuye chifukwa cha iwo.",
                "19": "Ndipo zidachitika kuti Ambuye adayankhula kwa ine, nati: Wodala uli iwe, Nefi, chifukwa cha chikhulupiliro chako, chifukwa wandifunafuna molimbikira, ndi kudzichepetsa kwa mtima.",
                "20": "Ndipo pamene udzasunga malamulo anga, udzapambana, ndipo udzatsogozedwa ku dziko la lonjezo; inde, ngakhale dziko limene ndakonzera iwe; inde, dziko limene lili losankhidwa pamwamba pa maiko ena onse.",
                "21": "Ndipo pamene abale ako adzakupandukira iwe, iwo adzachotsedwa pamaso pa Ambuye.",
                "22": "Ndipo pamene udzasunga malamulo anga, udzapangidwa wolamulira ndi mphunzitsi wa abale ako.",
                "23": "Pakuti taona, m’tsiku limene adzandipandukira, ndidzawatembelera ngakhale ndi thembelero loŵaŵa, ndipo sadzakhala ndi mphamvu pa mbewu yako, pokhapokha adzandipandukire inenso.",
                "24": "Ndipo ngati zidzachitike kuti andipandukira ine, iwo adzakhala chikwapu kwa mbewu yako, chowachangamutsa iwo m’njira za chikumbutso."
            },
            "3": {
                "1": "Ndipo zidachitika kuti, Ine, Nefi, ndidabwelera kuchokera kolankhula ndi Ambuye, ku chihema cha atate anga.",
                "2": "Ndipo zidachitika kuti adanena kwa ine, nati; Taona, ndalota maloto, amene Ambuye adandiuza ine, kuti iwe ndi abale ako mubwelere ku Yerusalemu.",
                "3": "Pakuti taona, Labani ali ndi zolembedwa za Ayuda ndinso m’badwo wa makolo anga, ndipo n’zozokotedwa pa mapale a mkuwa.",
                "4": "Kotero, Ambuye wandilamulira ine kuti iwe ndi abale ako mupite ku nyumba ya Labani, ndi kukafunafuna zolembazo, ndi kuzibweretsa izo muno mu chipululu.",
                "5": "Ndipo tsopano, tawona, abale ako akung’ung’udza, kunena kuti ndi chinthu chovuta chimene ndafuna kwa iwo; koma taonani sindidachifune kwa iwo, koma ndi lamulo la Ambuye.",
                "6": "Choncho pita, mwana wanga, ndipo Ambuye adzakukomera mtima, chifukwa sudang’ung’udze.",
                "7": "Ndipo zidachitika kuti ine, Nefi, ndidati kwa atate anga: Ndidzapita ndi kukachita zinthu zimene Ambuye adalamulira, pakuti ndidziwa kuti Ambuye sapereka malamulo kwa ana a anthu, koma iye adzawakonzera iwo njira kuti akwaniritse chinthu chimene adawalamulira.",
                "8": "Ndipo zidachitika kuti pamene atate anga adamva mawu awa adali okondwa kwambiri, pakuti adadziwa kuti ndidali nditadalitsidwa ndi Ambuye.",
                "9": "Ndipo ine, Nefi, ndi abale anga tidayamba ulendo wathu m’chipululu, ndi mahema athu, kuti tipite ku dziko la Yerusalemu.",
                "10": "Ndipo zidachitika kuti pamene tidapita ku dziko la Yerusalemu, ine ndi abale anga tidakambirana wina ndi mzake.",
                "11": "Ndipo tidachita maere—ndani wa ife alowe m’nyumba ya Labani. Ndipo zidachitika kuti maere adagwera Lamani; ndipo Lamani adalowa m’nyumba ya Labani, ndipo adayankhula naye pamene adakhala m’nyumba mwake.",
                "12": "Ndipo adakhumba kwa Labani zolembedwa zimene zidali zolembedwa pa mapale a mkuwa, zimene zidali ndi m’badwo wa atate anga.",
                "13": "Ndipo taonani, zidachitika kuti Labani adakwiya, ndipo adamponyera iye kunja kumuchotsa pa maso pake; ndipo sadafune kuti iye akhale nazo zolembazo. Kotero, adati kwa iye: Taona ndiwe wakuba, ndipo ndikupha iwe.",
                "14": "Koma Lamani adathawa kuchoka pamaso pake, ndipo adatiuza zinthu zimene Labani adachita, kwa ife. Ndipo tidayamba kukhala achisoni kwambiri, ndipo abale anga adali pafupi kubwelera kwa atate anga m’chipululu.",
                "15": "Koma taonani ndidanena kwa iwo kuti: Ngati Ambuye ali moyo, ndipo ngati ife tili moyo, ife sitidzatsikira kwa atate athu m’chipululu mpaka ife titakwaniritsa chinthu chimene Ambuye adatilamulira ife.",
                "16": "Kotero, tiyeni tikhale okhulupilika m’kusunga malamulo a Ambuye; kotero, tiyeni titsikire ku dziko la cholowa cha atate athu, pakuti taonani adasiya golide ndi siliva, ndi chuma chamtundu uliwonse. Ndipo zonsezi adachita chifukwa cha malamulo a Ambuye.",
                "17": "Pakuti iye ankadziwa kuti Yerusalemu ayenera kuwonongedwa, chifukwa cha kuipa kwa anthu.",
                "18": "Pakuti taonani, iwo akana mawu a aneneri. Kotero, ngati atate anga akadakhala m’dzikomo atalamulidwa kuti athawe m’dzikolo, taonani, iwonso akadaonongeka. Kotero, zimayenera kuti athawe m’dzikolo.",
                "19": "Ndipo taonani, ndi nzeru mwa Mulungu kuti titenge zolemba izi, kuti tisunge kwa ana athu chinenero cha makolo athu;",
                "20": "Ndiponso kuti ife tiwasungile mawu amene adayankhulidwa mkamwa mwa aneneri onse oyera, amene adaperekedwa kwa iwo mwa Mzimu ndi mphamvu ya Mulungu, kuyambira chiyambi cha dziko, ngakhale mpakana nthawi ino.",
                "21": "Ndipo zidachitika kuti m’kuyankhula mwa mtundu uwumenewu ndidakopa abale anga, kuti akhale okhulupilika m’kusunga malamulo a Mulungu.",
                "22": "Ndipo zidachitika kuti ife tidapita ku dziko la cholowa chathu, ndipo tidasonkhanitsa pamodzi golide wathu, ndi siliva wathu, ndi zinthu zathu zamtengo wapatali.",
                "23": "Ndipo titasonkhanitsa zinthu izi pamodzi, tidapita ku nyumba ya Labani.",
                "24": "Ndipo zidachitika kuti ife tidapita kwa Labani, ndipo tidamupempha iye kuti atipatse ife zolemba zomwe zidalembedwa pa mapale a mkuwa, zimene ife tidakaperekera kwa iye golide wathu, ndi siliva wathu, ndi zinthu zathu zonse za mtengo wapatali.",
                "25": "Ndipo zidachitika kuti pamene Labani adaona chuma chathu, ndi kuti chidali chambiri kwambiri, adachikhumba, moti adatithamangitsira kunja, ndipo adatumiza antchito ake kuti atiphe, kuti atenge chuma chathu.",
                "26": "Ndipo zidachitika kuti tidathawa pamaso pa antchito a Labani, ndipo tidakakamizika kusiya chuma chathu, ndipo chidagwera m’manja mwa Labani.",
                "27": "Ndipo zidachitika kuti tidathawira kuchipululu, ndipo antchito a Labani sadatipeze, ndipo tidabisala m’phanga la thanthwe.",
                "28": "Ndipo zidachitika kuti Lamani adakwiya ndi ine, ndi atate anga; ndi Lemueli nayenso, pakuti adamvera mawu a Lamani. Kotero Lamani ndi Lemueli adayankhula mawu ambiri ovuta kwa ife, abale awo aang’ono, ndipo adatikantha ngakhale ndi ndodo.",
                "29": "Ndipo zidachitika kuti pamene adali kutimenya ndi ndodo, taonani, mngelo wa Ambuye adadza, naima pamaso pawo, nanena nawo, nati: Nanga bwanji mukumkantha mng’ono wanu ndi ndodo? Kodi simukudziwa kuti Ambuye adamusankha kuti akhale olamulira wanu, ndipo zimenezi chifukwa cha mphulupulu zanu? Taonani mudzapitanso ku Yerusalemu, ndipo Ambuye adzapereka Labani m’manja mwanu.",
                "30": "Ndipo mngelo atatha kuyankhula nafe, adachoka.",
                "31": "Ndipo atachoka mngeloyo, Lamani ndi Lemueli adayambanso kung’ung’udza, kuti: Kodi ndi zotheka bwanji kuti Ambuye apereke Labani m’manja mwathu? Taonani, iye ndi munthu wamphamvu, ndipo akhonza kulamula makumi asanu, inde, ngakhale akhonza kupha makumi asanu; ndiye kuli bwanji ife?"
            },
            "4": {
                "1": "Ndipo zidachitika kuti ndidayankhula kwa abale anga, nati: Tiyeni tipite ku Yerusalemu, ndipo tiyeni tikhale okhulupilika m’kusunga malamulo a Ambuye; pakuti taonani iye ali wamphamvu kuposa dziko lonse lapansi, ndiye asakhale bwanji wamphamvu kuposa Labani ndi makumi asanu ake, inde, kapena ngakhale makumi a zikwi zake?",
                "2": "Kotero tiyeni tipite; tiyeni tikhale amphamvu monga Mose; pakuti zoonadi iye adayankhula kwa madzi a Mnyanja Yofiira ndipo adagawanika uku ndi uku, ndipo makolo athu adadutsa, kuchokera mu ukapolo, pa nthaka youma, ndipo magulu ankhondo a Farao adatsatira ndipo adamira m’madzi a Nyanja Yofiira.",
                "3": "Tsopano taonani inu mukudziwa kuti izi ndi zoona; ndipo mukudziwanso kuti mngelo walankhula ndi inu; mukukaikira bwanji? Tiyeni tipite; Ambuye angathe kutilanditsa ife, monga makolo athu, ndi kuononga Labani, monganso Aigupto.",
                "4": "Tsopano pamene ine ndidanena mawu awa, iwo adakwiyabe, ndipo adapitirizabe kung’ung’udza; komabe iwo adanditsatira mpaka tidafika kunja kwa makoma a Yerusalemu.",
                "5": "Ndipo udali usiku; ndipo ndidawachititsa kuti abisale kunja kwa makomawo. Ndipo atabisala, ine, Nefi, ndidakwawira mu mzindawo ndipo ndidapita cha ku nyumba ya Labani.",
                "6": "Ndipo ndidatsogozedwa ndi Mzimu, osadziwatu zimene ndiyenera kuchita.",
                "7": "Komabe ndidapita, ndipo pamene ndidafika pafupi ndi nyumba ya Labani ndidaona munthu, ndipo adagwa pansi patsogolo panga, pakuti adali ataledzera ndi vinyo.",
                "8": "Ndipo pamene ndidafika kwa iye, ndidapeza kuti ndi Labani.",
                "9": "Ndipo ndidaona lupanga lake, ndipo ndidalisolola m’chimake; ndipo chogwilira chake chidali cha golidi weniweni, ndipo mapangidwe ake adali abwino kwambiri, ndipo ndidaona kuti mpeni wake udali wa chitsulo chamtengo wapatali.",
                "10": "Ndipo zidachitika kuti ndidakakamizidwa ndi Mzimu kuti ndiphe Labani; koma ndidati mumtima mwanga: Sindidakhetsepo mwazi wa munthu. Ndipo ndidafooka, ndi kufuna kuti ndisamuphe.",
                "11": "Ndipo Mzimu udati kwa ine kachiwiri: Ona Ambuye wampereka iye m’manja mwako. Inde, ndipo ine ndidadziwanso kuti iye adafuna kutenga moyo wanga; inde, ndipo sadamvere malamulo a Ambuye; ndipo adatilandanso chuma chathu.",
                "12": "Ndipo zidachitika kuti Mzimu udanena kwa ine kachiwiri: Muphe, pakuti Ambuye wampereka m’manja mwako;",
                "13": "Taona, Ambuye amapha oipa kuti abweretse zolinga zake zolungama. Ndi bwino kuti munthu mmodzi aonongeke kusiyana ndi kuti dziko lichepe muchikhulupiliro ndi kuwonongeka.",
                "14": "Ndipo tsopano, pamene ine, Nefi, ndidamva mawu amenewa, ndidakumbukira mawu a Ambuye amene adayankhula kwa ine m’chipululu, kunena kuti: Pamene mbewu yako idzasunga malamulo anga, idzachita bwino m’dziko la lonjezo.",
                "15": "Inde, ndipo ndidaganizanso kuti sakadasunga malamulo a Ambuye molingana ndi lamulo la Mose, pokhapokha akhale ndi lamulolo.",
                "16": "Ndipo ndidadziwanso kuti lamulo lidali lolembedwa pa mapale a mkuwa.",
                "17": "Ndiponso, ndidadziwa kuti Ambuye adali atapereka Labani m’manja mwanga kaamba ka chifukwa chimenechi—kuti ine ndikatenge zolembazo molingana ndi malamulo ake.",
                "18": "Kotero, ndidamvera liwu la Mzimu, ndipo ndidagwira Labani ndi tsitsi la pamutu, ndipo ndidadula mutu wake ndi lupanga lake lomwe.",
                "19": "Ndipo nditadula mutu wake ndi lupanga lake lomwe, ndidatenga zovala za Labani, ndi kuzivala pathupi langa; inde, ngakhale gawo lirilonse; ndipo ndidamanga chida cha m’chiuno mwake m’chiuno mwanga.",
                "20": "Ndipo nditachita izi, ndidapita m’malo mosungiramo chuma cha Labani. Ndipo pamene ndidapita ku malo osungiramo chuma cha Labani, taonani, ndidaona wantchito wa Labani amene adali ndi mfungulo za mosungiramo chuma. Ndipo ndidamulamulira iye m’mawu a Labani, kuti apite ndi ine mosungiramo chuma.",
                "21": "Ndipo iye adaganiza kuti ndidali mbuye wake, Labani, pakuti adaona zovala komanso lupanga lomangidwa m’chiwuno mwanga.",
                "22": "Ndipo iye adayankhula kwa ine zokhudzana ndi akulu a Ayuda, iye adali kudziwa kuti mbuye wake, Labani, adali atatuluka usiku pakati pawo.",
                "23": "Ndipo ndidayankhula kwa iye ngati kuti ndidali Labani.",
                "24": "Ndipo ndidayankhulanso kwa iye kuti ndinyamule zozokotedwa, zimene zidali pa mapale a mkuwa, kwa abale anga aakulu, amene adali kunja kwa makoma.",
                "25": "Ndipo ndidamuuzanso kuti anditsate.",
                "26": "Ndipo iye, poganiza kuti ndimalankhula za abale a mpingo, ndi kuti ndidalidi Labani amene ndidamupha, kotero adanditsatira.",
                "27": "Ndipo adayankhula kwa ine kambirimbiri ponena za akulu a Ayuda, pamene ine ndimapita kwa abale anga, amene adali kunja kwa makoma.",
                "28": "Ndipo zidachitika kuti pamene Lamani adandiwona iye adawopa kwambiri, komanso Lemueli ndi Samu. Ndipo adathawa pamaso panga; iwo adaganiza kuti adali Labani, ndi kuti adandipha ine ndipo adafuna kutenga miyoyo yawonso.",
                "29": "Ndipo zidachitika kuti ndidawaitana, ndipo adandimvera; kotero iwo adasiya kuthawa pamaso panga.",
                "30": "Ndipo zidachitika kuti pamene wantchito wa Labani adaona abale anga adayamba kunjenjemera, ndipo adali pafupi kuthawa pamaso panga ndi kubwelera ku mzinda wa Yerusalemu.",
                "31": "Ndipo tsopano ine, Nefi, pokhala munthu wamkulu msinkhu, ndipo ndidalandiranso mphamvu zambiri kwa Ambuye, kotero ndidamugwira watchito wa Labani, ndipo ndidamugwira kuti asathawe.",
                "32": "Ndipo zidachitika kuti ndidayankhula naye, kuti akamvera mau anga, ngati Ambuye ali wa moyo, ndi inenso ndiri wamoyo, kotero kuti akamvera mau athu, timusiira moyo wake.",
                "33": "Ndipo ndidayankhula naye, angakhale ndi lumbiro, kuti asaope; kuti akhala mfulu monga ife ngati adzapita m’chipululu pamodzi ndi ife.",
                "34": "Ndipo ndidayankhulanso kwa iye, kuti: Zoonadi Ambuye watilamulira ife kuchita chinthu ichi; ndipo kodi tisakhale akhama m’kusunga malamulo a Ambuye? Kotero, ngati iwe upita ku chipululu kwa atate anga udzakhala ndi malo ndi ife.",
                "35": "Ndipo zidachitika kuti Zoramu adalimbika mtima pa mawu amene ndidayankhula. Tsopano Zoramu lidali dzina la wantchitoyo; ndipo adalonjeza kuti adzapita kuchipululu kwa atate wathu. Inde, ndipo iye adalumbiranso kwa ife kuti adzakhala ndi ife kuchokera nthawi imeneyo kupita m’tsogolo.",
                "36": "Tsopano ife tidafuna kuti akhale nafe pa chifukwa ichi, kuti Ayuda asadziwe za kuthawira kwathu m’chipululu, kuti angatitsatire ndi kutiwononga.",
                "37": "Ndipo zidachitika kuti pamene Zoramu adachita lumbiro kwa ife, mantha athu okhudzana ndi iye adachoka.",
                "38": "Ndipo zidachitika kuti tidatenga mapale a mkuwa ndi wantchito wa Labani, ndipo tidapita m’chipululu, ndipo tidayenda kupita ku chihema cha atate athu."
            },
            "5": {
                "1": "Ndipo zidachitika kuti titabwelera kuchipululu kwa atate athu, taonani, iwo adadzadzidwa ndi chisangalalo, ndiponso amayi anga, Sariya, adali okondwa mopambana chifukwa adalira chifukwa cha ife.",
                "2": "Pakuti iwo adaganiza kuti ife tidawonongeka m’chipululu; ndipo iwonso adali atadandaula motsutsana ndi atate anga, powauza iwo kuti iwo adali munthu wamasomphenya; nati: Taonani, mwatitulutsa m’dziko la cholowa chathu, ndipo ana anga kulibenso, ndipo tikuwonongeka m’chipululu.",
                "3": "Ndipo m’kulankhula kotere amayi anga adandaula motsutsana ndi atate anga.",
                "4": "Ndipo zidachitika kuti atate anga adanena nawo, nati: Ndikudziwa kuti ndine munthu wamasomphenya; pakuti ndikadapanda kuwona zinthu za Mulungu m’masomphenya sindikadadziwa ubwino wa Mulungu, koma ndikadakhala ku Yerusalemu, ndipo ndikadaonongeka pamodzi ndi abale anga.",
                "5": "Koma taonani, ndalandira dziko la lonjezano, limene ndikondwera nalo; inde, ndipo ndidziwa kuti Ambuye adzapulumutsa ana anga aamuna kuchokera m’manja mwa Labani; ndi kuwabweretsanso kwa ife m’chipululu.",
                "6": "Ndipo m’kulankhula kotere atate anga, Lehi, adatonthoza amayi anga, Sariya, ponena za ife; pamene ife tinkayenda m’chipululu kupita ku dziko la Yerusalemu, kuti tikatenge zolemba za Ayuda.",
                "7": "Ndipo pamene tidabwelera ku hema ya atate anga, taonani chisangalalo chawo chidadzadza, ndipo mayi anga adatonthonzedwa.",
                "8": "Ndipo adanena, kuti: Tsopano ndidziwa ndithu kuti Ambuye adalamulira mwamuna wanga kuthawira kuchipululu; Inde, ndikudziwanso motsimikiza kuti Ambuye wateteza ana anga aamuna, ndipo adawawombola iwo kuchoka m’manja mwa Labani, ndi kuwapatsa iwo mphamvu yomwe iwo angathere kukwaniritsa chinthu chimene Ambuye adawalamulira iwo. Ndipo m’kulankhula kotere iwo adayankhula.",
                "9": "Ndipo zidachitika kuti adakondwera koposa, ndipo adapereka nsembe ndi zopereka zopsereza kwa Ambuye; ndipo adayamika Mulungu wa Israeli.",
                "10": "Ndipo atapereka mayamiko kwa Mulungu wa Israeli, atate anga, Lehi, adatenga zolemba zimene zidazokotedwa pa mapale a mkuwa, ndipo iwo adazisakatula izo kuchokera pachiyambi.",
                "11": "Ndipo adaona kuti iwo adali ndi mabuku asanu a Mose, amene adapereka mbiri ya chilengedwe cha dziko lapansi, ndiponso ya Adamu ndi Hava, amene adali makolo athu oyamba;",
                "12": "Ndiponso mbiri ya Ayuda kuchokera pachiyambi, ngakhale mpaka koyambilira kwa ufumu wa Zedekiya, mfumu ya Yuda;",
                "13": "Ndiponso mauneneri a aneneri oyera, kuchokera pa chiyambi, ngakhale mpaka ku chiyambi cha ulamuliro wa Zedekiya; ndiponso maulosi ambiri amene adayankhulidwa pakamwa pa Yeremiya.",
                "14": "Ndipo zidachitika kuti atate anga, Lehi, nawonso adapeza pa mapale a mkuwa chibadwidwe cha makolo awo; kotero adadziwa kuti adali m’badwo wa Yosefe; inde, Yosefe wake yemwe uja mwana wa Yakobo, amene adagulitsidwa ku Igupto, amene adatetezedwa ndi dzanja la Ambuye, kuti ateteze atate ake, Yakobo, ndi banja lake lonse kuti asawonongeke ndi njala.",
                "15": "Ndipo iwo adatsogozedwanso kuchoka mu ukapolo ndi kutuluka m’dziko la Igupto, ndi Mulungu yemweyo amene adawateteza",
                "16": "Ndipo motero atate anga, Lehi, adapeza mbiri ya chibadwidwe cha makolo awo. Ndipo Labani nayenso adali mbadwa ya Yosefe, kotero iye ndi makolo ake adasunga zolembazo.",
                "17": "Ndipo tsopano pamene atate anga adaona zinthu zonsezi, adadzadzidwa ndi Mzimu, ndipo adayamba kulosera ponena za mbewu yawo—",
                "18": "Kuti mapale a mkuwawa ayenera kupita kwa mayiko onse, mafuko, zinenero, ndi anthu amene adali a mbewu yawo.",
                "19": "Kotero, adanena kuti mapale a mkuwa awa sakuyenera kuwonongeka; ngakhale sakuyenera kudetsedwanso ndi nthawi. Ndipo iwo adanenera zinthu zambiri zokhudza mbewu yawo.",
                "20": "Ndipo zidachitika kuti kufikira pamenepa ine ndi atate anga tidasunga malamulo amene Ambuye adatilamulira ife.",
                "21": "Ndipo ife tidali titalandira zolemba zomwe Ambuye adatilamulira ife, ndipo tidazisakatula izo ndipo tidapeza kuti zidali zofunika; inde, angakhale za mtengo waukulu kwa ife, kotero kuti ife tikadatha kuteteza malamulo a Ambuye kwa ana athu.",
                "22": "Kotero, zidali nzeru mwa Ambuye kuti tinyamuke nazo, pamene tikuyenda m’chipululu kupita ku dziko la lonjezo."
            },
            "6": {
                "1": "Ndipo tsopano ine, Nefi, sindikupeleka mbiri ya chibadwidwe cha makolo anga m’gawo ili la zolemba zanga; ndipo sindikupeleka pa nthawi iliyonse imene ndikulemba pa mapalewa; pakuti ikuperekedwa mu zolembedwa zimene zasungidwa ndi atate anga; kotero, sindilemba mu ntchito iyi.",
                "2": "Pakuti kwandikwanira kunena kuti ndife ana a Yosefe.",
                "3": "Ndipo zilibe kanthu kwa ine kuti ine ndiri wapadera kuti ndipereke mbiri yokwanira ya zinthu zonse za atate anga, pakuti izo sizingalembedwe pa mapale amenewa, pakuti ndikhumba malo kuti ndilembemo za zinthu za Mulungu.",
                "4": "Pakuti chidzalo cha cholinga changa ndi chakuti ndikope anthu kuti abwere kwa Mulungu wa Abrahamu, ndi Mulungu wa Isake, ndi Mulungu wa Yakobo, kuti apulumutsidwe.",
                "5": "Pachifukwa ichi, zomwe zimakondweretsa dziko lapansi sindilemba, koma zomwe zimakondweretsa Mulungu ndi kwa iwo omwe sali a dziko lapansi.",
                "6": "Kotero, ndidzapereka lamulo kwa mbewu yanga, kuti iwo sadzaika m’mapale amenewa zinthu zimene siziri zofunikira kwa ana a anthu."
            },
            "7": {
                "1": "Ndipo tsopano ndikufuna kuti mudziwe, kuti atate anga, Lehi, atatsiriza kunenera za mbewu yawo, zidachitika kuti Ambuye adayankhula kwa iwo kachiwiri, nanena kuti sikudali koyenera kwa iwo, Lehi, kuti atengere banja lawo lokha kuchipululu; koma kuti ana awo aamuna atenge ana aakazi akhale akazi awo, kuti adzutse mbeu kwa Ambuye m’dziko la lonjezano.",
                "2": "Ndipo zidachitika kuti Ambuye adawulamulira iwo kuti ine, Nefi, ndi abale anga, kuti tibwelere ku dziko la Yerusalemu, ndi kubweretsa Ismaeli ndi banja lake kuchipululu.",
                "3": "Ndipo zidachitika kuti ine, Nefi, ndi abale anga, tidapitanso m’chipululu kupita ku Yerusalemu.",
                "4": "Ndipo zidachitika kuti tidapita ku nyumba ya Ismaeli, ndipo tidapeza kukonderedwa pamaso pa Ismaeli, kotero kuti tidalankhula kwa iye mau a Ambuye.",
                "5": "Ndipo zidachitika kuti Ambuye adafewetsa mtima wa Ismaeli, ndiponso a m’banja lake, moti adanyamuka ulendo wawo ndi ife m’chipululu ku chihema cha atate athu.",
                "6": "Ndipo zidachitika kuti pamene timayenda m’chipululu, taonani Lamani ndi Lemueli, ndi awiri a ana akazi a Ismaeli, ndi ana amuna awiri a Ismaeli ndi mabanja awo, adapandukira ife; inde, motsutsana nane ine, Nefi, ndi Samu, ndi abambo awo, Ismaeli, ndi mkazi wake, ndi ana ake aakazi ena atatu.",
                "7": "Ndipo zidachitika kuti mukupanduka kumeneku, iwo adakhumba kubwelera ku dziko la Yerusalemu.",
                "8": "Ndipo tsopano ine, Nefi, pakumva chisoni chifukwa cha kuuma kwa mitima yawo, kotero ndidayankhula kwa iwo, nati, inde, ngakhale kwa Lamani ndi kwa Lemueli: Taonani ndinu abale anga akulu, ndipo ndi chifukwa chiyani muli owuma kwambiri m’mitima yanu, ndi akhungu chotere m’malingaliro mwanu, kuti mukusowekera kuti ine, mng’ono wanu, ndilankhule kwa inu, inde, ndi kupeleka chitsanzo kwa inu?",
                "9": "Nanga bwanji simudamvera mau a Ambuye?",
                "10": "Mudaiwala bwanji kuti mudaona mngelo wa Ambuye?",
                "11": "Inde, ndipo zili bwanji kuti mwaiwala zinthu zazikulu zimene Ambuye watichitira ife, m’kupulumutsa ife kuchokera m’manja mwa Labani, ndiponso kuti ife titenge zolemba?",
                "12": "Inde ndipo n’chifukwa chiyani kuti mwaiwala kuti Ambuye ali wakutha kuchita zinthu zonse monga mwa chifuniro chake, kwa ana a anthu, ngati iwo akhulupilira mwa iye? Choncho tiyeni tikhale okhulupilika kwa iye.",
                "13": "Ndipo ngati tikhala okhulupilika kwa iye, tidzalandira dziko la lonjezano; ndipo mudzadziwa m’nyengo ina yamtsogolo kuti mawu a Ambuye adzakwaniritsidwa ponena za chiwonongeko cha Yerusalemu; pakuti zinthu zonse zimene Ambuye wanena zokhudza kuwonongedwa kwa Yerusalemu ziyenera kukwaniritsidwa.",
                "14": "Pakuti taonani, Mzimu wa Ambuye adzaleka posachedwapa kulimbana nawo; pakuti taonani, akana aneneri, ndipo Yeremiya adamponya m’ndende. Ndipo adafuna kutenga moyo wa atate anga, kotero kuti adawathamangitsa iwo m’dziko.",
                "15": "Tsopano taonani, ndinena kwa inu kuti ngati mungabwelere ku Yerusalemu inunso mudzawonongedwa ndi iwo. Ndipo tsopano, ngati muli nako kusankha, pitani ku dzikolo, ndi kukumbukira mawu amene ine ndikulankhula kwa inu, kuti ngati inu mupita inunso mudzawonongedwa; pakuti motere Mzimu wa Ambuye wandikakamiza ine kuti ndilankhule.",
                "16": "Ndipo zidachitika kuti pamene ine, Nefi ndidayankhula mawu awa kwa abale anga, iwo adandikwiyira ine. Ndipo zidachitika kuti adayika manja awo pa ine, pakuti taonani, iwo adali okwiya kwambiri, ndipo adandimanga ine ndi zingwe, pakuti iwo adafuna kutenga moyo wanga, kuti andisiye ine m’chipululu kuti ndidyedwe ndi zilombo zakuthengo.",
                "17": "Koma zidachitika kuti ndidapemphera kwa Ambuye, nati: Inu Ambuye, monga mwa chikhulupiliro changa chomwe chiri mwa inu, kodi mudzandipulumutsa ine kuchoka m’manja mwa abale anga; inde, ngakhale kundipatsa mphamvu kuti ndidule zingwe izi zimene ndamangidwa nazo.",
                "18": "Ndipo zidachitika kuti pamene ndidanena mawu awa, taonani, zingwezo zidamasuka kuchokera m’manja mwanga ndi m’mapazi anga, ndipo ndidaima pamaso pa abale anga, ndipo ndidayankhula kwa iwo kachiwiri.",
                "19": "Ndipo zidachitika kuti iwo adakwiya ndi ine kachiwiri, ndipo adafuna kuyika manja pa ine; koma taonani, m’modzi wa ana aakazi a Ismaeli, inde, ndiponso amake, ndi mmodzi wa ana aamuna a Ismaeli, adachondelera abale anga, kotero kuti adafewetsa mitima yawo; ndipo iwo adasiya kuyesetsa kuchotsa moyo wanga.",
                "20": "Ndipo zidachitika kuti iwo adali achisoni, chifukwa cha zoipa zawo, kotero kuti adagwada pamaso panga; ndipo adandidandaulira kuti ndiwakhululukire zomwe adandichitira.",
                "21": "Ndipo zidachitika kuti ndidawakhululukira moona mtima zonse zimene adachita, ndipo ndidawalimbikitsa kuti apemphere kwa Ambuye Mulungu wawo kuti awakhululukire. Ndipo zidachitika kuti iwo adachita momwemo. Ndipo atatha kupemphera kwa Ambuye tidayendanso ulendo wathu wopita ku chihema cha atate athu.",
                "22": "Ndipo zidachitika kuti ife tidafika ku chihema cha atate athu. Ndipo Ine ndi abale anga ndi nyumba yonse ya Ismaeli titabwera ku chihema cha atate anga, iwo adathokoza kwa Ambuye Mulungu wawo; ndipo adapereka nsembe ndi zopereka zopsereza."
            },
            "8": {
                "1": "Ndipo zidachitika kuti tidasonkhanitsa pamodzi mitundu yonse ya mbewu zosiyanasiyana, zonse za chimanga ya mtundu onse ndiponso mbewu za zipatso za mitundu yonse.",
                "2": "Ndipo zidachitika kuti pamene bambo anga adali kukhala mchipululu adayankhula ndi ife, nati: Taonani, ndalota loto; kapena, m’mawu ena, ine ndaona masomphenya.",
                "3": "Ndipo taonani, chifukwa cha chinthu chomwe ndaona, ndili ndi chifukwa chosangalalira mwa Ambuye chifukwa cha Nefi ndiponso cha Samu: pakuti ndili ndi chifukwa choganizira kuti iwo, ndiponso ambiri a mbewu zawo, adzapulumutsidwa.",
                "4": "Koma taonani, Lamani ndi Lemueli, ndili ndi mantha aakulu chifukwa cha inu; pakuti taonani, ndikuganiza kuti ndaona m’maloto, chipululu chamdima ndi choopsya.",
                "5": "Ndipo zidachitika kuti ndidaona munthu, ndipo adavala mwinjiro woyera; ndipo adabwera ndi kuima pamaso panga.",
                "6": "Ndipo zidachitika kuti adayankhula kwa ine, ndikundiuza ine kuti nditsatire iye.",
                "7": "Ndipo zidachitika kuti pamene ndinkamutsatira iye ndidadziona ndekha kuti ndidali mu mdima wandiweyani komanso wodetsa nkhawa.",
                "8": "Ndipo nditayenda kwa nthawi ya maora ochuluka mu mdima, ndidayamba kupemphera kwa Ambuye kuti andichitire chifundo, monga mwa zifundo zake zochuluka.",
                "9": "Ndipo zidachitika kuti nditatha kupemphera kwa Ambuye ndidaona bwalo lalilkulu ndi lotakasuka.",
                "10": "Ndipo zidachitika kuti ndidaona mtengo, omwe chipatso chake chidali chosililika ndi kumupangitsa munthu kusangalala.",
                "11": "Ndipo zidachitika kuti ndidapita chitsogolo ndi kudya chipatso chakecho; ndipo ndidaona kuti chidali chokoma kwambiri, kuposera zonse zimene ndidalawapo. Inde, ndipo ndidaona kuti chipatso chake chidali choyera, kuposa kuyera komwe ine ndidakuonapo.",
                "12": "Ndipo pamene ndidadya chipatso chakecho, chidadzadza moyo wanga ndi chisangalalo chachikulu: kotero, ndidayamba kufunitsitsa kuti banja langa lidyenso; pakuti ndidadziwa kuti chidali chosililika kuposa zipatso zina zonse.",
                "13": "Ndipo pamene ndidaponya maso anga mozungulira, kuti mwina ndingapeze banja langanso, ndidaona mtsinje wa madzi; ndipo umadutsira mothamanga, ndipo udali pafupi ndi mtengo umene ine ndidali kudya chipatsocho.",
                "14": "Ndipo ndidayang’ana kuti ndione kumene umachokera; ndipo ndidaona mutu wake patali pang’ono; ndipo chakumutu kwake ndidaona mayi anu Sariya, ndi Samu, ndi Nefi; ndipo adayima ngati kuti sakudziwa kumene akuyenera kupita.",
                "15": "Ndipo zidachitika kuti ndidawakodola iwo; ndipo ndidati kwa iwo ndi mawu ofuula kuti abwere kwa ine, ndikudzadya chipatso, chomwe chidali chosilirika kuposa chipatso china chirichonse.",
                "16": "Ndipo zidachitika kuti iwo adabwera kwa ine ndikudyanso chipatsocho.",
                "17": "Ndipo zidachitika kuti ndidakhumbira kuti Lamani ndi Lemueli abwere ndikudyanso chipatsocho; kotero, ndidaponya maso anga cha kumutu kwa mtsinje, kuti mwina ndingawaone.",
                "18": "Ndipo zidachitika kuti ndidawaona, koma sadafune kubwera kwa ine ndikudya chipatsocho.",
                "19": "Ndipo ndidaona ndodo ya chitsulo, ndipo idatambasukira mphepete mwa mtsinje, ndi kulondolera ku mtengo omwe ine ndidaima.",
                "20": "Ndiponso ndidaona njira yolunjika ndi yopapatiza, imene idalunjika limodzi ndi ndodo ya chitsulo, ngakhale ku mtengo omwe ine ndidaima; ndipo idatsogozedwanso ndi mutu wa kasupe, ku bwalo lalikulu ndi lotakasuka, ngati kuti lidali dziko.",
                "21": "Ndipo ndidaona khwimbi la anthu osawerengeka, ambiri mwa iwo amene ankayenda chitsogolo, kuti akathe kupeza njira yomwe imatsogolera ku mtengo omwe ine ndidayima.",
                "22": "Ndipo zidachitika kuti adabweradi chitsogolo, ndikuyamba kuyenda mnjira yomwe imatsogolera ku mtengo.",
                "23": "Ndipo zidachitika kuti pamenepo padauka nkhungu ya mdima; inde, ngakhale nkhungu ya mdima waukulu kwambiri, kwambiri kotero kuti iwo amene adayamba kuyenda mnjirayi adataya njira yawo, mpaka kuti adasochera ndi kutaika.",
                "24": "Ndipo zidachitika kuti ndidaona ena akupitabe chitsogolo, ndipo adafika ndi kugwira nsonga ya ndodo ya chitsulo; ndipo adapitabe chitsogolo kudzera mu nkhungu ya mdima, kukangamira ku ndodo ya chitsulo, mpakana adafika chitsogolo ndi kudya chipatso cha mu mtengowo.",
                "25": "Ndipo atatha kudya chipatso cha mu mtengowo adaponya maso awo uku ndi uku ngati kuti akuchita manyazi.",
                "26": "Ndipo inenso ndidaponya maso anga mozungulira, ndipo ndidaona, kutsidya lina la mtsinje wa madzi, chinyumba chachikulu ndi chotakatasuka; ndipo chidaima ngati mmalele, pamwamba pa nthaka.",
                "27": "Ndipo mudadzadza ndi anthu, onse aakulu ndi aang’ono, onse aamuna ndi aakazi; ndipo mavalidwe awo adali okongola kwambiri; ndipo adali mchikhalidwe chonyoza ndi kuloza dzala kwa iwo amene adabwera ndi kumadya chipatso.",
                "28": "Ndipo atatha kulawa chipatsocho adachita manyazi, chifukwa cha iwo amene amawanyoza iwo; ndipo adagwera mnjira zoletsedwa ndipo adatayika.",
                "29": "Ndipo tsopano ine Nefi, sindiyankhula mawu onse abambo anga.",
                "30": "Koma, kukhala mwachidule polemba, taonani, adaona khwimbi likupitabe chitsogolo; ndipo adabwera ndikugwiritsa nsonga ya ndodo ya chitsulo; ndipo adachilimika chitsogolo mnjira yawo, kupitiliza kugwira ndodo ya chitsulo kosalekeza, mpakana adafika patsogolo ndi kugwa pansi, ndi kudya chipatso cha mu mtengo.",
                "31": "Ndipo adaonanso khwimbi lina likumvelera njira yawo molunjika ku chinyumba chachikulu ndi chotakasuka chija.",
                "32": "Ndipo zidachitika kuti ambiri adamizidwa mu m’kuya kwa kasupe; ndipo ena adataika m’maso mwawo, akuyendayenda njira zachilendo.",
                "33": "Ndipo lochuluka lidali khwimbi lomwe lidalowa m’chinyumba chachilendocho. Ndipo atatha kulowa m’chinyumbacho, adaloza dzala zonyoza kwa ine ndiponso kwa iwo amene ankadya chipatso, koma ife sitidawamvere.",
                "34": "Awa ndi mawu a bambo anga: Pakuti ambiri amene adamvera iwo, adagwa.",
                "35": "Ndipo Lamani ndi Lemueli sadadye chipatsocho, adatero bambo anga.",
                "36": "Ndipo zidachitika kuti bambo anga atatha kuyankhula mawu onse a maloto ndi masomphenya awo, amene adali ambiri, adati kwa ife, chifukwa cha zinthu izi zimene adaona m’masomphenya, adachita mantha kwambiri chifukwa cha Lamani ndi Lemueli; inde, adaopa kuti angachotsedwe pamaso pa Ambuye.",
                "37": "Ndipo adawalimbikitsa iwo pamenepo ndi kumvelera konse kwa kholo lachikondi, kuti iwo amvetsere mawu awo, kuti mwina Ambuye adzawachitire chifundo iwo, ndikusawataya iwo; inde, bambo anga adalalika kwa iwo.",
                "38": "Ndipo atatha kuwalalikira iwo, ndinso kulosera kwa iwo zinthu zambiri, adawauza iwo kuti asunge malamulo a Ambuye; ndipo adasiya kuyankhula kwa iwo."
            },
            "9": {
                "1": "Ndipo zinthu zonsezi bambo anga adaona, ndi kumva, ndipo adayankhula, pamene amakhala muchihema, mu chigwa cha Lemueli, ndiponso zinthu zina zazikulu zambiri, zimene sizingalembedwe pa mapale awa.",
                "2": "Ndipo tsopano, monga ndayankhula zokhudzana ndi mapale awa, taonani, simapale amene ine ndakonza nkhani yonse ya mbiri ya anthu anga; pakuti mapale awa amene ndakonzapo nkhani yonse ya anthu anga ndaatchula dzina loti Nefi; kotero, akutchedwa kuti mapale a Nefi, kuchokera ku dzina langa lomwe; ndipo mapale awanso akutchedwa kuti mapale a Nefi.",
                "3": "Komabe, ndalandira lamulo la Ambuye kuti ndikonze mapale awa, pa cholinga chapadera choti pakuyenera kukhala mbiri yozokotedwa ya utumiki wa anthu anga.",
                "4": "Pamapale ena pakuyenera kuzokotedwa mbiri ya ulamuliro wa mafumu, ndi nkhondo ndi mikangano ya anthu anga; kotero mapale awa ali pa gawo lalikulu la utumiki; ndi mapale ena ali pa gawo lalikulu la ulamuliro wa mafumu ndi nkhondo ndi mikangano ya anthu anga.",
                "5": "Kotero, Ambuye andilamula kuti ndipange mapale awa ndi cholinga chanzeru mwa iye, chimene cholinga chake sindikuchidziwa.",
                "6": "Koma Ambuye amadziwa zinthu zonse kuyambira pachiyambi; kotero, iye amakonza njira kuti akwaniritse ntchito zake zonse pakati pa ana a anthu; pakuti taonani, iye ali ndi mphamvu zonse za kukwaniritsa mawu ake onse. Ndipo zili chomwechi. Amen."
            },
            "10": {
                "1": "Ndipo tsopano, Ine Nefi, ndikupitiliza kupereka mbiri ili pa mapale awa ya zochitika zanga, ndi ulamuliro wanga, ndi utumiki wanga; kotero, kuti ndipitilize ndi mbiri yanga, ndikuyenera kuyankhula zina za zinthu za bambo anga, ndiponso za abale anga.",
                "2": "Pakuti taonani, zidachitika kuti bambo anga atatha kumaliza kuyankhula za mawu a loto lawo, ndiponso kuwalimbikitsa iwo mu khama lonse, adayankhula kwa iwo zokhudzana ndi Ayuda—",
                "3": "Kuti akadzatha kuonongedwa, ngakhale mzinda uja waukulu wa Yerusalemu, ndipo ambiri adzatengedwa mu ukapolo ku Babulo, molingana ndi nthawi yake yoyikika ya Ambuye, adzabweleranso, inde angakhale kubweretsedwa kuchoka ku ukapolo; ndipo akadzabweretsedwa kuchokera ku ukapolo adzatenganso malo a cholowa chawo.",
                "4": "Inde, ngakhale dzaka mazana asanu ndi chimodzi kuchokera m’nthawi yomwe bambo anga adachoka ku Yerusalemu, mneneri Ambuye Mulungu adzadzutsa pakati pa Ayuda—ngakhale Mesiya, kapena m’mawu ena, Mpulumutsi wa dziko lapansi.",
                "5": "Ndipo adayankhulanso zokhudzana ndi aneneri, za mmene ambiri adachitira umboni za zinthu izi, zokhudzana ndi Mesiya ameneyu, amene za iye adayankhula, kapena uyu Muwomboli wa dziko lapansi.",
                "6": "Kotero, anthu onse adali mu m’khalidwe wokugwa ndi wotayika, ndipo adzakhalabe choncho pokhapokha atadalira mwa Muwomboliyu.",
                "7": "Ndipo adayankhulanso zokhudzana ndi za mneneri amene akuyenera kubwera Mesiya asadafike, kudzakonza njira ya Ambuye.",
                "8": "Inde, ngakhale iye adzayenda ndi kukalira mchipululu: Konzani njira ya Ambuye, ndi kupanga njira zake zoongoka; pakuti pali wina wayima mmodzi pakati panu amene simukumudziwa; ndipo ali wamphamvu kuposa ine, amene zingwe za nsapato zake sindili oyenera kuzimasula. Ndipo zambiri adayankhula bambo anga zokhudzana ndi chinthu ichi.",
                "9": "Ndipo bambo anga adati iye akuyenera kubatiza mu Batabara, kutsidya la Yordani; ndipo adatinso kuti iye akuyenera kubatiza ndi madzi; ngakhale kuti akuyenera kum’batiza Mesiya ndi madzi.",
                "10": "Ndipo akadzatha kubatiza Mesiya ndi madzi, iye akuyenera kuona ndi kuchitira umboni kuti adabatiza Mwana wa Nkhosa wa Mulungu, amene adzachotse machimo a dziko lapansi.",
                "11": "Ndipo zidachikita kuti bambo anga atatha kuyankhula mawu awa, adayankhula kwa abale anga zokhudzana ndi uthenga wabwino umene ukuyenera kulalikidwa pakati pa Ayuda, ndiponso zokhudzana ndi kupinimbira kwa Ayuda mu kusakhulupilira. Ndipo akadzapha Mesiya, amene akuyenera kudzabwera, ndipo akadzaphedwa, iye akuyenera kudzauka kwa akufa, ndipo akuyenera kudzadzionetsera yekha, mwa Mzimu Woyera, kwa Amitundu.",
                "12": "Inde, ngakhale bambo anga adayankhula zambiri zokhudzana ndi Amitundu, ndiponso zokhudzana ndi nyumba ya Israeli, kuti akuyenera kudzafanizidwa ngati mtengo wa azitona, umene mthambi zake zathyoledwa ndi kumwazidwa pa nkhope ya dziko lonse lapansi",
                "13": "Kotero, iwo adati, pali kufunika ndithu kuti ife tikuyenera kutsogololedwa mu umodzi kulowa dziko la lonjezano, m’kukwaniritsa kwa mawu a Ambuye, kuti tikuyenera kumwazikana pa nkhope ya dziko lonse lapansi.",
                "14": "Ndipo atamwazidwa a nyumba ya Israeli, akuyenera kudzasonkhanitsidwanso; kapena kunena kwabwino, Amitundu akadzalandira chidzalo cha uthenga wabwino, nthambi zachilengedwe za mtengo wa azitona, kapena otsalira a nyumba ya Israeli, adzaphatikizidwa nawo, kapena adzabwera ku chidziwitso cha Mesiya woona, Ambuye wawo ndi Muwomboli wawo.",
                "15": "Monga mwa chilankhulo chotere, bambo anga adalosera ndi kuyankhula kwa abale anga, ndiponso zinthu zambiri zimene sindikulemba mu buku ili; pakuti ndalemba zambiri za izo monga zidali zofunikira kwa ine mu buku langa lina.",
                "16": "Ndipo zinthu zonsezi, zimene ndayankhulazi, zidachitika pamene bambo anga adakhala muchihema, mu chigwa cha Lemueli.",
                "17": "Ndipo zidachitika kuti atamaliza, ine Nefi, nditamva za mawu onsewa a bambo anga, zokhudzana ndi zinthu zimene iwo adaona mu masomphenya, ndiponso zinthu zimene adayankhula ndi mphamvu ya Mzimu Woyera, mphamvu imene adalandira mwa chikhulupiliro pa Mwana wa Mulungu—ndipo Mwana wa Mulungu adali Mesiya amene adzabwere—Ine, Nefi, ndidali ndi chikhumbo choti nane ndione, ndi kumva, ndi kudziwa zinthu zonsezi, mwa mphamvu ya Mzimu Woyera, imene ili mphatso ya Mulungu kwa onse amene alimbikira kumusaka iye, momwemonso mu nthawi za kale ngati mu nthawi yomwe iye adzadzionetsera yekha kwa ana a anthu.",
                "18": "Pakuti iye ali yemweyo dzulo, lero ndi kunthawi zonse; ndipo njira yakonzedwa kwa anthu onse kuchokera kumaziko a dziko lapansi, ngati iwo angalape ndi kubwera kwa iye.",
                "19": "Pakuti iye amene afunafuna mwa khama adzapeza; ndipo zinsinsi za Mulungu zidzaululidwa kwa iye, mwa mphamvu ya Mzimu Woyera, monga mwa nthawi zatsopano, ngati mu nthawi yakale, ndipo monga mwa nthawi zakale ngati mnthawi ilinkudza; kotero, njira ya Ambuye ndikuzungulira kumodzi kwamuyaya.",
                "20": "Chotero kumbukira, O munthu, pakuti pazochita zako zonse udzabweretsedwa ku chiweruzo.",
                "21": "Kotero, ngati wafuna kuchita zoipa m’masiku a m’kuyesedwa kwako, pamenepo udzapezeka odetsedwa pamaso pa mpando wa chiweruzo wa Mulungu; ndipo palibe chinthu chodetsedwa chomwe chidzakhale ndi Mulungu; kotero, inu mukuyenera kutayidwa kwa muyaya.",
                "22": "Ndipo Mzimu Woyera wapeleka ulamuliro kuti ndiyankhule zinthu izi, ndipo osazikana ayi."
            },
            "11": {
                "1": "Pakuti zidachitika kuti nditatha kukhumbira kudziwa za zinthu zomwe bambo anga adaona, ndi kukhulupilira kuti Ambuye akhonza kundidziwitsa ine za zimenezi, pamene ndidakhala ndikulingalira mumtima mwanga ndidagwidwa ndi mzimu wa Ambuye, inde kuphiri lalitali, lomwe sindidalionepo, ndipo limene sindidaikepo phanzi langa.",
                "2": "Ndipo Mzimu udati kwa ine: Taona, kodi ukukhumba chiyani?",
                "3": "Ndipo ndidati: Ndikhumba kuona zinthu zomwe bambo anga adaona.",
                "4": "Ndipo Mzimu udati kwa ine: Kodi ukukhulupilira kuti bambo ako adaona mtengo omwe akunenawo?",
                "5": "Ndipo ndidati: Inde, inu mukudziwa kuti ine ndimakhulupilira mawu onse abambo anga.",
                "6": "Ndipo pamene ndidayankhula mawu awa, Mzimu udafuula ndi mawu okweza, nati: Hosana kwa Ambuye, Mulungu wam’mwambamwamba: pakuti iye ali Mulungu wadziko lonse lapansi, inde ngakhale pamwamba pa onse. Ndipo odala ndi iwe, Nefi, chifukwa umakhulupilira mwa Mwana wa Mulungu wam’mwambamwamba: kotero, iwe udzaona zinthu zimene wazikhumba.",
                "7": "Ndipo taona chinthu ichi chidzapatsidwa kwa iwe ngati chizindikiro, kuti utatha kuona mtengo umene udabala chipatso chomwe bambo ako adalawa, udzaonanso munthu akutsika kuchoka kumwamba, ndipo iwe udzamuchitira umboni, ndipo ukadzamuchitira umboni, udzachitira umboni kuti iye ndi Mwana wa Mulungu.",
                "8": "Ndipo zidachitika kuti Mzimu adati kwa ine: Yang’ana! Ndipo ndidayang’ana ndi kuona mtengo; ndipo udali ngati mtengo omwe bambo anga adaona; ndipo kukongola kwake kudali kwapatali kwambiri, inde kukongola koposa zonse; ndipo kuyera kwake kudaposa kuyera kwa matalala.",
                "9": "Ndipo zidachitika kuti nditaona mtengowo, ndidati kwa Mzimuwo: Ndaona kuti mwandionetsa mtengo umene uli wapatali kuposa yonse.",
                "10": "Ndipo adati kwa ine: Kodi ukukhumba chiyani?",
                "11": "Ndipo ine ndidati kwa iye: kudziwa tanthauzo lake—pakuti ndinkayankhula naye ngati mmene amayankhulira munthu; pakuti ndidaona kuti iye adali m’maonekedwe a munthu: komabe, ndidadziwa kuti udali Mzimu wa Ambuye; ndipo udayankhula kwa ine ngati munthu akuyankhula ndi munthu mzake.",
                "12": "Ndipo zidachitika kuti iye adati kwa ine: Yang’ana! Ndipo ndidayang’ana ngati kuti ndikumuyang’ana iye, koma sindidamuone: pakuti adali atachoka pamaso panga.",
                "13": "Ndipo zidachitika kuti ndidayang’ana ndipo ndidaona mzinda waukulu wa Yerusalemu, komanso mizinda ina. Ndipo ndidaona mzinda wa Nazareti; ndipo mumzinda wa Nazareti ndidaonamo namwali, ndipo adali wokongola ndi oyera ndithu.",
                "14": "Ndipo zidachitika kuti ndidaona kumwamba kukutseguka: ndipo mngelo adabwera ndikuima pamaso panga; ndipo adati kwa ine: Nefi, kodi ukuona chiyani?",
                "15": "Ndipo ine ndidati kwa iye: Namwali, okongola kwambiri ndi oyera kuposa anamwali onse.",
                "16": "Ndipo adati kwa ine: kodi ukudziwa kudzichepetsa kwa Mulungu?",
                "17": "Ndipo ine ndidati kwa iye: Ndikudziwa kuti amakonda ana ake; komabe, sindidziwa tanthauzo la zinthu zonse.",
                "18": "Ndipo iye adati kwa ine: Taona, namwali amene ukumuonayo ndi mayi wa Mwana wa Mulungu, monga mwa thupi.",
                "19": "Ndipo zidachitika kuti ndidaona kuti adanyamulidwa mu Mzimu; ndipo atanyamulidwa mu Mzimu kwa kanthawi, mngelo adayankhula nane, nati: Yang’ana!",
                "20": "Ndipo ndidayang’ana ndikuona namwali kachiwiri, atanyamula mwana m’manja mwake.",
                "21": "Ndipo mngelo adati kwa ine: Taona Mwana wa Nkhosa wa Mulungu, inde, ngakhale Mwana wa Atate wa Muyaya! Kodi ukudziwa tanthauzo la mtengo omwe bambo ako adaona?",
                "22": "Ndipo ndidamuyankha iye, nati: Inde, ndichikondi cha Mulungu, chimene chidzitsanulira chokha m’mitima ya ana a anthu, kotero, ndichinthu chokhumbirika kuposa zinthu zonse.",
                "23": "Ndipo iye adayankhula kwa ine, nati: Inde, ndi chosangalatsa kwambiri kwa moyo.",
                "24": "Ndipo atatha kunena mawu awa, adati kwa ine: Yang’ana! Ndipo ndidayang’ana, ndipo ine ndidaona Mwana wa Mulungu akuyenda pakati pa ana a anthu; ndipo ndidaona ambiri akugwa pa mapazi ake ndi kumulambira.",
                "25": "Ndipo zidachitika kuti ndidaona kuti ndodo ya chitsulo, imene bambo anga adayiona, adali mawu a Mulungu, amene adatsogolera ku kasupe wamadzi amoyo, kapena ku mtengo wa moyo; amene madzi ake ali chithunzithunzi cha chikondi cha Mulungu; ndiponso ndidaona kuti mtengo wa moyo udali chithunzithunzi cha chikondi cha Mulungu.",
                "26": "Ndipo mngelo adati kwa ine kachiwiri: Yanga’ana ndipo taona kudzichepetsa kwa Mulungu!",
                "27": "Ndipo ndidayang’ana ndipo ndidaona Muwomboli wa dziko lapansi, amene bambo anga adakamba za iye; ndiponso ndidaona mneneri amene adzakonze njira iye asadafike. Ndipo Mwana wa Nkhosa wa Mulungu adapita ndi kubatizidwa ndi iye; ndipo atatha kubatizidwa, ndidaona kumwamba kutatseguka, ndipo Mzimu Woyera adatsika kuchoka kumwamba ndikukhala pa iye ngati nkhunda.",
                "28": "Ndipo ndidaona kuti adayamba kutumikira kwa anthu, ndi mphamvu ndi ulemelero waukulu; ndipo khwimbi la anthu lidasonkhana pamodzi ndikumvera iye; ndipo ndidaona kuti adamuthamangitsa pakati pawo.",
                "29": "Ndipo ndidaonanso ena khumi ndi awiri akumutsata iye. Ndipo zidachitika kuti adatengedwa mu Mzimu kuchoka pamaso panga, ndipo sindidawaonenso.",
                "30": "Ndipo zidachitika kuti mngelo adayankhula nanenso, nati: Yang’ana! Ndipo ndidayang’ana, ndipo ine ndidaona kumwamba kutatseguka kachiwiri, ndipo ndidaona angelo akutsikira pa ana a anthu; ndipo adawatumikira iwo.",
                "31": "Ndipo adayankhula kwa ine kachiwiri, nati: Yang’ana! Ndipo ndidayang’ana, ndipo ndidaona Mwana wa Nkhosa wa Mulungu akuyenda pakati pa ana a anthu. Ndipo ndidaona khwimbi la anthu amene ankadwala, ndi omwe amene ankasautsika ndi mitundu yonse ya matenda, ndi ziwanda ndi mizimu yonyansa; ndipo mngelo adayankhula ndi kuonetsa zinthu zonsezi kwa ine. Ndipo adachilitsidwa ndi mphamvu ya Mwana wa Nkhosa wa Mulungu; ndipo ziwanda ndi mizimu yonyansa zidatulutsidwa.",
                "32": "Ndipo zidachitika kuti mngelo adayankhula nane kachiwiri, nati: Yang’ana! Ndipo ndidayang’ana ndipo ine ndidaona mwana wa Nkhosa wa Mulungu, kuti adatengedwa ndi anthu; inde, Mwana wa Mulungu wosatha adaweruzidwa ndi dziko lapansi; ndipo ndidaona ndikuchitira umboni.",
                "33": "Ndipo ine, Nefi, ndidaona kuti adapachikidwa pa mtanda ndi kuphedwa chifukwa cha machimo adziko lapansi.",
                "34": "Ndipo ataphedwa ndidaona khwimbi la mdziko lapansi, kuti adali atasonkhana pamodzi kuti amenyane ndi atumwi a Mwana wa Nkhosa; pakuti makumi awiri ndi asanu wo adatchedwa choncho ndi mngelo wa Ambuye.",
                "35": "Ndipo khwimbi la dziko lidasonkhana pamodzi; ndipo ndidaona kuti lidali mu chinyumba chachikulu komanso chotakasuka, ngati chinyumba chomwe bambo anga adaona. Ndipo mngelo wa Ambuye adayankhula nane kachiwiri, nati: Taonani dziko lapansi ndi nzeru zake; inde, taonani nyumba ya Israeli yasonkhana pamodzi kuti imenyane ndi atumwi khumi ndi awiri a Mwana wa Nkhosa.",
                "36": "Ndipo zidachika kuti ndidaona ndi kuchitira umboni, kuti chinyumba chachikulu ndi chotakasuka chidali kudzikweza kwa dziko lapansi; ndipo chidagwa, ndipo kugwa kwake kudali kwakukulu. Ndipo mngelo wa Ambuye adayankhula kwa ine kachiwiri, nati: Kumeneku kudzakhala kugwa kwa maiko, mitundu, zinenero ndi anthu, amene adzamenyane ndi atumwi khumi ndi awiri a Mwana wa Nkhosa."
            },
            "12": {
                "1": "Ndipo zidachitika kuti mngeloyo adati kwa ine: Yang’ana, ndipo taona mbewu yako, ndiponso mbewu ya azibale ako. Ndipo ndidayang’ana ndikuona dziko la lonjezano; ndipo ndidaona khwimbi la anthu, inde ngakhale lochuluka ngati mchenga wa ku nyanja.",
                "2": "Ndipo zidachitika kuti ndidaona khwimbi litasonkhana pamodzi kumenyana, kutsutsana wina ndi mnzake; ndipo ndidaona nkhondo ndi mbiri za nkhondo, ndi kuphana kwakukulu ndi lupanga pakati pa anthu anga.",
                "3": "Ndipo zidachitika kuti ndidaona mibadwo yambiri ikudutsa, mwanjira ya nkhondo ndi mikangano m’dziko; ndipo ndidaona mizinda yambiri, inde ngakhale kuti sindidathe kuiwerenga.",
                "4": "Ndipo zidachitika kuti ndidaona nkhungu ya mdima pa nkhope ya dziko la lonjezano; ndipo ndidaona ziphaliwali, ndi kumva mabingu, ndi zibvomerezi, ndi maphokoso owopsa mosiyanasiyana; ndipo ndidaona nthaka ndi mathanthwe kuti zidang’ambika, ndipo ndidaona mapiri akugumuka mzidutswa; ndipo ndidaona zigwa za dziko zikuphwanyika; ndipo ndidaona mizinda yochuluka ikumizidwa; ndipo ndidaona ambiri amene adaotchedwa ndi moto; ndipo ndidaona ambiri amene adagwa pansi chifukwa cha chibvomerezi.",
                "5": "Ndipo zidachitika kuti nditaona zinthu izi, ndidaona nthunzi wa mdima, kuti udachoka pa nkhope ya dziko lapansi; ndipo taonani, ndidaona khwimbi limene silidagwe chifukwa cha zigamulo zazikulu ndi zoopsya za Ambuye.",
                "6": "Ndipo ndidaona kumwamba kukutseguka, ndipo mwana wa Nkhosa wa Mulungu akutsika kuchokera kumwamba; ndipo adabwera pansi ndikuzionetsera yekha kwa iwo.",
                "7": "Ndipo inenso ndidaona ndi kuchitira umboni kuti Mzimu Woyera udagwera kwa ena khumi ndi awiri, ndipo adadzodzedwa ndi Mulungu ndi kusankhidwa.",
                "8": "Ndipo mngeloyo adayankhula nane, nati: Taona otsatira khumi ndi awiri a mwana wa nkhosa, amene asankhidwa kutumikira kwa mbewu yako.",
                "9": "Ndipo iye adati kwa ine: Kodi ukuwakumbukira atumwi khumi ndi awiri a Mwana wa Nkhosa? Taonani, ndi iwo amene adzaweruze mafuko khumi ndi awiri a Israeli; kotero, atumiki khumi ndi awiri a mbewu yako adzaweruzidwa ndi iwo; pakuti ndinu a nyumba ya Israeli.",
                "10": "Ndipo atumiki khumi ndi awiri amene ukuwaonawa adzaweruza mbewu yako. Ndipo, taona, ndi olungama mpaka muyaya; pakuti chifukwa cha chikhulupiliro chawo mwa mwana wa Nkhosa wa Mulungu zovala zawo zidzayeretsedwa ndi mwazi wake.",
                "11": "Ndipo mngelo adati kwa ine: Yang’ana! Ndipo ndidayang’ana, ndipo ndidaona mibadwo itatu ikupita mu chilungamo; ndipo zovala zawo zidali zoyera ngati za mwana wa Nkhosa wa Mulungu. Ndipo mngelo adati kwa ine: Awa ayeretsedwa mu mwazi wa Mwana wa Nkhosa, chifukwa cha chikhulupiliro chawo mwa iye.",
                "12": "Ndipo ine Nefi, ndidaonanso ambiri a m’badwo wachinayi amene adamwalira m’chilungamo.",
                "13": "Ndipo zidachitika kuti ndidaona khwimbi la dziko lapansi litasonkhana pamodzi.",
                "14": "Ndipo mngeloyo adati kwa ine: Taona mbewu yako, ndiponso mbewu ya azibale ako.",
                "15": "Ndipo zidachika kuti, ndidayang’ana ndikuona anthu a mbewu yanga atasonkhanitsidwa pamodzi mu khwimbi motsutsana ndi mbewu ya azibale anga; ndipo adasonkhanitsidwa pamodzi kuti amenyane.",
                "16": "Ndipo mngelo adayankhula nane, nati: Taona kasupe wa madzi onyansa amene bambo ako adaona; inde, ngakhale mtsinje omwe iwo adayankhula; ndipo kuya kwake ndiko kuya kwa gahena.",
                "17": "Ndipo nkhungu za mdima ndi mayesero a mdyerekezi, amene amapangitsa khungu maso, ndi kuumitsa mitima ya ana a anthu, ndikuwatsogolera ku njira zotakasuka, kuti aonongeke ndi kutayika.",
                "18": "Ndipo nyumba yaikulu ndi yotakata, imene bambo ako adaona, ndi malingaliro opanda pake ndi kunyada kwa ana a anthu. Ndipo phompho lalikulu ndi loopsya likuwagawaniza iwo; inde ngakhale mawu a chilungamo cha Mulungu wa Muyaya, ndi Mesiya amene ali Mwana wa Nkhosa wa Mulungu amene Mzimu Woyera amachitira umboni, kuchokera pachiyambi cha dziko lapansi kufikira nthawi ino, ndi kuchokera nthawi ino mpaka muyaya.",
                "19": "Ndipo pamene mngelo ankayankhula mawu awa, ndidaona ndi kupenya mbewu ya azibale anga ikulimbana ndi mbewu yanga, monga mwa mawu a mngelo; ndi chifukwa cha kunyada kwa mbewu yanga, ndi mayesero a mdyerekezi, ndidaona kuti mbewu ya abale anga idapambana anthu a mbewu yanga.",
                "20": "Ndipo zidachitika kuti ndidaona, ndi kupenya anthu a mbewu ya azibale anga kuti adagonjetsa mbewu yanga; ndipo adapita m’makamu pa nkhope ya dziko lapansi.",
                "21": "Ndipo ndidaona iwo atasonkhanitsidwa pamodzi m’makamu; ndipo ndidaona nkhondo ndi mbiri za nkhondo pakati pawo; ndipo mu nkhondo ndi mbiri za nkhondo zomwe ndidaona mibadwo yambiri ikupita.",
                "22": "Ndipo mngelo adati kwa ine: Taona awa adzacheperachepera mu kusakhulupilira.",
                "23": "Ndipo zidachitika kuti ndidaona, atacheperachepera mu kusakhulupilira adakhala anthu amdima ndi onyasa, ndi aumve, odzala ndi ulesi ndi kuchita mitundu yonse ya zonyansa."
            },
            "13": {
                "1": "Ndipo zidachitika kuti mngelo adayankhula nane, nati: Yang’ana! Ndipo ndidayang’ana ndikuona maiko ndi maufumu.",
                "2": "Ndipo mngelo adati kwa ine: Kodi ukuona chiyani? Ndipo ndidati: Ndikuona maiko ndi maufumu.",
                "3": "Ndipo iye adati kwa ine: Awa ndiwo maiko ndi maufumu a Amitundu.",
                "4": "Ndipo zidachitika kuti ndidaona pakati pa maiko a Amitundu kupangidwa kwa mpingo waukulu.",
                "5": "Ndipo mngelo adati kwa ine: Taona kupangidwa kwa mpingo umene uli wonyasa kuposa mipingo ina yonse, umene umapha oyera mtima a Mulungu, inde, ndikuwazunza ndi kuwamanga iwo, ndi kuwasenzetsa goli la chitsulo, ndikuwatengera iwo ku ukapolo.",
                "6": "Ndipo zidachitika kuti ndidaona mpingo wonyasa waukuluwu, ndipo ndidaona mdyerekezi kuti iye adali woyambitsa wake.",
                "7": "Ndipo ndidaona golide, ndi siliva ndi silika, ndi nsalu zofiira, ndi nsalu zopota bwino, ndi zovala zamtengo wapali zamitundu yonse ndipo ndidaona achigololo ambiri.",
                "8": "Ndipo mngelo adayankhula nane, nati: Taona golide, ndi siliva, ndi silika, ndi nsalu zofiira, ndi nsalu zopota bwino, ndi zovala zamtengo wapali, ndi achigololo, ndizo zokhumba za mpingo waukulu ndi woyipitsitsa.",
                "9": "Ndiponso kuti atamandidwe ndi dziko lapansi, iwo amaononga oyera mtima a Mulungu, ndi kuwapititsa mu ukapolo.",
                "10": "Ndipo zidachitika kuti ndidayang’ana ndikuona madzi ambiri; ndipo adagawanitsa Amitundu kwa mbewu ya azibale anga.",
                "11": "Ndipo zidachitika kuti mngelo adati kwa ine: Taona mkwiyo wa Mulungu uli pa mbewu ya abale ako.",
                "12": "Ndipo ndidayang’ana ndikuona munthu pakati pa Amitundu, amene adalekanitsidwa kwa mbewu ya abale anga ndi madzi ambiri; ndipo ndidaona Mzimu wa Mulungu, kuti udatsika ndikum’khudza munthuyo; ndipo adayenda pa madzi ambiriwo, ngakhale kwa mbewu ya abale anga, amene adali ku dziko la lonjezano.",
                "13": "Ndipo zidachitika kuti ndidaona mzimu wa Mulungu, kuti udakhudza Amitundu; ndipo adatuluka mu ukapolo, kudzera m’madzi ambiri.",
                "14": "Ndipo zidachitika kuti, ndidaona makamu ambiri Amitundu pa dziko la lonjezano ndipo ndidaona mkwiyo wa Mulungu, umene udali pa mbewu ya abale anga; ndipo iwo adamwazikana kwa Amitundu ndipo adakanthidwa.",
                "15": "Ndipo ndidaona Mzimu wa Ambuye, kuti udali pa Amitundu, ndipo adachita bwino ndi kutenga dzikolo ngati cholowa chawo; ndipo ndidaona kuti adali oyera, ndi abwino kwambiri ndi okongola ngati m’mene adali anthu anga asadaphedwe.",
                "16": "Ndipo zidachitika kuti ine, Nefi, ndidaona kuti Amitundu amene adatuluka mu ukapolo adadzichepetsa pamaso pa Ambuye; ndipo mphamvu ya Ambuye idali mwa iwo.",
                "17": "Ndipo ndidaona kuti manthu wa Amitundu adasonkhanitsidwa pamodzi pamadzi, ndiponso pamtunda, kuti amenyane nawo.",
                "18": "Ndipo ndidaona kuti mphamvu ya Mulungu idali ndi iwo, ndiponso mkwiyo wa Mulungu udali pa onse amene adasonkhana pamodzi kumenyana nawo.",
                "19": "Ndipo ine, Nefi, ndidaona kuti Amitundu amene adachoka ku ukapolo adapulumutsidwa ndi mphamvu ya Mulungu kuchoka m’manja mwa maiko ena onse.",
                "20": "Ndipo zidachitika kuti ine, Nefi, ndidaona kuti iwo adachita bwino m’dzikolo; ndipo ndidaona buku, ndipo lidanyamulidwa pakati pawo.",
                "21": "Ndipo mngelo adati kwa ine: Kodi ukudziwa tanthauzo la bukulo?",
                "22": "Ndipo ndidati kwa iye: Sindikudziwa.",
                "23": "Ndipo iye adati: Taona likutuluka m’kamwa mwa Myuda. Ndipo ine, Nefi, ndidaliona, ndipo iye adati kwa ine: Buku lomwe ukulionali ndi zolemba za Ayuda limene muli mapangano a Ambuye, amene iye adapanga ndi nyumba ya Israeli; ndipo lirinso ndi maulosi ambiri a aneneri oyera; ndipo ndi zolemba ngati zozokotedwa zimene zili pa mapale a mkuwa, koma kuti sali ochuluka; komabe, ali ndi mapangano a Ambuye, amene adapanga ndi nyumba ya Israeli; kotero ndi amtengo wapatali kwambiri kwa Amitundu.",
                "24": "Ndipo mngelo wa Ambuye adati kwa ine: Iwe waona kuti bukulo lidatuluka kuchokera m’kamwa mwa Myuda; ndipo pamene lidatuluka kuchokera m’kamwa mwa Myuda, lidali ndi chidzalo cha uthenga wa Ambuye, amene atumwi khumi ndi awiri amachitira umboni; ndipo akuchitira umboni molingana ndi choonadi chimene chili mwa Mwana wa Nkhosa wa Mulungu.",
                "25": "Kotero, zinthu izi zidachoka kwa Ayuda zili m’chiyero kupita kwa Amitundu, molingana ndi choonadi chimene chili mwa Mulungu.",
                "26": "Ndipo zitapita ndi dzanja la atumwi khumi ndi awiri a Mwana wa Nkhosa; kuchokera kwa Ayuda kupita kwa Amitundu, ukuona kupangidwa kwa mpingo waukulu ndi wonyansa, umene uli wonyansa kuposa mipingo yonse; pakuti taonani, achotsa mu uthenga wabwino wa Mwana wa Nkhosa magawo ambiri amene ali omveka komanso amtengo wapatali; ndiponso mapangano ambiri a Ambuye achotsamo.",
                "27": "Ndipo zonsezi azichita kuti apotoze njira zolondola za Ambuye, kuti achititse khungu maso ndi kulimbitsa mitima ya ana a anthu.",
                "28": "Kotero, ukuona kuti bukuli litapita kudzera m’manja mwa mpingo wonyansa waukulu, kuti pali zomveka komanso zamtengo wapatali zambiri zimene zachotsedwa kuchoka m’bukuli, limene liri buku la Mwana wa Nkhosa wa Mulungu.",
                "29": "Ndipo zitachotsedwa zomveka komanso zamtengo wapatali zimenezi, lidapita kwa maiko onse a Amitundu; ndipo, litapita choncho kwa maiko a Amitundu, inde, ngakhale kuoloka madzi ambiri amene iwe wawaona pa modzi ndi Amitundu amene achoka ku ukapolo, iwe ukuona—chifukwa chakuti zomveka komanso zamtengo wapatali zachotsedwamo mu bukulo, zimene zidali zomveka mu kumvetsetsa kwa ana a anthu, monga mwa kumveka kumene kuli mwa Mwana wa Nkhosa wa Mulungu—chifukwa cha zinthu izi zomwe zachotsedwa mu uthenga wabwino wa Mwana wa Nkhosa wa Mulungu, ambiri ochuluka kwambiri apunthwa, inde, mwakuti mpaka satana amakhala ndi mphamvu kwa iwo.",
                "30": "Komabe, iwe waona kuti Amitundu amene achoka ku ukapolo, ndipo akwezedwa ndi mphamvu ya Mulungu kuposa maiko ena onse, pankhope ya dziko lomwe liri losankhika kuposa maiko ena onse, limene liri dziko limene Ambuye Mulungu adapangana pangano ndi atate ako kuti mbewu yawo akhale nalo monga dziko la cholowa chawo; kotero, ukuwona kuti Ambuye Mulungu sadzalola kuti Amitundu awononge kotheratu kusakanizikana kwa mbewu yako, yomwe ili pakati pa abale ako.",
                "31": "Kapena iye sadzalora kuti Amitundu adzaononge mbewu ya abale ako.",
                "32": "Ngakhalenso Ambuye Mulungu sadzalora kuti Amitundu adzakhalebe m’chikhalidwe choopsa cha khungu, chimene iwe waona kuti adakali, chifukwa cha kuchotsedwa kwa zomveka komanso zamtengo wapatali za uthenga wabwino wa Mwana wa Nkhosa zimene zichotsedwa ndi mpingo wonyansa ndi waukulu umenewo, umene mapangidwe ake iwe waona kale.",
                "33": "Kotero atero Mwana wa Nkhosa wa Mulungu: Ndidzakhala ndi chifundo kwa Amitundu, ndikuwayendera otsalira a nyumba ya Israeli mu chiweruzo chachikulu.",
                "34": "Ndipo zidachitika kuti mngelo wa Ambuye adayankhula nane, nati: Taona, atero Mwana wa Nkhosa wa Mulungu, Nditatha kuyendera otsalira a nyumba ya Israeli—ndipo otsalira awa amene ndikunena ndi mbewu ya atate ako—kotero, nditatha kuwayendera iwo m’chiweruzo, ndi kuwakantha iwo ndi dzanja la Amitundu, ndipo Amitundu akadzapunthwa kwakukulu, chifukwa cha kuchotsedwa kwa zomveka komanso zamtengo wapatali za uthenga wabwino wa Mwana wa Nkhosa wa Mulungu ndi mpigo wonyansa ndi waukulu, umene uli kholo la achigololo, atero Mwana wa Nkhosa—ndidzakhala ndi chifundo kwa Amitundu mtsikulo, kotero kuti ndidzabweretsa kwa iwo kudzera mu mphamvu yanga, uthenga wabwino wochuluka, umene udzakhale omveka bwino ndi wamtengo wapatali, atero Mwana wa Nkhosa.",
                "35": "Pakuti taonani, atero Mwana wa Nkhosa: Ndidzadzionetsera ndekha kwa mbewu yako, kuti iwo adzalemba zambiri zimene ine ndidzatumikira kwa iwo, zimene zidzakhala zomveka bwino komanso zamtengo wapatali; ndipo mbewu yako ikadzaonongedwa, ndi kucheperachepera mukusakhulupilira, ndiponso mbewu ya abale ako, taona, zinthu izi zidzabisidwa, kuti zidzabwere kwa Amitundu, ndi mphatso komanso mphamvu ya Mwana wa Nkhosa.",
                "36": "Ndipo m’menemo mudzalembedwa uthenga wabwino, atero Mwana wa nkhosa, ndi thanthwe langa ndi chipulumutso changa.",
                "37": "Ndipo odala ndi iwo amene adzafune kubweretsa Ziyoni wanga pa tsikulo, pakuti adzakhala ndi mphatso komanso mphamvu ya Mzimu Woyera; ndipo ngati iwo adzapilire mpaka pamapeto adzakwezedwa pa tsiku lomaliza, ndipo adzapulumutsidwa mu ufumu wosatha wa Mwana wa Nkhosa; ndipo amene adzalengeze mtendere, inde uthenga wa chisangalalo chachikulu, n’lokongola bwanji phiri lomwe iwo adzakhale.",
                "38": "Ndipo zidachitika kuti ndidaona otsalira a mbewu ya abale anga, ndiponso buku la Mwana wa Nkhosa wa Mulungu, limene lidachoka m’kamwa mwa Myuda, kuti lidatuluka kuchokera kwa Amitundu kupita kwa otsalira a mbewu ya azibale anga.",
                "39": "Ndipo litabwera kwa iwo, ndidaona mabuku ena, amene adabwera ndi mphamvu ya Mwana wa Nkhosa, kuchokera kwa Amitundu kupita kwa iwo, kwa kutsimikizira Amitundu ndi otsalira a nyumba ya abale anga, komanso a Yuda amene adamwazikana pa nkhope ya dziko lonse lapansi, kuti zolemba za aneneri ndi atumwi khumi ndi awiri a Mwana wa Nkhosa ndi zoona.",
                "40": "Ndipo mngelo adayankhula nane, nati: Zolemba izi zomaliza, zomwe iwe waziona pakati pa Amitundu, zidzakhazikitsa choonadi cha zoyamba, zimene zili za atumwi khumi ndi awiri a Mwana wa Nkhosa, Ndipo zidzadziwitsa zinthu zomveka komanso zamtengo wapatali zomwe zidachotsedwa kuchoka m’menemo; ndipo zidzadziwitsa kwa maiko, zinenero ndi anthu, kuti Mwana wa Nkhosa wa Mulungu ndiye Mwana wa Atate wa Muyaya, ndi Mpulumutsi wa dziko lapansi; ndipo kuti anthu onse akuyenera kubwera kwa iye, apo ayi sangathe kupulumutsidwa.",
                "41": "Ndipo akuyenera kubwera molingana ndi mawu amene adzakhazikitsidwe kuchokera pakamwa pa Mwana wa Nkhosa; ndi mawu a Mwana wa Nkhosa adzadziwitsidwa m’malemba a mbewu yako, komanso m’malemba a atumwi khumi ndi awiri a Mwana wa Nkhosa; kotero onsewo adzakhazikitsidwa pamodzi; pakuti pali Mulungu m’modzi, ndi M’busa m’modzi kwa dziko lonse lapansi.",
                "42": "Ndipo nthawi ilinkudza imene adzadzionetsera yekha kwa maiko onse, kwa a Yuda ndiponso Amitundu; ndipo akadzadzionetsera yekha kwa Ayuda ndinso kwa Amitundu, pamenepo adzadzionetsera kwa Amitundu ndiponso kwa Ayuda, ndipo omaliza adzakhala oyamba ndi oyamba adzakhala omaliza."
            },
            "14": {
                "1": "Ndipo zidzachitika, kuti ngati Amitundu adzamvera kwa Mwana wa Nkhosa wa Mulungu mtsiku limene iye adzadzionetsere yekha kwa iwo m’mau, komanso mu mphamvu, ndi ntchito zake kufikira kuchotsa zopunthwitsa zawo—",
                "2": "Ndi kusaumitsa mitima yawo motsutsana ndi Mwana wa Nkhosa wa Mulungu, iwo adzawerengedwa pamodzi ndi mbewu ya bambo ako; inde, iwo adzawerengedwa pamodzi ndi a nyumba ya Israeli; ndipo iwo adzakhala anthu odalitsidwa mu dziko la lonjezano kwa muyaya; sadzatengedwanso kupita ku ukapolo; ndipo nyumba ya Israeli sidzagonjetsedwanso.",
                "3": "Ndipo dzenje lalikululo, limene lidakumbidwa chifukwa cha iwo ndi mpingo wonyansa waukulu, umene udakhazikitsidwa ndi mdyerekezi ndi ana ake, kuti iye atsogolere miyoyo ya anthu ku gahena—inde, dzenje lalikulu lomwe lidakumbidwa kuti awononge anthu, lidzazadza ndi iwo amene adalikumba, mpaka kuchionongeko chawo chonse, atero Mwana wa Nkhosa wa Mulungu; osati kuonongedwa kwa mzimu, koma kuti kuponyedwa kwake ku gahena imene ilibe malire.",
                "4": "Pakuti taonani, izi ndi monga mwa ukapolo wa mdyerekezi, ndiponso monga mwa chilungamo cha Mulungu, pa onse amene adzachita ntchito zakuipa ndi zonyansa pamaso pake.",
                "5": "Ndipo zidachitika kuti mngelo adayankhula kwa ine Nefi, nati: Iwe waona kuti ngati Amitundu alapa zidzakhala bwino kwa iwo; ndipo iwenso ukudziwa zokhudzana ndi mapangano a Ambuye kwa nyumba ya Israeli; ndipo iwenso wamva kuti amene salapa akuyenera kutayika.",
                "6": "Potero, tsoka kwa Amitundu ngati zikhale kuti iwo alimbitsa mitima yawo motsutsana ndi Mwana wa Nkhosa wa Mulungu.",
                "7": "Pakuti ikudza nthawi, Akutero Mwana wa Nkhosa wa Mulungu, imene ndidzagwire ntchito yayikulu ndi yodabwitsa pakati pa ana a anthu; ntchito imene idzakhala yamuyaya, kaya kudzanja ili kapena dzanja linali—kapena pakuwatsimikizira iwo za mtendere ndi moyo wamuyaya, kapena ku chiombolo cha iwo pakulimbitsa mitima yawo ndi khungu la m’maganizo awo mpaka kuwabweretsa ku ukapolo, ndiponso kuchionongeko, zonse mwa thupi ndi mwauzimu, monga mwa ukapolo wa mdyerekezi, umene ine ndayankhula.",
                "8": "Ndipo zidachitika kuti mngelo atayankhula mawu awa, adati kwa ine: ukukumbukira iwe zamapangano a Atate kwa nyumba ya Israeli? Ndipo ndidati kwa iye, inde.",
                "9": "Ndipo zidachitika kuti iye adati kwa ine: Yang’ana, ndipo ndidaona kuti mpingo waukulu ndi wonyansa, umene ndi manthu wa zonyansa, amene mtsogoleri wake ndi mdyerekezi.",
                "10": "Ndipo adati kwa ine: Taona pali mipingo iwiri yokha; umodzi ndi wa mwana wa Nkhosa wa Mulungu, ndipo wina ndi mpingo wa mdyerekezi; kotero iye amene sali wa mpingo wa Mwana wa Nkhosa wa Mulungu ali mu mpingo waukuluwo, umene uli manthu wa zonyansa; ndipo iye ndiye wachigololo wa dziko lapansi.",
                "11": "Ndipo zidachitika kuti ndidapenya ndikuona wachigololo wa dziko lapansi, ndipo adali atakhala pa madzi ambiri, ndipo adali ndi ulamuliro padziko lonse lapansi, pakati pa maiko, mafuko, zinenero, ndi anthu.",
                "12": "Ndipo zidachitika kuti ndidaona mpingo wa Mwana wa Nkhosa wa Mulungu, ndipo chiwerengero chake chidali chochepa chifukwa cha uchimo ndi zonyansa za wachigololo amene adakhala pa madzi ambiri; komabe, ndidaona kuti mpingo wa Mwana wa Nkhosa, amene adali oyera mtima a Mulungu, udalinso pa nkhope ya dziko lonse lapansi; ndipo maulamuliro awo adali pankhope ya dziko lapansi udali wochepa, chifukwa cha kuipa kwa wa chigololo amene ndidamuona.",
                "13": "Ndipo zidachitika kuti ndidaona manthu wankulu wa zonyansa kuti adasonkhanitsa pamodzi makamu pankhope ya dziko lonse lapansi, pakati pa mafuko onse a Amitundu, kuti amenyane ndi Mwana wa Nkhosa wa Mulungu.",
                "14": "Ndipo zidachitika kuti ine, Nefi, ndidaona mphamvu ya Mwana wa Nkhosa wa Mulungu, kuti idatsikira kwa oyera mtima a mpingo wa Mwana wa Nkhosa, ndi pa anthu apangano a Ambuye, amene adamwazikana pa nkhope yonse ya dziko lapansi; ndipo adali ndi zida za chilungamo, ndi mphamvu ya Mulungu mu ulemelero waukulu.",
                "15": "Ndipo zidachitika kuti ndidaona kuti mkwiyo wa Mulungu udatsanulidwa kwa mpingo woyipitsitsa waukulu, kuti kudali nkhondo ndi mbiri za nkhondo pakati pa mayiko onse ndi mafuko a padziko lapansi.",
                "16": "Ndipo pamene padayamba nkhondo ndi mbiri za nkhondo pakati pa mafuko amene adali a manthu wa zonyasa, mngelo adayankhula nane, nati: Taona, mkwiyo wa Mulungu uli pa manthu wachigololo; ndipo taona, iwe ukuona zinthu zonsezi—",
                "17": "Ndipo tsiku likadzafika limene mkwiyo wa Mulungu watsanulidwa kwa manthu wachigololo, amene ali mpingo wonyasa waukulu wa dziko lonse lapansi, umene mtsogoleri wake ndi mdyerekezi, kenako, pa tsikulo, ntchito ya Atate idzayambika, yokonza njira yokwaniritsira mapangano, amene iye adapanga kwa anthu ake amene ali a nyumba ya Israeli.",
                "18": "Ndipo zidachitika kuti mngelo adayankhula nane, nati: Yang’ana!",
                "19": "Ndipo ndidayang’ana ndi kuona munthu, ndipo adali atavala mwinjiro woyera.",
                "20": "Ndipo mngelo adati kwa ine: Taona m’modzi mwa atumwi khumi ndi awiri a Mwana wa Nkhosa.",
                "21": "Taona, iye adzaona ndi kulemba zotsalira za zinthu izi; inde, ndi zinthu zina zambiri zimene zachitika.",
                "22": "Ndipo adzalembanso zokhudzana ndi kutha kwa dziko lapansi.",
                "23": "Kotero, zinthu zomwe iye adzalembe ndi zolungama ndi zoona; ndipo taona zidalembedwa mu buku limene iwe waliona likuchokera pakamwa pa Myuda: ndipo panthawiyo zidzatuluka pakamwa pa Myuda, kapena panthawi imene zinkatuluka pakamwa pa Myuda, zinthu zimene zidalembedwa zidali zomveka komanso zoyera, ndi zamtengo wapatali, ndi zosavuta kumvetsetseka kwa anthu onse.",
                "24": "Ndipo taona, zinthu zimene mtumwi wa Mwana wa Nkhosayu adzalembe ndi zimene iwe waziona; ndipo taona, zotsalira udzaziona.",
                "25": "Koma zinthu zimene iwe udzaziona kuchoka pano siudzazilemba; pakuti Ambuye Mulungu adadzodza mtumwi wa Mwana wa Nkhosa wa Mulungu kuti iye adzazilembe.",
                "26": "Ndiponso ena amene adakhalako, kwa iwo adaonetsera zinthu zonse, ndipo adazilemba izo; ndipo zasindikizidwa kuti zidzatuluke mu chiyero, monga mwa choonadi chimene chili mwa Mwana wa Nkhosa, mu nthawi yake yoikika ya Ambuye, kwa nyumba ya Israeli.",
                "27": "Ndipo ine, Nefi, ndidamva ndi kuchitira umboni, kuti dzina la mtumwi wa Mwana wa Nkhosa lidali Yohane, monga mwa mawu a mngelo.",
                "28": "Ndipo taonani, ine, Nefi, ndaletsedwa kuti ndilembe zotsalira za zinthu zimene ndidaona ndi kuzimva; kotero zinthu zimene ndalemba ndizokwanira kwa ine; ndipo ndalemba koma gawo lochepa la zinthu zomwe ndidaziona.",
                "29": "Ndipo ndikuchitira umboni kuti ndidaona zinthu zimene atate anga adaona, ndi mngelo wa Ambuye adadziwitsa izi kwa ine.",
                "30": "Ndipo tsopano ine ndikumaliza kuyankhula zokhudzana ndi zinthu zimene ndidaona pamene ndidanyamulidwa mu Mzimu; ndipo ngati zinthu zonse zomwe ndidaona sizidalembedwe, zomwe ndalembazo ndizoona. Ndipo zili choncho. Ameni."
            },
            "15": {
                "1": "Ndipo zidachitika kuti ine, Nefi, nditatha kunyamulidwa mu Mzimu, ndi kuona zinthu zonsezi, ndidabwelera ku chihema cha atate anga.",
                "2": "Ndipo zidachitika kuti, ndidaona abale anga, ndipo adali akutsutsana wina ndi mzake zokhudzana ndi zinthu zimene atate anga adayankhula kwa iwo.",
                "3": "Pakuti zoona iwo adayankhula zinthu zazikulu zambiri kwa iwo, zimene zidali zovuta kuzimvetsa, pokhapokha munthu atafunsa kwa Ambuye; ndipo chifukwa cha kuumitsa mtima kwawo, chotero sadayang’ane kuyang’ana kwa Ambuye, monga akadachitira.",
                "4": "Ndipo ine, Nefi, ndidali ndi chisoni chifukwa cha kuumitsa kwa mitima yawo, ndiponso chifukwa cha zinthu zimene ndidaona, ndipo ndidadziwa kuti zikuyenera kudzakwaniritsidwa mosapeweka chifukwa cha kuipa kwakukulu kwa ana a anthu.",
                "5": "Ndipo zidachitika kuti ine ndidagonjetsedwa chifukwa cha masautso, pakuti ndidaganizira kuti masautso anga adali aakulu kuposa onse, chifukwa cha kuonongedwa kwa anthu anga, pakuti ndidaona kugwa kwao.",
                "6": "Ndipo zidachitika kuti nditalandira mphamvu ndidayankhula kwa abale anga, kufunitsitsa kuti ndidziwe za iwo chifukwa cha kukangana kwawo.",
                "7": "Ndipo adati: Taona ife sitikumvetsa mawu amene atate athu ayankhula zokhudzana ndi nthambi zachilengedwe za mtengo wa azitona, komanso zokhudzana ndi Amitundu.",
                "8": "Ndipo ine ndidati kwa iwo: Kodi mwafunsa kwa Ambuye?",
                "9": "Ndipo iwo adati kwa ine: Sitidafunse; pakuti Ambuye samatidziwitsa ife zinthu zotere.",
                "10": "Taonani, Ine ndidati kwa iwo: Kodi ndi chifukwa chiyani inu simusunga malamulo a Ambuye? Kodi n’chifukwa chiyani kuti inu mudzaonongeke chifukwa cha kuumitsa mitima yanu?",
                "11": "Kodi inu simukumbukira zinthu zimene Ambuye adanena?—Ngati inu simudzalimbitsa mitima yanu, ndi kundifunsa mwa chikhulupiliro, kukhulupilira kuti mudzalandira, ndi khama pa kusunga malamulo anga, ndithudi zinthu zimenezi zidzadziwitsidwa kwa inu.",
                "12": "Taonani, ndinena kwa inu, kuti nyumba ya Israeli idafanizidwa ndi mtengo wa azitona, mwa mzimu wa Ambuye umene udali mwa atate athu: ndipo taonani ife sitidathyoledwe ku nyumba ya Israeli, ndipo ife si nthambi ya nyumba ya Israeli?",
                "13": "Ndipo tsopano, chinthu chimene atate athu akutanthauza zokhudzana ndi kumezanitsa mu nthambi zachilengedwe kudzera mu chidzalo cha Amitundu, ndi, kuti m’masiku otsiriza, pamene mbewu yathu idzakhala itachepa mu kusakhulupilira, inde, kwa nthawi ya dzaka zambiri, ndipo mibadwo yambiri Mesiya akadzadzionetsera yekha mu thupi kwa ana a anthu, pamenepo chidzalo cha uthenga wabwino wa Mesiya chidzabwera kwa Amitundu, ndipo kuchokera kwa Amitundu kufikira kwa otsalira a mbewu yathu—",
                "14": "Ndipo patsikulo, otsalira a mbewu yathu adzadziwa kuti iwo ndi a nyumba ya Israeli, ndipo kuti iwo ndi anthu apangano a Ambuye; ndipo pamenepo adzadziwa ndi kufika pa chidziwitso cha makolo awo, ndiponso chidziwitso cha uthenga wabwino wa Muwomboli wawo, umene udatumikiridwa kwa makolo awo ndi iye; kotero, adzafika ku chidziwitso cha Muwomboli wawo ndinso mfundo zenizeni za chiphunzitso chake, kuti adziwe m’mene angabwelere kwa iye ndi kupulumutsidwa.",
                "15": "Ndipo patsikulo kodi iwo sadzasangalala ndikuyamika kwa Mulungu wawo wamuyaya, thanthwe lawo ndi chipulumutso chawo? Inde, patsikulo, kodi iwo sadzalandira mphamvu ndi chakudya kuchokera kwa Mpesa weniweni? Inde, kodi iwo sadzabwera ku khola loona la Mulungu?",
                "16": "Taonani, ndinena ndi inu, Inde; iwo adzakumbukiridwanso pakati pa a nyumba ya Israeli; adzalumikizanitsidwa mkati, pokhala nthambi ya chilengedwe ya mtengo wa azitona, mumtengo weniweni wa azitona.",
                "17": "Ndipo izi ndizimene atate anthu akutanthauza; ndipo akutanthauza kuti izi sizidzachitika mpakana adzalumikizanitsidwa ndi Amitundu; ndipo akutanthauza kuti zidzabwera kupyolera mwa Amitundu, kuti Ambuye adzaonetse mphamvu zawo kwa Amitundu, pachifukwa chomwechi adzakanidwa ndi Ayuda, kapena a nyumba ya Israeli.",
                "18": "Kotero, atate athu sadayankhule za mbewu yathu yokha, komanso za onse a nyumba ya Israeli, kuloza ku pangano limene liyenera kudzakwaniritsidwa m’masiku otsiriza; pangano limene Ambuye adapanga kwa atate athu Abrahamu, nati: Mwa mbewu yako mafuko onse a dziko lapansi adzadalitsidwa.",
                "19": "Ndipo zidachitika kuti ine, Nefi, ndidayankhula zokhudzana ndi zinthu izi; inde, ndidayankhula kwa iwo zokhudzana ndi kubwezeretsedwa kwa Ayuda m’masiku otsiriza.",
                "20": "Ndipo ndidabwerezanso kwa iwo mawu a Yesaya, amene adayankhula zokhudzana ndi kubwezeretsedwa kwa Ayuda, kapena a nyumba ya Israeli; ndipo atabwezeretsedwa sadzanyazitsidwanso, ngakhalenso kumwazikana kachiwiri. Ndipo zidachitika kuti ndidayankhula mawu ambiri kwa abale anga, mpakana adakhazikika ndi kudzichepetsa okha pamaso pa Ambuye.",
                "21": "Ndipo zidachitikita kuti adayankhulanso kwa ine, nati: kodi nanga zikunthauza chiyani zimene atate athu adaona mu maloto? Tanthauzo la mtengo omwe adaona ndi chiyani?",
                "22": "Ndipo ndidati kwa iwo: Udali chithunzithunzi cha mtengo wa moyo.",
                "23": "Ndipo iwo adati kwa ine: Nanga zimatanthauza chiyani za ndodo ya chitsulo imene abambo athu adaona, imene imatsogolera ku mtengo?",
                "24": "Ndipo ndidati kwa iwo kuti adali mawu a Mulungu: ndipo amene amvera mawu a Mulungu, ndi kuwagwiritsa, sadzawonongeka; ngakhalenso mayesero ndi mivi yoyaka moto ya mdani sizidzawagonjetsa iwo mpaka kuwapatsa khungu, kuti awasocheretse ku chionongeko.",
                "25": "Kotero, ine, Nefi ndidawalimbikitsa iwo kuti amvetsere mawu a Ambuye; inde, ndidawadandaulira ndi mphamvu za moyo wanga onse, ndi luso langa lonse lomwe ndidali nalo, kuti amvetsere mawu a Mulungu ndi kukumbukira kusunga malamulo ake nthawi zonse mu zinthu zonse.",
                "26": "Ndipo iwo adati kwa ine: Nanga umatanthauza chiyani mtsinje wa madzi omwe atate athu adaona?",
                "27": "Ndipo ine ndidati kwa iwo kuti madzi amene atate anga adaona ndi zonyasa; ndipo kwambiri maganizo awo adamezedwa mu zinthu zina zomwe iwo adaona kotero sadaone kunyasa kwa madziwo.",
                "28": "Ndipo ndidati kwa iwo kuti chidali chiphompho choopsya, chimene chidasiyanitsa oipa ku mtengo wa moyo, ndiponso kwa oyera mtima a Mulungu.",
                "29": "Ndipo ndidati kwa iwo kuti chidali chithunzithunzi cha gahena woopsya uja, amene mngelo adanena kwa ine kuti adakonzedwa chifukwa cha oipa.",
                "30": "Ndipo ndidanena kwa iwo kuti atate athu adaonanso kuti chilungamo cha Mulungu chidagawanso oipa ndi olungama; ndipo kuwala kwake kudali ngati kuwala kwa malawi a moto, amene amakwera m’mwamba kwa Mulungu kwa muyaya ndipo alibe malire.",
                "31": "Ndipo iwo adati kwa ine: Kodi izi zikunthauza kuzunzika kwa thupi m’masiku oyesedwera, kapena zikutanthauza mkhalidwe omalizira wa munthu akadzamwalira ku thupi, kapena zikunena za zinthu zomwe zili za kuthupi?",
                "32": "Ndipo zidachitika kuti ine ndidati kwa iwo kuti zidali chithunzithunzi cha zinthu zonse za kuthupi komanso za uzimu: pakuti tsiku likudza kuti iwo ayenera kuweruzidwa chifukwa cha ntchito zawo, inde ngakhale ntchito zimene zidachitidwa ku thupi pa masiku awo oyesedwera.",
                "33": "Kotero, ngati adzamwalire akadali m’machimo akuyeneranso kudzatayidwa, monga mwa zinthu zimene zili za uzimu, zimene zili zokhudzana ndi chilungamo; kotero, akuyenera kubweretsedwa kudzayima pamaso pa Mulungu, kudzaweruzidwa pa ntchito zawo; ndipo ngati ntchito zawo zidali zonyasa, akuyenera kukhala onyasa, ndipo ngati ali onyasa ndiye kuti sangakhale mu ufumu wa Mulungu; ngati zili choncho, ndiye kuti ufumu wa Mulungu ndi onyasanso.",
                "34": "Koma taonani, ndikunena ndi inu, ufumu wa Mulungu si onyasa, ndipo palibe chinthu china chilichonse chodetsedwa chimene chingalowe mu ufumu wa Mulungu; kotero, pakuyenera kukhala malo anyansi amene akonzedwa chifukwa cha zimene zili zonyasa.",
                "35": "Ndipo pali malo amene akonzedwa, inde, ngakhale gahena woopsya amene ndakamba, ndipo mdyerekezi ndi amene adakonza malowo; kotero mkhalidwe wotsiliza wa miyoyo ya anthu ndiko kuti adzakhale mu ufumu wa Mulungu, kapena kudzatulutsidwa chifukwa cha chilungamo chimene ndakamba.",
                "36": "Kotero, oipa amakanidwa kuchoka kwa olungama, ndiponso kuchoka ku mtengo wa moyo umenewo, umene chipatso chake ndi chamtengo wapatali ndi chosililika kuposa zipatso zina zonse, inde, ndipo ndi chachikulu pa mphatso zonse za Mulungu. Ndipo umo ndi mmene ndidayankhulira kwa abale anga. Ameni."
            },
            "16": {
                "1": "Ndipo tsopano zidachitika kuti ine, Nefi, nditamaliza kuyankhula ndi azibale anga, taonani iwo adati kwa ine: iwe watidziwitsa ife zinthu zovuta, kuposa m’mene tingathe kukwanitsa.",
                "2": "Ndipo zidachitika kuti ine ndidati kwa iwo kuti ndidadziwa kuti ndayankhula zinthu zovuta motsutsana ndi oipa, molingana ndi choonadi; ndi olungama ndawalungamitsa, ndi kuchitira umboni kuti iwo adzakwezedwe pa tsiku lomaliza; kotero, anthu olakwa ndi amene amatenga chilungamo kukhala chovuta, chifukwa chimawacheka iwo pakati penipeni.",
                "3": "Ndipo tsopano azibale anga, ngati mudakakhala olungama ndipo mudali ofunitsitsa kumvetsera ku choonadi, ndi kumvera icho, kuti inu mungayende mowongoka pamaso pa Mulungu, ndiye simukadang’ung’udza chifukwa cha choonadi, ndi kunena kuti: Iwe wayankhula zinthu zovuta zotsutsa ife.",
                "4": "Ndipo zidachitika kuti ine, Nefi, ndidachondelera abale anga, ndi khama lonse, kuti adzisunga malamulo a Ambuye.",
                "5": "Ndipo zidachitika kuti iwo adadzichepetsa okha pamaso pa Ambuye, kotero kuti ine ndidasangalala ndipo ndidali ndi ziyembekezo zazikulu za iwo, kuti adzayenda mu njira za chilungamo.",
                "6": "Tsopano, zinthu zonsezi zidakambidwa ndi kuchitidwa pamene bambo ankakhala mu msasa mu chigwa chimene iwo adachitcha Lemueli.",
                "7": "Ndipo zidachitika kuti ine, Nefi, ndidatenga m’modzi wa ana aakazi a Ismaeli kukhala mkazi wanga; ndiponso, abale anga adatenga ana aakazi a Ismaeli kukhala akazi awo; ndiponso Zoramu adatenga mwana wa wamkazi wamkulu wa Ismaeli kukhala mkazi wake.",
                "8": "Ndipo kotero atate anga adali atakwaniritsa malamulo onse a Ambuye amene adaperekedwa kwa iwo. Ndiponso, ine, Nefi, ndidadalitsidwa ndi Ambuye kwambiri.",
                "9": "Ndipo zidachitika kuti mawu a Ambuye adayankhula kwa atate anga pa usiku, ndikuwalamula kuti m’mawa akuyenera kuyamba ulendo kupita m’chipululu.",
                "10": "Ndipo zidachitika kuti pamene atate anga adadzuka mam’mawa, ndikupita ku khomo la hema, mu kuzizwa kwawo kwakukulu adaona pansi mpira wozungulira wamapangidwe opatsa chidwi, ndipo udali wamkuwa wabwino. Ndipo nkati mwa mpirawo mudali mivi iwiri; ndipo wina umaloza njira imene tiyenera kupita m’chipululu.",
                "11": "Ndipo zidachitika kuti tidasonkhanitsa pamodzi chinthu chinachilichonse chomwe tikadanyamula m’chipululu, ndi zonse zotsalira za zakudya zathu zonse zimene Ambuye adatipatsa; ndipo tidatenga mbewu za mitundu yonse kuti ife tithe kunyamula m’chipululu.",
                "12": "Ndipo zidachitika kuti ife tidanyamula mahema athu ndikunyamuka kupita m’chipululu, kuowoloka mtsinje wa Lamani.",
                "13": "Ndipo zidachitika kuti tidayenda kwa nthawi ya masiku anayi, moyandikira mbali yoloza chakum’mwera-kumwera chakum’mawa, ndipo tidakhomanso mahema athu; ndipo tidawatcha dzina la malowo kuti Shazeri.",
                "14": "Ndipo zidachitika kuti tidatenga mauta athu ndi mivi yathu, ndikupita mchipululu kukapha chakudya cha mabanja athu; ndipo titapha chakudya cha mabanja athu tidabwelera ku mabanja athu mchipululu, kumalo a Shazeri. Ndipo tidapitanso kachiwiri mchipululu, kutsata njira yomweyo, kusunga malo anthaka yachonde amchipululu, amene adali m’malire ndi Nyanja Yofiira.",
                "15": "Ndipo zidachitika kuti tidayenda kwa masiku ambiri, kupha chakudya munjira, ndi mauta athu ndi mivi yathu ndi miyala yathu ndi malegeni athu.",
                "16": "Ndipo tidayenda motsogozedwa ndi mpirawo, umene umatitsogolera ku magawo a malo anthaka yachonde kwambiri m’chipululu.",
                "17": "Ndipo titayenda kwa masiku ambiri, tidakhoma mahema athu kwakanthawi, kuti tithe kupumulanso ndi kupeza chakudya cha mabanja athu.",
                "18": "Ndipo zidachitika kuti ine, Nefi, ndidapita kukapha chakudya, taonani ndidathyola uta wanga, umene udali opangidwa ndi chitsulo chabwino; ndipo nditathyola utawo, taonani, abale anga adakwiya nane chifukwa cha kutayika kwa uta wanga, pakuti sitidapeze chakudya.",
                "19": "Ndipo zidachikita kuti tidabwelera opanda chakudya kwa mabanja athu, ndipo pokhala otopa kwambiri, chifukwa cha ulendo wawo, adavutika kwambili chifukwa chakusowa kwa chakudya.",
                "20": "Ndipo zidachitika kuti Lamani ndi Lemueli ndi ana aamuna a Ismaeli adayamba kung’ung’udza kwambiri, chifukwa cha kuvutika ndi masautso awo m’chipululu; ndiponso atate anga adayamba kung’ung’udza motsutsana ndi Ambuye Mulungu wawo; inde, ndipo onse adali ndi chisoni chochuluka, ngakhale kuti adayamba kung’ung’udza motsutsana ndi Ambuye.",
                "21": "Tsopano zidachitika kuti ine, Nefi, nditasautsidwa ndi abale anga chifukwa cha kutayika kwa uta wanga, ndipo mauta awo atakhwefuka, zidayamba kukhala zovuta kwambiri, inde mpaka kuti sitinathe kupeza chakudya.",
                "22": "Ndipo zidachitika kuti ine, Nefi, ndidayankhula kwambiri kwa abale anga chifukwa iwo adali ataumitsa mitima yawo kachiwiri, mpaka kudandaula motsutsana ndi Ambuye Mulungu wawo.",
                "23": "Ndipo zidachitika kuti ine, Nefi, ndidapanga uta kuchokera ku mtengo, ndipo kuchokera ku ndodo yoongoka, ndidapanga muvi; kotero, ndidanyamula uta ndi muvi, ndi legeni ndi miyala. Ndipo ndidati kwa bambo anga: Kodi ndilowere kuti, kuti ndikapeze chakudya?",
                "24": "Ndipo zidachitika kuti iwo adafunsa kwa Ambuye, pakuti adadzichepetsa okha chifukwa cha mawu anga; pakuti ndidayankhula kwa iwo zinthu zambiri mu mphamvu za moyo wanga.",
                "25": "Ndipo zidachitika kuti mawu a Ambuye adabwera kwa bambo anga; ndipo adadzudzulidwadi chifukwa cha kung’ung’udza motsutsana ndi Ambuye, kwambiri kuti adatsitsidwa mu chisoni chozama.",
                "26": "Ndipo zidachitika kuti mawu a Ambuye adati kwa iwo: Yang’ana pa mpirawo, ndipo ona zinthu zomwe zalembedwa.",
                "27": "Ndipo zidachitika kuti pamene bambo anga adaona zinthu zimene zidalembedwa pa mpirawo, adachita mantha ndi kunjenjemera kwambiri, ndiponso abale anga ndi ana aamuna a Ismaeli ndi azikazi awo.",
                "28": "Ndipo zidachitika kuti ine, Nefi, ndidaona mivi imene idali mumpiramo, kuti imagwira ntchito molingana ndi chikhulupiliro ndi khama ndi kumvera kumene tidapeleka kwa iwo.",
                "29": "Ndipo padalembedwanso mawu atsopano pamenepo, amene adali osavuta kuwerenga, amene adatipatsa ife kumvetsa zokhudzana ndi njira za Ambuye; ndipo zidalembedwa ndi kusinthidwa kwa nthawi ndi nthawi, molingana ndi chikhulupiliro ndi khama limene ife tidapereka kwa ichi. Ndipo motero tikuona kuti kudzera mu zinthu zazing’ono Ambuye amabweretsa zinthu zazikulu.",
                "30": "Ndipo zidachitika kuti ine, Nefi, ndidapita pamwamba pa phiri, molingana ndi chitsogozo chimene chidapelekedwa pa mpirawo.",
                "31": "Ndipo zidachitika kuti ndidapha zinyama zakutchire, kotero kuti ndidapeza chakudya cha mabanja athu.",
                "32": "Ndipo zidachitika kuti ndidabwelera ku mahema athu, nditanyamula zinyama zomwe ndidapha; ndipo tsopano ataona kuti ndapeza chakudya, chisangalalo chawo chidali chachikulu motani nanga! Ndipo zidachitika kuti adadzichepetsa pamaso pa Ambuye, ndipo adathokoza kwa iye.",
                "33": "Ndipo zidachitika kuti tidayambanso kuyenda ulendo wathu, kuyenda pafupifupi njira yomwe tidayambira; ndipo titayenda kwa kanthawi ka masiku ambiri, tidakhomanso mahema athu, kuti tikhaleko kwa ka nthawi.",
                "34": "Ndipo zidachitika kuti Ismaeli adamwalira, ndipo adayikidwa pa malo otchedwa Nahomu.",
                "35": "Ndipo zidachitika kuti ana aakazi a Ismaeli adalira kwambiri, chifukwa cha imfa ya atate awo, ndi chifukwa cha masautso awo mchipululu; ndipo adang’ung’udza motsutsana ndi bambo anga, chifukwa adawabweretsa iwo kuchoka ku dziko la Yerusalemu, adati: Atate athu amwalira; inde, ndipo tayendayenda kwambiri m’chipululu, ndipo tazunzika masautso aakulu, njala, ludzu ndi kutopa; ndipo pakutha pa kuzunzika konseku tikuyenera kufa ndi njala mchipululu.",
                "36": "Ndipo umo ndi momwe adang’ung’udzira motsutsana ndi bambo anga, ndiponso motsutsana ndi ine; ndipo adafuna kuti abwelere ku Yerusalemu.",
                "37": "Ndipo Lamani adati kwa Lemueli ndinso kwa ana aamuna a Ismaeli; Taonani, tiyeni tiwaphe atate athu, ndiponso m’bale wathu Nefi, amene wadzitengera yekha kukhala otilamulira ndi mphunzitsi wa ife, okhala azikulu ake.",
                "38": "Tsopano, iye akuti Ambuye ayankhula naye, ndiponso kuti angelo amutumikira iye. Koma taonani, ife tikudziwa kuti iye akutinamiza; ndipo amatiuza ife zinthu izi, ndi kuchita zinthu zambiri mwa luso lakuchenjera kwake, kuti apusitse maso athu, kuganiza kuti, mwina, angatitsogolere ife ku chipululu china chachilendo; ndipo akadzatitsogolera ife, akufuna kudzadzipanga yekha kukhala mfumu ndi olamulira pa ife, kuti achite nafe mogwirizana ndi chifuniro chake ndi zomusangalatsa. Ndipo motere ndi momwe m’bale wanga Lamani adatakasa mkwiyo ku mitima yawo.",
                "39": "Ndipo zidachitika kuti Ambuye adali ndi ife, inde, ngakhale mawu a Ambuye adadza ndi kuyankhula mawu ambiri kwa iwo, ndipo adawadzudzula kwambiri; ndipo atadzudzulidwa ndi mawu a Ambuye adabweza mkwiyo wawo, ndipo adalapa machimo awo, kotero kuti Ambuye adatidalitsanso ndi chakudya ndipo ife sitidawonongeke."
            },
            "17": {
                "1": "Ndipo zidachitika kuti tidanyamukanso ulendo wathu wa m’chipululu; ndipo tidayenda kufupi ndi chakum’mawa kuyambira nthawi imeneyo. Ndipo tidayenda ndi kudutsa zosautsa zambiri mu chipululu; ndipo akazi athu adabala ana mchipululu.",
                "2": "Ndipo aakulu adali madalitso a Ambuye pa ife, kuti pamene tidali kukhala ndi moyo pa nyama yaiwisi m’chipululu, akazi athu adayamwitsa ana awo mochuluka, ndipo adali amphamvu, inde, ngakhale ngati amuna; ndipo adayamba kuyenda ulendo wawo mopanda zong’ung’udza.",
                "3": "Ndipo kotero ife tikuona kuti malamulo a Mulungu ayenera kukwaniritsidwa. Ndipo ngati ziri kuti ana a anthu asunga malamulo a Mulungu iye amawasamalira iwo, ndi kuwalimbitsa iwo, ndi kupereka njira imene iwo angathere kukwaniritsira chinthu chimene iye adawalamulira iwo; kotero, adatipatsa njira pamene tidali kukhala m’chipululu.",
                "4": "Ndipo tidakhala kwa nthawi ya zaka zambiri, inde, ngakhale zaka zisanu ndi zitatu mu chipululu.",
                "5": "Ndipo tidafika ku dziko limene tinkalitcha Lochuluka, chifukwa cha zipatso zake zambiri komanso uchi wa kuthengo; ndipo zinthu zonsezi zidakonzedwa ndi Ambuye kuti ife tisawonongeke. Ndipo tidaona nyanja, imene tidaitcha Ireyantumu, imene, kuyitanthauzira, ndi madzi ambiri.",
                "6": "Ndipo zidachitika kuti tidakhoma mahema athu pafupi ndi gombe la nyanja; ndipo ngakhale tidavutika ndi masautso ambiri ndi zovuta zambiri, inde, ngakhale zochuluka kotero kuti sitingathe kuzilemba zonse, tidakondwera kwakukulu pamene tidafika ku gombe la nyanja, ndipo malowo tidawatcha Lochuluka, chifukwa cha zipatso zake zambiri.",
                "7": "Ndipo zidachitika kuti ine, Nefi, nditakhala m’dziko Lochuluka kwa nthawi ya masiku ambiri, mawu a Ambuye adadza kwa ine, kuti; Nyamuka, ndipo ukwere m’phiri. Ndipo zidachitika kuti ndidanyamuka ndikukwera m’phiri, ndipo ndidalilira kwa Ambuye.",
                "8": "Ndipo zidachitika kuti Ambuye adayankhula kwa ine, kuti: Iwe udzamanga ngalawa, motsatira njira imene ine ndidzakusonyeze iwe, kuti ine ndidzathe kunyamula anthu ako kuwoloka madzi awa.",
                "9": "Ndipo ine ndidati: Ambuye, ndipite kuti, kuti ndikapeze miyala yoti ndisungunule, kuti ndipange zida zomangira ngalawayo motsatira njira yomwe mwandiwonetserayi?",
                "10": "Ndipo zidachitika kuti Ambuye adandiuza kumene ine ndikuyenera kupita kukapeza miyala, kuti ine ndithe kupanga zida zogwilira ntchito.",
                "11": "Ndipo zidachitika kuti Ine, Nefi, ndidapanga mvuvu wouzira moto wa zikopa za nyama; ndipo nditapanga mvuvu, kuti ndikhale ndi pouzilira moto, ndidamenyetsa miyala iwiri pamodzi kuti ndiyatse moto.",
                "12": "Pakuti Ambuye adali asadatilore kuti tisonkhe moto wochuluka, pamene tidali kuyenda m’chipululu; pakuti adati, Ndidzachititsa chakudya chanu kukhala chokoma, kuti musamachiphike;",
                "13": "Ndipo ndidzakhalanso kuunika kwanu m’chipululu; ndipo ndidzakonza njira pamaso panu, ngati kuli kuti mudzasunga malamulo anga; pamene inu mudzasunga malamulo anga inu mudzatsogozedwa kupita ku dziko lolonjezedwa; ndipo mudzadziwa kuti ndi Ine amene mukutsogozedwa naye.",
                "14": "Inde, ndipo Ambuye adanenanso kuti, Mukadzafika m’dziko lolonjezedwa, mudzadziwa kuti Ine, Ambuye, ndine Mulungu; ndi kuti Ine, Ambuye, ndidawombola inu ku chiwonongeko; inde, kuti ndidakutulutsani m’dziko la Yerusalemu.",
                "15": "Kotero, Ine, Nefi, ndidalimbika kusunga malamulo a Ambuye, ndipo ndidawalimbikitsa abale anga ku kukhulupirika ndi khama.",
                "16": "Ndipo zidachitika kuti ndidapanga zida zogwilira ntchito za mwala umene ndidausungunula kuchokera m’thanthwe.",
                "17": "Ndipo pamene abale anga adaona kuti ndidali pafupi kupanga ngalawa, adayamba kung’ung’udza motsutsana nane, kuti: M’bale wathu ndi wopusa, chifukwa akuganiza kuti akhoza kupanga ngalawa; inde, ndipo iye akuganizanso kuti akhoza kuwoloka madzi aakulu awa.",
                "18": "Ndipo motero abale anga adadandaula motsutsa ine, ndipo adakhumba kuti asagwire ntchito, pakuti sadakhulupilire kuti ndingamange ngalawa; kapena sadakhulupilire kuti ndidalangizidwa ndi Ambuye.",
                "19": "Ndipo zidachitika kuti ine, Nefi, ndidali wachisoni kwambiri chifukwa cha kuuma kwa mitima yawo; ndipo tsopano pamene iwo anawona kuti ndidayamba kukhala wachisoni adasekera m’mitima yawo, moti adakondwera chifukwa cha ine, kuti: Ife tidadziwa kuti iwe sukadatha kupanga ngalawa, pakuti ife tidadziwa kuti iwe udaperewera mu chiweruzo; kotero, iwe sungathe kukwaniritsa ntchito yaikulu chonchi.",
                "20": "Ndipo uli ngati atate athu, osocheretsedwa ndi zolingalira zopusa za mtima wawo; inde, atitsogolera ife kuchokera m’dziko la Yerusalemu, ndipo tayenda m’chipululu zaka zambirizi; ndipo akazi athu agwira ntchito, kukhala ali ndi pakati papakulu; ndipo adabala ana m’chipululu ndi kuvutika zinthu zonse, kupatula imfa; ndipo kukadakhala bwino kuti iwo amwalire asadatuluke mu Yerusalemu kusiyana ndi kuvutika zowawa izi.",
                "21": "Taonani, zaka zambiri izi ife takhala tikuvutika mu chipululu, nthawi yomwe ife tikadatha kumasangalala ndi chuma chathu ndi dziko la cholowa chathu; inde, ndipo tikadatha kukhala okondwa.",
                "22": "Ndipo tikudziwa kuti anthu amene adali m’dziko la Yerusalemu adali anthu wolungama; pakuti adasunga malamulo ndi ziweruzo za Ambuye, ndi malamulo ake onse, monga mwa chilamulo cha Mose; kutero, tikudziwa kuti iwo ali anthu wolungama; ndipo atate athu awaweruza, ndi kutisokeretsa ife chifukwa tidamvera mawu awo; inde, ndipo m’bale wathu ali monga iwo. Ndipo pa kayankhulidwe kotere abale anga adang’ung’udza ndi kudandaula motsutsana nafe.",
                "23": "Ndipo zidachitika kuti ine, Nefi, ndidayankhula kwa iwo, nati: Kodi mukukhulupilira kuti makolo athu, omwe adali ana a Israeli, akadatsogozedwa kuchokera m’manja mwa Aigupto ngati sadamvere mawu a Ambuye?",
                "24": "Inde, kodi mukuganiza kuti akadatsogozedwa kutuluka mu ukapolo, ngati Ambuye sadalamulire Mose kuti awatsogolere kutuluka mu ukapolo?",
                "25": "Tsopano mukudziwa kuti ana a Israeli adali mu ukapolo; ndipo mukudziwa kuti adalemedwa ndi ntchito, zomwe zidali zowawa kuti zigwilidwe; kotero, mukudziwa kuti chikuyenera kukhala chinthu chabwino kwa iwo, kuti atulutsidwe mu ukapolo.",
                "26": "Tsopano inu mukudziwa kuti Mose adalamulidwa ndi Ambuye kuchita ntchito yaikulu imeneyo; ndipo mukudziwa kuti ndi mawu ake madzi a Nyanja Yofiira adagawanika uku ndi uko, ndipo adawoloka pouma.",
                "27": "Koma inu mukudziwa kuti Aigupto adamizidwa mu Nyanja Yofiira, amene adali ankhondo a Farao.",
                "28": "Ndipo inu mukudziwa kuti iwo adadyetsedwa ndi mana m’chipululu.",
                "29": "Inde, ndipo inunso mukudziwa kuti Mose, ndi mawu ake molingana ndi mphamvu ya Mulungu imene idali mwa iye, adakantha thanthwe, ndipo madzi adatuluka, kuti ana a Israeli athe kuthetsa ludzu lawo.",
                "30": "Ndipo ngakhale iwo amatsogozedwa, Ambuye Mulungu wawo, Muwomboli wawo, akupita patsogolo pawo, akuwatsogolera iwo usana ndi kupereka kuwala kwa iwo usiku, ndi kuchita zinthu zonse kwa iwo zimene zidali zoyenera kuti munthu alandire, iwo adaumitsa mitima yawo ndipo adachititsa khungu malingaliro awo, ndi kunyoza Mose ndi Mulungu woona ndi wamoyo.",
                "31": "Ndipo zidachitika kuti molingana ndi mawu ake adawawononga; ndipo molingana ndi mawu ake adawatsogolera; ndipo molingana ndi mawu ake adawachitira iwo zinthu zonse; ndipo palibe kanthu kadachitidwa koma mwa mawu ake.",
                "32": "Ndipo atawoloka mtsinje wa Yordani adawapanga iwo amphamvu pakuthamangitsa ana a dzikolo, inde pa kuwabalalitsa iwo ku chiwonongeko.",
                "33": "Ndipo tsopano, kodi mukuganiza kuti ana a dzikoli, amene adali m’dziko la lonjezano, amene adathamangitsidwa ndi makolo athu, kodi mukuganiza kuti adali wolungama? Taonani, ndinena kwa inu, Ayi.",
                "34": "Mukuganiza kuti makolo athu akadakhala osankhidwa mochuluka kuposa iwo akadakhala wolungama? Ndinena kwa inu, Ayi.",
                "35": "Taonani, Ambuye amaona anthu onse kukhala amodzi; amene ali olungama amakondedwa ndi Mulungu. Koma taonani, anthu awa adali atakana mawu aliwonse a Mulungu, ndipo iwo adali atakhwima mu kusaweruzika; ndipo chidzalo cha mkwiyo wa Mulungu chidali pa iwo; ndipo Ambuye adatembelera dziko motsutsana ndi iwo, ndipo adalidalitsa kwa makolo athu; inde, iye adatembelera ilo motsutsana ndi iwo ku chiwonongeko chawo, ndipo iye adadalitsa ilo kwa makolo athu kuti apeze mphamvu pa ilo.",
                "36": "Taonani, Ambuye adalenga dziko lapansi kuti likhalidwemo; ndipo adalenga ana ake kuti likhale lawo.",
                "37": "Ndipo iye amadzutsa mtundu wolungama, nawononga mitundu ya woipa.",
                "38": "Ndipo amatsogoza olungama ku maiko a mtengo wapatali, ndipo oipa amawawononga, ndi kutembelera dziko chifukwa cha iwo.",
                "39": "Amalamulira kumwamba, chifukwa ndi mpando wake wachifumu, ndipo dziko lapansili ndi popondera mapazi ake.",
                "40": "Ndipo amakonda iwo amene akufuna kuti iye akhale Mulungu wawo. Taonani, adakonda makolo athu, ndipo adapanga pangano ndi iwo, inde, ngakhale Abrahamu, Isaki, ndi Yakobo; ndipo adakumbukira mapangano amene adapanga; kotero, adawaturutsa m’dziko la Igupto.",
                "41": "Ndipo adawapsinja m’chipululu ndi ndodo yake; pakuti adaumitsa mitima yawo, monganso inu mwaumitsira; ndipo Ambuye adawapsinja chifukwa cha kusaweruzika kwawo. Adatumiza njoka zamoto zouluka pakati pawo; ndipo pamene adalumidwa adakonza njira yoti achiritsidwe; ndipo ntchito imene adayenera kuichita idali kuyang’ana; ndipo chifukwa cha kuphweka kwa njirayo, kapena kusavuta kwake, padali ambiri amene adawonongeka.",
                "42": "Ndipo iwo adaumitsa mitima yawo nthawi ndi nthawi, ndipo adanyoza Mose, ndiponso Mulungu; komabe, mukudziwa kuti adatsogozedwa ndi mphamvu yake yosayerekezereka kulowa m’dziko la lonjezano.",
                "43": "Ndipo tsopano, zitachitika zinthu zonsezi, nthawi yafika yoti iwo akhala oipa, inde, pafupifupi kupsa; ndipo sindikudziwa, koma ali patsikuli pafupi kuwonongedwa; pakuti ndikudziwa kuti tsikulo likuyenera ndithudi kubwera lomwe iwo akuyenera kuwonongedwa, kupatula ochepa okha, amene adzatsogozedwa kupita ku ukapolo.",
                "44": "Kotero, Ambuye adalamula atate anga kuti apite kuchipululu; ndipo Ayuda adafunanso kuchotsa moyo wawo; inde, ndipo inunso mwafuna kutenga moyo wawo; kotero, muli akupha m’mitima mwanu ndipo muli ngati iwo.",
                "45": "Muli ofulumira kuchita mphulupulu, koma ochedwa kukumbukira Ambuye Mulungu wanu. Inu mwaona mngelo, ndipo adayankhula nanu; inde, mudamva mawu ake ku nthawi ndi nthawi; ndipo adayankhula ndi inu m’mawu aang’ono onong’oneza, koma mudasiya kumva, kotero kuti simudamve mawu ake; kotero, iye wayankhula kwa inu ngati mawu a bingu, limene lidapangitsa dziko lapansi kugwedezeka ngati kuti lidukane pakati.",
                "46": "Ndipo inunso mukudziwa kuti ndi mphamvu ya mawu ake amphamvu zonse akhonza kuchititsa dziko lapansi kutha; inde, ndipo mukudziwa kuti ndi mawu ake atha kupangitsa malo onyambalaza kusalazika, ndi malo osalazika adzasweka. Kodi, ndiye, nchifukwa chiyani kuti inu muli owuma mitima yanu?",
                "47": "Taonani, moyo wanga wang’ambika ndi zowawitsa chifukwa cha inu, ndipo mtima wanga ukuwawa; Ndikuopa kuti mungadzatayidwe kwamuyaya. Taonani, ndadzadzidwa ndi Mzimu wa Mulungu, kotero kuti thupi langa lilibe mphamvu.",
                "48": "Ndipo tsopano zidachitika kuti pamene ndidayankhula mau awa adandikwiyira, nafuna kundiponya m’kuya kwa nyanja; ndipo pamene adabwera kudzaika manja awo pa ine ndidayankhula kwa iwo, nati: M’dzina la Mulungu Wamphamvu zonse, ndikukulamulirani kuti musandikhudze, pakuti ndadzadzidwa ndi mphamvu ya Mulungu, ngakhale mpaka kugwira thupi langa; ndipo iye amene adzaika manja ake pa ine adzafota ngakhale monga bango louma; ndipo adzakhala ngati wopanda pake pamaso pa mphamvu ya Mulungu, pakuti Mulungu adzamkantha iye.",
                "49": "Ndipo zidachitika kuti ine, Nefi, ndidanena kwa iwo kuti sakuyenera kung’ung’udzanso motsutsa atate awo; kapena kukana kundigwilira ntchito ine, pakuti Mulungu adandilamulira ine kuti ndipange ngalawa.",
                "50": "Ndipo Ndidati kwa iwo: ngati Mulungu akadandilamula ine kuchita zinthu zonse ndikadazichita. Ngati angandilamulire ine kuti ndinene kwa madzi awa, khala dothi, adzakhala dothi; ndipo ngati ndingazinene, zingachitike.",
                "51": "Ndipo tsopano, ngati Ambuye ali ndi mphamvu yaikulu yotere, ndipo wachita zozizwitsa zambiri pakati pa ana a anthu, nanga bwanji kuti sangandiphunzitse ine kuti ndimange ngalawa?",
                "52": "Ndipo zidachitika kuti Ine, Nefi, ndidanena zinthu zambiri kwa abale anga, kotero kuti iwo adagonjetsedwa ndipo sadathe kutsutsana nane; kapena sadayerekeze kuika manja awo pa ine, kapena kundikhudza ine ndi dzala dzawo, ngakhale kwa nthawi ya masiku ambiri. Tsopano iwo sadayerekeze kuchita izi kuopa kuti angafote pamaso panga, udali wamphamvu kwambiri Mzimu wa Mulungu; ndipo kotero izo zidawachitikira iwo.",
                "53": "Ndipo zidachitika kuti Ambuye adati kwa ine, Tatambasuliranso dzanja lako kwa abale ako, ndipo sadzafota pamaso pako, koma ndidzawagwira nyesi, adatero Ambuye, ndipo ndidzachita izi, kuti adziwe kuti Ine ndine Ambuye Mulungu wawo.",
                "54": "Ndipo zidachitika kuti ndidatambasulira dzanja langa kwa abale anga, ndipo sadafote pamaso panga; koma Ambuye adawagwedeza, monga mwa mawu amene adanena.",
                "55": "Ndipo tsopano, iwo adati: Ife tikudziwa ndithu kuti Ambuye ali ndi iwe, pakuti ife tikudziwa kuti ndi mphamvu ya Ambuye yomwe yatigwedeza. Ndipo iwo adagwa pansi pamaso panga, ndipo adali pafupi kundilambira ine, koma ine sindidawalore iwo, nanena: Ine ndine m’bale wanu, inde, ngakhale mng’ono wanu; kotero, lambirani Ambuye Mulungu wanu, ndipo lemekezani atate wanu ndi amayi wanu, kuti masiku anu achuluke m’dziko limene Ambuye Mulungu wanu adzakupatsani inu."
            },
            "18": {
                "1": "Ndipo zidachitika kuti iwo adalambira Ambuye, ndipo adapita nane; ndipo tidapanga matabwa opangidwa mwaluso. Ndipo Ambuye adandionetsa ine nthawi ndi nthawi m’mene ndiyenera kugwilitsira ntchito matabwa angalawayi.",
                "2": "Tsopano ine, Nefi, sindidagwire matabwawa motsata ndondomeko yomwe idaphunziridwa ndi anthu; koma ndidaimanga motsatira dongosolo limene Ambuye adandisonyeza; kotero, siidali monga mwa chikhalidwe cha anthu.",
                "3": "Ndipo ine, Nefi, ndidapita kuphiri kawirikawiri, ndipo ndidapemphera kawirikawiri kwa Ambuye; kotero Ambuye adandionetsa ine zinthu zazikulu.",
                "4": "Ndipo zidachitika kuti nditamaliza ngalawa, monga mwa mawu a Ambuye, abale anga adawona kuti idali yabwino, ndi kuti mapangidwe ake adali abwino kwambiri; kotero, iwo adadzichepetsanso pamaso pa Ambuye.",
                "5": "Ndipo zidachitika kuti mawu a Ambuye adabwera kwa atate anga, kuti tinyamuke ndikuti tikwere m’ngalawamo.",
                "6": "Ndipo zidachitika kuti mawa lake, titakonza zinthu zonse, zipatso zambiri ndi nyama yochokera kuchipululu, ndi uchi wambiri, ndi zakudya monga mwa zimene Ambuye adatilamulira, tidakwera m’ngalawamo ndi katundu wathu yense ndi mbewu zathu, ndi chirichonse chimene tidabwera nacho ife, aliyense monga mwa msinkhu wake; kotero, tonse tidakwera m’ngalawamo, ndi akazi athu ndi ana athu.",
                "7": "Ndipo tsopano, atate anga adabala ana amuna awiri m’chipululu; wamkulu adali Yakobo ndipo wamng’ono adali Yosefe.",
                "8": "Ndipo zidachitika kuti titakwera ife tonse m’ngalawa, ndi kutenga zakudya zathu ndi zinthu zimene zidalamuliridwa kwa ife, tidakalowa mnyanja ndipo tidakankhidwira patsogolo ndi mphepo kupita ku dziko lolonjezedwa.",
                "9": "Ndipo titakankhidwa ndi mphepo kwa nthawi ya masiku ambiri; taonani, abale anga ndi ana aamuna a Ismaeli komanso akazi awo adayamba kukondwera, moti adayamba kuvina, ndi kuimba, ndi kuyankhula mwa mwano kwambiri, inde, ngakhale kuti adaiwala ndi mphamvu yomwe iwo adabweretsedwa kumeneko; inde, adadzikuza pa kuchita mwano kwambiri.",
                "10": "Ndipo Ine, Nefi, ndidayamba kuchita mantha kwambiri kuti mwina Ambuye angakwiyire ife, ndi kutikantha chifukwa cha kusaweruzika kwathu, kuti timezedwe m’kuya kwa nyanja; kotero Ine, Nefi, ndidayamba kuyankhula kwa iwo modekha kwambiri; koma taonani adandikwiyira, nati: Sitikufuna kuti mb’ale wathu wamng’ono akhale wotilamulira ife.",
                "11": "Ndipo zidachitika kuti Lamani ndi Lemueli adanditenga ndi kundimanga ndi zingwe, ndipo adandichitira nkhanza zambiri; komabe, Ambuye adalolera izi kuti awonetse mphamvu yake, mu kukwaniritsidwa kwa mawu ake amene iye adayankhula ponena za oipa.",
                "12": "Ndipo zidachitika kuti atandimanga ine kotero kuti sindikadatha kusuntha, kampasi, yomwe idali itakonzedwa ndi Ambuye, idasiya kugwira ntchito.",
                "13": "Kotero, iwo sadadziwe kumene akuyenera kupititsa ngalawayo, mwakuti kudabuka namondwe wamkulu, inde, namondwe wamkulu ndi oopsa, ndipo tidabwenzedwa m’mbuyo pa madzi kwa nthawi ya masiku atatu; ndipo adayamba kuchita mantha kwambiri kuti angamizidwe m’nyanja; koma sadandimasule.",
                "14": "Ndipo pa tsiku lachinayi, limene tidabwenzeredwa m’mbuyo, namondwe adayamba kukhala woopsa kwambiri.",
                "15": "Ndipo zidachitika kuti tidatsala pang’ono kumizidwa m’kuya kwa nyanja. Ndipo titabwenzedwa m’mbuyo pa madzi kwa nthawi ya masiku anayi, abale anga adayamba kuona kuti ziweruzo za Mulungu zidali pa iwo, ndi kuti akuyenera kuwonongeka malire ake alape mphulupulu zawo; kotero, adabwera kwa ine, nandimasula zingwe zomwe zidali pa manja anga, ndipo taonani adali atatupa kwambiri; ndipo zidendene zanga zidatupa kwambiri, ndipo zidali zikupweteka kwambiri.",
                "16": "Komabe Ndidayang’ana kwa Mulungu wanga, ndipo ndidamlemekeza tsiku lonse; ndipo sindidang’ung’udze motsutsana ndi Ambuye chifukwa cha masautso anga.",
                "17": "Tsopano atate anga, Lehi, adali atanena zinthu zambiri kwa iwo, ndiponso kwa ana aamuna a Ismaeli; koma, taonani, adatulutsa ziwopsezo zambiri motsutsa aliyense amene angandiyankhulire; ndipo makolo anga adali atakula kwambiri, ndipo adali atazunzika ndi chisoni chochuluka chifukwa cha ana awo, iwo adagonekedwa pansi, inde, ngakhale pa makama awo odwala.",
                "18": "Chifukwa cha ululu wa mu mtima ndi chisoni chawo chachikulu, ndi kusaweruzika kwa abale anga, adawabweretsa pafupi kuti awatulutse kuti akakumane ndi Mulungu wawo; inde, imvi zawo zidali pafupi kuikidwa pansi m’fumbi; inde, ngakhale iwo adali pafupi kuponyedwa ndi chisoni m’manda amadzi.",
                "19": "Ndipo Yakobo ndi Yosefenso, pokhala ana ang’ono, okuti adafunika chisamaliro chambiri, adamva chisoni chifukwa cha masautso a amayi wawo; ndiponso mkazi wanga ndi misonzi yake ndi mapemphero ake, ndiponso ana anga, sizidafewetse mitima ya abale anga kuti andimasula ine.",
                "20": "Ndipo padalibe kalikonse koma mphamvu ya Mulungu, imene idawawopseza ndi chiwonongeko, ikadatha kufewetsa mitima yawo; kotero, poona kuti atsala pang’ono kumizidwa m’kuya kwa nyanja, adalapa pa chinthu chimene adachita, kotero kuti adandimasula.",
                "21": "Ndipo zidachitika atandimasula, taonani, ndidatenga kampasiyo, ndipo idagwira kumene ndidafuna. Ndipo zidachitika kuti ndidapemphera kwa Ambuye; ndipo nditapemphera mphepo idaleka, ndipo namondwe adaleka, ndipo padali bata lalikulu.",
                "22": "Ndipo zidachitika kuti Ine, Nefi, ndidaongolera ngalawayo, kuti tidanyamukanso kupita ku dziko lolonjezedwa.",
                "23": "Ndipo zidachitika kuti titayenda panyanja kwa nthawi ya masiku ambiri tidafika ku dziko lolonjezedwa; ndipo tidapita kumtunda, ndipo tidakhoma mahema athu; ndipo ife tidalitcha ilo dziko lolonjezedwa.",
                "24": "Ndipo zidachitika kuti tidayamba kulima m’nthaka, ndipo tidayamba kudzala mbewu; inde, tidayika mbewu zathu zonse m’nthaka, zimene tidatenga kuchokera ku dziko la Yerusalemu. Ndipo zidachitika kuti izo zidakula kwambiri; kotero, tidadalitsidwa mochuluka.",
                "25": "Ndipo zidachitika kuti tidapeza pa dziko la malonjezo, pamene tidali kuyenda m’chipululu, kuti mudali zilombo m’nkhalango zamitundumitundu, ng’ombe zazimuna, ndi ng’ombe zazikazi, ndi bulu, ndi akavalo, ndi mbuzi ndi mbuzi zakuthengo, ndi mitundu yonse ya nyama zakuthengo, zimene zidali zogwiritsa ntchito anthu. Ndipo tidapeza mitundu yonse ya miyala, yonse ya golidi, ndi siliva, ndi yakopa."
            },
            "19": {
                "1": "Ndipo zidachitika kuti Ambuye adandilamulira ine, kotero, ndidapanga mapale a miyala kuti ndizokote pa iwo zolemba za anthu anga. Ndipo pa mapale amene ndidapanga ndidalemba zolemba za atate anga, ndiponso maulendo athu m’chipululu, ndi mauneneri a atate anga; ndiponso ambiri a mauneneri anga ine ndidazokota pa iwo.",
                "2": "Ndipo sindidadziŵe pa nthawi imene ndidawapanga kuti ndikuyenera kudzalamulidwa ndi Ambuye kupanga mapale awa; kotero zolemba za atate anga, ndi m’badwo ya makolo awo; ndi mbali yochuluka ya zochitika zathu zonse m’chipululu zalembedwa pa mapale oyamba aja amene ndayankhula; kotero, zinthu zimene zidachitika ndisadapange mapale amenewa, ziri zoonadi, makamaka zidatchulidwa pa mapale oyamba.",
                "3": "Ndipo nditapanga mapalewa mwa njira ya lamulo, ine, Nefi, ndidalandira lamulo kuti utumiki ndi mauneneri, womveka bwino kwambiri ndi magawo amtengo wapatali a iwo, alembedwe pa mapale amenewa; ndi kuti zinthu zimene zidalembedwa zikuyenera kusungidwa ku chilangizo cha anthu anga, amene adzalandira dzikolo, ndiponso chifukwa cha zolinga zina zanzeru, zolinga zomwe zimadziwika kwa Ambuye.",
                "4": "Kotero, ine, Nefi, ndidapanga zolemba pa mapale ena, omwe amapereka nkhani, kapena omwe amapereka mbiri yochulukirapo ya nkhondo ndi mikangano ndi chiwonongeko cha anthu anga. Ndipo ndidachita izi, ndipo ndidawalamula anthu anga zimene adzachite ndikadzachoka ine; ndipo kuti mapale awa akuyenera kuperekedwa kuchokera ku m’badwo umodzi kupita ku umzake; kapena kuchokera kwa mneneri wina kupita kwa wina, mpaka malamulo ena a Ambuye ataperekedwa.",
                "5": "Ndipo nkhani ya kupanga kwanga kwa mapale amenewa idzaperekedwa mtsogolo muno; ndipo tsopano, taonani, ndipitilira malingana ndi izo ndayankhula; ndipo izi ndikuchita kuti zinthu zopatulika kwambiri zisungidwe ku chidziwitso cha anthu anga.",
                "6": "Komabe, sindilemba kalikonse pa mapale kupatula kuti ndikuganiza kuti ndi zopatulika. Ndipo tsopano, ngati ine ndilakwitsa, ngakhale iwo akale adalakwitsa; osati kuti ndikudziwiringulira ndekha chifukwa cha anthu ena, koma chifukwa cha chofowoka chiri mwa ine, molingana ndi thupi, ndikadati ndidzilungamitse ndekha.",
                "7": "Pakuti zinthu zimene anthu ena amaziona kuti ndi zamtengo wapatali, kwa thupi ndi moyo womwe, ena amazipondereza ndi kuzipondaponda. Inde, ngakhale Mulungu wa Israeli yu anthu amamupondaponda pansi pa mapazi awo; ndikuti, kumuponda pansi pa mapazi awo koma ndiyankhula m’mawu ena—amamunyoza, ndipo samamvera mawu a uphungu wake.",
                "8": "Ndipo taonani akubwera, monga mwa mau a mngelo, m’dzaka mazana asanu ndi amodzi kuyambira nthawi imene atate anga adachoka ku Yerusalemu.",
                "9": "Ndipo dziko lapansi, chifukwa cha kusaweruzika kwawo, lidzamuweruza iye kukhala kanthu kopanda pake; kotero adamukwapula, ndipo adalolera; ndipo adamukantha iye, ndipo adalolera. Inde, iwo adalavulira pa iye, ndipo iye adalolera izo, chifukwa cha kukoma mtima kwa chikondi kwake ndi kupilira kwake pa ana a anthu.",
                "10": "Ndipo Mulungu wa makolo athu, amene adatsogozedwa kuchoka mu Igupto, kuchoka mu ukapolo, ndiponso adatetezedwa m’chipululu ndi iye, inde, Mulungu wa Abrahamu, ndi wa Isaki, ndi Mulungu wa Yakobo, adzipereka yekha, monga mwa mawu a mngelo, monga munthu, m’manja mwa anthu oipa, kuti akwezedwe, monga mwa mau a Zenoki, ndi kupachikidwa, monga mwa mau a Nemu, ndi kuikidwa m’manda, monga mwa mawu a Zenosi, amene adakamba zokhudzana ndi masiku atatu a mdima, chimene chiyenera kukhala chizindikiro choperekedwa cha imfa yake kwa iwo amene adzakhale muzilumba za nyanja, makamaka kuperekedwa kwa iwo amene ali a nyumba ya Israeli.",
                "11": "Pakuti adanena motero mneneri: Ambuye Mulungu ndithu adzayendera nyumba yonse ya Israeli tsiku limenelo, ena ndi mawu ake, chifukwa cha chilungamo chawo, ku chisangalalo chawo chachikulu ndi chipulumutso, ndi ena ndi mabingu ndi mphezi za mphamvu yake; ndi mkuntho, ndi moto, ndi utsi, ndi nthunzi wamdima, ndi kutseguka kwa dziko lapansi, ndi mapiri amene adzanyamulidwe.",
                "12": "Ndipo zinthu zonsezi zikuyenera kubwera ndithu, akutero mneneri Zenosi. Ndipo miyala ya dziko lapansi idzang’ambika; ndipo chifukwa cha kubuula kwa dziko lapansi, ambiri a mafumu a zilumba za nyanja adzagwidwa ndi Mzimu wa Mulungu, kufuula: Mulungu wa chilengedwe azunzika.",
                "13": "Ndipo kwa iwo amene ali ku Yerusalemu, atero mneneri, iwo adzazunzidwa ndi anthu wonse, chifukwa iwo adapachika Mulungu wa Israeli, ndi kutembenuzira mitima yawo kumbali, kukana zizindikiro ndi zodabwitsa, ndi mphamvu ndi ulemelero wa Mulungu wa Israeli.",
                "14": "Ndipo chifukwa iwo atembenuzira mitima yawo kumbali, akutero mneneri, ndipo anyoza Woyera wa Israeli, iwo adzayendayenda m’thupi, ndipo adzawonongeka, ndipo adzakhala mphekesera ndi nthano, ndipo adzadedwa pakati pa mitundu yonse.",
                "15": "Komabe, pamene tsiku limenelo lidzafika, akutero mneneri, kuti iwo sadzatembenuziranso kumbari mitima yawo kwa Woyera wa Israeliyo, pamenepo iye adzakumbukira mapangano amene iye adapanga kwa makolo awo.",
                "16": "Inde, pamenepo adzakumbukira zilumba za nyanja; inde, ndipo anthu onse amene ali a nyumba ya Israeli, ndidzawasonkhanitsa, atero Ambuye, monga mwa mawu a mneneri Zenosi, kuchokera ku ngodya zinayi za dziko lapansi.",
                "17": "Inde, ndipo dziko lonse lapansi lidzaona chipulumutso cha Ambuye, atero mneneri; dziko lililonse, fuko, chinenero ndi anthu adzadalitsidwa.",
                "18": "Ndipo ine, Nefi, ndalemba zinthu izi kwa anthu anga, kuti mwina ndikawakope kuti akumbukire Ambuye Mombolo wawo.",
                "19": "Kotero, ndi kuyankhula kwa nyumba yonse ya Israeli, ngati kuli kuti adzalandira zinthu izi.",
                "20": "Pakuti taonani, ndiri nazo ntchito mu mzimu, zimene zimanditopetsa ine ngakhale kuti mafundo anga onse afowoka, kwa iwo amene ali ku Yerusalemu; pakuti Ambuye akadapanda kukhala wachifundo, kuonetsera kwa ine zokhudzana ndi iwo, ngakhale ngati adachitira aneneri akale, ndikadawonongekanso.",
                "21": "Ndipo ndithudi iye adaonetsa kwa aneneri akale zinthu zonse zokhudzana ndi iwo; ndiponso iye adawonetsa kwa ambiri zokhudza ife; kotero, zikuyenera kuti tidziwe za iwo pakuti alembedwa pa mapale a mkuwa.",
                "22": "Tsopano zidachitika kuti ine, Nefi, ndidaphunzitsa abale anga zinthu izi; ndipo zidachitika kuti ndidawerenga zinthu zambiri kwa iwo, zomwe zidazokotedwa pa mapale a mkuwa, kuti athe kudziwa zokhudzana ndi zochita za Ambuye m’maiko ena, pakati pa anthu akale.",
                "23": "Ndipo ndidawerenga zinthu zambiri kwa iwo zomwe zidalembedwa m’mabuku a Mose; koma kuti ndithe kuwakopa mokwanira kuti akhulupilire mwa Ambuye Momboli wawo ndidawerenga kwa iwo zimene zidalembedwa ndi mneneri Yesaya; pakuti ndidafanizira malemba oyera onse kwa ife; kuti zikhale zopindulitsa ndi kuphunzira kwathu.",
                "24": "Kotero ndidayankhula nawo, nati: Imvani mawu a mneneri, inu otsalira a nyumba ya Israeli, nthambi imene yathyoledwa; mverani mawu a mneneri, olembedwa kwa nyumba yonse ya Israeli, ndipo afanizireni kwa inu nokha, kuti mukhale ndi chiyembekezo monganso abale anu amene mudadulidwa kwa iwo; pakuti mneneri adalemba motero."
            },
            "20": {
                "1": "Mvetserani ndi kumva izi, inu a nyumba ya Yakobo, amene amatchedwa ndidzina la Israeli, ndipo atuluka m’madzi a Yuda, kapena m’madzi a ubatizo, amene amalumbira pa dzina la Ambuye, ndipo amatchula Mulungu wa Israeli, koma samalumbira muchoonadi kapena muchilungamo.",
                "2": "Ngakhale zili choncho, amadzitcha okha a mumzinda woyera, koma sakhazikika pa Mulungu wa Israeli, amene ali Ambuye wa makamu; Inde, Ambuye wa makamu ndilo dzina lake.",
                "3": "Taonani, ndidanena zinthu zakale kuyambira pachiyambi; ndipo zidatuluka m’kamwa mwanga, ndipo ndidazionetsa. Ndidazionetsa modzidzimutsa.",
                "4": "Ndipo ndidazichita popeza ndidadziwa kuti uli wouma khosi, ndi khosi lako ndi mtsempha wachitsulo, ndi mphumi yako ndi mkuwa;",
                "5": "Ndipo ngakhale kuyambira pa chiyambi ndidakufotokozerani; zisadachitike ndidakuonetsani; ndipo ndidakuonetsani pa kuwopa kuti munganene—Fano langa lazichita, ndi fano langa losema; ndi chifaniziro changa chosungunula chazilamulira.",
                "6": "Inu mwaona ndi kumva zonsezi; simuzilengeza a kodi? Ndipo kuti ndakuwonetsani zinthu zatsopano kuyambira tsopano, ngakhale zinthu zobisika, ndipo simudazidziwe.",
                "7": "Zalengedwa tsopano, ndipo osati kuchokera ku chiyambi, ngakhale lisadadze tsiku limene iwe sudazimve izo zidalengezedwa kwa iwe, kuti ungadzanene kuti—Taonani ndidazidziwa.",
                "8": "Inde, ndipo iwo sudamve; inde, iwe sudadziwe; inde, kuyambira nthawi imeneyo khutu lako lidali lisadatseguke; pakuti ndidadziwa kuti udzachita zachinyengo kwambiri, ndipo udatchedwa wolakwa kuyambira m’mimba.",
                "9": "Komabe, chifukwa cha dzina langa ndidzachedwetsa mkwiyo wanga, ndipo chifukwa cha matamando anga ndidzadziletsa kwa iwe, kuti ndisakuchotse pamaso panga.",
                "10": "Pakuti, taona, ndakuyenga, ndakusankha iwe mung’anjo ya masautso.",
                "11": "Chifukwa cha ine, inde, chifukwa cha Ine ndidzachita izi, pakuti sindidzalola dzina langa kuti liyipitsidwe, ndipo sindidzapereka ulemelero wanga kwa wina.",
                "12": "Mvetserani ine, Yakobo, ndi Israeli oitanidwa anga, pakuti Ine ndine; Ine ndine woyamba, ndipo inenso ndine wotsiriza.",
                "13": "Dzanja langanso lidaika maziko a dziko lapansi, ndi dzanja langa lamanja latambasula kumwamba. Ndimaziitana ndipo zimaimilira pamodzi.",
                "14": "Nonse inu, sonkhanani nokha; ndi kumva; ndani mwa iwo adalengeza izi kwa iwo? Ambuye wamkonda; inde, ndipo adzakwaniritsa mawu ake omwe adalengezetsa kudzera mwa iwo; ndipo adzachita zomkondweretsa pa Babulo, ndipo mkono wake udzafika pa Akaldeya.",
                "15": "Ndiponso, atero Ambuye; Ine Ambuye, inde, ndayankhula; inde, ndamuitana kuti anene, Ndabwera naye, ndipo adzakometsa njira yake.",
                "16": "Bwerani pafupi ndi Ine; Sindidayankhule mwachinsinsi; kuyambira pachiyambi, kuyambira nthawi imene chidanenedwa ndayankhula; ndipo Ambuye Mulungu, ndi Mzimu wake, wandituma.",
                "17": "Ndipo akutero Ambuye, Muwomboli wako, Woyera wa Israeli; Ndamutuma, Ambuye Mulungu wanu, amene amakuphunzitsani kuti mupindule, amene amakutsogolerani m’njira imene mukuyenera kuyendamo, wachita izi.",
                "18": "O kuti ukadamvera malamulo anga—pamenepo mtendere wako ukadakhala ngati mtsinje, ndi chilungamo chako ngati mafunde a nyanja.",
                "19": "Mbewu yakonso idakhala ngati mchenga; ana a m’mimba mwako ngati miyala yake; dzina lake silidayenera kuchotsedwa kapena kuwonongedwa pamaso panga.",
                "20": "Tulukani inu mu Babulo, thawani kwa Akaldeya, ndi mawu oyimbira lengezani, nenani izi, nenani kumathero a dziko; nenani; Ambuye wawombola mtumiki wake Yakobo.",
                "21": "Ndipo sadamve ludzu; adawatsogolera m’zipululu; adapangitsa madzi kuti atuluke muthanthwe chifukwa cha iwo; adang’amba thanthwe ndipo madzi adatuluka.",
                "22": "Ndipo ngakhale iye wachita zonse izi, ndipo zazikulunso, palibe mtendere, atero Ambuye, kwa oipa."
            },
            "21": {
                "1": "Ndipo kachiwiri: Mvetserani, O inu a nyumba ya Israeli, inu nonse amene mwathyoledwa ndi kupirikitsidwa chifukwa cha kuipa kwa abusa a anthu anga; inde, inu nonse othyoledwa, amene mudabalalikana kunja, amene muli mwa anthu anga, nyumba ya Israeli. Tamverani, inu zilumba, kwa Ine, ndipo mvetserani inu anthu akutali; Ambuye wandiitana ine kuchokera muchiberekero; kuchokera m’mimba mwa amayi anga adatchula dzina langa.",
                "2": "Ndipo wapanga pakamwa panga ngati lupanga lakuthwa; mumthunzi wa dzanja lake adandibisa, nandipanga mtengo wopukutidwa; m’phodo lake adandibisa;",
                "3": "Ndipo adati kwa ine, Ndiwe mtumiki wanga, Israeli, mwa amene ndidzalemekezedwa.",
                "4": "Kenako ndidati, Ndagwira ntchito pachabe, ndagwiritsa ntchito mphamvu yanga pachabe ndi popanda pake; Ndithu, kuweruzidwa kwanga kuli ndi Ambuye, ndipo ntchito yanga ili kwa Mulungu wanga.",
                "5": "Ndipo tsopano, atero Ambuye, amene adandiumba kuyambira m’mimba kuti ndikhale mtumiki wake, kuti ndibweretsenso Yakobo kwa iye, ngakhale Israeli sadasonkhanitsidwe, koma ine ndidzakhala waulemelero pamaso pa Ambuye, ndipo Mulungu wanga adzakhala mphamvu zanga.",
                "6": "Ndipo iye adati: Ndichinthu chopepuka kuti ukhale mtumiki wanga ndi kuukitsa mafuko a Yakobo, ndi kubwenzeretsa otetezedwa a Israeli. Ndidzakuperekanso iwe ngati kuunika kwa Amitundu, kuti ukhale chipulumutso changa kufikira kumapeto a dziko lapansi.",
                "7": "Akutero Ambuye, Mombolo wa Israeli, Woyera wake, kwa iye amene anthu amamunyoza, kwa iye amene maiko amanyansidwa naye, kwa watchito wa olamulira: Mafumu adzaona ndi kudzaimilira, akalonga nawonso adzalambira, chifukwa cha Ambuye amene ali okhulupirika.",
                "8": "Akutero Ambuye: Mu nthawi yovomerezeka ndidamva inu, O inu zilumba za m’nyanja, ndipo pa tsiku la chipulumutso didzakuthandizani; ndipo ndidzakutetezani, ndi kukupatsani mtumiki wanga kuti akhale pangano la anthu; kukakhazikitsa dziko lapansi, kupangitsa kuti alandire zolowa zabwinja;",
                "9": "Kuti ukauze am’ndende, Pitani; kwa iwo akukhala mumdima: Dziwonetseni. Adzadya munjira, ndi abusa awo adzakhala m’malo okwezeka onse.",
                "10": "Sadzamva njala kapena ludzu, ngakhale kutentha kapena dzuwa sizidzawakantha; pakuti iye wakuwachitira chifundo adzawatsogolera, ngakhale ku akasupe a madzi adzawatsogolera.",
                "11": "Ndipo ndidzapangitsa mapiri anga onse kukhala njira. ndipo misewu yanga idzakwezeka.",
                "12": "Ndipo kenako, O nyumba ya Israeli, taona, awa adzachokera kutali; ndipo taona, awa ochokera kumpoto ndi kumadzulo; ndi awa ochokera ku dziko la Sinimu.",
                "13": "Imbani, O kumwamba; ndipo sangalala, O dziko lapansi; pakuti mapazi a iwo ali kum’mawa adzakhazikika; ndi kuyamba kuyimba, O mapiri; pakuti sadzakanthidwanso; pakuti Ambuye watonthoza anthu ake, ndipo adzachitira chifundo wosautsidwa ake.",
                "14": "Koma, taonani, Ziyoni adati: Ambuye anditaya ine, ndipo Ambuye anga andiiwala ine—koma adzasonyeza kuti sadatero.",
                "15": "Pakuti kodi mkazi angaiwale mwana wake oyamwa, kuti iye sangachitire chifundo mwana womubala iye? Inde, akhonza kuiwala, koma Ine sindidzakuiwala iwe, O nyumba ya Israeli.",
                "16": "Taona, ndakulemba pa zikhato za manja anga; makoma ako ali pamaso panga kosalekeza.",
                "17": "Ana ako adzafulumira motsutsana ndi okuwononga; ndipo iwo amene adakupasula adzatuluka mwa iwe.",
                "18": "Kweza maso ako mozungulira ndipo taona; onsewa adzasonkhana pamodzi, ndipo adzabwera kwa iwe. Ndipo monga ndiri ndimoyo, atero Ambuye, ndithu iwe udzabvala ndi iwo onse; ngati ndi chokongoletsera, ndi kuwamanga ngakhale ngati mkwatibwi.",
                "19": "Pakuti malo ako opasuka ndi abwinja, ndi dziko lachiwonongeko chako, lidzakhala lopapatiza kwambiri chifukwa cha okhalamo; ndipo iwo amene adakumeza iwe adzakhala kutali.",
                "20": "Ana amene udzakhala nawo, utataya woyamba, adzanenanso m’makutu mwako: Malowa andipanikiza kwambiri; ndipatseni malo kuti ndikhale.",
                "21": "Pamenepo udzanena mumtima mwako: Ndani wandibalira ine awa, powona ndataya ana anga, ndipo ndine bwinja, kapolo, woyendayenda uku ndi uko? Ndipo ndi ndani wawalera awa? Taonani, ndidasiyidwa ndekha; awa, kodi adali kuti?",
                "22": "Akutero Ambuye Mulungu, Taonani, ndidzakwezera dzanja langa kwa Amitundu, ndi kukweza mbendera yanga kwa anthu; ndipo adzabwera nawo ana ako aamuna m’manja mwawo, ndi ana ako akazi adzanyamulidwa paphewa pawo.",
                "23": "Ndipo mafumu adzakhala atate ako okulera, ndi mfumukazi zawo azimayi okuyamwitsa; adzakugwadirani ndi nkhope zawo pansi, ndi kudzanyambita fumbi la kumapazi anu; ndipo udzadziwa kuti Ine ndine Ambuye; pakuti sadzachita manyazi amene adikilira ine.",
                "24": "Kodi zofunkha zidzalandidwa kwa wamphamvu, kapena akapolo ovomerezeka adzalanditsidwa?",
                "25": "Koma akutero Ambuye, ngakhale am’nsinga a wamphamvu adzatengedwa, ndi zofunkha za woopsa zidzapulumutsidwa; pakuti ndidzatsutsana ndi iye amene atsutsana ndi iwe, ndipo ndidzapulumutsa ana ako.",
                "26": "Ndipo ndidzadyetsa iwo akupondereza inu ndi thupi lawo lomwe; adzaledzera ndi mwazi wawo omwe ngati ndi vinyo wotsekemera; ndipo anthu onse adzadziwa kuti Ine, Ambuye, ndine Mpulumutsi wako ndi Mombolo wako, Wamphamvu wa Yakobo."
            },
            "22": {
                "1": "Ndipo tsopano zidachitika kuti nditatha ine, Nefi, kuwerenga zinthu izi zimene zidali zozokotedwa pa mapale a mkuwa, abale anga adabwera kwa ine ndipo adati kwa ine: Kodi zinthu izi zimene inu mwawerenga zikutanthauza chiyani? Taonani, kodi izo zikuyenera kumvetsetsedwa molingana ndi zinthu zomwe ziri zauzimu, zomwe zidzachitike molingana ndi mzimu ndipo osati kuthupi?",
                "2": "Ndipo ine, Nefi, ndidati kwa iwo: Taonani izo zidawonetseredwa kwa mneneri ndi mawu a Mzimu; pakuti mwa Mzimu zinthu zonse zimadziwika kwa aneneri, zimene zidzafike pa ana a anthu molingana ndi thupi.",
                "3": "Kotero, zinthu zimene ine ndawerenga ndi zinthu zokhudzana ndi zinthu zonse zakuthupi ndi zauzimu; pakuti zikuwoneka kuti nyumba ya Israeli, posachedwa kapena kutsogoloku, idzabalalitsidwa pamaso pa dziko lapansi, ndiponso pakati pa mitundu yonse.",
                "4": "Ndipo taonani, pali ambiri amene asowa kale ku chidziwitso cha iwo amene ali ku Yerusalemu. Inde, ochuluka a mafuko onse atsogozedwa kutali; ndipo amwazikana uku ndi uko pazilumba za nyanja; ndipo kumene iwo ali palibe m’modzi wa ife akudziwa, kupatula kuti ife tikudziwa kuti iwo atsogozedwa kutali.",
                "5": "Ndipo popeza iwo adatsogozedwa kutali, zinthu izi zidaloseredwa zokhudzana ndi iwo, komanso zokhudzana ndi onse amene pambuyo pake adzabalalitsidwa ndi kusokonezedwa; chifukwa cha Woyera wa Israeli; pakuti adzaumitsa mitima yawo motsutsana naye; kotero, adzabalalitsidwa pakati pa maiko onse, ndipo adzadedwa ndi anthu onse.",
                "6": "Komabe, atasamalidwa ndi Amitundu, ndipo Ambuye atakweza dzanja lake pa Amitundu, ndi kuwakweza ngati mbendera, ndipo ana awo adanyamula m’manja mwawo, ndipo ana awo aakazi kunyamulidwa pa mapewa awo, taonani zinthu izi zomwe zimayankhulidwa ziri zakuthupi; pakuti otere ali mapangano a Ambuye ndi makolo athu; ndipo zikutanthauza ife m’masiku alinkudza, ndiponso abale athu onse amene ali a nyumba ya Israeli.",
                "7": "Ndipo zikutanthauza kuti nthawi idzafika kuti pamene nyumba yonse ya Israeli idzabalalitsidwa ndi kusokonezedwa, kuti Ambuye Mulungu adzadzutsa fuko lamphamvu pakati pa Amitundu, inde, ngakhale pamaso pa dziko lino; ndipo mwa iwo mbewu zathu zidzabalalitsidwa.",
                "8": "Ndipo mbewu yathu itabalalitsidwa Ambuye Mulungu adzapitiriza kuchita ntchito yodabwitsa pakati pa Amitundu, imene idzakhala ya mtengo wapatali kwa mbewu yathu; kotero, ikufanizidwa ngati ndi kudyetsedwa kwawo ndi Amitundu ndi kunyamulidwa m’manja mwawo ndi pa mapewa awo.",
                "9": "Ndipo idzakhalanso yoyenera kwa Amitundu; ndipo si kwa Amitundu okha koma kwa nyumba yonse ya Israeli, pa kuwazindikiritsa za mapangano a Atate a kumwamba kwa Abrahamu, okuti: Mumbewu yako mafuko onse a dziko lapansi adzadalitsidwa.",
                "10": "Ndipo ine ndikadakonda, abale anga, kuti mudziwe kuti mafuko onse a dziko lapansi sangathe kudalitsidwa pokhapokha iye atavumbulutsa mkono wake pamaso pa maiko.",
                "11": "Kotero, Ambuye Mulungu adzavumbulutsa nkono wake pamaso pa amitundu wonse, pokwaniritsa mapangano ake ndi uthenga wabwino wake kwa iwo amene ali a nyumba ya Israeli.",
                "12": "Kotero, adzawatulutsanso kuchoka mu ukapolo, ndi kudzasonkhanitsidwa pamodzi ku maiko a cholowa chawo; ndipo adzatulutsidwa kuchoka mu kusadziwa ndi kuchoka mu mdima; ndipo adzadziwa kuti Ambuye ndiye Mpulumutsi wawo ndi Muwomboli wawo, Wamphamvu wa Israeli.",
                "13": "Ndipo mwazi wa mpingo waukulu ndi wonyansa umenewo, umene uli wachigololo wa dziko lonse lapansi, udzatembenukira pa mitu yawo yomwe; pakuti adzachita nkhondo mwa iwo wokha, ndipo lupanga la manja awo womwe lidzagwa pa mitu yawo yomwe, ndipo iwo adzaledzera ndi mwazi wawo.",
                "14": "Ndipo mtundu uliwonse umene udzamenyana ndi inu, O nyumba ya Israeli, udzatembenukirana wina ndi mnzake, ndipo udzagwa m’dzenje limene adakumba kuti akole anthu a Ambuye. Ndipo onse omenyana ndi Ziyoni adzawonongedwa, ndipo mkazi wachiwerewere wamkulu uja, amene wapotoza njira zolungama za Ambuye, inde, mpingo waukulu ndi wonyansa umenewo, udzagwetseredwa ku fumbi ndipo kwakukulu kudzakhala kugwa kwa iwo.",
                "15": "Pakuti tawonani, atero mneneri, nthawi ilinkudza mofulumira kuti Satana sadzakhalanso ndi mphamvu pa mitima ya ana a anthu; pakuti tsiku likudza posachedwa kuti onse onyada ndi iwo amene amachita zoipa adzakhala ngati chiputu; ndipo tsiku likudza limene iwo ayenera kuwotchedwa.",
                "16": "Pakuti nthawi ilinkudza posachedwa kuti chidzalo cha mkwiyo wa Mulungu chidzatsanuliridwa pa ana onse a anthu; pakuti sadzalora kuti oipa awononge olungama.",
                "17": "Kotero, adzateteza olungama ndi mphamvu yake; ngakhale kudzakhala kuti chidzalo cha mkwiyo wake chikuyenera kubwera, ndipo olungama adzatetezedwa, ngakhale ku chiwonongeko cha adani awo ndi moto. Kotero, olungama sakuyenera kuchita mantha; pakuti atero mneneri, iwo adzapulumutsidwa, ngakhale kudzakhala ngati ndimoto.",
                "18": "Taonani, abale anga, ndikunena kwa inu, kuti zinthu izi zikuyenera kubwera posachedwa; inde, ngakhale mwazi, ndi moto, ndi nthunzi wa utsi zikuyenera kudza; ndipo zikuyenera kukhala pamaso pa dziko lapansili; ndipo zidzabwera kwa anthu monga mwa kuthupi ngati kudzakhala kuti adzaumitsa mitima yawo motsutsana ndi Woyera wa Israeli.",
                "19": "Pakuti taonani, wolungama sadzawonongedwa; pakuti nthawi ikuyeneradi kudza kuti onse amene akumenyana ndi Ziyoni adzachotsedwa.",
                "20": "Ndipo Ambuye adzakonzera ndithu njira anthu ake; kuti mawu a Mose akwaniritsidwe, amene adanena, kuti: Mneneri ngati ine Ambuye Mulungu wanu adzawutsa kwa inu; mudzamvera iye mu zinthu ziri zonse zimene adzanena kwa inu. Ndipo zidzachitika kuti onse amene sadzamvera mneneri ameneyo adzachotsedwa pakati pa anthu.",
                "21": "Ndipo tsopano, ine, Nefi, ndikulengeza kwa inu, kuti mneneri uyu amene Mose adayankhula za iye adali Woyera wa Israeli; kotero, adzachita chiweruzo m’chilungamo.",
                "22": "Ndipo olungama sakuyenera kuopa, pakuti iwo ndi amene sadzachita manyazi. Koma uli ufumu wa mdyerekezi, umene udzamangidwa pakati pa ana a anthu, ufumu umene ukukhazikika pakati pa iwo amene ali akuthupi—",
                "23": "Pakuti nthawi idzafika mwa msanga kuti mipingo yonse yomangidwa kuti ipindule, ndi yonse yomangidwa kuti ikhale ndi mphamvu pa thupi; ndi iyo imene imamangidwa kuti ikhale yotchuka m’maso mwa dziko lapansi, ndipo iyo imene imatsata zilakolako za thupi ndi zinthu za dziko lapansi; ndi kuchita mitindu yonse ya zoyipa; inde, pamapeto pake, onse amene ali mu ufumu wa mdyerekezi ali iwo amene akuyenera kuchita mantha, ndi kunthunthumira, ndi kunjenjemera; ndiwo amene akuyenera kutsitsidwa m’fumbi; ndiwo amene adzathedwa ngati ziputu; ndipo izi ziri monga mwa mawu a mneneri.",
                "24": "Ndipo nthawi ilinkudza msanga kuti olungama atsogoledwe ngati ana a ng’ombe a m’khola; ndipo Woyera wa Israeli akuyenera kulamulira mu ulamuliro, ndi molimbika; ndi mwa mphamvu, ndi ulemelero waukulu.",
                "25": "Ndipo asonkhanitsa ana ake ku ngodya zinayi za dziko lapansi; ndipo awerenga nkhosa zake, ndipo zimudziwa iye; ndipo padzakhala khola limodzi ndi m’busa m’modzi; ndipo adzadyetsa nkhosa zake, ndipo mwa iye zidzapeza msipu.",
                "26": "Ndipo chifukwa cha chilungamo cha anthu ake, Satana alibe mphamvu; kotero, sangathe kumasulidwa kwa dzaka zambiri; pakuti alibe mphamvu pa mitima ya anthu; pakuti iwo akhala m’chilungamo, ndipo Woyera wa Israeli alamulira.",
                "27": "Ndipo tsopano taonani, ine, Nefi, ndikunena kwa inu, kuti izi zonse zikuyenera kubwera molingana ndi kuthupi.",
                "28": "Koma, taonani, maiko onse, mafuko, zinenero, ndi anthu adzakhala motetezeka mwa Woyera wa Israeli ngati atadzakhale kuti adzalapa.",
                "29": "Ndipo tsopano ine, Nefi, ndipanga mapeto; pakuti sindiyankhulanso mopitiriza zokhudzana ndi zinthu izi.",
                "30": "Kotero, abale anga, ndikufuna kuti muganizire kuti zinthu zimene zidalembedwa pa mapale a mkuwa ndi zoona; ndipo zimachitira umboni kuti munthu akuyenera kukhala omvera malamulo a Mulungu.",
                "31": "Kotero, simuyenera kuganiza kuti ine ndi atate anga ndife tokha amene tachitira umboni, ndi kuphunzitsa izo. Kotero, ngati mudzakhala omvera malamulo, ndi kupilira kufikira chimaliziro, mudzapulumutsidwa pa tsiku lomaliza. Ndipo zili choncho. Ameni."
            }
        }
    },
    "2-ne": {
        "meta": {
            "slug": "2-ne",
            "name": "Buku Lachiwiri la Nefi",
            "chapterWord": "Mutu"
        },
        "chapters": {
            "1": {
                "intro": "Za nkhani ya imfa ya Lehi. Abale ake a Nefi amuukira iye. Ambuye amuchenjeza Nefi kuti apite m’chipululu. Maulendo ake m’chipululu, ndi zina zotero.",
                "1": "Ndipo tsopano zidachitika kuti ine, Nefi, nditamaliza kuphunzitsa abale anga, atate athu, Lehi, adayankhulanso zinthu zambiri kwa iwo, ndipo adabwereza kwa iwo, zinthu zazikulu zimene Ambuye adawachitira iwo powabweretsa iwo kuchokera m’dziko la Yerusalemu.",
                "2": "Ndipo adayankhula kwa iwo zokhudzana ndi kupanduka kwawo pamadzi, ndi zifundo za Mulungu populumutsa miyoyo yawo, kuti iwo sadamezedwe m’nyanja.",
                "3": "Ndiponso adayankhula kwa iwo zokhudzana ndi dziko la lonjezano, limene iwo adalandira—m’mene Ambuye adaliri wa chifundo potichenjeza ife kuti tithawe m’dziko la Yerusalemu.",
                "4": "Pakuti taonani, iwo adati, ndaona masomphenya, m’mene ndikudziwa kuti Yerusalemu waonongedwa; ndipo tikadakhalabe mu Yerusalemu tikadatha psiti.",
                "5": "Koma, adatero iwo, posalabadira za masautso athu, talandira dziko la lonjezano, dziko lomwe liri losankhika kuposa maiko onse; dziko limene Ambuye Mulungu wapangana ndi ine kuti likuyenera kudzakhala dziko la cholowa cha mbewu yanga. Inde, Ambuye walonjeza dziko ili kwa ine, ndi kwa ana anga kwa muyaya, ndiponso onse amene adzatsogozedwa kuchoka m’maiko ena ndi dzanja la Ambuye.",
                "6": "Kotero, Ine, Lehi, ndikunenera molingana ndi zintchito za Mzimu umene uli mwa ine, kuti sipadzakhala wina amene adzabwere ku dziko lino pokhapokha atabweretsedwa ndi dzanja la Ambuye.",
                "7": "Kotero, dziko ili lapatulidwa kwa iye amene iye adzamubweretse. Ndipo ngati iwo adzamtumikira iye molingana ndi malamulo ake amene iye wapereka, lidzakhala dziko la ufulu kwa iwo; kotero, iwo sadzatengedwa konse ku ukapolo; ngati ndichoncho, zidzakhala chifukwa cha uchimo; pakuti ngati kusaweruzika kudzachuluka, lotembeleredwa lidzakhala dzikolo chifukwa cha iwo, koma kwa olungama lidzadalitsidwa kwa muyaya.",
                "8": "Ndipo taonani, Ndi cha nzeru kuti dziko ili lisadziwitsidwe kaye kwa maiko ena; pakuti taonani, maiko ambiri adzakhamukira m’dzikoli, mpaka kuti sipadzakhala malo a cholowa.",
                "9": "Kotero, Ine, Lehi, ndalandira lonjezo, kuti pokhapokha ngati iwo amene Ambuye Mulungu adzawatulutsa mu dziko la Yerusalemu adzasunga malamulo ake, iwo adzachita bwino pa nkhope ya dzikoli; ndipo adzabisidwa kwa maiko ena, kuti iwo atenge dzikoli kwa iwo wokha. Ndipo ngati zikhala kuti iwo adzasunga malamulo ake, adzadalitsidwa pa nkhope ya dziko lino, ndipo sipadzakhala wina wakuwazunza iwo, kapena kuwalanda dziko la cholowa chawo; ndipo iwo adzakhalamo motetezeka kwa muyaya.",
                "10": "Koma taonani, nthawi ikadzafika yoti iwo adzacheperachepera mukusakhulupilira, atalandira madalitso aakulu kuchokera m’dzanja la Ambuye—pokhala nacho chidziwitso cha chilengedwe cha dziko lapansi, ndi anthu onse, podziwa ntchito zazikulu ndi zodabwitsa za Ambuye kuchokera pa chilengedwe cha dziko lapansi; pokhala ndi mphamvu yopatsidwa kwa iwo yochita zinthu zonse mwa chikhulupiliro; pokhala nawo malamulo onse kuchokera pa chiyambi, ndipo atabweretsedwa ndi ubwino wake opanda malire ku dziko ili la mtengo wapatali la lonjezano—taonani, ndikunena, ngati tsiku lidzafike kuti iwo adzakana Oyera wa Israeli, Mesiya woona, Muwomboli wawo ndi Mulungu wawo, taonani, ziweruzo za iye amene ali wolungama zidzakhala pa iwo.",
                "11": "Inde, adzabweretsa maiko ena kwa iwo, ndipo iye adzawapatsa iwo mphamvu, ndipo adzalanda kwa iwo maiko awo, ndipo adzawachititsa iwo kuti abalalike ndi kukanthidwa.",
                "12": "Inde, pamene m’badwo umodzi udzapita kwa wina, padzakhala kukhetsa mwazi, ndi kuyenderedwa kwakukulu pakati pawo; kotero, ana anga, ndikufuna kuti mukumbukire; inde, ndikadakonda mudakamvera mawu anga.",
                "13": "O kuti mukadadzuka; kudzuka ku tulo tatikulu, inde ngakhale tulo ta ku gahena, ndikugwetsa ma unyolo oyipa amene inu mwamangidwa nawo, amene ali ma unyolo amene amamanga ana a anthu, kuti atengedwere ku ukapolo mpaka ku phompho la muyaya la masautso ndi tsoka.",
                "14": "Galamukani! ndi kumuka ku fumbi, ndi kumva mawu akholo lonjenjemera, amene ziwalo zake mukuyenera kugonetsa pansi m’manda ozizira ndi achete, kumene palibe opitako angabwelere; masiku ochepa okha ndipo ine ndikupita njira ya dziko lonse lapansi.",
                "15": "Koma taonani, Ambuye awombola moyo wanga ku gahena; ndaona ulemelero wake, ndipo ndazunguliridwa kwa muyaya m’mikono ya chikondi chake.",
                "16": "Ndipo ndikukhumbira kuti inu mukumbuke kusunga malamulo ndi ziweruzo za Ambuye; taonani iyi yakhala nkhawa ya moyo wanga kuyambira pa chiyambi.",
                "17": "Mtima wanga walemedwa ndi chisoni kuchokera ku nthawi ndi nthawi, pakuti ndidachita mantha, kuti chifukwa cha kuumitsa mitima kwanu Ambuye Mulungu wanu adzabwera ndi chidzalo cha mkwiyo wake pa inu, kuti muchotsedwe ndi kuonongedwa kwa muyaya.",
                "18": "Kapena, kuti thembelero lidzabwera kwa inu kwa nthawi ya mibadwo yambiri; ndipo inu mudzayenderedwa ndi lupanga, ndi chilala, ndi kudedwa, ndi kutsogozedwa molingana ndi chifuniro ndi ukapolo wa mdyerekezi.",
                "19": "Inu ana anga, kuti zinthu zimenezi zisakugwereni, koma kuti mukhale anthu osankhika ndi okondeledwa a Ambuye. Koma taonani, kufuna kwake kuchitidwe; pakuti njira zake ndi zolungama kwa muyaya.",
                "20": "Ndipo iye wanena kuti: Pokhapokha ngati mudzasunga malamulo anga mudzachita bwino m’dziko; koma pokhapokha ngati simudzasunga malamulo anga, mudzadulidwa kuchoka pamaso panga.",
                "21": "Ndipo tsopano kuti moyo wanga ukhale ndi chisangalalo mwa inu, ndi kuti mtima wanga uchoke m’dziko lino wokondwa chifukwa cha inu, kuti ndisatsikire ndi kudandaula ndi chisoni kumanda, mukani ku fumbi, ana anga, ndi kukhala anthu, ndipo khalani otsimikizika m’maganizo amodzi ndi mu mtima umodzi, ogwirizana mu zinthu zonse, kuti inu musagwe mu ukapolo.",
                "22": "Kuti musatembeleredwe ndi thembelero lowawa; ndiponso, kuti inu musapute mkwiyo wa Mulungu wachilungamo pa inu, mpaka ku chiwonongeko, inde, chiwonongeko cha muyaya cha thupi ndi mzimu.",
                "23": "Galamukani, ana anga; valani chida cha chilungamo. Gwetsani maunyolo amene inu mwamangidwa nawo, ndikutuluka mu m’dima, ndi kuuka kufumbi.",
                "24": "Musapandukirenso m’bale wanu, amene maganizo ake akhala aulemelero, ndipo amene adasunga malamulo kuchokera ku nthawi yomwe tidachoka ku Yerusalemu; ndipo amene wakhala chida cha m’manja mwa Mulungu, kutibweretsa ife ku dziko la lonjezano; pakuti padakapanda iye, ndibwezi titawonongeka ndi njala m’chipululu; komabe, inu mudafuna kuchotsa moyo wake; inde, ndipo wazunzika m’chisoni chachikulu chifukwa cha inu.",
                "25": "Ndipo ndili ndi mantha ndi kunjenjemera kwakukulu chifukwa cha inu, kuti angadzazunzikenso; pakuti taonani, mwamuimba mlandu kuti iye adafuna mphamvu ndi ulamuliro pa inu; koma ndikudziwa kuti iye sadafune mphamvu kapena ulamuliro pa inu, koma iye wafuna ulemelero wa Mulungu; ndi ubwino wanu womwe wamuyaya.",
                "26": "Ndipo inu mudang’ung’udza chifukwa iye wanena momveka kwa inu. Mukuti wagwiritsa ntchito kupsa mtima; mukunena kuti iye wakhala okwiya ndi inu; koma taonani, kuthwa kwake kudali kuthwa kwa mphamvu ya mawu a Mulungu, amene adali mwa iye; ndipo umene mukuutcha mkwiyo chidali choonadi, molingana ndi chimene chili mwa Mulungu, chimene iye sakadadziletsa, kukuonetserani inu mopanda mantha zokhudza kusaweruzika kwanu.",
                "27": "Ndipo kuyenera kuti mphamvu ya Mulungu ikhale mwa iye, ngakhale kufikira kukulamulani inu kuti mumvere. Koma taonani, sadali iye, koma udali Mzimu wa Ambuye umene udali mwa iye, umene udatsekula pakamwa pake kuti ayankhule mpaka kuti sakadatha kupatseka.",
                "28": "Ndipo tsopano mwana wanga, Lamani, ndiponso Lemueli ndi Samu, ndiponso ana anga onse amene muli ana a Ismaeli, taonani, ngati mudzamvera mawu a Nefi simudzawonongeka. Ndipo ngati mumvera kwa iye, ndikukusiyirani inu dalitso, inde ngakhale dalitso langa loyamba.",
                "29": "Koma ngati inu simudzamvera kwa iye, ndikutenga mdalitso wanga, inde, ngakhale dalitso langa, ndipo lidzakhala pa iye.",
                "30": "Ndipo tsopano, Zoramu, ndikuyankhula ndi iwe: Taona, iwe ndi mdzakazi wa Labani, komabe, iwe wabweretsedwa kuchokera ku dziko la Yerusalemu, ndipo ndikudziwa kuti iwe ndi bwenzi lenileni la mwana wanga, Nefi, kwamuyaya.",
                "31": "Kotero, chifukwa wakhala okhulupilika, mbewu yako idzakhala yodalitsidwa ndi mbewu yake, kuti adzakhala akuchita bwino kwa nthawi yayitali pa nkhope ya dziko lino; ndipo palibe, kupatula kusaweruzika pakati pawo, kumene kudzawavulaze kapena kusokoneza kuchita bwino kwawo pa nkhope ya dziko lino kwamuyaya.",
                "32": "Kotero, ngati udzasunge malamulo a Ambuye, Ambuye apatula dziko ili kuti likhale chitetezo cha mbewu yako ndi mbewu ya mwana wanga."
            },
            "2": {
                "1": "Ndipo tsopano, Yakobo, ndiyankhula ndi iwe: Iwe ndi mwana wanga oyamba m’masiku anga amasautso m’chipululu. Ndipo taona, mu ubwana wako iwe udamva zowawa ndi chisoni chachikulu, chifukwa cha mwano wa abale ako.",
                "2": "Komabe, Yakobo, mwana wanga woyamba m’chipululu, ukudziwa ukulu wa Mulungu; ndipo adzakupatulira masautso ako kuti akupindulire.",
                "3": "Kotero, moyo wako udzadalitsika, ndipo udzakhala motetezeka ndi m’bale wako, Nefi; ndipo masiku ako adzathera potumikira Mulungu wako. Kotero, ndikudziwa kuti iwe ndi owomboledwa, chifukwa cha chilungamo cha Muwomboli wako; pakuti iwe udaona kuti mu chidzalo cha nthawi alinkudza kubweretsa chipulumutso kwa anthu.",
                "4": "Ndipo iwe waona m’chinyamata chako ulemelero wake; kotero, iwe ndi odala ngakhale ngati iwo amene iye adzawatumikire mu thupi; pakuti Mzimu ndi omwewo, dzulo, lero ndi kunthawi zonse. Ndipo njira yakonzedwa kuchokera mu kugwa kwa munthu, ndipo chipulumutso ndichaulere.",
                "5": "Ndipo anthu amalangizidwa mokwanira kuti adziwe chabwino ku choipa. Ndipo lamulo lapatsidwa kwa anthu. Ndipo ndi lamulo, palibe munthu amene angayesedwe kuti ndiolungama; kapena mwa lamulo anthu amadulidwa. Inde, pa chilamulo cha kuthupi iwo adadulidwa; ndiponso, pa lamulo lauzimu iwo amawonongeka kuchokera ku chomwe chili chabwino, ndikukhala achisoni kwa muyaya.",
                "6": "Kotero, chiwombolo chimabwera ndi kudzera mwa Mesiya Oyera; pakuti iye ali odzadza ndi chisomo ndi choonadi.",
                "7": "Taonani, adzipereka yekha nsembe ya uchimo, kuti ayankhe mathero a chilamulo, kwa onse amene ali ndi mtima osweka ndi mzimu olapa; ndipo palibe pa aliyense yemwe mathero a chilamulo angayankhidwe.",
                "8": "Kotero, n’kwakukulu bwanji kufunika kodziwitsa zinthu izi kwa anthu okhala mu dziko lapansi, kuti iwo adziwe kuti palibe thupi lomwe lingakhale pamaso pa Mulungu, pokhapokha kudzera mwa zabwino, ndi chifundo, ndi chisomo cha Mesiya Oyera, amene wapereka moyo wake monga mwa thupi, ndikuutenganso mwa mphamvu ya Mzimu, kuti apangitse kutheka kwa chiukitso cha akufa, iye okhala oyamba kuukitsidwa.",
                "9": "Kotero, Iye ndi zipatso zoyamba kwa Mulungu, makamaka popeza iye adzapembedzera ana onse a anthu, ndipo iwo amene akhulupilira mwa iye adzapulumutsidwa.",
                "10": "Ndipo chifukwa cha mapembedzero a onse, anthu onse amabwera kwa Mulungu; kotero, iwo ayima pamaso pake, kuti aweruzidwe ndi iye molingana ndi choonadi ndi chiyero chimene chili mwa iye. Kotero, mathero a lamulo limene Oyerayo adapereka, kwa kuperekedwa kwa chilango chimene chaikidwa, chilango chimene chaikidwacho chiri chotsutsana ndi icho cha chisangalalo chimene chaikidwa, kuyankha mathero a chitetezero—",
                "11": "Pakuti ndikoyenera, kuti padzikhala kutsutsana pa zinthu zonse. Ngati sichoncho, mwana wanga oyamba m’chipululu, chilungamo sichikadachitika, ngakhale kuipa, ngakhale chiyero kapena chisoni, ngakhale chabwino kapena choipa. Kotero, zinthu zonse zikuyenera kukhala zophatikizika mu chimodzi; kotero, ngati lingakhale thupi limodzi, likuyenera kukhalabe monga lakufa, lopanda moyo ngakhale imfa, kapena chivundi kapena chisavundi, chimwemwe kapena chisoni, ngakhale kuzindikira kapena kusazindikira.",
                "12": "Kotero, chidakayenera kukhala chilengedwe chopanda phindu; kotero pakadakhala popanda cholinga kumathero a chilengedwe chake. Kotero, chinthu ichi chikadaononga nzeru ya Mulungu ndi cholinga chake chamuyaya, ndiponso mphamvu, ndi chifundo, ndi chilungamo cha Mulungu.",
                "13": "Ndipo ngati mudzanene kuti palibe lamulo, inu mudzatinso palibe tchimo. Ngati mudzanene kuti palibe tchimo, inu mudzanenanso palibe chilungamo. Ndipo ngati palibe chilungamo, palibe chimwemwe. Ndipo ngati palibe chilungamo kapena chimwemwe sipadzakhala chilango kapena chisoni. Ndipo ngati zinthu izi palibe, palibe Mulungu. Ndipo ngati palibe Mulungu ife palibe, kapena dziko lapansi; pakuti sikukadakhala chilengedwe cha zinthu, kapena zochita kapena zakuchitidwa; kotero, zinthu zonse ziyenera kukhala kulibe.",
                "14": "Ndipo tsopano, ana anga aamuna, ndikuyankhula kwa inu zinthu izi chifukwa cha phindu ndi maphunziro anu; pakuti kuli Mulungu, ndipo iye adalenga zinthu zonse, kumwamba ndi dziko lapansi, ndi zinthu zonse zomwe ziri mmenemo, zinthu zonse zochita ndi zinthu zoti zichitidwe.",
                "15": "Ndipo kuti akwaniritse zolinga zake za muyaya kumapeto kwa munthu, atatha kulenga makolo athu oyamba, ndi zilombo za mtchire, ndi mbalame za mlengalenga, ndipo mnthawi yake, zonse zomwe zidalengedwa, zidayenera kukhala kuti zikutsutsana; ngakhale chipatso choletsedwa kutsutsana ndi mtengo wa moyo; wina kukhala otsekemera ndi winawo kukhala owawa.",
                "16": "Kotero, Ambuye Mulungu adapereka kwa munthu kuti adzidzichitira mwayekha. Kotero, munthu sakadatha kudzichitira mwa yekha pokhapokha atakopeka ndi umodzi kapena winawo.",
                "17": "Ndipo ine, Lehi, molingana ndi zinthu zimene ndawerenga, ndikuganiza kuti mngelo wa Mulungu, molingana ndi zomwe zalembedwa, adagwa kuchokera kumwamba; kotero, adakhala mdyerekezi, atafuna kuchita zomwe zidali zoipa pamaso pa Mulungu.",
                "18": "Ndipo chifukwa adagwa kuchokera kumwamba, ndipo adakhala osasangalala kwa muyaya, adafunafunanso masautso a anthu onse. Kotero, iye adati kwa Hava, inde, ngakhale njoka yakaleyo, amene ali mdyerekezi, amene ali tate wa mabodza onse, kotero adati: Idya chipatso choletsedwacho, ndipo siudzafa, koma udzakhala ngati Mulungu, odziwa chabwino ndi choipa.",
                "19": "Ndipo Adamu ndi Hava atatha kudya chipatso choletsedwacho adathamangitsidwa m’munda wa Edeni, kuti adzilima thaka.",
                "20": "Ndipo iwo adabala ana; inde, ngakhale banja lonse la dziko lapansi.",
                "21": "Ndipo masiku a ana a anthu adatalikitsidwa, molingana ndi chifuniro cha Mulungu, kuti alape adakali mu thupi; kotero, makhalidwe awo adakhala m’khalidwe loyesedwera, ndipo nthawi yawo idatalikitsidwa, molingana ndi malamulo amene Ambuye Mulungu adapereka kwa ana a anthu. Pakuti adapereka lamulo kuti anthu onse akuyenera kulapa; pakuti adaonetsa kwa anthu onse kuti adali otaika, chifukwa cha kulakwitsa kwa makolo awo.",
                "22": "Ndipo tsopano, taonani, ngati Adamu akadapanda kulakwa, iye sakadagwa, koma akadakhalabe m’munda wa Edeni. Ndipo zinthu zonse zomwe zidalengedwa zikadakhala momwe zidalili pamene izo zidalengedwa; ndipo zikadakhala choncho kwa muyaya, ndi kopanda malire.",
                "23": "Ndipo iwo sakadakhala ndi ana; kotero akadakhalabe mumkhalidwe wosalakwa, opanda chisangalalo, chifukwa sakadadziwa chisoni; osachita zabwino, chifukwa sakadadziwa tchimo.",
                "24": "Koma taonani, zinthu zonse zachitika mu mzeru za iye amene amadziwa zonse.",
                "25": "Ndipo Adamu adagwa kuti anthu akhale; ndipo anthu ali, kuti akathe kukhala ndi chisangalalo.",
                "26": "Ndipo Mesiya adzabwera mu chidzalo cha nthawi, kuti adzawombole ana a anthu kuchokera m’kugwa. Ndipo chifukwa chakuti awomboledwa kuchoka m’kugwa, iwo akhala omasuka kwa muyaya, odziwa chabwino ku choipa; kuti adzichitire wokha ndipo osati kuchitiridwa, pokhapokha ndi chilango cha lamulo pa tsiku lalikulu ndi lomaliza, molingana mwa malamulo amene Mulungu wapereka.",
                "27": "Kotero, anthu ali ndi ufulu molingana ndi thupi; ndipo zinthu zonse zaperekekedwa zomwe zili zofunikira kwa munthu. Ndipo ndi omasuka kusankha ufulu ndi moyo wamuyaya, kudzera mwa Mkhalapakati wamkulu wa anthu onse, kapena kusankha ukapolo ndi imfa, molingana ndi ukapolo ndi mphamvu ya mdyerekezi; pakuti iye amafuna kuti anthu onse akhale osasangalala ngati m’mene iye aliri.",
                "28": "Ndipo tsopano, ana anga aamuna, ndidzafuna kuti inu muyang’ane kwa Mkhalapakati wamkulu, ndi kumvetsera malamulo ake aakulu; ndi kukhulupirika ku mawu ake, ndikusankha moyo wamuyaya, molingana ndi chifuniro cha Mzimu wake Oyera.",
                "29": "Ndipo musasankhe imfa ya muyaya, molingana ndi chifuniro cha thupi ndi choipa chiri m’menemo, chimene chimapereka kwa mzimu wa mdyerekezi mphamvu yakumanga, ndikukubweretsani pansi ku gahena, kuti akulamulireni inu mu ufumu wake.",
                "30": "Ndayankhula mawu ochepa awa kwa inu nonse, ana anga aamuna, m’masiku otsiriza akuyesedwa kwanga; ndipo ndasankha gawo labwino, molingana ndi mawu a mneneri. Ndipo ine ndilibe china chilichonse kupatula kufuna ubwino wamuyaya wa miyoyo yanu. Ameni."
            },
            "3": {
                "1": "Ndipo tsopano ndikuyankhula kwa iwe, Yosefe, mwana wanga omaliza. Iwe udabadwira m’chipululu cha masautso anga; inde, m’masiku achisoni changa chachikulu amayi ako adakubala iwe.",
                "2": "Ndipo Ambuye akupatulirenso dziko ili kwa iwe, limene liri dziko lamtengo wapatali, kukhala cholowa chako ndi cholowa cha mbewu yako ndi abale ako, kuchitetezo chako kwa muyaya, ngati udzakhale kuti udzasunga malamulo a Oyera wa Israeli.",
                "3": "Ndipo tsopano, Yosefe, mwana wanga omaliza, amene ndakubala m’chipululu cha masautso anga, Ambuye akudalitse iwe kwa muyaya, pakuti mbewu yako siidzawonongedwa konse.",
                "4": "Pakuti taona, iwe ndiwe chipatso cha mchiuno mwanga, ndipo ine ndi chidzukulu cha Yosefe amene adatengedwa mu ukapolo ku Igupto. Ndipo aakulu adali ma pangano amene Ambuye adapanga kwa Yosefe.",
                "5": "Kotero, Yosefe adaonadi tsiku lathu. Ndipo adalandira lonjezo la Ambuye, kuti kuchokera mu chipatso cha mchiuno mwake Ambuye Mulungu adzadzutsa nthambi yolungama kwa nyumba ya Israeli; osati Mesiya, koma nthambi imene idzathyoledwe, komabe, idzakumbukiridwa m’mapangano a Ambuye kuti Mesiya adzaonetsedwa kwa iwo mmasiku otsiliza, mu mzimu wa mphamvu, m’kuwabweretsa iwo kuchoka mu mdima kufika m’kuwala—inde, kuchoka ku mdima obisika ndi kuchoka ku ukapolo kufika ku ufulu.",
                "6": "Pakuti Yosefe adachitiradi umboni, nati: Mlosi adzadzutsidwa ndi Ambuye Mulungu wanga, amene adzakhale mlosi osankhika kwa chipatso cha mchiuno mwanga.",
                "7": "Inde, Yosefe adanenadi: Akutero Ambuye kwa ine: Mlosi wosankhika ndidzadzutsa kuchokera ku chipatso cha mchiuno mwako; ndipo adzalemekezedwa pakati pa chipatso cha mchiuno mwako. Ndipo kwa iye ndidzapereka lamulo loti adzagwire ntchito kwa chipatso cha mchiuno mwako, abale ako, limene lidzakhala lofunikira kwambiri kwa iwo, ngakhale kuwabweretsa ku chidziwitso cha mapangano amene ine ndidapanga ndi makolo anu.",
                "8": "Ndipo ndidzapereka kwa iye lamulo loti iye asadzagwire ntchito ina iliyonse kupatula ntchito yomwe ndidzamulamule iye. Ndipo ndidzampanga iye kukhala wamkulu m’maso mwanga; pakuti adzagwira ntchito yanga.",
                "9": "Ndipo iye adzakhala wankulu ngati Mose, amene ndanena kuti ndidzam’dzutsa kwa inu, kuwombola anthu anga, Iwe nyumba ya Israeli.",
                "10": "Ndipo Mose ndidzam’dzutsa, kuti awombole anthu ako ku dziko la Igupto.",
                "11": "Koma mlosi ndidzadzutsa kuchokera ku chipatso cha m’chiuno mwako; ndipo kwa iye ndidzapatsa mphamvu yobweretsa mawu anga kwa mbewu ya mchiuno mwako—ndipo osati kwa kubweretsa mawu kokha, atero Ambuye, koma kwa kuwatsimikizira iwo za mawu anga, amene adzakhale atapita kale pakati pawo.",
                "12": "Kotero, Chipatso cha m’chiuno mwako chidzalemba; ndipo chipatso cha mchiuno mwa Yuda chidzalemba; ndipo chomwe chidzalembedwe ndi chipatso cha mchiuno mwako, ndiponso chomwe chidzalembedwe ndi chipatso cha mchiuno mwa Yuda, chidzakula pamodzi, mpaka kusokoneza ziphunzitso zabodza ndi kuchotsa mikangano, ndi kukhazikitsa mtendere pakati pa chipatso cha mchiuno mwako, ndikuwabweretsa iwo kuchidziwitso cha makolo awo m’masiku otsiriza, ndiponso ku chidziwitso cha mapangano anga, atero Ambuye.",
                "13": "Ndipo adzapatsidwa mphamvu kuchokera mu kufooka, mu tsiku limene ntchito yanga idzayamba pakati pa anthu anga onse, m’kubwenzeretsa iwe, O nyumba ya Israeli, atero Ambuye.",
                "14": "Ndipo umo ndi momwe adanenelera Yosefe, nati: Taonani, mlosiyo Ambuye adzamudalitsa; ndipo iwo amene akufuna kumuwononga iye adzagonjetsedwa; pakuti lonjezo ili, limene ndalandira kwa Ambuye, la chipatso cha mchiuno mwanga, lidzakwaniritsidwa. Taonani, ndili ndi chitsimikizo kuti lonjezo ili lidzakwaniritsidwa.",
                "15": "Ndipo dzina lake lidzatchedwa ngati ine; ndipo lidzakhala ngati dzina la atate ake. Ndipo adzakhala ofanana ndi ine; pakuti chinthu chimene Ambuye adzabweretse ndi dzanja lake, mu mphamvu ya Ambuye chidzabweretsa anthu anga ku chipulumutso.",
                "16": "Inde, motero adanenera Yosefe: Ndili ndi chitsikimizo cha chinthu ichi, ngakhale ndili ndi chitsikimizo cha lonjezo la Mose; pakuti Ambuye andiuza ine, Ndidzateteza mbewu yako kwa muyaya.",
                "17": "Ndipo Ambuye anena kuti: ndidzadzutsa Mose; ndipo ndidzampatsa mphamvu kwa iye mu ndodo; ndipo ndidzapatsa chiweruzo m’malembedwe. Koma sindidzamasula lilime lake, kuti adzayankhule zambiri, pakuti sindidzampatsa mphamvu polankhula. Koma ndidzalemba kwa iye chilamulo changa, ndi chala cha dzanja langa; ndipo ndidzamukonzera omuyankhulira.",
                "18": "Ndipo Ambuye adatinso kwa ine: Ndidzadzutsa chipatso cha mchiuno mwako; ndipo ndidzamukonzera womuyankhulira. Ndipo ine, taona, ndidzapereka kwa iye kuti adzalembe zolemba za chipatso cha mchiuno mwako, kwa chipatso cha mchiuno mwako; ndipo omuyankhulira wa mchiuno mwako adzalengeza izi.",
                "19": "Ndipo mawu amene iye adzalembe adzakhala mawu omwe ali oyenera mu nzeru zanga oyenera adzapite kwa chipatso cha mchiuno mwako. Ndipo zidzakhala ngati kuti chipatso cha mchiuno mwako chidafuulira kwa iwo kuchokera ku fumbi; pakuti ndikudziwa chikhulupiliro chawo.",
                "20": "Ndipo iwo adzafuula kuchokera ku fumbi; inde ngakhale kulapa kwa abale awo, ngakhale mibadwo yambiri itadutsa iwo. Ndipo zidzachitika kuti kulira kwawo kudzapita, ngakhale molingana mwa kuphweka kwa mawu awo.",
                "21": "Chifukwa cha chikhulupiliro chawo mawu awo adzapitilira kuchokera pakamwa panga kupita kwa abale awo amene ali chipatso cha m’chiuno mwako; ndipo kufooka kwa mawu awo ndidzalimbitsa m’chikhulupiliro chawo, kwa kukumbukira za pangano langa lomwe ndidapanga kwa makolo anu.",
                "22": "Ndipo tsopano, taona, mwana wanga Yosefe, moteremu ndim’mene atate anga akale adalosera.",
                "23": "Kotero, chifukwa cha pangano ili iwe ndi odalitsidwa; pakuti mbewu yako siidzawonongedwa, chifukwa iwo adzamvera mawu a mu buku.",
                "24": "Ndipo adzadzuka wina wamphamvu pakati pawo, amene adzachite zabwino kwambiri, mu mawu komanso m’machitidwe, pokhala chida m’manja mwa Mulungu, ndi chikhulupiliro chopambana, kuchita zozizwa zamphamvu, ndi kuchita chomwe chili chachikulu pamaso pa Mulungu, m’kubweretsa chibwenzeretso kwa a nyumba ya Israeli, ndiponso kwa mbewu ya abale ako.",
                "25": "Ndipo tsopano, odala ndi iwe, Yosefe. Taona, iwe ndi wamng’ono; kotero mvetsera mawu a m’bale wako, Nefi, ndipo zidzachitika kwa iwe ngakhale molingana ndi mawu amene ine ndayankhula. Kumbukira mawu a bambo wako amene akufa. Ameni."
            },
            "4": {
                "1": "Ndipo tsopano, ine, Nefi, ndikulankhula za maulosi amene atate anga alankhula, za Yosefe, amene adatengedwa ku Igupto.",
                "2": "Pakuti taonani, iye adalosera moonadi za mbewu yake yonse. Ndipo maulosi amene iye adalemba, si ochuluka kwambiri. Ndipo adalosera za ife, ndi mibadwo yathu yamtsogolo; ndipo zalembedwa pa mapale a mkuwa.",
                "3": "Kotero, atate anga atatsiriza kulankhula za maulosi a Yosefe, adaitana ana a Lamani, ana ake aamuna, ndi ana aakazi, ndipo adati kwa iwo: Taonani, ana anga aamuna, ndi ana anga aakazi, omwe ali ana aamuna ndi aakazi a mwana wanga woyamba, ndikadakonda kuti inu mumvere mawu anga.",
                "4": "Pakuti Ambuye Mulungu adanena kuti: Ndipo pamene inu mudzasunga malamulo anga inu mudzachita bwino m’dzikolo, ndipo pamene inu simudzasunga malamulo anga, mudzachotsedwa pamaso panga.",
                "5": "Koma taonani, ana anga aamuna ndi aakazi, sindingathe kutsikira kumanda anga, koma ndikusiyirani mdalitso; pakuti taonani, ndikudziwa kuti ngati muleredwa m’njira imene muyenera kuyendamo simudzapatukamo.",
                "6": "Kotero, ngati muli otembeleredwa, taonani, ndikusiyirani mdalitso wanga, kuti thembelerolo lichotsedwe pa inu ndi kuyankhidwa pamitu ya makolo anu.",
                "7": "Kotero, chifukwa cha dalitso langa Ambuye Mulungu sadzalora kuti muonongeke; kotero, iye adzakhala wachifundo kwa inu ndi kwa mbewu zanu kunthawi zonse.",
                "8": "Ndipo zidachitika kuti atamaliza kulankhula kwa ana aamuna ndi aakazi a Lamani, adachititsa ana aamuna ndi aakazi a Lemueli kuti abweretsedwe pamaso pawo.",
                "9": "Ndipo adanena nawo, nati, Taonani, ana anga aamuna ndi aakazi, amene muli ana aamuna ndi aakazi a mwana wanga wamwamuna wachiŵiri; taonani ndikusiyirani inu mdalitso womwewo umene ndidasiya kwa ana aamuna ndi aakazi a Lamani; kotero, simudzawonongedwa konse; koma pamapeto pake mbewu yanu idzadalitsidwa.",
                "10": "Ndipo zidachitika kuti atate anga atatsiriza kulankhula kwa iwo, taonani, adalankhula kwa ana a Ismaeli, inde, ndipo ngakhale a m’nyumba yake yonse.",
                "11": "Ndipo atatha kuyankhula nawo, adayankhula kwa Samu, nati: Odala iwe, ndi mbewu yako; pakuti udzalandira dziko monga m’bale wako Nefi. Ndipo mbewu yako idzawerengedwa pamodzi ndi mbewu yake; ndipo udzafanana ndi m’bale wako, ndi mbewu yako monga mbewu yake; ndipo udzakhala wodala masiku ako onse.",
                "12": "Ndipo zidachitika kuti atate anga, Lehi, atayankhula ndi banja lawo lonse, monga mwa kumvelera kwa mtima wawo ndi Mzimu wa Ambuye umene unali mwa iwo, adakalamba. Ndipo zidachitika kuti adamwalira, naikidwa.",
                "13": "Ndipo zidachitika kuti pasadapite masiku ambiri atamwalira, Lamani ndi Lemueli ndi ana a Ismaeli adakwiya ndi ine chifukwa cha malangizo a Ambuye.",
                "14": "Pakuti ine, Nefi, ndidakakamizidwa kuyankhula kwa iwo, monga mwa mawu ake; pakuti ndidalankhula zinthu zambiri kwa iwo, ndiponso atate anga, asadamwalire; zambiri za izo zalembedwa pa mapale anga ena; pakuti gawo la mbiri yakale lidalembedwa pa mapale anga ena.",
                "15": "Ndipo apa ndimalemba zinthu za moyo wanga, ndi malemba ambiri amene amazokotedwa pa mapale a mkuwa. Pakuti moyo wanga ukondwera ndi malemba; ndipo mtima wanga umalingalira iwo, ndi kuwalemba kuti ana anga aphunzire komanso kuti awapindulire.",
                "16": "Taonani, moyo wanga umakondwera ndi zinthu za Ambuye; ndipo mtima wanga umasinkhasinkha kosalekeza pa zimene ndidaziona ndi kuzimva.",
                "17": "Komabe, pakusamala kanthu za ubwino waukulu wa Ambuye, pakundionetsa ntchito zake zazikulu ndi zodabwitsa, mtima wanga umafuula: Iwe munthu womvetsa chisoni amene ndili! Inde, mtima wanga uli ndi chisoni chifukwa cha thupi langa; moyo wanga uli ndi chisoni chifukwa cha mphulupulu zanga.",
                "18": "Ndazingidwa, chifukwa cha mayesero ndi machimo omwe amandifikila mosavuta.",
                "19": "Ndipo pamene ndifuna kukondwera, mtima wanga umabuula chifukwa cha machimo anga; koma ndidziwa amene ndimamukhulupilira.",
                "20": "Mulungu wanga wakhala mthandizi wanga; Wanditsogolera m’masautso anga m’chipululu; ndipo wanditeteza pa madzi akuya kwakukulu.",
                "21": "Iye wandidzaza ine ndi chikondi chake mpaka kudzadza thupi langa.",
                "22": "Wasokoneza adani anga, kuwapangitsa kuti agwedezeke pamaso panga.",
                "23": "Taonani, wamva kulira kwanga usana, ndipo wandipatsa chidziwitso kudzera m’masomphenya a usiku.",
                "24": "Ndipo usana ndidalimbika mukupemphera kwamphamvu pamaso pake; inde, mawu anga ndidakweza pamwamba; ndipo angelo adatsika nanditumikira.",
                "25": "Ndipo pa mapiko a Mzimu wake thupi langa lanyamulidwa pa mapiri aatali kwambiri. Ndipo maso anga awona zinthu zazikulu, inde, ngakhale zazikulu kwambiri kwa munthu; tero ndidauzidwa kuti ndisalembe izo.",
                "26": "O ndiye, ngati ndawona zinthu zazikulu, ngati Ambuye m’kudzichepetsa kwake kwa ana a anthu wayendera anthu m’chifundo chochuluka chotere, mtima wanga uliliranji, ndipo moyo wanga ukhaliranji m’chigwa cha chisoni, ndipo thupi langa kufooka, ndipo mphamvu zanga kulefuka chifukwa cha masautso anga?",
                "27": "Ndipo ndidzagonjeranji kuuchimo chifukwa cha thupi langa? Inde, chifukwa chiyani ndiyenera kupereka mpata kwamayesero, kuti woipayo akhale ndi malo mu mtima mwanga kuti awononge mtendere wanga ndi kusautsa moyo wanga? Ndikwiyiranji chifukwa cha mdani wanga?",
                "28": "Galamuka, moyo wanga! Osagweranso mu tchimo. Kondwera, Iwe mtima wanga, osaperekanso malo kwa mdani wa moyo wanga.",
                "29": "Usakwiyenso chifukwa cha adani anga. Osafooka mphamvu zanga chifukwa cha masautso anga.",
                "30": "Kondwera, iwe mtima wanga, ndi kufuula kwa Ambuye, ndi kunena, O Ambuye, ndidzakutamandani kwa nthawi zosatha; inde, moyo wanga udzakondwera mwa Inu, Mulungu wanga, ndi thanthwe la chipulumutso changa.",
                "31": "O Ambuye, kodi mudzaombola moyo wanga? Kodi mudzandilanditsa m’manja mwa adani anga? Kodi mundipanga ine kuti ndizigwedezeka pakaoneka tchimo?",
                "32": "Zipata za gahena zitsekedwe mosalekeza pamaso panga, chifukwa mtima wanga wasweka ndipo mzimu wanga olapa! O Ambuye, simudzatseka zipata za chilungamo chanu pamaso panga, kuti ndiyende m’njira ya kuchigwa, kuti ndikhale wokhwima mu njira yolunjika!",
                "33": "O Ambuye, kodi mundizinga mu mwinjiro wa chilungamo chanu! O Ambuye, kodi mundikonzera njira yopulumukira kwa adani anga! Kodi mudzawongola njira yanga pamaso panga! Kodi simundiyikira chondipunthwitsa pa njira yanga- koma kuti mundikonzere njira yanga pamaso panga; ndipo musatchinge njira yanga, koma njira za mdani wanga.",
                "34": "O Ambuye, Ndakhulupilira mwa Inu, ndipo ndidzakhulupilira mwa Inu kosatha. Sindidzaika chikhulupiliro changa m’dzanja la thupi; pakuti ndidziwa kuti wotembeleredwa ali iye amene aika chikhulupiliro chake m’dzanja la thupi. Inde, wotembeleredwa ali iye amene aika chikhulupiliro chake mwa munthu amene amatsamira pa munthu mnzake kuti amthandize.",
                "35": "Inde, ndidziwa kuti Mulungu adzapatsa modzala manja kwa iye wapempha. Inde, Mulungu wanga adzandipatsa, ngati sindipempha cholakwika; kotero, ndidzakweza mawu anga kwa inu; Inde, ndidzafuulira kwa inu, Mulungu wanga, thanthwe la chilungamo changa. Taonani, mawu anga adzakwera mpaka kalekale kwa inu, thanthwe langa ndi Mulungu wanga wosatha. Ameni."
            },
            "5": {
                "1": "Taonani, zidachitika kuti ine, Nefi, ndidalira kwambiri kwa Ambuye Mulungu wanga, chifukwa cha mkwiyo wa abale anga.",
                "2": "Koma taonani, mkwiyo wawo udakulabe motsutsana ndi ine, kufikira kuti adafunitsitsa kuchotsa moyo wanga.",
                "3": "Inde, adang’ung’udza motsutsana nane, nati: Mng’ono wathu akuganiza zotilamulira ife; ndipo ife tayesedwa kwambiri chifukwa cha iye; kotero, tsopano tiyeni timuphe, kuti tisazunzikenso chifukwa cha mau ake. Pakuti taonani, sitidzalora kuti iye akhale wolamulira wathu; pakuti kuli kwa ife, amene tiri abale akulu, kulamulira anthu awa.",
                "4": "Tsopano sindilemba pa mapale awa mau onse amene iwo adang’ung’udza motsutsana nane. Koma ndichokwanira kwa ine kunena kuti iwo adafuna kuchotsa moyo wanga.",
                "5": "Ndipo zidachitika kuti Ambuye adandichenjeza ine, kuti Ine, Nefi, ndichoke kwa iwo ndikuthawira m’chipululu, ndi onse amene akadapita nane.",
                "6": "Pachifukwa ichi, zidachitika kuti, ine, Nefi, ndidatenga banja langa, ndiponso Zoramu ndi banja lake, ndi Samu, mkulu wanga ndi banja lake, ndi Yakobo ndi Yosefe, abale angaaang’ono ndiponso alongo anga, ndi onse amene adafuna kupita nane. Ndipo onse amene adapita nane adali omwe adakhulupilira mu machenjezo ndi mabvumbulutso a Mulungu; kotero, adamvetsera kwa mau anga.",
                "7": "Ndipo tidatenga mahema athu ndi zinthu zina zilizonse zomwe tikadatha, ndipo tidayenda m’chipululu kwa nthawi ya masiku ambiri. Ndipo titayenda kwa nthawi ya masiku ambiri, tidakhoma mahema athu.",
                "8": "Ndipo anthu anga adafuna kuti titchule dzina la malowo Nefi; kotero, tidawatcha kuti Nefi.",
                "9": "Ndipo onse amene adali ndi ine adadzitengera pawokha kudzitcha anthu a Nefi.",
                "10": "Ndipo tidatsata kusunga ziweruzo, ndi malemba, ndi malamulo a Ambuye mu zinthu zonse, monga mwa chilamulo cha Mose.",
                "11": "Ndipo Ambuye adali nafe; ndipo tidachita bwino kwambiri; pakuti tidafesa mbewu, ndipo tidakololanso zochuluka. Ndipo tidayamba kuweta ziweto ndi nyama zamitundumitundu.",
                "12": "Ndipo ine, Nefi, ndidabweretsanso zolemba zomwe zidazokotedwa pa mapale a mkuwa; ndiponso kampira, kapena kampasi, amene adakonzeredwa kwa bambo anga ndi dzanja la Ambuye molingana ndi zomwe zalembedwa.",
                "13": "Ndipo zidachitika kuti tidayamba kuchita bwino koposa, ndi kuchulukana mdziko.",
                "14": "Ndipo ine, Nefi, ndidatenga lupanga la Labani, ndipo mofanana nalo ndidapanga malupanga ambiri, kuti mwa njira ina iliyonse anthu amene tsopano akutchedwa aLamani angabwere kwa ife ndi kudzationonga; pakuti ndidadziwa za udani wawo pa ine ndi ana anga ndi iwo omwe amatchedwa anthu anga.",
                "15": "Ndipo ndidawaphunzitsa anthu anga kumanga zomanga, ndi kugwira ntchito mu mitundu yonse yamatabwa, ndi zitsulo, ndi kopa, ndi mkuwa, ndi golide, ndi siliva, ndi miyala yamtengo wapatali, zimene zidali zochuluka kwambiri.",
                "16": "Ndipo ine, Nefi, ndidamanga kachisi; ndipo ndidaimanga mofanana ndi kachisi ya Solomoni koma siidamangidwe ndi zinthu zamtengo wapatali; popeza kuti sizimapezeka mdziko, kotero, siikadamangidwa ngati mmene idalili kachisi ya Solomoni. Koma mamangidwe ake adali ofanana ngati kachisi ya Solomoni; ndi mamangidwe ake adali abwino kwambiri.",
                "17": "Ndipo zidachitika kuti ine, Nefi, ndidachititsa anthu anga kukhala akhama ndi kugwira ntchito ndi manja awo.",
                "18": "Ndipo zidachitika kuti iwo adafuna ine ndikhale mfumu yawo. Koma ine, Nefi ndidafunitsitsa kuti pasakhale mfumu; komabe, ndidawachitira iwo monga izo zidali mu mphamvu zanga.",
                "19": "Ndipo taonani, mau a Ambuye adakwaniritsidwa kwa abale anga, amene adanena zokhudza iwo, kuti ndidzakhale owalamulira ndi mphunzitsi wawo. Kotero, ndidakhala mtsogoleri wawo ndi mphunzitsi wawo, malingana ndi malamulo a Ambuye, kufikira nthawi yomwe iwo adafuna kuchotsa moyo wanga.",
                "20": "Kotero, mau a Ambuye adakwaniritsidwa omwe iwo adanena kwa ine, nati; Pamene iwo sadzamvera mau ako adzachotsedwa pamaso pa Ambuye. Ndipo taonani, iwo adachotsedwa pamaso pake.",
                "21": "Ndipo adachititsa thembelero kufikira kwa iwo, inde, angakhale thembelero lowawa chifukwa cha mphulupulu zawo. Pakuti taonani, iwo adalimbitsa mitima yawo motsutsana naye, kufikira iwo adakhala ngati mwala; kotero, pamene iwo adali oyera ndi okongola kwambiri, ndi okondweretsa, kuti asakope anthu anga, Ambuye Mulungu adachititsa khungu lakuda kubwera pa iwo.",
                "22": "Ndipo akutero Ambuye Mulungu: Ndidzapangitsa kuti akhale osaoneka bwino kwa anthu ako kufikira iwo atalapa machimo awo.",
                "23": "Ndipo idzakhala yotembeleredwa mbewu ya iye amene asakanizana ndi mbewu zawo; pakuti nawo adzatembeleredwa ndi thembelero lomwelo. Ndipo Ambuye adayankhula izo, ndipo zidachitika.",
                "24": "Ndipo chifukwa cha thembelero lomwe lidafika pa iwo adakhala anthu a ulesi, okonda mphulupulu ndi akapsali, ndipo adayamba kusaka zinyama m’chipululu.",
                "25": "Ndipo Ambuye Mulungu adati kwa ine: adzakhala chikwapu kwa mbewu yako, chowachangamutsa iwo powakumbutsa za ine, ndipo ngati sadzakumbukira ine, ndi kumvera mau anga, iwo adzakwapula iwo mpaka ku chiwonongeko.",
                "26": "Ndipo zidachitika kuti ine, Nefi, ndidadzodza Yakobo ndi Yosefe, kuti akhale ansembe ndi aphunzitsi pa dziko la anthu anga.",
                "27": "Ndipo zidachitika kuti tidakhala ndi moyo wa chimwemwe.",
                "28": "Ndipo zaka makumi atatu zidali zitapita kuchokera pa nthawi imene tidachoka ku Yerusalemu.",
                "29": "Ndipo ine, Nefi, ndidasunga zolemba pa mapale anga, omwe ndidapanga, za anthu anga kufikira tsopano lino.",
                "30": "Ndipo zidachitika kuti Ambuye Mulungu adati kwa ine, Panga mapale ena; ndipo udzizokota zambiri zomwe zili zabwino pamaso panga, kuti anthu ako apindule nazo.",
                "31": "Kotero, ine, Nefi, kuti ndimvere malamulo a Ambuye, ndidapita ndi kupanga mapalewa pamene ndidazokotapo zinthu izi.",
                "32": "Ndipo ndidalemba zimene zili zokondweretsa Mulungu. Ndipo ngati anthu anga akondweretsedwa ndi zinthu za Mulungu, iwo adzakondwera ndi zomwe ndazokota pa mapale amenewa.",
                "33": "Ndipo ngati anthu anga akufuna kudziwa gawo la mbiri ya anthu anga, akuyenera kufufuza mapale anga ena.",
                "34": "Ndipo ndichokwanira kwa ine kunena kuti zaka makumi anayi zidali zitapita, ndipo tidali kale ndi nkhondo ndi mikangano ndi abale athu."
            },
            "6": {
                "1": "Mau a Yakobo, m’bale wake wa Nefi, omwe adayankhula kwa anthu a Nefi:",
                "2": "Taonani, abale anga okondedwa, ine, Yakobo, nditaitanidwa ndi Mulungu, ndikudzodzedwa mu njira ya dongosolo lake loyera, ndi kupatulidwa ndi m’bale wanga Nefi, amene inuyo mumayang’ana ngati mfumu kapena mtetezi, ndipo amene mumadalira pa chitetezo, taonani mukudziwa inu kuti ndayankhula kwa inu zinthu zambiri koposa.",
                "3": "Komabe, ndikuyankhula kwa inu kachiwiri; pakuti ndikhumba ubwino wa moyo wanu. Inde, nkhawa yanga ndiyaikulu kwa inu, ndipo inu nomwe mukudziwa kuti zakhala choncho kuyambira kale. Pakuti ndakulimbikitsani inu ndi khama lonse; ndipo ndakuphunzitsani mau a atate anga; ndipo ndayankhula kwa inu za zinthu zonse zomwe zidalembedwa, kuyambira pa chilengedwe cha dziko lapansi.",
                "4": "Ndipo tsopano, taonani, ndiyankhula kwa inu za zinthu zimene ziri, ndi zimene zili nkudza; kotero, ndidzakuwerengerani mau a Yesaya. Ndipo ndi mau amene m’bale wanga wafuna kuti ndiyankhule nanu. Ndipo ndikuyankhula kwa inu chifukwa cha inu, pofuna kuti inu muphunzire ndi kulemekeza dzina la Mulungu wanu.",
                "5": "Ndipo tsopano mau amene ndidzawerenge ndi amene Yesaya adayankhula za nyumba yonse ya Israeli; kotero, akhonza kufananizidwa ndi inu, pakuti inu ndi a nyumba ya Israeli. Ndipo pali zinthu zambiri zomwe zidayankhulidwa ndi Yesaya zimene zingafanizidwe ndi inu, chifukwa inu ndi a nyumba ya Israeli.",
                "6": "Ndipo tsopano, awa ndiwo mauwo: Akutero Ambuye Mulungu: Taonani, ndidzakweza dzanja langa kwa amitundu, ndi kukweza mbendera yanga kwa anthu; ndipo adzabwera nawo ana ako aamuna m’manja mwao, ndi ana awo aakazi adzanyamulidwa pa mapewa awo.",
                "7": "Ndipo mafumu adzakulerani ndi mfumukazi zawo zidzakuyamwitsani; iwo adzakugwadirani ndi nkhope zawo zitaloza pansi, nadzanyambita fumbi la kumapazi anu; ndipo inu mudzadziwa kuti Ine ndi Ambuye; pakuti amene adikira Ine sadzachita manyazi.",
                "8": "Ndipo tsopano ine, Yakobo, ndiyankhura pang’ono zokhudzana ndi mau awa. Pakuti taonani, Ambuye andionetsera ine kuti iwo amene adali ku Yerusalemu, kumene ife tidachokera, adaphedwa ndi kutengedwa ukapolo.",
                "9": "Komabe, Ambuye andionetsera kuti iwo akuyenera kubweleranso. Ndipo andionetsanso kuti Ambuye Mulungu, Oyera wa Israeli, ayenera kudzionetsera yekha kwa iwo mu thupi; ndipo akadzadzionetsera yekha adzamukwapula ndi kumpachika iye, monga mwa mau amngelo amene adayankhula ndi ine.",
                "10": "Ndipo atatha kuumitsa mitima yawo ndi kukhwimitsa makosi awo kudana ndi Oyera wa Israeli, taonani, chiweruzo cha Oyera wa Israeli chidzabwera pa iwo. Ndipo tsiku lilikudza limene adzakanthidwa ndi kusautsidwa.",
                "11": "Kotero, akadzathamangitsidwa uku ndi uko, pakuti akutero mngelo, ambiri adzasautsidwa m’thupi, ndipo sadzazunzika mpaka chionongeko chifukwa cha mapemphero a okhulupilika; adzabalalitsidwa, nakanthidwa ndi kudedwa; komabe, Ambuye adzawachitira chifundo, kuti pamene iwo adzafika ku chidziwitso cha Muwomboli wawo, iwo adzasonkhanitsidwanso pamodzi ku maiko acholowa chawo.",
                "12": "Ndipo odala ndi amitundu, amene mneneri walemba za iwo; pakuti taonani, iwo ngati adzalape ndi kusamenyana ndi Ziyoni, ndi kusakhala nawo limodzi ndi mpingo uja waukulu ndi onyansa, adzapulumutsidwa; pakuti Ambuye adzakwaniritsa mapangano ake amene adapanga kwa ana ake; ndipo chifukwa cha ichi ndi chimene mneneri walembera zimenezi.",
                "13": "Kotero, iwo amene amenyana ndi Ziyoni ndi anthu apangano a Ambuye adzanyambita fumbi la kumapazi awo; ndipo anthu a Ambuye sadzachita manyazi. Pakuti anthu a Ambuye ndi iwo amene amamuyembekezera; pakuti iwo akuyembekezerabe kubwera kwa Mesiya.",
                "14": "Ndipo taonani, monga mwa mau a mneneri, Mesiya adzadzikhazikanso kachiwiri kudzawabwenza iwo; kotero, adzadziwonetsera yekha kwa iwo mwa mphamvu ndi ulemelero waukulu, ku chiwonongeko cha adani awo, pamene tsikulo lidzafika limene iwo adzakhulupilira mwa Iye; ndipo palibe okhulupilira Iye amene adzamuononge.",
                "15": "Ndipo iwo amene sakhulupilira mwa Iye adzaonongedwa ndi moto komanso namondwe, ndi zibvomelezi, ndi kukhetsa mwazi ndi mliri, ndi njala. Ndipo iwo adzadziwa kuti Ambuye ndi Mulungu, Oyera wa Israeli.",
                "16": "Pakuti a m’nsinga adzalanditsidwa kwa wamphamvu, kapena am’ndende kupulumutsidwa?",
                "17": "Koma akutero Ambuye: Angakhale am’ndende a wamphamvu adzatengedwa, ndipo ogwidwa ndi zoopsya adzawomboledwa; pakuti Mulungu Wamphamvu adzapulumutsa anthu ake apangano. Pakuti atero Ambuye: Ndidzalimbana nawo amene alimbana nawe—",
                "18": "Ndipo ndidzawadyetsa iwo amene akuzunza iwe ndi mnofu wao omwe; ndipo adzaledzera ndi mwazi wao omwe ngati ndi vinyo wotsekemera; ndipo anthu onse adzadziwa kuti ine Ambuye ndi Mpulumutsi wako ndi Muwomboli wako, Wamphamvu wa Yakobo."
            },
            "7": {
                "1": "Inde, pakuti atero Ambuye: kodi ndakusudzulani, kapena kodi ndakutayani kwa muyaya? Pakuti atero Ambuye: kalata ya chilekaniro cha mayi wako ili kuti? Ndi ndani amene ndakusudzulirani, kapena kwa ndani wa angongole anga amene ndakugulitsani inu? Inde, kwa ndani amene ndakugulitsani inu? Taona, chifukwa cha kusaweruzika kwanu mwadzigulitsa nokha, ndipo chifukwa cha kulakwitsa kwanu amayi anu adachotsedwa.",
                "2": "Kotero, pamene ine ndidabwera, padalibe munthu; pamene ndidayitana, inde, padalibe woyankha. Iwe nyumba ya Israeli, kodi dzanja langa ndilalifupi kuti silingathe kuwombola, kapena ndilibe mphamvu zakupulumutsa? Taona, pakudzudzula kwanga ndiumitsa nyanja, ndikusandutsa mitsinje yawo kukhala chipululu ndi nsomba zake kununkha chifukwa madzi ake auma, ndipo zimafa chifukwa cha ludzu.",
                "3": "Ndimaveka thambo ndi mdima wakuda, ndi kupanga chiguduli chofunda chawo.",
                "4": "Ambuye Mulungu wandipatsa ine lilime la ophunzira, kuti ndidziwe kuyankhula mawu munthawi kwa iwe, Iwe nyumba ya Israeli. Ukatopa iye amakudzutsa m’mawa ndi m’mawa. Adzutsa khutu langa kuti limve ngati ophunzira.",
                "5": "Ambuye Mulungu watsegula khutu langa, ndipo ine sindinapanduke, kapena kubwelera m’mbuyo.",
                "6": "Ndidapereka msana wanga kwa omenya, ndi masaya anga kwa iwo amene adakudzula tsitsi langa. Sindinabise nkhope yanga ku manyazi ndi kulavulidwa.",
                "7": "Pakuti Ambuye Mulungu adzandithandiza, n’chifukwa chake ine sindidzasokonezedwa. N’chifukwa chake ine ndakhazika nkhope yanga ngati mwala, ndipo ndikudziwa kuti sindidzachita manyazi.",
                "8": "Ndipo Ambuye ali pafupi, ndipo alungamitsa ine. Ndani adzakangane nane? Tiyeni tiime limodzi. Mdani wanga ndi ndani? Iye abwere pafupi ndi ine, ndipo ndidzamukantha iye ndi mphamvu ya kamwa langa.",
                "9": "Pakuti Ambuye Mulungu adzandithandiza. Ndipo onse amene adzanditsutsa ine, taona, adzatha ngati chovala, ndipo njenjete zidzawadya.",
                "10": "Ndani mwa inu amene amaopa Ambuye, amene amamvera mawu a mtumiki wake, amene amayenda mu mdima ndipo alibe kuunika?",
                "11": "Taonani inu nonse amene muyatsa moto, amene mudzizinga ndi msakali, yendani mkuunika kwa moto wanu ndi msakali zimene mwaziyatsa. Ichi mudzakhala nacho pa dzanja langa—mudzagona pansi ndi chisoni."
            },
            "8": {
                "1": "Mvetserani ine, inu amene mumatsata chilungamo. Yang’anani ku thanthwe kumene inu munasemedwako, ndipo ku bowo la dzenje kumene inu mwakumbidwa.",
                "2": "Yang’anani kwa Abrahamu, kholo lanu, ndi kwa Sarai, amene adakubalani inu; pakuti ndidamuyitana iye yekha, ndi kumudalitsa.",
                "3": "Pakuti Ambuye adzatonthoza Ziyoni, adzatothoza mabwinja ake onse; ndipo adzasandutsa chipululu chake ngati Edeni, ndi chipululu chake ngati munda wa Ambuye. Chisangalalo ndi kukondwa kudzapezeka m’menemo, mayamiko ndi nyimbo.",
                "4": "Mvetserani ine, anthu anga; ndikutchera khutu kwa ine, Iwe pfuko langa; pakuti chilamulo chidzachoka kwa ine ndipo ndidzakhazikitsa chiweruzo changa kukhala kuunika kwa anthu anga.",
                "5": "Chilungamo changa chili pafupi; chipulumutso changa chamuka, ndipo nkono wanga udzaweruza anthu. Zilumba zidzandidikira ine, ndipo pa mkono wanga iwo adzakhulupilira.",
                "6": "Kwezani maso anu kumwamba, ndi kuyang’ana pansi padziko; pakuti thambo lidzachoka ngati utsi, ndi dziko lapansi lidzatha ngati chovala, ndipo amene akhala m’menemo adzafa chimodzimodzi. Koma chipulumutso changa chidzakhala chosatha ndipo chilungamo changa sichidzathetsedwa.",
                "7": "Mvetserani ine, inu amene mumadziwa chilungamo, anthu amene ndalemba chilamulo changa m’mitima mwawo, musaope chitonzo cha anthu, ndipo musaope zonyoza zawo.",
                "8": "Pakuti njenjete zidzawadya ngati chovala, ndipo mbozi zidzawadya ngati ubweya. Koma chilungamo changa chidzakhala nthawi zonse, ndi chipulumutso changa ku mibadwo ndi mibadwo.",
                "9": "Galamuka, Galamuka! Vala mphamvu, Iwe mkono wa Ambuye: Galamuka ngati m’masiku akale. Kodi sindiwe amene udadula Rehabi, ndi kuvulaza chilombo?",
                "10": "Kodi sindiwe amene udaumitsa nyanja, madzi akuya kwambiri; amene udasandutsa kuya kwa nyanja yakuya kukhala njira yodutsira wowomboledwa?",
                "11": "Kotero, wowomboledwa a Ambuye adzabwelera, ndipo adzafika ndi kuimba ku Ziyoni, ndi chimwemwe chosatha ndipo chiyero chidzakhala pa mitu yawo; ndipo adzakhala ndi chisangalalo ndi kukondwa; chisoni ndi maliro zidzachoka.",
                "12": "Ine ndine iye; inde, ndine wakukutonthozani inu. Taonani, ndiwe ndani, kuti udziopa munthu, amene adzafa, ndi mwana wa munthu, amene adzakhala ngati udzu?",
                "13": "Ndipo waiwala Ambuye mlengi wako, amene adayala kumwamba, ndi kukhazika maziko a dziko lapansi, nachita mantha masiku onse, chifukwa cha ukali wa opondereza, ngati kuti ali okonzeka kuononga? Ndipo uli kuti ukali wa opondereza?",
                "14": "Wam’nsinga otengedwa adzafulumira, kuti amasulidwe, ndipo kuti asadzafe mu dzenje, kapena kuti mkate wake usowa.",
                "15": "Koma ine ndine Ambuye Mulungu wako, amene mafunde ake adaomba; Ambuye wamakamu ndiye dzina langa.",
                "16": "Ndipo ndaika mawu anga mkamwa mwako, ndipo ndakuphimba iwe ndi chithunzithunzi cha dzanja langa, kuti ndikhazike kumwamba ndi kuika maziko a dziko lapansi, ndikunena kwa Ziyoni: Taona, inu ndinu anthu anga.",
                "17": "Galamuka, galamuka, imilira, Iwe Yerusalemu, amene udamwa pa dzanja la Ambuye chikho cha ukali wake—iwe wamwa zisenga za chikho chonjenjemera chomphwanyika—",
                "18": "Ndipo padalibe m’modzi womutsogolera pakati pa ana aamuna onse amene iye adawabala; kapena womgwira pa dzanja, mwa ana onse aamuna amene iye adawabala.",
                "19": "Ana aamuna awiri awa abwera kwa iwe, ndani amene adzakumvera iwe chisoni—bwinja lako ndi chiwonongeko, ndi njala, ndi lupanga—ndipo ndi ndani amene ndidzakutonthozela iwe?",
                "20": "Ana ako aamuna adakomoka, kupatula awiriwa; agona pamutu pa makwalala onse; monga ng’ombe muukonde, iwo adzadzidwa ndi ukali wa Ambuye, kudzudzula kwa Mulungu wako.",
                "21": "Kotero mvera izi tsopano, iwe wasautsidwa ndi kuledzera, ndipo osati ndi vinyo:",
                "22": "Akutero Ambuye wako, Ambuye ndi Mulungu wako aweruzira mlandu wa anthu ake; taona, ndachotsa mu dzanja lako chikho chonjenjemera, nsenga ya chikho cha ukali wanga; iwe siudzamwanso kachiwiri.",
                "23": "Koma ndichiika mu dzanja la iwo amene asautsa iwe; amene anena ku moyo wako: Welama, kuti ife tidutse—ndipo iwe wagonetsa thupi lako monga pansi ndi monga nsewu kwa iwo amene adadutsa.",
                "24": "Galamuka, galamuka, vala mphamvu zako, iwe Ziyoni; vala chovala chako chokongola, iwe Yerusalemu, mzinda oyera; pakuti kuyambira tsopano sadzalowanso mwa iwe osadulidwa ndi wodetsedwa.",
                "25": "Dzisatse wekha kufumbi; dzuka, khala pansi, iwe Yerusalemu; udzimasule wekha ku maunyolo apa khosi pako, iwe mwana wamkazi wam’nsinga wa Ziyoni."
            },
            "9": {
                "1": "Ndipo tsopano, abale anga okondedwa, ndawerenga zinthu izi kuti mudziwe zokhudzana ndi mapangano a Ambuye amene adapangana ndi onse a nyumba ya Israeli—",
                "2": "Kuti iye adayankhula kwa Ayuda, ndi pakamwa pa aneneri ake oyera, ngakhale kuyambira pa chiyambi kufikira ku m’badwo ndi m’badwo, kufikira nthawi ikudza imene iwo adzabwenzeretsedwa ku mpingo oonadi ndi khola la Mulungu; pamene adzasonkhanitsidwe kwawo ku maiko a cholowa chawo, ndipo adzakhazikika m’maiko awo a lonjezo.",
                "3": "Taonani, abale anga okondedwa, ndikuyankhula kwa inu zinthu izi kuti musangalale, ndi kukweza mitu yanu kunthawi zosatha, chifukwa cha madalitso amene Ambuye Mulungu adzapeleke kwa ana anu.",
                "4": "Pakuti ndikudziwa kuti inu mudafufuza zambiri, ambiri mwa inu, kuti mudziwe za zinthu zirinkudza; kotero ndikudziwa kuti mukudziwa kuti thupi lathu liyenera kuonongeka ndi kufa; komabe, m’matupi athu tidzamuona Mulungu.",
                "5": "Inde, ndikudziwa kuti mukudziwa kuti mu thupi iye adzadzionetsera yekha kwa iwo amene ali ku Yerusalemu, kumene ife tidachokera; pakuti kuli koyenera kwambiri kutizikhale pakati pawo; pakuti ndichoyenera mlengi wankulu kuti adzilolere yekha kukhala wogonjera kwa munthu mu thupi, ndi kufera anthu onse, kuti anthu onse athe kukhala ogonjera kwa iye.",
                "6": "Pakuti monga imfa idutsa kwa anthu onse, kukwaniritsa dongosolo la chifundo cha mlengi wankulu, pakuyenera kukhala mphamvu ya chiukitso, ndipo chiukitso chikuyenera kubwera kwa munthu chifukwa cha kugwa; ndipo kugwa kudabwera chifukwa cha kulakwitsa; ndipo chifukwa munthu adagwa, adachotsedwa pamaso pa Ambuye.",
                "7": "Kotero, chikuyenera kukhala chitetezero chopanda malire—pokhapokha chili chitetezero chopanda malire chivundi ichi sichikadavala chisavundi. Kotero, chiweruzo choyamba chimene chidabwera kwa munthu chikadakhala chopanda malire. Ndipo ngati ziri choncho, thupi ili likadaikidwa kuti livunde ndi kufumbutuka ku dothi, osadzaukanso.",
                "8": "O nzeru za Mulungu, chifundo chake ndi chisomo! Pakuti taonani, ngati thupi silidzaukanso, mizimu yathu ikuyenera kukhala yomvera kwa mngelo amene adagwa kuchokera pamaso pa Mulungu wa Muyaya, ndi kukhala mdyerekezi, osadzaukanso.",
                "9": "Ndipo mizimu yathu ikadayenera kukhala ngati iye, ndipo tikadakhala ziwanda, angelo a mdyerekezi, kutsekeledwa pamaso pa Mulungu wathu, ndi kukhala ndi tate wamabodza, m’masautso, ngati iye mwini; inde, kwa munthu amene adanamiza makolo athu oyamba, amene adadzisandutsa yekha ngati mngelo wa kuunika, ndipo amautsa ana a anthu ku migwirizano yachinsinsi ya kupha ndi zina zonse za zintchito zachinsinsi za mumdima.",
                "10": "O ndiwaukulu motani ubwino wa Mulungu wathu, amene wakonza njira yoti tithawe ku kugwidwa ndi chilombo choipa ichi; inde, chilombo icho, imfa ndi gahena, imene ine ndikuitcha imfa ya thupi, ndiponso imfa ya mzimu.",
                "11": "Ndipo chifukwa cha njira ya chiwombolo ya Mulungu wathu, Oyera wa Israeli, imfa iyi, imene ndakamba, yomwe ndiyanthawi yochepa, idzapereka akufa ake; amene imfa yake ndi manda.",
                "12": "Ndipo imfa iyi imene ndakambayi, imene ndi imfa ya uzimu, idzapereka akufa ake; imene imfa yauzimu ndi gahena; kotero, imfa ndi gahena ziyenera kupereka akufa awo, ndipo gahena akuyenera kupereka mizimu ya m’nsinga, ndipo manda akuyenera kupereka matupi am’nsinga, ndipo matupi ndi mizimu ya anthu zidzabwenzeretsedwa wina kwa nzake; ndipo ndi mwa mphamvu ya chiukitso ya Oyera wa Israeli.",
                "13": "O ndi lalikulu bwanji dongosolo la Mulungu wathu! Pakuti ku dzanja lina, ku paradiso wa Mulungu akuyenera kupereka mizimu ya anthu olungama, ndipo manda kupereka thupi la olungama; ndipo mzimu ndi thupi zidzabwenzeretsedwa kwa izo zokha kachiwiri, ndipo anthu onse adzakhala a chisavundi, ndi osafa, ndipo iwo ali moyoyo yamoyo, yokhala ndi chidziwitso chonse monga ife mu thupi, kupatula kuti ife chidziwitso chathu chidzakhala chamngwiro.",
                "14": "Kotero, tidzakhala ndi chidziwitso chonse cha zolakwa zathu zonse, ndi zodetswedwa zathu, ndi umaliseche wathu; ndipo olungama adzakhala ndi chidziwitso chonse cha chisangalalo chawo, ndi chilungamo chawo, atavekedwa ndi chiyero, inde ngakhale ndi mwinjoro wa chilungamo.",
                "15": "Ndipo zidzachitika kuti pamene anthu onse adzadutsa ku imfa yoyamba iyi ndikukhala moyo, kwambiri pamene adzakhale osafa, iwo ayenera kuonekera pafupi ndi mpando wa chiweruzo wa Oyera wa Israeli; ndipo kenako kudzabwera chiweruzo, ndipo kenako iwo ayenera kuweruzidwa molingana ndi chiweruzo choyera cha Mulungu.",
                "16": "Ndipo motsimikiza, monga Ambuye ali wamoyo, pakuti Ambuye Mulungu wachiyankhula, ndipo ndi mawu ake a muyaya, amene sadzatha, kuti iwo amene ali olungama adzakhalabe olungama, ndipo iwo amene ali onyansa adzakhalabe onyansa, kotero, iwo amene ali onyansa ndi a mdyerekezi ndi angelo ake; ndipo adzapita ku moto osatha, udakonzeredwera iwo; ndipo kuzunzika kwawo kuli ngati nyanja ya moto ndi sulufure, imene lawi lake likwera m’mwamba kunthawi zosatha ndipo liribe malire.",
                "17": "O ukulu ndi chilungamo cha Mulungu wathu! Pakuti iye amachita mawu ake onse, ndipo apita kuchokera pakamwa pake, ndipo lamulo lake likuyenera kukwaniritsidwa.",
                "18": "Koma, taonani, olungama, oyera mtima a Oyera wa Israeli, iwo amene adakhulupilira mwa Oyera wa Israeli, iwo amene adapilira mitanda ya dziko lapansi, nanyoza manyazi ake, iwo adzalandira ufumu wa Mulungu, umene adawakonzera kwa iwo kuchokera pa maziko a dziko lapansi, ndipo chimwemwe chawo chidzakhala chodzadza kunthawi zosatha.",
                "19": "O ukulu wa chifundo cha Mulungu wathu, Oyera wa Israeli! Pakuti amawombola oyera mtima ake ku chilombo choopsya mdyerekezi, ndi gahena, ndi nyanja ya moto ndi sulufure, chimene chili mazunzo chosatha.",
                "20": "O ndi chachikulu bwanji chiyero cha Mulungu wathu! Pakuti iye amadziwa zinthu zonse, ndipo palibe chinthu koma iye amadziwa.",
                "21": "Ndipo akubwera ku dziko lapansi kuti adzapulumutse anthu onse ngati iwo adzamvera mawu ake; pakuti taonani, iye amamva kuwawa kwa anthu onse, inde, zowawa za cholengedwa cha moyo chilichonse, onse abambo, amayi, ndi ana, amene ali a banja la Adamu.",
                "22": "Ndipo amamva zowawa izi kuti chiukitso chifikire kwa anthu onse, kuti onse adzathe kuyima pamaso pake pa tsiku lalikulu la chiweruzo.",
                "23": "Ndipo walamulira anthu onse kuti akuyenera kulapa, ndi kubatizidwa mu dzina lake, kukhala ndi chikhulupiliro chonse mwa Oyera wa Israeli, kupanda apo sangapulumutsidwe mu ufumu wa Mulungu.",
                "24": "Ndipo ngati sadzalapa ndi kukhulupilira mu dzina lake, ndi kubatizidwa mu dzina lake, ndi kupilira kufikira chimaliziro, ayenera kudzalangidwa, pakuti Ambuye Mulungu, Oyera wa Israeli, wayankhula izi.",
                "25": "Kotero, iye wapereka lamulo; ndipo pamene palibe lamulo loperekedwa palibe chilango, ndipo pamene palibe chilango, palibe kutsutsidwa, ndipo pamene palibe kutsutsidwa zifundo za Oyera wa Israeli zikhala zilipo pa iwo, chifukwa cha chitetezero; pakuti iwo apulumutsidwa ndi mphamvu yake.",
                "26": "Pakuti chitetezero chimakwaniritsa zofuna za chilungamo chake kwa onse amene alibe lamulo lopatsidwa kwa iwo, kuti iwo awomboledwe ku chilombo choopsya icho, imfa ndi gahena, ndi mdyerekezi, ndi nyanja ya moto ndi sulufure, imene ndi mazunzo osatha; ndipo abwenzeretsedwa kwa Mulungu amene adawapatsa mpweya, amene ali Oyera wa Israeli.",
                "27": "Koma tsoka kwa iye amene wapatsidwa lamulo, inde, amene ali ndi malamulo onse a Mulungu, ngati ife, ndipo awalakwira, ndi kutaya masiku a kuyesedwa kwake, pakuti kakhalidwe kake ndikoopsya!",
                "28": "O dongosolo lochenjera monama la oyipayo! O zachabechabe, zofooka ndi kupusa kwa anthu! Pamene aphunzira amaganiza kuti ali ndi nzeru, ndipo samvera malangizo a Mulungu, pakuti amawaika pambali, kuganiza kuti iwo amadziwa mwaokha, kotero, nzeru zawo ndi zopusa ndipo siziwapindulira. Ndipo adzawonongedwa.",
                "29": "Koma kuphunzira ndikwabwino ngati iwo amvera malangizo a Mulungu.",
                "30": "Koma tsoka kwa olemera, amene ali olemera monga ku zinthu za padziko lapansi. Pakuti chifukwa ndi olemera amanyoza osauka ndipo iwo kuzunza ofatsa, ndipo mitima yawo ili pa chuma chawo; kotero, chuma chawo ndi mulungu wawo. Ndipo taonani, chuma chawo chidzatha limodzi ndi iwo omwe.",
                "31": "Ndipo tsoka kwa ogontha amene sadzamva; pakuti adzaonongedwa.",
                "32": "Tsoka kwa akhungu amene sadzaona, pakuti nawonso adzaonongedwa.",
                "33": "Tsoka kwa osadulidwa mu mtima, pakuti chidziwtso cha kusaweruzika kwawo kudzawakantha patsiku lotsiriza.",
                "34": "Tsoka kwa wabodza, pakuti adzaponyedwa ku gahena.",
                "35": "Tsoka kwa okupha amene amapha mwadala, pakuti iye adzafa.",
                "36": "Tsoka kwa iwo ochita zachiwerewere, pakuti adzaponyedwa ku gahena.",
                "37": "Inde, tsoka kwa iwo amene amapembedza mafano, pakuti mdyerekezi wa ziwanda zonse akondwera nawo.",
                "38": "Ndipo, pomaliza, tsoka kwa iwo amane amafa mu uchimo wawo; chifukwa adzabwelera kwa Mulungu, ndipo adzapenya nkhope yake, ndi kukhalabe mu uchimo.",
                "39": "Inu, abale anga okondedwa, kumbukirani kuipa kwa kulakwira Mulungu Oyerayo, ndiponso kuipa kwa kugonjera ku zokopa za woipayo. Kumbukirani, kukhala ndi maganizo-athupi ndi imfa, ndipo kukhala ndi maganizo-auzimu ndi moyo wamuyaya.",
                "40": "Inu, abale anga okondedwa, tchelani khutu ku mawu anga. Kumbukirani ukulu wa Oyera wa Israeli. Musanene kuti ndayankhla zinthu zovuta kwa inu; pakuti mukatero, mukutsutsana ndi choonadi; pakuti ndayankhula mawu a Mlengi wanu. Ndikudziwa kuti mawu a choonadi ndi ovuta motsutsana ndi zodetsedwa zonse; koma olungama samawaopa, pakuti amakonda choonadi ndipo samagwedezeka.",
                "41": "Inu tsono, abale anga okondedwa, bwerani kwa Ambuye, Oyerayo. Kumbukirani kuti njira zake ndi zolungama. Taonani, njira ya munthu ndi yopapatiza, koma imakhala njira yolunjika pamaso pake, ndipo mlonda wapachipata ndiye Oyera wa Israeli; ndipo salemba wantchito pamenepo; ndipo palibe njira ina koma pa chipata; pakuti iye sanganamizidwe, pakuti Ambuye Mulungu ndiye dzina lake.",
                "42": "Ndipo iye amene agogoda, kwa iye adzatsekulilidwa, ndipo anzeru, ndi ophunzira, ndi awo amene ali olemera, amene ali odzitukumula chifukwa cha kuphunzira kwawo, ndi nzeru zawo, ndi chuma chawo—inde, ndi iwo amene iye amadana nawo; ndipo pokhapokha adzataya zinthu izi, ndi kudziyesa okha opusa pamaso pa Mulungu, ndipo kudzitsitsa pansi mu kuya kwa kudzichepetsa, iye sadzawatsekulira iwo.",
                "43": "Koma zinthu za anzeru, ndi ochenjera zidzabisidwa kwa iwo ku nthawi zosatha—inde, chimwemwe chimene chakonzedwa kwa oyera mtima.",
                "44": "Inu, abale anga okondedwa, kumbukirani mawu anga. Taonani, ndivula chovala changa, ndipo ndachisasa pamaso panu; ndikupemphera Mulungu wa chipulumutso changa kuti andione ine ndi diso lake loona-zonse; kotero, inu mudzadziwa pa tsiku lomaliza; pamene anthu onse adzaweruzidwe ku ntchito zawo, kuti Mulungu wa Israeli adachitira umboni kuti ndidasasa mphulupulu zanu m’moyo wanga, ndipo kuti ndikuima ndi kuwala pamaso pake, ndipo ndachotsa mwazi wanu pa ine.",
                "45": "Inu, abale anga okondedwa, tembenukani ku machimo anu, gwedezani maunyolo a iye amene akufuna kukumangani inu, bwerani kwa Mulungu amene ali thanthwe la chipulumutso chanu.",
                "46": "Konzekeretsani miyoyo yanu ku tsiku la ulemelero pamene chilungamo chidzapelekedwa kwa olungama, ngakhale tsiku la chiweruzo, limene inu musadzakhale ndi mantha oopsya; kuti musadzathe kukumbukira kulakwa kwanu konse mu ungwiro, ndi kukakamizika kunena kuti: Oyera, oyera ndi maweruzo anu, O Ambuye Mulungu wa mphamvu zonse—koma ndikudziwa kulakwa kwanga; ndidalakwira malamulo anu, ndipo kulakwitsa kwanga ndi kwanga; ndipo mdyerekezi wanditenga ine, kuti ndine ogwidwa ku masautso ake oopsya.",
                "47": "Koma taonani, abale anga, ndikoyenera kuti ndikudzutseni inu ku zoopsa zenizeni za zinthu izi? Kodi ndikadakhumudwitsa moyo wanu ngati maganizo anu adali oyera? Kodi ndikadayankhula zomveka kwa inu molingana ndi kumveka kwa choonadi ngati inu mudali omasulidwa ku tchimo?",
                "48": "Taonani, mukadakhala oyera ndikadayankhula nanu za chiyero; koma chifukwa inu si oyera, ndipo mumayang’ana kwa ine ngati mphunzitsi, kuyenera kukhala koyenera kuti ndikuphunzitseni zotsatira za uchimo.",
                "49": "Taonani, moyo wanga unyansidwa ndi tchimo, ndipo mtima wanga ukondwera ndi chilungamo; ndipo ndidzalemekeza dzina loyera la Mulungu wanga.",
                "50": "Bwerani, abale anga, aliyense amene akumva ludzu, bwerani ku madzi; ndipo iye amene alibe ndalama, bwerani mudzagule ndi kudya, inde bwerani mudzagula vinyo ndi mkaka opanda ndalama ndi opanda mtengo.",
                "51": "Kotero, musaononge ndalama pa zinthu zimene zili zopanda pake, ngakhale kugwira ntchito pa zinthu zomwe sizingakwaniritse. Mvetserani mwakhama kwa ine, ndipo kumbukirani mawu amene ndayankhula; ndikubwera kwa Oyera wa Israeli, ndikudyelera zomwe sizingaonongeke, kapena sichingavunde, ndipo lolani moyo wanu ukondwere mu zonona.",
                "52": "Taonani, abale anga okondedwa, kumbukirani mawu a Mulungu wanu, pempherani kwa iye mosalekeza masana, ndi kuyamika dzina lake loyera usiku. Lolani mitima yanu ikondwere.",
                "53": "Ndipo taonani ndi aakulu bwanji mapangano a Ambuye, ndipo ndikwakukulu bwanji kudzichepetsa kwake kwa ana a anthu; ndipo chifukwa cha ukulu wake, ndi chisomo chake ndi chifundo chake, wapanga lonjezo kwa ife kuti mbewu yathu siidzaonongedwa, molingana ndi thupi, koma kuti iye adzateteza iwo; ndipo mibadwo yamtsogolomo idzakhala nthambi yolungama ya nyumba ya Israeli.",
                "54": "Ndipo tsopano, abale anga, ndikadati ndiyankhule kwa inu zambiri; koma mawa ndikuuzani inu mawu anga otsalira. Ameni."
            },
            "10": {
                "1": "Ndipo tsopano, ine, Yakobo, ndikuyankhula kwa inu kachiwiri, abale anga okondedwa, zokhudzana ndi nthambi yolungama imene ndayankhulayi.",
                "2": "Pakuti taonani, malonjezano amene ife talandira ndi malonjezano kwa ife molingana ndi thupi; kotero, monga zaonetseredwa kwa ine kuti ambiri mwa ana athu adzaonongedwa mu thupi cifukwa cha kusakhulupilira, komabe, Mulungu adzakhala wa chifundo kwa ambiri; ndipo ana athu adzabwenzeretsedwa, kuti adzabwere ku icho chimene chidzawapatsa iwo chidziwitso choonadi cha Muwomboli wawo.",
                "3": "Kotero, monga ndanena kwa inu, kuyenera kukhala koyenera kuti Khristu—pakuti mu usiku wapitawu, mngelo wayankhula nane kuti ili lidzakhala dzina lake—ayenera kubwera pakati pa Ayuda, pakati pa iwo amene ali mbali ya oipa kwambiri ya dziko lapansi; ndipo iwo adzampachika iye—pakuti kuteroko kuli koyenera kwa Mulungu wathu, ndipo palibe mtundu wina pa dziko lapansi umene ungapachike Mulungu wawo.",
                "4": "Pakuti ngati zozizwitsa zingachitike pakati pa maiko ena, iwo angalape, ndi kudziwa kuti iye ndi ndi Mulungu wawo.",
                "5": "Koma chifukwa cha zaunsembe zolakwika ndi kusaweluzika, iwo aku Yerusalemu adzaumitsa makosi awo kwa iye, kuti apachikidwe.",
                "6": "Kotero, chifukwa cha kusaweruzika kwawo, dziwonongeko, njala, mliri, ndi kukhetsa mwazi zidzafika pa iwo; ndipo amene sadzaonongedwa adzamwazikana pakati pa maiko onse.",
                "7": "Koma taonani, akutero Ambuye Mulungu: Pamene tsikulo lidzafika limene iwo adzakhulupilira mwa ine, kuti ine ndine Khristu, ndiye ine ndapanga pangano ndi makolo awo kuti iwo adzabwenzeretsedwa mu thupi, pa dziko lapansi, ku maiko a cholowa chawo.",
                "8": "Ndipo zidzachitika kuti adzasonkhanitsidwa kuchokera kupa kubalalika kwawo kwanthawi yaitali, kuchokera ku zilumba za nyanja, ndi kuchokera ku zigawo zinayi za dziko lapansi; ndipo maiko a Amitundu adzakhala aakulu pamaso panga, akutero Mulungu, mu kuwatengera iwo kupita ku maiko acholowa chawo.",
                "9": "Inde, mafumu a Amitundu adzakhala atate awo owalera, ndipo mfumukazi zawo zidzakhala mayi awo owalera; kotero, malonjezo a Ambuye ndi aakulu kwa Amitundu, pakuti iye wayankhula izi, ndipo ndani angatsutse?",
                "10": "Koma taonani, dziko ili, adatelo Mulungu, lidzakhala dziko la cholowa chanu, ndipo Amitundu adzakhala odala padzikolo.",
                "11": "Ndipo dziko ili lidzakhla la ufulu kwa Amitundu, ndipo sipadzakhala mafumu pa dzikolo, amene adzaukitsa kwa Amitundu.",
                "12": "Ndipo ndidzalimbitsa dziko ili motsutsana ndi maiko ena onse.",
                "13": "Ndipo iye amene amenyana ndi Ziyoni adzaonongeka, atero Mulungu.",
                "14": "Pakuti iye amene adzadzutsa mfumu motsutsana nane adzaonongedwa, pakuti ine, Ambuye, Mfumu ya kumwamba, ndidzakhala mfumu yawo, ndipo ndidzakhala kuunika kwawo kunthawi zonse, amene amva mawu anga.",
                "15": "Kotero, pachifukwa ichi, kuti mapangano anga akwaniritsidwe amene ndidapanga kwa ana a anthu, kuti ndidzawachitira iwo pamene adakali mu thupi, ndikuyenera kuononga ntchito zachinsinsi za mumdima, ndi za akupha ndi za zonyansa.",
                "16": "Kotero, iye amene amenyana ndi Ziyoni, onse Ayuda ndi Amitundu, onse akapolo ndi afulu, onse amuna ndi akazi, adzaonongeka; pakuti ndi amene ali achigololo a dziko lapansi, pakuti iwo amene sali kumbali yanga, ali otsutsana nane, atero Mulungu wathu.",
                "17": "Pakuti ndidzakwaniritsa malonjezo anga amene ndidapanga kwa ana a anthu, kuti ndidzawachitira iwo pamene adakali mu thupi—",
                "18": "Kotero, abale anga okondedwa, atero Mulungu wathu: Ndidzasautsa mbewu yanu ndi dzanja la Amitundu; komabe, ndidzafewetsa mitima ya Amitundu, kuti adzakhale ngati atate kwa iwo; kotero, Amitundu adzadalitsidwa ndi kuwerengedwa pakati pa nyumba ya Israeli.",
                "19": "Kotero, ndidzapatula dziko ili kwa mbewu yako, ndi iwo amene adzawerengedwe pamodzi ndi mbewu yako, kunthawi zosatha, kukhala dziko lacholowa chawo; pakuti liri dziko losankhika, atero Mulungu kwa ine, kuposa maiko ena onse, kotero ndidzafuna anthu onse okhala m’menemo kuti adzalambire ine, atero Mulungu.",
                "20": "Ndipo tsopano, abale anga okondedwa, poona kuti Mulungu wathu wachifundo watipatsa ife chidziwitso chachikulu chokhudzana ndi zinthu izi, tiyeni timukumbukire iye, ndi kusiya machimo athu, ndipo osagwetsa mitu yathu, pakuti sitili otayidwa; komabe, tathamangitsidwa kuchokera ku dziko la cholowa chathu; koma tatsogozedwa ku dziko labwino, pakuti Ambuye wapanga nyanja njira yathu, ndipo ife tili pa chilumba cha nyanja.",
                "21": "Koma aakulu ndiwo malonjezo a Ambuye kwa iwo amene ali pa zilumba za pa nyanja; kotero monga tikunena zilumba, pakuyenera kukhala zambiri kuposa izi, ndipo zimakhalidwanso ndi abale athu.",
                "22": "Pakuti taonani, Ambuye Mulungu wapititsa kutali ku nthawi ndi nthawi kuchokera ku nyumba ya Israeli, molingana ndi chifuniro chake komanso kukonda kwake. Ndipo taonani tsopano, Ambuye amakumbukira iwo onse amene adathyoledwa, kotero amatikumbikiranso ife.",
                "23": "Pamanepo, kondwelerani mitima yanu, ndipo kumbukirani kuti muli ndi ufulu kudzichitira inu eni—kusankha njira ya imfa yosatha kapena njira ya moyo wamuyaya.",
                "24": "Kotero, abale anga okondedwa, dziyanjanitseni nokha ku chifuniro cha Mulungu, ndipo osati ku chifuniro cha mdyerekezi ndi thupi; ndipo kumbukirani, mukayanjanitsidwa ndi Mulungu, kuti ndi kudzera, komanso mwa chisomo cha Mulungu mokha ndimo kuti inu mungapulumutsidwe.",
                "25": "Kotero, Mulungu akuutseni inu kwa akufa ndi mphamvu ya chiukitso, ndiponso kuchokera ku imfa yamuyaya ndi mphamvu ya chitetezero, kuti mudzalandilidwe mu ufumu wamuyaya wa Mulungu, kuti mudzamutamande iye kudzera mu chisomo cha umulungu. Ameni."
            },
            "11": {
                "1": "Ndipo tsopano, Yakobo adayankhula zinthu zambiri kwa anthu anga panthawiyo; komabe zinthu zokhazi ndi zimene ndapangitsa kuti zilembedwe, pakuti zinthu zomwe ndazilemba zikundikwanira.",
                "2": "Ndipo tsopano ine, Nefi, ndikulemba mawu ambiri a Yesaya, pakuti moyo wanga ukondwera mu mawu ake. Pakuti ndidzafanizira mawu ake ndi anthu anga, ndipo ndidzawatumiza kwa ana anga onse, pakuti zoonadi iye adaona Muwomboli wanga, monga momwe ine ndamuona iye.",
                "3": "Ndipo m’bale wanga, Yakobo, nayenso wamuona iye monga ine ndamuonera; kotero, ndidzatumiza mawu awo kwa ana anga kuti atsimikizire kwa iwo kuti mawu anga ndioona. Kotero, ndi mawu a atatu, watero Mulungu, Ndidzakhazikitsa mawu anga. Komabe, Mulungu amatumiza mboni zochuluka, ndipo amatsimikizira mawu ake onse.",
                "4": "Taonani, moyo wanga ukondwera mu kutsimikizira kwa anthu anga za choonandi cha kubwera kwa Khristu; pakuti, pachifukwa ichi, lamulo la Mose lapatsidwa; ndi zinthu zonse zomwe zidaperekedwa za Mulungu kuyambira pa chiyambi cha dziko lapansi, kwa munthu, ziri zoimira iye.",
                "5": "Ndipo moyo wanga ukondwera mu mapangano a Ambuye amene adapanga ndi makolo athu; inde, moyo wanga ukondwera mu chisomo chake, ndi mu chilungamo chake, ndi mphamvu, ndi chifundo mu dongosolo lalikulu ndi la muyaya la chiwombolo kuimfa.",
                "6": "Ndipo moyo wanga ukondwera mu kutsimikizira kwa anthu anga kuti pokhapokha Khristu adzabwere anthu onse adzawonongeka.",
                "7": "Pakuti ngati palibe Khristu palibe Mulungu; ndipo ngati palibe Mulungu, ife palibepo, pakuti sipakadakhala chilengedwe. Koma Mulungu alipo, ndipo iye ndi Khristu, ndipo adzabwera mu chidzalo cha nthawi yake.",
                "8": "Ndipo tsopano ndikulemba mawu a Yesaya, kuti aliyense mwa anthu anga akadzaona mawu awa adzakweze mitima yawo ndi kukondwera chifukwa cha anthu onse. Tsopano awa ndiwo mawuwo, ndipo mukhonza kuwafananitsa ndi inu ndi anthu onse."
            },
            "12": {
                "1": "Mawu amene Yesaya, mwana wa Amozi, adaona zokhudzana ndi Yuda ndi Yerusalemu.",
                "2": "Ndipo zidzachitika masiku omaliza, pamene phiri la nyumba ya Ambuye lidzakhazikika pa mwamba pa mapiri, ndipo lidzakwezedwa pamwamba pa zitunda, ndi mitundu yonse idzakhamukira kumeneko.",
                "3": "Ndipo anthu ambiri adzapita ndi kunena, Bwerani inu, tiyeni tipite ku phiri la Ambuye, ku nyumba ya Mulungu wa Yakobo; ndipo iye adzatiphunzitsa ife mayendedwe ake, ndipo ife tidzayenda m’njira zake; pakuti mu Ziyoni mudzatuluka chilamulo, ndi mawu a Ambuye kuchokera mu Yerusalemu.",
                "4": "Ndipo iye adzaweruza pakati pa maiko, ndipo adzadzudzula anthu ambiri: ndipo adzasula malupanga awo kukhala zolimira, ndi mikondo yawo kukhala mbedza—Mtundu sudzanyamula lupanga kumenyana ndi mtundu wina, ndipo sadzaphunziranso nkhondo.",
                "5": "Inu nyumba ya Yokobo, bwerani, tiyeni tiyende mu kuwala kwa Ambuye, inde, bwerani, pakuti inu nonse mwasochera, aliyense mu njira zake zoipa.",
                "6": "N’chifukwa chake, Inu Ambuye, mwawasiya anthu anu, a nyumba ya Yakobo, chifukwa adzadzidwa ku m’mawa, ndikumvera alauli ngati Afilisti, ndipo adzikondweretsa okha mwa ana a achilendo.",
                "7": "Dziko lawonso ladzadza ndi siliva ndi golide, ndipo palibe mathero pa chuma chawo; dziko lawo ladzadza ndi akavalo, ndipo palibe malire pa magaleta awo.",
                "8": "Dziko lawo ladzadzanso ndi mafano, amapembedza ntchito za manja awo, zimene zapangidwa ndi dzala dzawo.",
                "9": "Ndipo munthu wamba sagwada pansi, ndipo munthu wamkuru sadzichepetsa, kotero musamukhululukire.",
                "10": "Inu oipa inu, lowani thanthwe, ndi kubisala m’fumbi, pakuti kuopa Ambuye ndi ulemelero wachifumu wake zidzakukanthani.",
                "11": "Ndipo zidzachitika kuti maonekedwe odzikuza a munthu adzatsitsidwa, ndipo kudzikweza kwa anthu kudzaweramitsidwa pansi, ndipo Ambuye okha adzakwezedwa mu tsikulo.",
                "12": "Pakuti tsiku la Ambuye wa makamu lidzafika posachedwa kwa maiko onse, inde, pa aliyense; inde, pa onyada ndi odzikweza, ndipo pa aliyense amene ali otukulidwa adzatsitsidwa.",
                "13": "Inde, ndipo tsiku la Ambuye lidzafika pa mitengo yonse yamkungudza waku Lebanoni, pakuti ndi yaitali ndi yotukulidwa; ndi pa mitengo yathundu yonse ya ku Basana;",
                "14": "Ndi pamapiri onse aatali, ndi pa zitunda zonse, ndi pa maiko onse amene ali odzikweza, ndi pa anthu onse.",
                "15": "Ndi pansanja zonse zitalizitali, ndi pa makoma onse amipanda.",
                "16": "Ndi pa ngalawa zonse za pa nyanja, ndi pa ngalawa zonse za Tarisisi, ndi pa zithunzi zonse zokondweretsa.",
                "17": "Ndipo kudzikweza kwa munthu kudzaweramitsidwa pansi, ndi kudzikuza kwa anthu kudzatsitsidwa; ndipo Ambuye okha adzakwezedwa pa tsiku limenelo.",
                "18": "Ndipo mafano adzawathetsa psiti.",
                "19": "Ndipo adzalowa m’maenje a m’mathanthwe, ndi m’mapanga a m’dziko lapansi, Pakuti mantha a Ambuye adzagwera iwo ndipo ulemelero wa ukulu wake udzawakantha iwo, akadzadzuka kudzagwedeza koopsa dziko lapansi.",
                "20": "Mutsikulo munthu adzataya mafano ake a siliva, ndi mafano ake a golide, amene adadzipangira yekha kuti adzipembedza, kwa minyewa ndi kwa mileme.",
                "21": "Kuti akalowe m’mapanga a thanthwe, ndi pamwamba pa miyala yogumuka, pakuti mantha a Ambuye adzawagwera iwo, ndi ukulu wa ulemelero wake udzawakantha iwo, akadzadzuka ndi kuwagwedeza koopsya dziko lapansi.",
                "22": "Msiyeni munthu amene mpweya wake uli m’phuno mwake, pakuti kodi ndikuti komwe iye adzawerengedwe?"
            },
            "13": {
                "1": "Ndipo taonani, Ambuye, Ambuye wa makamu, wachotsa ku Yerusalemu, ndi ku Yuda, mchirikizo ndi ndodo, ndodo yonse ya mkate ndi ndodo yonse ya madzi—",
                "2": "Munthu wamphamvu, ndi munthu wankhondo, oweruza, ndi mneneri ndi alauli, ndi akale;",
                "3": "Kapitawo wa makumi asanu, ndi munthu wolemekezeka, ndi mphungu, ndi m’misiri waluso, ndi katswiri polankhula.",
                "4": "Ndipo ndidzapereka ana kwa iwo kuti akhale akalonga awo, ndipo makanda adzakhala owalamulira.",
                "5": "Ndipo anthu adzapondelezedwa, wina aliyense ndi wina, ndi aliyense ndi mnansi wake; mwana adzadzikuza yekha pa akulu, ndi onyozeka pa olemekezeka.",
                "6": "Pamene munthu adzatenga m’bale wake wa mnyumba ya atate ake, ndipo adzati: Iwe uli ndi zovala, ukhale otilamulira, ndipo kupasuka kumeneku kusabwere pansi pa dzanja lako—",
                "7": "Mu tsiku limenelo iye adzalumbira, nati: sindidzakhala mchiritsi; pakuti m’nyumba mwanga mulibe mkate kapena chovala; musandipange ine olamulira wa anthu.",
                "8": "Pakuti Yerusalemu wapasuka, ndipo Yuda wagwa, chifukwa cha malilime awo ndi zochita zawo zakhala zotsutsana ndi Ambuye, kuti akwiyitse maso a ulemelero wake.",
                "9": "Maonekedwe a nkhope zawo akuchitira umboni motsutsana nawo, ndipo amalengeza uchimo wawo ngati Sodomu, ndipo sangathe kubisa. Tsoka kwa miyoyo yawo, pakuti adadzichitira zoipa paokha.",
                "10": "Nenani kwa olungama kuti zilibwino ndi iwo; chifukwa iwo adzadya chipatso cha ntchito zawo.",
                "11": "Tsoka kwa oipa, chifukwa adzawonongedwa; pakuti mphotho ya manja awo idzakhala pa iwo.",
                "12": "Ndipo anthu anga, ana ndiwo akuwapondereza, ndipo azimayi ndiwo owalamulira iwo. Inu anthu anga, iwo amene akukutsogolerani ndi amene akukulakwitsani ndipo akuwononga njira za mayendedwe anu.",
                "13": "Ambuye aimilira kuti adandaule, ndipo ayimilira kuti aweluze anthu.",
                "14": "Ambuye adzalowa mu chiweruzo ndi akulu akale a anthu ake, ndi akalonga ake; pakuti inu mwadya munda wampesa ndi zofunkha za aumphawi m’nyumba zanu.",
                "15": "Mukutanthauza chiyani inu? Mumaphwanya anthu anga ndi kupera nkhope za osauka, atero Ambuye Mulungu wa makamu.",
                "16": "Komanso, Ambuye akuti: chifukwa ana aakazi a Ziyoni akudzikuza, ndi kuyenda atasolora makosi awo ndi maso achipongwe, kuyenda ndi kunyang’ama uko akupita, ndi kuliza zingwinjiri kumapazi awo—",
                "17": "N’chifukwa chake Ambuye adzakantha ndi nkhanambo korona wa pamutu pa ana aakazi a Ziyoni, ndipo Ambuye adzaulura magawo awo obisika.",
                "18": "Tsiku limeneli Ambuye adzachotsa thamo la zingwinjiri zokometsera zawo ndi zitunga, ndi mphande zozungulira ngati mwezi;",
                "19": "Maunyolo, ndi zibangiri, ndi nsalu zophimba kunkhope;",
                "20": "Maduku, ndi zokongoletsera za miyendo, ndi malamba akumutu ndi mabotolo a zonunkhira ndi ndolo;",
                "21": "Mphete ndi zipini;",
                "22": "Ndi zovala zosinthira zapaphwando, ndi zofunda, ndi zimbwi ndi tizipeso;",
                "23": "Akalirole, ndi nsalu zabafuta, ndi nduwira ndi zophimba nkhope.",
                "24": "Ndipo zidzachitika kuti, m’malo mwa fungo lokoma padzakhala fungo lonunkha; ndipo m’malo mwa lamba, chingwe; ndipo m’malo mwa tsitsi labwino, dazi; ndipo m’malo mwa chovala cha papamimba, mpango wachiguduli; zipsera m’malo mwa kukongola.",
                "25": "Amuna ako adzagwa ndi lupanga ndipo amphamvu ako mu nkhondo.",
                "26": "Ndipo zipata zake zidzalira maliro; ndipo iye adzakhala bwinja, ndipo adzakhala pansi."
            },
            "14": {
                "1": "Ndipo mutsiku limenelo, azimayi asanu ndi awiri, adzagwira mwamuna m’modzi, nati: Tidzadya zakudya zathu, ndi kuvala zovala zathu; koma tiloleni tidzitchedwa dzina lanu lokha ndikuchotsa chotonzo chathu.",
                "2": "Mutsiku limenelo nthambi ya ambuye idzakhala yokongola ndi ya ulemelero; chipatso cha mnthaka chabwino ndi chokometsetsa kwa iwo amene adzapulumuka ku Israeli.",
                "3": "Ndipo zidzachitika kuti, iwo amene adzasiyidwa mu Ziyoni ndi kukhalabe mu Yerusalemu adzatchedwa oyera, aliyense amene walembedwa mwa amoyo mu Yerusalemu—",
                "4": "Pamene Ambuye adzakhala atatsuka zonyansa za ana aakazi a Ziyoni, ndipo adzatsuka mwazi wa Yerusalemu pakati pawo ndi mzimu wa chiweruzo ndi mzimu wakutentha.",
                "5": "Ndipo Ambuye adzalenga pamalo onse okhala pa Phiri la Ziyoni, ndi pa misonkhano yake, mtambo ndi utsi mu usana ndi kuwala kwa malawi a moto mu usiku; pakuti pa ulemelero onse a Ziyoni padzakhala choteteza.",
                "6": "Ndipo padzakhala chihema cha mthunzi mu nthawi ya usana wa kutentha, ndi pamalo pothawira, ndi pobisalira ku mphepo ya mkuntho ndi mvula."
            },
            "15": {
                "1": "Ndipo pamenepo ndidzaimbira okondedwa wanga nyimbo ya okondedwa wanga, yokhudza munda wake wampesa. Okondedwa wanga adali ndi munda wampesa m’phiri la zipatso zambiri.",
                "2": "Ndipo adaumangira mpanda, natolatola miyala pamenepo, ndipo adadzalapo mpesa wosankhika, ndipo adamangira nsanja pakati pake, ndiponso adamangapo poponderapo mpesa; ndipo adayan’ganira kuti udzabereka mpesa, ndipo udabereka mpesa wakuthengo.",
                "3": "Ndipo tsopano, Inu okhala mu Yerusalemu, ndi anthu a Yuda, weruzani, ndikukupemphani inu, pakati pa ine ndi munda wampesa wanga.",
                "4": "Ndikadachitiranso china chiyani ku munda wampesa chimene sindidachite m’menemo? Kotero, pamene ndidayembekeza kuti udzabala mpesa, iwo udabala mpesa wakuthengo.",
                "5": "Ndipo tsopano tiyeni; ndidzakuuzani zimene ndidzachitira munda wanga wampesa—Ndidzachotsamo mpanda wake, ndipo udzadyedwa; ndipo ndidzagumula khoma lake, ndipo udzapondedwa.",
                "6": "Ndipo ndidzaupasula; sindidzapaliramo kapena kulimamo, koma m’menemo mudzabwera lunguzi ndi minga; ndipo ndidzalamula mitambo kuti isagwetselepo mvula.",
                "7": "Pakuti munda wampesa wa Ambuye wa makamu ndiwo nyumba ya Israeli, ndipo anthu a Yuda ndi mtengo wake wosangalatsa; ndipo iye adayembekezera chiweruziro, ndipo taonani, msautso; kwa chilungamo; ndipo taonani, mfuu.",
                "8": "Tsoka kwa iwo amene aphatikiza nyumba ndi nyumba, kufikira sipadzakhalanso malo, kuti aikidwe paokha pakati pa dziko!",
                "9": "M’makutu anga, atero Ambuye wa makamu, zoonadi nyumba zambiri zidzakhala bwinja, ndipo mizinda yayikulu ndi yokongola koma yopanda okhalamo.",
                "10": "Inde, maekara khumi a munda wampesa khumi, udzangobala mbiya imodzi, ndipo mbewu yandowa idzangobala msengwa imodzi.",
                "11": "Tsoka kwa iye olawira m’mamawa, kuti atsate chakumwa chaukali, amene apitilizabe mpaka usiku, kufikira vinyo atawaledzeretsa!",
                "12": "Ndipo zeze ndi mngoli, lingaka, ndi chitoliro, ndi vinyo zili m’maphwando awo; koma sasamala konse ntchito za Ambuye, kapena kuganizirako ntchito za manja ake.",
                "13": "N’chifukwa chake, anthu anga apita ku ukapolo, chifukwa alibe chidziwitso; ndipo amuna olemekezeka awo ali ndi njala, ndipo khamu lawo lauma kukhosi ndi ludzu.",
                "14": "N’chifukwa chake, gehena wadzikulitsa yekha, ndipo watsegula kukamwa kwake popanda muyeso; ndipo ulemelero wawo, ndi unyinji wawo, ndi phokoso lawo, ndi iye amene akondwera, adzatsikira m’menemo.",
                "15": "Ndipo munthu wamba adzatsitsidwa pansi, ndipo munthu wamphamvu adzachepetsedwa, ndipo maso a odzikuza adzachepetsedwa.",
                "16": "Koma Ambuye wa makamu adzakwezedwa mu chiweruzo, ndipo Mulungu amene ali oyera adzayeretsedwa m’chilungamo.",
                "17": "Pamenepo ana ankhosa adzadya monga mwamadyedwe awo, ndipo malo abwinja la onenepa adzadyedwa ndi alendo.",
                "18": "Tsoka kwa iwo amene akoka mphulupulu ndi zingwe zopanda phindu, ndi uchimo monga ngati ndi chingwe cha galeta.",
                "19": "Amene amati: Mulekeni iye achite changu, athamangitse ntchito yake, kuti ife tiione; ndipo uphungu wa Oyera wa Israeli uyandikire pafupi ndi kubwera, kuti ife tiudziwe.",
                "20": "Tsoka kwa iwo amene atcha choipa, chabwino, ndipo chabwino, choipa, amene amaika mdima m’malo mwa kuwala, ndipo kuwala m’malo mwa mdima, amene amaika chowawa m’malo mwa chotsekemera, ndipo chotsekemera m’malo mwa chowawa!",
                "21": "Tsoka kwa iwo odziyesa anzeru ndi ochenjera m’maso mwawo.",
                "22": "Tsoka kwa iwo amene ali amphamvu ya kumwa vinyo, ndi anthu olimba ndi kusanganiza chakumwa chaukali;",
                "23": "Amene alungamitsa oipa kuti alandire mphotho, ndi kuchotsa chilungamo cha olungama kwa iye.",
                "24": "N’chifukwa chake, monga moto umatha chiputu, ndipo malawi amanyeketsa mankhusu, muzu wawo udzakhala ovunda, ndipo maluwa awo adzauluka ngati fumbi; chifukwa iwo adataya chilamulo cha Ambuye wa makamu, ndikunyoza mawu a Oyera wa Israeli.",
                "25": "N’chifukwa chake, mkwiyo wa Ambuye wayakira pa anthu ake, ndipo watambasula dzanja lake motsutsana nawo, ndipo wawakantha iwo; ndipo zitunda zidanjenjemera, ndi mitembo yawo idang’ambika pakati pa makwalala. Pazonsezi mkwiyo wake sudachoke, koma dzanja lake lidakali chitambasulire.",
                "26": "Ndipo adzakwezera mbendera ku maiko akutali, ndipo adzawayimbira muluzi kwa iwo kuchokera kumalekezero a dziko lapansi; ndipo taonani, iwo adzabwera ndi liwiro la msanga; palibe amene adzatope kapena kupunthwa pakati pawo.",
                "27": "Palibe amene adzaodzera kapena kugona; ngakhale lamba wa m’chiuno mwawo sadzamasuka, kapena zingwe za nsapato zawo sizidzaduka;",
                "28": "Amene mivi yawo idzakhala yokuthwa, ndipo mauta awo onse opindika, ndi ziboda za akavalo awo zidzayesedwa ngati mwala, ndipo njinga zawo ngati kamvulumvulu, kubangula kwawo ngati mkango.",
                "29": "Adzabangula ngati mkango waung’ono; inde, iwo adzabangula, ndi kugwira nyama, ndipo adzainyamura bwino ndipo sipadzakhala opulumutsa.",
                "30": "Ndipo mutsikulo iwo adzabangula motsutsana nawo ngati mkokomo wa nyanja; ndipo ngati adzayang’ana kuntunda, taonani, mdima ndi chisoni, ndi kuwala kwadetsedwa m’mitambo yake."
            },
            "16": {
                "1": "M’chaka chimene mfumu Uziya adafa, ndidaonanso Ambuye atakhala pa mpando wachifumu, wautali ndi wotukulidwa, ndipo zovala zawo zidadzadza m’kachisi.",
                "2": "Pamwamba pake padaima aserafi; aliyense adali ndi makupe asanu ndi limodzi; awiri adaphimba nkhope yawo, ndipo awiri adaphimba mapazi awo ndipo awiri amaulukira.",
                "3": "Ndipo wina adafuula kwa mzake, ndipo adati: Oyera, oyera, oyera, ndi Ambuye wa Makamu; dziko lonse lapansi ladzadza ndi ulemelero wake.",
                "4": "Ndipo nsanamira za zitseko zidagwedezeka ndi mawu a wofuulayo, ndipo nyumba idadzadzidwa ndi utsi.",
                "5": "Pamenepo ndidati ine: Tsoka kwa ine! pakuti ndathedwa; chifukwa ndine munthu wamilomo yonyansa; ndipo ndikhala pakati pa anthu a milomo yonyansa; pakuti maso anga aona Mfumu, Ambuye wa Makamu.",
                "6": "Pamenepo adauluka m’modzi wa a serafi kwa ine, ali nalo khala lamoto mdzanja lake, limene adalitenga pa m’paniro pa guwa la nsembe.",
                "7": "Ndipo iye adakhudza nalo pakamwa panga, nati: Taona, ichi chakhudza milomo yako; ndipo mphulupulu zako zachotsedwa ndipo tchimo lako layeretsedwa.",
                "8": "Ndiponso ndidamva mawu a Ambuye, kuti: Kodi ndidzatuma ndani, ndipo ndani adzatipitira ife? Pamenepo ndidati: Ine ndilipano, nditumeni ine.",
                "9": "Ndipo iye adati: Pita ndipo uwauze anthu awa—Imvani inu ndithu, koma iwo sadamvetsetse; ndipo onani inu ndithu, koma iwo sadaonetsetse.",
                "10": "Nenepetsa mtima wa anthu awa, ndipo lemeletsa makutu awo, ndipo tseka maso awo—kuti angaone ndi maso awo, ndi kumva ndi makutu awo, ndi kumvetsera ndi mitima yawo, ndi kutembenuka ndi kuchilitsidwa.",
                "11": "Pomwepo ine ndidati: Ambuye, mpaka liti? Ndipo iye adati: Kufikira mizinda itapasuka yopanda okhalamo, ndipo nyumba zopanda munthu, ndi dziko litakhala bwinja ndithu.",
                "12": "Ndipo Ambuye wachotsa anthu kutali, pakuti padzakhala masiyanidwe aakulu pakati pa dziko.",
                "13": "Koma padzakhala limodzi mwa ma gawo khumi, ndipo iwo adzabwelera, ndipo adzadyedwa, ngati mtengo wa mkungudza, ndi ngati mtengo wa thundu umene tsinde lake limakhalabe atachotsa masamba ake, chotero, mbewu yopatulika idzakhalabe tsinde lake."
            },
            "17": {
                "1": "Ndipo zidachitika m’masiku a Ahazi mwana wa Yotamu, mwana wa Uziya, mfumu ya Yuda, kuti Rezini, mfumu ya Siriya, ndi Peka mwana wa Remaliya, mfumu ya Israeli, adapita ku Yerusalemu kukamenyana naye, koma sadathe kupambana.",
                "2": "Ndipo adauzidwa a nyumba ya Davide, kuti: Siriya wagwirizana ndi Efraimu. Ndipo mtima wake udasuntha, ndi mtima wa anthu ake, momwe mitengo ya mu nkhalango imagwedezekela ndi mphepo.",
                "3": "Pamenepo Ambuye adati kwa Yesaya: Pita tsopano ukakumane ndi Ahazi, iwe ndi Seariyasubu mwana wako, pamamaliziro a ngalande ya thamanda la pa mtunda mu khwalala la wochapa zovala nsalu.",
                "4": "Ndipo ukati kwa iye: Chenjera, ndipo khala chete; usaope, kapena mtima wako kulefuka chifukwa cha michira iwiri ya muuni ofuka, chifukwa cha mkwiyo waukali wa Rezini ndi Siriya, ndi wa mwana wa Remaliya.",
                "5": "Chifukwa cha Siriya, Efraimu, ndi mwana wa Remaliya, adapangira iwe upo oipa, nati:",
                "6": "Tiyeni tipite tikamenyane ndi Yuda ndipo tikamuvutitse, ndipo tiyeni tizigumulire mpata m’menemo, ndi kuika mfumu pakati pake, inde, mwana wamamuna wa Tabeeli.",
                "7": "Atero Ambuye Mulungu: Izo sizidzakhazikika, ndipo sizidzachitika.",
                "8": "Pakuti mutu wa Siriya ndiwo Damasiko, ndipo mutu wa Damasiko, Rezini; ndipo m’dzaka makumi asanu ndi limodzi mphambu zisanu Efraimu adzamphwanyidwa kuti sadzakhalanso mtundu wa anthu.",
                "9": "Ndipo mutu wa Efraimu ndi Samariya, ndi mutu wa Samariya ndi mwana wamamuna wa Remaliya. Ngati simudzakhulupilira ndithu zimudzakhazikika.",
                "10": "Komanso, Ambuye adayankhulanso kwa Ahazi, nati:",
                "11": "Funsa chizindikiro kwa Ambuye Mulungu wako; funsa mozama kapena m’mwambamwamba.",
                "12": "Koma Ahazi adati: Sindipempha ngakhale sindidzamuyesa Ambuye.",
                "13": "Ndipo iye adati: Mverani tsopano, inu a nyumba ya Davide; kodi ndi chinthu chaching’ono kwa inu kutopetsa anthu, koma mudzatopetsanso Mulungu wanga?",
                "14": "N’chifukwa chake, Ambuye mwini adzakupatsani inu chizindikiro—Taonani, namwali adzakhala ndi pakati, ndipo adzabala mwana wamamuna, ndipo adzamutcha dzina lake Imanueli.",
                "15": "Mafuta ndi uchi iye adzadya, kuti adziwe kukana choipa ndi kusankha chabwino.",
                "16": "Pakuti mwanayo asadadziwe kukana choipa ndi kusankha chabwino, dziko limene umadana nalo lidzasiyidwa ndi mafumu ake awiriwo.",
                "17": "Ambuye adzabweretsa pa iwe, ndi pa anthu ako, ndi pa nyumba ya atate ako, masiku amene sadabwerepo kuyambira tsiku limene Efraimu adachoka kwa Yuda, mfumu ya Asiriya.",
                "18": "Ndipo zidzachitika kuti mu tsiku limenelo Ambuye adzaimbira muluzi ntchentche za ku mbali yothera ya Igupto, ndi njuchi za m’dziko la Asiriya.",
                "19": "Ndipo zidzabwera, ndikupumula zonse m’zigwa za mabwinja, ndi m’mapanga a mathanthwe, ndi pa minga zonse ndi pathengo ponse.",
                "20": "Mutsiku lomwelo Ambuye adzameta mutu ndi tsitsi lakumapazi ndi lumo lobwereka ndi iwo ali ku tsidya lija la mtsinje, ndi mfumu ya Asiriya, ndipo lidzanyeketsanso ndevu.",
                "21": "Ndipo zidzachitika mu tsikulo, munthu adzaweta ng’ombe yaing’ono ndi nkhosa ziwiri;",
                "22": "Ndipo zidzachitika, chifukwa cha kuchuluka kwa mkaka omwe zidzapereke iye adzadya mafuta; pakuti mafuta ndi uchi aliyense adzadya amene adzatsale m’dzikomo.",
                "23": "Ndipo zidzachitika mu tsikulo, paliponse padzakhala, pamene padali mipesa chikwi chimodzi cha mtengo wake wa chikwi chimodzi, padzakhala lunguzi ndi minga.",
                "24": "Ndi mivi ndi mauta, anthu adzafikako kumeneko, chifukwa dziko lonse lidzakhala ndi lunguzi ndi minga.",
                "25": "Ndipo mapiri onse amene adzakumbidwa ndi makasu, kumeneko sadzafikako kuopa lunguzi ndi minga; koma padzakhala potumizira ng’ombe, ndi popondaponda ziweto."
            },
            "18": {
                "1": "Komanso, mawu a Ambuye adati kwa ine: Tenga mpukutu wolembera waukulu, ndipo ulembepo ndi kalembedwe ka munthu zokhudzana ndi Kusakaza-Kwamsanga-Kufunkha-Kofulumira.",
                "2": "Ndipo ine ndidadzitengera mboni Zokhulupirika kuti zilembe, Uriya wa msembe, ndi Zakariya mwana wamamuna wa Yeberekiya.",
                "3": "Ndipo ndidapita kwa Mneneri wamkazi; ndipo adatenga pakati nabeleka mwana wamamuna. Ndipo Ambuye adati kwa ine: Umutchule dzina lake, Kusakaza-Kwamsanga-Kufunkha-Kofulumira.",
                "4": "Pakuti taona, mwanayo sadzadziwa kufuula, bambo anga, ndi mayi anga, chuma cha Damasiko ndi zofunkha za Samariya zidzatengedwa pamaso pa mfumu ya Asiriya.",
                "5": "Ambuye adayankhulanso kwa ine kachiwiri, nati:",
                "6": "Popeza anthu awa akana madzi a Silowa amene amayenda pang’onopang’ono, ndi kukondwera mwa Rezini ndi mwana wamamuna wa Remaliya;",
                "7": "Kotero tsopano, taonani, Ambuye abweretsa pa iwo madzi amumtsinje, amphamvu komanso ambiri, ngakhale mfumu ya Asiriya ndi ulemelero wake wonse; ndipo iye adzakwera pamwamba pa ngalande zake zonse, ndipo adzapitilira magombe ake onse.",
                "8": "Ndipo iye adzadzera pakati pa Yuda; adzasefukira ndi kupitilira, adzafikira ngakhale mkhosi; ndi kutambasula kwa mapiko ake kudzadzadza m’lifupi la dziko lako, Iwe Imanueli.",
                "9": "Gwirizanani nokha, anthu inu, koma mudzathyokathyoka m’dzidutswa; ndipo tcherani khutu inu nonse a maiko akutali; dzimangilireni m’chiuno nokha, koma mudzathyokathyoka m’dzidutswa, dzimangilireni m’chiuno nokha, koma mudzathyokathyoka m’dzidutswa.",
                "10": "Panganani uphungu, koma udzapita pachabe; yankhulani mawu, koma sadzaima; pakuti Mulungu alinafe.",
                "11": "Pakuti Ambuye adayankhula ndi ine ndi dzanja lamphamvu, ndipo wandilangiza kuti ndisayende m’njira ya anthu awa, nati:",
                "12": "Usayankhule, Chiwembu, kwa onse amene anthu awa adzachinena, Chiwembu; usaope monga mwa kuopa kwawo, kapena kuchita mantha.",
                "13": "Yeretsani Ambuye wa Makamu yekha, mumuope iye, akuchititseni mantha.",
                "14": "Ndipo iye adzakhala malo opatulika; koma mwala wopunthwitsa ndi thanthwe la chokhumudwitsa cha nyumba zonse ziwiri za Israeli, khwekhwe ndi msampha wa okhala mu Yerusalemu.",
                "15": "Ndipo ambiri mwa iwo adzapunthwapo ndi kugwa, ndi kuthyoka, ndi kukodwa, ndi kutengedwa.",
                "16": "Mangani umboni, sindikiza chizindikilo pachilamulo mwa ophunzira anga.",
                "17": "Ndipo ndidzadikila Ambuye, amene wabisira nyumba ya Yokobo nkhope yake, ndipo ndidzamufunafuna iye.",
                "18": "Taonani, ine ndi ana amene Ambuye wandipatsa ndife zizindikiro ndi zodabwitsa mu Israeli kuchokera kwa Ambuye wa makamu, amene amakhala m’phiri la Ziyoni.",
                "19": "Ndipo pamene iwo adzanena kwa iwe: Funani kwa iwo amene ali ndi maula ndi afiti obwebweta ndi ong’ung’udza—kodi anthu sadzafuna kwa Mulungu wawo kuti amoyo adzamvere kwa akufa?",
                "20": "Ku chilamulo ndi ku umboni; ndipo ngati iwo sadzayankhula molingana ndi mawu awa, ndi chifukwa chakuti mulibe kuwala mwa iwo.",
                "21": "Ndipo iwo adzadutsa m’menemo ali ovutika ndi anjala; ndipo zidzachitika kuti pokhala ndi njala, adzakwiya wokha, ndi kutembelera mfumu yawo ndi Mulungu wao, ndikuyang’ana kumwamba.",
                "22": "Ndipo iwo adzayang’ana ku dziko lapansi, ndipo taonani mavuto ndi mdima, mdima wa zowawa, ndipo adzathamangitsidwa ku mdima."
            },
            "19": {
                "1": "Komabe, mdimawo sudzakhala woterowo m’kusautsidwa kwake, pamene poyamba adasautsa pang’ono dziko la Zebuloni, ndi dziko la Nafutali, ndipo pamapeto pake adasautsa mowawa kwambiri njira ya Nyanja Yofira kutsidya lija la Yordani mu Galileya wa maiko.",
                "2": "Anthu amene adayenda mu mdima aona kuwala kwakukulu; iwo amene akhala mu dziko la mthunzi wa imfa, kuwala kwawala kwa iwo.",
                "3": "Inu mwachulukitsa maiko, ndi kuwonjezera chisangalalo—iwo asangalala pamaso panu monga mwachisangalalo mu nthawi yokolola, ndipo monga anthu akondwera pogawana zofunkha.",
                "4": "Pakuti inu mwathyola goli la katundu wake, ndi mkunkhu wa paphewa pake ndi ndodo ya omusautsa ake.",
                "5": "Pakuti nkhondo iliyonse ya wankhondo imakhala ndi phokoso losokoneza ndi zovala zovimvinyika m’mwazi; koma izi zidzakhala zonyeka ngati nkhuni.",
                "6": "Pakuti kwa ife watibadwira mwana, kwa ife mwana mamamuna wapatsidwa; ndipo ulamuliro udzakhala pa phewa lake; ndipo adzamutcha dzina lake, Wodabwitsa, Mphungu, Mulungu Wamphamvu, Atate Wosatha, Kalonga wa Mtendere.",
                "7": "Za kuonjezera ulamuliro ndi mtendere sizidzatha, pa mpando wa chifumu wa Davide, ndipo paufumu wake kuulamulira, ndi kuukhazikitsa ndi chiweruzo ndi chilungamo kuyambira tsopano ndi ku nthawi zonse. Changu cha Ambuye wa Makamu chidzachita zimenezi.",
                "8": "Ambuye adatumiza mawu ake kwa Yakobo ndipo adafikira pa Israeli.",
                "9": "Ndipo anthu wonse adzadziwa, ngakhale Efraimu ndi anthu okhala mu Samariya, amene amanena monyada ndi mokula mtima:",
                "10": "Njerwa zagwa, koma ife tidzamanga ndi miyala yosema; mikuyu yadulidwa, koma ife tidzaisinthanitsa ndi mikungudza.",
                "11": "N’chifukwa chake Ambuye adzakhazikitsa adani a Rezini kutsutsana naye, ndi kuwaphatikiza adani ake pamodzi;",
                "12": "Asiriya patsogolo ndi Afilisti pambuyo; ndipo iwo adzadya Israeli ndi kukamwa koyasama. Pazonsezi mkwiyo wake sudachoke, koma dzanja lake liri chitambasulire.",
                "13": "Pakuti anthu sadatembenukire kwa iye amene adawakantha, kapena kufuna Ambuye wa Makamu.",
                "14": "N’chifukwa chake Ambuye adzadula mwa Israeli mutu ndi mchira wake, nthambi ndi mlulu tsiku limodzi.",
                "15": "Wakale, ndiye mutu; ndi mneneri amene aphunzitsa zonama, ndiye mchira.",
                "16": "Pakuti atsogoleri a anthu awa ndiwo amawasokeretsa; ndipo iwo amene akutsogoleredwa ndi iwo awonongeka.",
                "17": "N’chifukwa chake Ambuye sadzasangalala ndi anyamata awo, ngakhale kuwachitira chifundo amasiye awo ndi akazi amasiye; pakuti aliyense wa iwo ali wonyenga ndi ochita zoipa, ndipo mkamwa mwake mumayankhula zopusa. Pazonsezi mkwiyo wake sudachoke, koma dzanja lake liri chitambasulire.",
                "18": "Pakuti kuipa kumayaka ngati moto; kudzamaliza lunguzi ndi minga, ndi kuyatsa thengo la m’nkhalango, ndipo zofuka zake zidzakwera ngati kukwera kwa utsi.",
                "19": "M’kukwiya kwa Ambuye wa Makamu dziko ladetsedwa, ndipo anthu adzakhala ngati nkhuni za moto; palibe amene adzachitire chisoni m’bale wake.",
                "20": "Ndipo adzakwatula kudzanja la kumanja nakhala ndi njala; ndipo adzadya ndi dzanja lakumanzere ndipo sadzakhuta; iwo adzadya munthu aliyense nyama ya dzanja lake la iye yekha—",
                "21": "Manase, Efraimu; ndi Efraimu, Manase; iwo wonse pamodzi adzamenyana ndi Yuda. Pazonsezi mkwiyo wake sudachoke, koma dzanja lake liri chitambasulire."
            },
            "20": {
                "1": "Tsoka kwa iwo amene akulengeza zolengeza zosalungama, ndi amene amalemba zoipa zimene adazilemba;",
                "2": "Kuwabweza aumphawi ku chiweruziro, ndi kuwalanda chilungamo kwa anthu anga aumphawi, kuti akazi amasiye akhale chofunkha chawo, ndi kuwabera ana opanda bambo!",
                "3": "Ndipo mudzachita chiyani pa tsiku lakuzonda, ndi chipasuko chochokera kutali? mudzathawira kwa ndani kuti mupeze thandizo? ndipo mudzasiya kuti ulemero wanu?",
                "4": "Popanda ine adzagwada pansi pa andende, ndipo adzagwa pansi pa ophedwa. Pazonsezi mkwiyo wake sudachoke, ndipo dzanja lake liri chitambasulire.",
                "5": "Inu Asiriya, ndodo ya mkwiyo wanga, ndi ndondo m’manja mwawo ndi ukali wawo.",
                "6": "Ine ndidzamutumiza iye kukamenyana ndi mtundu wachinyengo, ndipo pa anthu a mkwiyo wanga ndidzamulamulira kuti atenge zolanda, ndipo kuti atenge zofunkha, ndikuzipondereza pansi monga matope a m’makwalala.",
                "7": "Koma iye sakufuna kuti zitero ngakhale mtima wake sukuganiza motero; koma mumtima mwake akufuna kuwononga ndi kudula mitundu yosawerengeka.",
                "8": "Pakuti anena: Akalonga anga kodi sali wonse mafumu?",
                "9": "Kodi Kalino si monga Karimesi? Kodi Hamati si monga Aripadi? Kodi Samariya si monga Damasiko?",
                "10": "Monga dzanja langa lidakhazikitsira maufumu a mafano, ndi mafano awo osema adaposa iwo aku Yerusalemu ndi ku Samariya.",
                "11": "Kodi ine sindidzachita, monga m’mene ndidachitira kwa Samariya ndi mafano ake, momwemo kodi sindidzachitira Yerusalemu ndi mafano ake?",
                "12": "Kotero, zidzachitika kuti pamene Ambuye adzachita ntchito yawo yonse pa Phiri la Ziyoni ndi pa Yerusalemu, Ndidzalanga zipatso za kudzikuza mtima wa mfumu ya Asiriya, ndi ulemelero wa maonekedwe ake okwezeka.",
                "13": "Pakuti anena: Mwa mphamvu ya dzanja ndi nzeru zanga ndachita zinthu izi; pakuti ine ndiri wanzeru, ndipo ndachotsa malire a anthu awa, ndipo ndalanda chuma chawo, ndipo ndagwetsa iwo wokhalamo monga munthu wolimba mtima.",
                "14": "Ndipo dzanja langa lapeza monga chisa chuma cha anthu; ndipo ngati wina asonkhanitsa mazira otsala ndasonkhanitsa dziko lonse lapansi; ndipo padalibe wina adasuntha phiko, kapena kutsegula kukamwa, kapena kusunzumira.",
                "15": "Kodi nkhwangwa idzadzikweza yokha kwa iye amene adula nayo? Kodi macheka adzadzikweza okha kwa iye awagwedeza? Ngati ndodo ingadzigwedeze yokha pa iye amene akuinyamula, kapena ndodo ingadzinyamule yokha ngati iyo siidali nkhuni!",
                "16": "N’chifukwa chake Ambuye, Ambuye wa Makamu, adzatumiza kuonda mwa onenepa ake; ndipo pansi pa ulemelero wake adzayatsa kuyaka ngati kuyaka kwa moto.",
                "17": "Ndipo kuwala kwa Israeli kudzakhala moto, ndipo Oyera wake adzakhala lawi, ndipo adzayatsa ndi kupsereza minga zake ndi lunguzi zake tsiku limodzi.",
                "18": "Ndipo adzanyeketsa ulemelero wa m’nkhalango yake, ndi wa munda wake obala zipatso, zonse moyo ndi thupi; ndipo padzakhala monga ngati pokomoka wonyamula mbendera.",
                "19": "Ndipo mitengo yotsala ya m’nkhalango yake idzakhala yowelengeka, kuti mwana ailembe.",
                "20": "Ndipo padzachitika pa tsikulo, kuti otsala a Israeli, ndi iwo amene adapulumuka a nyumba ya Yakobo, sadzatsamiranso pa owagwedeza adawakantha, koma adzatsamira pa Ambuye, Oyera wa Israeli, m’choonadi.",
                "21": "Otsala adzabwelera, inde, ngakhale otsalira a Yakobo, kwa Mulungu wamphamvu.",
                "22": "Popeza ngakhale anthu anu Israeli achuluka ngati mchenga wakunyanja, wotsala a iwo adzabwelera; chiwonongeko chidzasefukira ndi chilungamo.",
                "23": "Pakuti Ambuye wa Makamu adzachita chiwonongeko chotsimikizirika pakati pa dziko lonselo.",
                "24": "Kotero, atero Ambuye Mulungu wa Makamu: Inu anthu anga okhala m’Ziyoni, musachite mantha ndi Asiriya; adzakukanthani inu ndi ndodo, ndipo adzanyamula ndodo yake pa inu, monga mwa machitidwe a Aigupto.",
                "25": "Pakuti katsala kamphindi kakang’ono, ndipo ukali udzaleka ndi mkwiyo wanga chiwonongeko chawo.",
                "26": "Ndipo Ambuye wa Makamu adzamuutsira nkwapulo monga mwa kuphedwa kwa Midiyani pa thanthwe la Orebu; ndipo monga ndodo yake idali pa nyanja, momwemo adzainyamula ngati m’mene adachitira Aigupto.",
                "27": "Ndipo padzachitika pa tsikulo katundu wake adzachotsedwa pa phewa lako, ndi goli lake pakhosi pako, ndipo goli lidzawonongedwa chifukwa cha kudzodza.",
                "28": "Wafika ku Ayati, wadutsa ku Migironi; ku Mikimashi adasunga zotengera zake.",
                "29": "Iwo apita adutsa pa mpata, adagona pa Geba; Ramati achita mantha; Gibeya wa Sauli wathawa.",
                "30": "Kweza mawu ako, iwe mwana wamkazi wa Galimu; pangitsa kuti zimveke kwa Laisi, iwe Anatoti wosauka.",
                "31": "Madimena wachotsedwa; okhala m’Gebimu asonkhana kuti athawe.",
                "32": "Adzakhalabe mu Nobu tsiku lomwelo; adzagwedezera dzanja lake pa phiri la mwana wamkazi wa Ziyoni, phiri la Yerusalemu.",
                "33": "Taonani, Ambuye, Ambuye wa Makamu adzadula nthambi moopsya; ndipo zazitali msinkhu zidzadulidwa; ndipo odzikweza adzatsitsidwa.",
                "34": "Ndipo adzadula nkhalango za m’nthengo ndi chitsulo, ndipo Lebanoni adzagwa ndi wamphamvu."
            },
            "21": {
                "1": "Ndipo padzatulukira ndodo pa tsinde la Jese, ndipo nthambi idzatuluka kuchokera m’mizu yake.",
                "2": "Ndipo mzimu wa Ambuye udzakhala pa iye, mzimu wa wanzeru ndi wa kuzindikira, mzimu wa uphungu ndi mphamvu, mzimu wa chidziwitso ndi wakuopa Ambuye.",
                "3": "Ndipo iye adzapangidwa ozindikira mwachangu mu kuopa Ambuye; ndipo sadzaweruza mongoona ndi m’maso ake, kapena kudzudzula mwa kungomva ndi makutu ake.",
                "4": "Koma ndi chilungamo adzaweruza aumphawi, nadzadzudzula ofatsa a dziko moongoka; ndipo adzamenya dziko lapansi ndi ndodo ya pakamwa pake, ndipo ndi mpweya wa milomo yake adzapha oipa.",
                "5": "Ndipo chilungamo chidzakhala lamba wa mchiuno mwake, ndi kukhulupilika lamba wa impsyo zake.",
                "6": "Mmbulu udzakhala pamodzi ndi mwana wankhosa, ndipo nyalugwe adzagona pansi ndi mwana wa mbuzi; ndipo mwana wa ng’ombe ndi mwana wa mkango ndi choweta chonenepa pamodzi; ndipo mwana wamng’ono adzadzitsogolera.",
                "7": "Ndipo ng’ombe yaikazi ndi chimbalangondo zidzadyera pamodzi; ndipo ana awo adzagona pansi limodzi; ndipo mkango udzadya udzu ngati ng’ombe.",
                "8": "Ndipo mwana woyamwa adzasewera pa una wa mavu, ndipo mwana woleka kuyamwa adzaika dzanja lake m’pfunkha la mphiri.",
                "9": "Sizidzavulaza kapena kuwononga m’phiri langa lonse loyera, pakuti dziko lapansi lidzadzala ndi chidziwitso cha Ambuye, monga madzi adzadza nyanja.",
                "10": "Ndipo pa tsiku limenelo padzakhala muzu wa Jese, umene udzaima ngati mbendera ya anthu; kwa iyo amitundu adzafunafuna; ndipo popuma pake padzakhala ulemelero.",
                "11": "Ndipo padzachitika patsiku limenelo kuti Ambuye adzabwezeranso kachiwiri dzanja lake kulanditsa otsalira a anthu ake amene adatsala kuchokera ku Asiriya, ndi ku Igupto, ndi ku Patirosi, ndi ku Kusi, ndi ku Elamu, ndi ku Sinala, ndi ku Hamati, ndi ku zisumbu za nyanja.",
                "12": "Ndipo iye adzaimikira mbendera maiko, ndipo adzasonkhanitsa opirikitsidwa a Israeli, nadzasonkhanitsa obalalika a Yuda kuchokera ku ngodya zinai za dziko lapansi.",
                "13": "Nsanje ya Efraimu idzachoka, ndi adani a Yuda adzadulidwa; Efraimu sadzachitira nsanje Yuda, ndipo Yuda sadzazunza Efraimu.",
                "14": "Koma iwo adzaulukira pa mapewa a Afilisti kumadzulo; ndipo adzawawononga iwo a kum’mawa limodzi; adzatambasula dzanja lawo kwa Edomu ndi Moabu; ndipo ana a Amoni adzawamvera iwo.",
                "15": "Ndipo Ambuye adzawononga ndithu lilime la nyanja ya Aigupto; ndipo ndi mphepo yake yamphamvu adzagwedeza dzanja lake pa mtsinje, ndipo adzaukantha mu mitsinje isanu ndi iwiri, nadzaolotsa anthu ovala pansi pouma.",
                "16": "Ndipo padzakhala khwalala la anthu ake otsalira amene adzasiyidwa, wochokera ku Asiriya, monga momwe zidaliri kwa Israeli m’tsiku limene iwo adatuluka m’dziko la Aigupto."
            },
            "22": {
                "1": "Ndipo patsiku limenelo udzati: Inu Ambuye, ndidzakuyamikani inu; ngakhale mudandikwiyira ine, mkwiyo wanu wabwelera, ndipo mudanditonthoza.",
                "2": "Taonani, Mulungu ndiye chipulumutso changa; ndidzakhulupilira, ndipo sindidzaopa; pakuti Ambuye Yehova ndiye mphamvu zanga ndi nyimbo yanga, iyenso wakhala chipulumutso changa.",
                "3": "Kotero, ndichisangalalo mudzatunga madzi m’zitsime za chipulumutso.",
                "4": "Ndipo patsilu limenelo mudzati: Yamikani Ambuye, itanirani pa dzina lake, mulalikire machitidwe ake mwa anthu, tchulani kuti dzina lake lakwezeka.",
                "5": "Imbirani Ambuye; pakuti wachita zinthu zazikulu, izi zadziwika pa dziko lonse lapansi.",
                "6": "Lira mokweza ndipo fuula, iwe okhala mu Ziyoni; pakuti Woyera wa Israeli ali wamkulu pakati pako."
            },
            "23": {
                "1": "Zolemetsa za Babulo, zimene Yesaya mwana wa Amozi adaziona.",
                "2": "Kwezani mbendera pa phiri lalitali, kwezani mawu kwa iwo, gwedezani dzanja, kuti alowe m’zipata za akulu.",
                "3": "Ine ndalamulira woyeretsedwa anga, ndaitananso a mphamvu anga, pakuti mkwiyo wanga suli pa iwo amene akondwera mu ukulu wanga.",
                "4": "Phokoso la unyinji m’mapiri akukhala ngati a mtundu wa anthu waukuru, phokoso loopsya la maufumu a maiko osonkhanitsidwa pamodzi, Ambuye wa Makamu asonkhanitsa makamu a nkhondo.",
                "5": "Iwo abwera kuchokera ku dziko lakutari, kuchokera kumalekezero a kumwamba, inde, Ambuye, ndi zida za mkwiyo wake, kuti awononge dziko lonse.",
                "6": "Lirani mofuula inu, pakuti tsiku la Ambuye layandikira; lidzafika monga chiwonongeko chochokera kwa Wamphamvu zonse.",
                "7": "N’chifukwa chake manja onse adzalefuka, mtima wa munthu aliyense udzasungunuka;",
                "8": "Ndipo adzachita mantha; zowawa ndi masautso zidzawagwira, adzazizwa wina ndi mzake; nkhope zawo zidzakhala ngati malawi a moto.",
                "9": "Taonani, tsiku la Ambuye likudza, lankhanza ndi mkwiyo, ndi ukali oopsa, kuti lisandulitse dziko bwinja; ndipo adzawonongamo wochimwa a mmenemo.",
                "10": "Pakuti nyenyezi za kumwamba ndi magulu a nyenyezi zake sizidzapereka kuwala kwawo; dzuwa lidzadetsedwa pakutuluka kwake, ndipo mwezi sudzaonetsa kuwala kwake.",
                "11": "Ndipo ndidzalanga dziko lapansi chifukwa cha kusaweruzika kwawo, ndi oipa chifukwa cha mphulupulu zawo; ndidzathetsa kudzikweza kwa onyada, ndipo ndidzagwetsa kudzikweza kwa oopsya.",
                "12": "Ndipo ndidzapanga munthu wamtengo wapatali kuposa golidi woyengeka, ngakhale anthu woposa golidi wa ku Ofiri.",
                "13": "N’chifukwa chake, ndidzagwedeza kumwamba, ndipo dziko lapansi lidzasuntha kuchoka m’malo mwake, mu mkwiyo wa Ambuye wa Makamu, ndipo m’tsiku la mkwiyo wake waukali.",
                "14": "Ndipo padzakhala ngati mbawala yothamangitsidwa, ndi monga nkhosa imene palibe munthu oyitola, ndipo adzatembenukira aliyense kwa anthu a mtundu wake, nadzathawira aliyense ku dziko lake.",
                "15": "Wonse wodzikweza adzalasidwa; inde, ndipo onse ophatikizana ndi oipa adzagwa ndi lupanga.",
                "16": "Ana awo adzatswanyidwa pamaso pawo; nyumba zawo zidzaphwasulidwa ndipo akazi awo adzagwirilidwa.",
                "17": "Taonani, ndidzawautsira Amedi kumenyana nawo, amene sadzasamala za siliva ndi golidi, kapena kukondwera naye.",
                "18": "Mauta awo adzamphwanya anyamata m’zidutswa; ndipo sadzachitira chisoni chipatso cha mimba; maso awo sadzalekelera ana.",
                "19": "Ndipo Babulo, ulemelero wa maufumu, kukongola kwa ulemelero wa Akadisi, kudzakhala ngati momwe Mulungu adawononga Sodomu ndi Gomora.",
                "20": "Anthu sadzakhalamonso, kapenanso sadzakhalamo m’badwo ndi m’badwo: ngakhale M-arabu sadzamanga hema wake pamenepo; ngakhale abusa sadzamanga khola lawo pamenepo.",
                "21": "Koma zilombo za m’chipululu zidzagona pamenepo; ndipo nyumba zawo zidzadzala ndi nyama zonyasa zakukuwa; ndipo akadzidzi adzakhala pamenepo, ndipo atonde adzavina pamenepo.",
                "22": "Ndipo mimbulu ya mzisumbu idzalira m’mabwinja a nyumba zawo, ndi ankhandwe m’manyumba awo abwino; ndi nthawi yake iyandikira, ndi masiku ake sadzachulukitsidwa. Pakuti ndidzamuwononga msanga; inde, pakuti ndidzachitira anthu anga chifundo, koma oipa adzataika."
            },
            "24": {
                "1": "Pakuti Ambuye adzam’chitira chifundo Yakobo, ndipo adzasankhanso Israeli, ndi kuwakhazikitsa m’dziko lakwawo; ndipo achilendo adzadziphatikiza wokha ndi iwo, ndipo adzamamatira ku nyumba ya Yakobo.",
                "2": "Ndipo anthu adzawatenga, ndi kuwafikitsa ku malo akwawo; inde, kuchokera kutali mpaka kumalekezero a dziko lapansi; ndipo adzabwelera ku maiko awo alonjezano. Ndipo a nyumba ya Israeli adzakhala nawo, ndipo dziko la Ambuye lidzakhala la atumiki ndi adzakazi; ndipo adzatengedwa ndende ndi amene adali andende; ndipo adzawalamulira owavuta.",
                "3": "Ndipo zidzachitika kuti mutsiku limenelo Ambuye adzakupumitsa iwe kuchisoni, ndi ku mantha ako, ndi ku ukapolo wovuta umene udapangitsidwa kutumikira.",
                "4": "Ndipo zidzachitika patsiku limenelo kuti, udzayimbira kwa mfumu ya ku Babulo mwambi uwu, nati: wopondeleza wathadi bwanji, mzinda wagolidi wathadi!",
                "5": "Ambuye wathyola ndodo ya oipa, ndodo zachifumu za wolamulira.",
                "6": "Iye amene adakantha anthu ndi ukali ndi chikwapu chosalekeza, iye amene adalamulira maiko mokwiya, angosautsidwa opanda omulanditsa.",
                "7": "Dziko lonse lapansi lapuma, ndipo liri duu, iwo ayamba kuimba nyimbo.",
                "8": "Inde, mitengo ya mlombwa ikondwera ndi iwe, ndiponso mikungudza ya ku Lebanoni, ndi kunena: Chigonekedwere iwe pansi, palibe wogwetsa wakwera kudzalimbana nafe.",
                "9": "Kunsi kwa gahena kwagwedezeka chifukwa cha iwe kuchingamira kubwera kwako; kukuukitsira iwe akufa, ngakhale onse akulu akulu a dziko lapansi; kukweza kuchokera m’mipando yawo mafumu onse a maiko.",
                "10": "Wonse adzayankhura nati kwa iwe: kodi iwe wakhalanso ofooka ngati ife? Kodi iwe wafanana ndi ife?",
                "11": "Kudzikuza kwako kwatsitsidwa ku manda; ndi phokoso la mingoli yako siikumveka; ndipo mphutsi zayalidwa pansi pa iwe, ndipo mphutsi zakukuta iwe.",
                "12": "Wagwa bwanji kuchokera kumwamba, Iwe Lusifara, mwana wa m’banda kucha! Wagwetsedwa pansi iwe, amene udalefula maiko!",
                "13": "Pakuti iwe udati mumtima mwako; ndidzakwera kumwamba, ndidzakweza mpando wanga wachifumu pamwamba pa nyenyezi za Mulungu; ndidzakhala pamwamba pa phiri la khamu, m’mbali za kumpoto;",
                "14": "Ndidzakwera pamwamba pa mitambo; ndidzafanana ndi Wam’mwambamwamba.",
                "15": "Koma udzatsitsidwa kunsi kwa gahena, kumalekezero a dzenje.",
                "16": "Iwo amene akuona iwe adzayang’anitsitsa iwe, ndipo adzalingalira za iwe, ndipo adzati: kodi uyu ndiye munthu amene adagwedeza dziko lapansi ndi kugwedeza maufumu?",
                "17": "Amene adapangitsa dziko lapansi ngati chipululu, ndi kuwononga mizinda yake, ndipo sadatsegule nyumba za akaidi ake?",
                "18": "Mafumu onse a maiko, inde, onsewo, ogona mu ulemelero, aliyense kunyumba kwake.",
                "19": "Koma iwe wataidwa kunja kwa manda ako ngati nthambi yonyansa, ndipo ngati wotsala a iwo ophedwa, opyozedwa ndi lupanga, otsikira ku miyala ya kudzenje; monga ngati mtembo wopondedwa ndi mapazi.",
                "20": "Iwe sudzaphatikizidwa nawo m’manda, chifukwa iwe waononga dziko lako ndi kupha anthu ako; mbewu ya anthu ochita zoipa siidzadziwika konse.",
                "21": "Konzekerani kuphedwa kwa ana ake, chifukwa cha mphulupulu za atate awo, kuti iwo asadzadzuke, kapena kutenga dziko, kapena kudzadza dziko lapansi ndi mizinda.",
                "22": "Pakuti ine ndidzawaukira, atero Ambuye wa Makamu, ndikuwononga Babulo dzina ndi otsala, ndi mwana wamamuna, ndi chidzukulu chachimuna, atero Ambuye.",
                "23": "Ndidzapangaponso pokhala nungu, ndi madziwe a madzi; ndipo ndidzasesapo ndi tsache la chiwonongeko, atero Ambuye wa Makamu.",
                "24": "Ambuye wa Makamu walumbira, nati: Ndithu monga ndaganizira, momwemo zidzachitika; ndipo momwe ndapangira uphungu, momwemo chidzakhazikika—",
                "25": "Kuti ine ndidzabweretsa Asiriya mu dziko langa, ndi pamwamba pa mapiri anga ndidzamupondereza ndi phazi; pomwepo gori lake lidzachoka pa iwo, ndipo katundu wake adzachoka pa mapewa pawo.",
                "26": "Umenewu ndi uphungu wopangira dziko lonse lapansi; ndipo ili ndi dzanja lotambasulidwa kwa maiko onse,",
                "27": "Pakuti Ambuye wa Makamu wapanga uphungu, ndipo ndani adzauthetse? Ndipo dzanja lake latambasulidwa, ndani adzalibwenze?",
                "28": "M’chaka chimene mfumu Ahazi adamwalira kudali katundu ameneyu.",
                "29": "Usakondwere iwe, Filisitiya yense, chifukwa ndodo ya yemwe adakumenyera iwe yathyoka; pakuti m’muzu wa njoka mudzatulukira mphiri, ndipo chipatso chake chidzakhala njoka yamoto youluka.",
                "30": "Ndipo oyamba kubadwa wa aumphawi adzadya, ndi osauka adzagona pansi mosaopa; ndipo ndidzapha muzu wako ndi njala, ndipo wotsala ako adzaphedwa.",
                "31": "Lira, Iwe chipata; fuula; iwe mzinda, iweyo, Filisiti yense wasungunuka; pakuti padzabwera utsi ochokera ku mpoto, ndipo palibe adzakhala yekha mnyengo zake zoikika.",
                "32": "Kodi adzayankhanji amithenga a maiko? Kuti Ambuye wakhazikitsa Ziyoni, ndipo wosauka a anthu ake adzakhulupiliramo."
            },
            "25": {
                "1": "Tsopano, ine, Nefi, ndikuyankhula pang’ono zokhudzana ndi mawu amene ine ndalemba, amene adayankhulidwa ndi pakamwa pa Yesaya. Pakuti taonani, Yesaya adayankhula zinthu zambiri zimene zidali zovuta kwa anthu ambiri kuzimvetsa; pakuti iwo sadziwa zokhudzana ndi kunenera kotere pakati pa Ayuda.",
                "2": "Pakuti ine, Nefi, sindidawaphunzitse zambiri zokhudzana ndi machitidwe a Ayuda; pakuti ntchito zawo zidali ntchito zamumdima, ndipo zochita zawo zidali zochita zonyansa.",
                "3": "Kotero, ndikulemba kwa anthu anga, kwa onse amene adzalandire kuchoka pano zinthu izi zimene ndazilemba, kuti iwo akadziwe ziweruzo za Mulungu, kuti zidzafika pa maiko onse, molingana ndi mawu amene iye adayankhula.",
                "4": "Kotero, mvetserani, Inu anthu anga, amene muli a nyumba ya Israeli, ndipo tcherani khutu ku mawu anga; pakuti chifukwa mawu a Yesaya ndi osamveka kwa inu, komabe iwo ndiomveka kwa onse amene adzadzidwa ndi mzimu wa uneneri. Koma ine ndikupereka kwa inu uneneri, molingana ndi mzimu umene uli mwa ine; kotero ndidzanenera molingana ndi kumveka komwe kwakhala mwa ine kuyambira mu nthawi yomwe ine ndidaturuka ku Yerusalemu ndi atate anga; pakuti taonani, moyo wanga ukondwera mu kumvetsa kwa anthu anga, kuti iwo aphunzire.",
                "5": "Inde, ndipo moyo wanga ukondwera mu mawu a Yesaya, pakuti ine ndidachokera ku Yerusalemu, ndipo maso anga adaona zinthu za Ayuda, ndipo ndikudziwa kuti Ayuda amamvetsa zinthu za uneneri, ndipo palibe anthu ena amene amamvetsa za zinthu zimene zidayankhulidwa kwa Ayuda ngati iwo, kupatula kuti iwo adaphunzitsidwa motsatira chikhalidwe cha zinthu za Ayuda.",
                "6": "Koma taonani, ine, Nefi, sindidaphunzitse ana monga mwa chikhalidwe cha Ayuda; koma taonani, ine, mwa ine mwini, ndidakhalapo m’Yerusalemu, kotero ndikudziwa zokhudzana ndi madera ozungulira; ndipo ndidatchulapo kwa ana anga zokhudzana ndi ziweruzo za Mulungu, zimene zidachitika pakati pa Ayuda, kwa ana anga, molingana ndi zonse zimene Yesaya adayankhula, ndipo ine sindizilemba.",
                "7": "Koma taonani, ndikupitiliza ndi uneneri wanga, molingana ndi kumveka kwanga; m’menemo ndikudziwa kuti palibe munthu akhonza kulakwa; komabe, m’masiku amene uneneri wa Yesaya udzakwaniritsidwe anthu adzadziwadi mwa ndithu, pa nthawi zimene izi zidzachitike.",
                "8": "Kotero, ndizofunikira kwa ana a anthu, ndipo iye amene ayesa kuti sizili, kwa amenewo ndidzayankhula mwapadera, ndipo ndidzachepetsa mawu kwa anthu anga omwe; pakuti ndikudziwa kuti adzakhala a mtengo wapatali kwa iwo m’masiku otsiriza; pakuti pa tsikulo iwo adzamvetsetsa; kotero, chifukwa cha ubwino wawo ndawalembera.",
                "9": "Ndipo monga m’badwo umodzi udawonongedwa pakati pa Ayuda chifukwa cha mphulupulu, ngakhale choncho iwo adawonongedwa kuchokera ku m’badwo ndi m’badwo malingana ndi mphulupulu zawo; ndipo palibe wina aliyense wa iwo adawonongedwa kupatula kuti zidaneneredwa ndi aneneri a Ambuye.",
                "10": "Kotero, iwo adauzidwa zokhudzana ndi chiwonongeko chimene chikuyenera kudzabwera kwa iwo, mosachedwa atangochoka atate anga ku Yerusalemu; komabe, iwo adaumitsa mitima yawo; ndipo molingana ndi uneneri wanga iwo adawonongedwa, kupatula iwo amene adatengedwa ku ukapolo ku Babulo.",
                "11": "Ndipo tsopano izi ndikuyankhula chifukwa cha mzimu umene uli mwa ine. Ndipo ngakhale kuti iwo atengedwera kutali, adzabweleranso, ndikutenga dziko la Yerusalemu; kotero, iwo adzabwenzeretsedwanso ku dziko la cholowa chawo.",
                "12": "Koma, taonani, adzakhala ndi nkhondo, ndi mphekesera za nkhondo; ndipo tsiku likadzafika kuti Mwana Obadwa yekha wa Atate, inde, ngakhale Atate Akumwamba ndi dziko lapansi, adzadzionetsera yekha kwa iwo mu thupi, taonani, iwo adzamukana, chifukwa cha mphulupulu zawo, ndi kuuma kwa mitima yawo, ndi kuuma kwa makosi awo.",
                "13": "Taonani, adzampachika iye; ndipo akadzaikidwa m’manda kwa nthawi ya masiku atatu iye adzauka kwa akufa, ndi machilitso m’mapiko ake; ndipo onse amene adzakhulupilira mu dzina lake adzapulumutsidwa mu ufumu wa Mulungu. Kotero, moyo wanga umakondwera mu kunenera zokhudzana ndi iye, pakuti ndaliona tsiku lake, ndipo mtima wanga ukweza dzina lake loyera.",
                "14": "Ndipo taonani, zidzachitika kuti Mesiya akadzauka kwa akufa, ndi kudzionetsera yekha kwa anthu ake, kwa ochuluka amene adzakhulupilira pa dzina lake, taonani, Yerusalemu adzawonongedwanso; Pakuti tsoka kwa iwo amene amamenyana ndi Mulungu ndi anthu a mpingo wake.",
                "15": "Kotero Ayuda adzamwazikana pakati pa maiko onse; inde, ndiponso Babulo adzawonongedwa; kotero, Ayuda adzamwazikanitsidwa ndi maiko ena.",
                "16": "Ndipo atatha kumwazikana, ndipo Ambuye Mulungu wawakwapula iwo ndi maiko ena kwa nthawi ya mibadwo yambiri, inde, ngakhale kuchokera ku m’badwo ndi m’badwo kufikira iwo adzakopeka kuti akhulupilire mwa Khristu, Mwana wa Mulungu, ndi chitetezero, chimene chiri chopanda malire kwa anthu wonse—ndipo pamene tsikulo likadzafika limene iwo adzakhulupilira mwa Khristu, ndi kulambira Atate mu dzina lake, ndi mitima yoyera komanso manja oyera, ndi kusayang’aniranso kwa Mesiya wina, pamenepo, pa nthawi imeneyo, tsiku lidzafika limene kudzakhala kofunikira kukhala koyenera kuti akhulupilire mu zinthu izi.",
                "17": "Ndipo Ambuye adzaika dzanja lake kachiwiri kuti abwenzeretse anthu ake kuchokera ku mkhalidwe wawo wotaika ndi wakugwa. Kotero, iye adzapitiliza kuchita ntchito yabwino ndi yodabwitsa pakati pa ana a anthu.",
                "18": "Kotero, iye adzabweretsa mawu ake kwa iwo, mawu amene adzaweruza iwo patsiku lomaliza, pakuti adzaperekedwa kwa iwo ndicholinga chowatsimikizira iwo za Mesiya woona, amene adakanidwa ndi iwo, ndi kuwatsikimizira iwo kuti sakufunikiranso kuyembekezeranso patsogolo kwa Mesiya kuti abwere, pakuti sipadzabweranso wina, kupatula kuti adzakhala Mesiya wabodza amene adzanamize anthu; pakuti alipo Mesiya m’modzi amene adakambidwa ndi aneneri, ndipo Mesiya ameneyo ndi iye amene adzakanidwe ndi Ayuda.",
                "19": "Pakuti molingana ndi mawu a aneneri, Mesiya adzabwera m’dzaka mazana asanu ndi limodzi kuchokera pa nthawi yomwe atate anga adachoka ku Yerusalemu; ndipo molingana ndi mawu a aneneri, ndiponso mawu amngelo wa Mulungu, dzina lake adzakhala Yesu Khristu, Mwana wa Mulungu.",
                "20": "Ndipo tsopano, abale anga, Ndayankhula momveka kuti musalakwitse. Ndipo monga Ambuye Mulungu ali wamoyo amene adatulutsa Israeli ku dziko la Igupto, ndi kupatsa mphamvu kwa Mose kuti achilitse maiko atalumidwa ndi njoka ya ululu yakupha, ngati adzaponye maso awo pa njoka imene iye adaikweza patsogolo pawo, ndiponso adapereka kwa iye mphamvu yoti akanthe thanthwe ndipo madzi ayenera kutuluka; inde, taonani ndikunena ndi inu, kuti ngati zinthu izi ndi zoona, ndipo monga Ambuye Mulungu ali wamoyo, palibe dzina lina lopatsidwa pansi pathambo kupatula liri dzina la Yesu Khristu, limene ine ndakamba, limene munthu angapulumutsidwire.",
                "21": "Kotero, pa chifukwa ichi Ambuye Mulungu walonjeza kwa ine kuti zinthu izi zimene ndikulemba zidzasungidwa ndi kusamalidwa, ndipo zidzaperekedwa kwa mbewu yanga, kuchokera ku m’badwo ndi m’badwo, kuti lonjezo likwaniritsidwe kwa Yosefe, kuti mbewu yake siidzawonongedwa utali umene dziko likuyenera kukhala.",
                "22": "Kotero, zinthu izi zidzapita ku m’badwo ndi m’badwo utali monga dziko lapansi lidzaima; ndipo zidzapita molingana ndi chifuniro ndi kukonda kwa Mulungu; ndipo maiko amene adzakhala nazo adzaweruzidwa ndi izo molingana ndi mawu amene alembedwa.",
                "23": "Pakuti timagwira ntchito mwakhama kulemba, kuti tiwakakamize ana athu, ndiponso abale athu, kuti akhulupilire mwa Khristu, ndi kuyanjanitsidwa ndi Mulungu; pakuti tikudziwa kuti ndi mwa chisomo kuti ife tapulumutsidwa, pambuyo pa zonse zomwe tingathe kuchita.",
                "24": "Koma, ngakhale timakhulupilira mwa Khristu, ife timasunga lamulo la Mose, ndipo tikuyang’ana mokhazikika kwa Khristu, kufikira lamulo la Mose lidzakwaniritsidwe.",
                "25": "Pakuti, chifukwa cha mapeto amenewa, lamulo lidaperekedwa; kotero lamulo lakhala lakufa kwa ife, ndipo tapangidwa a moyo mwa Khristu chifukwa cha chikhulupiliro chathu; komabe timasunga lamulo chifukwa cha malamulo.",
                "26": "Ndipo timakamba za Khristu, timakondwera mwa Khristu, timalalikira za Khristu, timanenera za Khristu, ndipo timalemba molingana ndi mauneneri athu, kuti ana athu adziwe gwero limene angayang’anire pa chikhululukiro cha machimo awo.",
                "27": "Kotero, timayankhula zokhudzana ndi chilamulo kuti ana athu adziwe kufa kwa chilamulo, ndipo iwo, pakudziwa za kufa kwa chilamulo, akhonza kuyan’ganira kwa moyo umene uli mwa Khristu, ndi kudziwa mathero achimene chilamulo chidaperekedwera. Ndipo chilamulo chikadzakwaniritsidwa mwa Khristu, iwo sakuyenera kuumitsa mitima yawo motsutsana naye pamene chilamulo chikuyenera kuchotsedwa.",
                "28": "Ndipo tsopano taonani, anthu anga, ndinu anthu osamva; kotero, ndayankhula momveka kwa inu, kuti musamvetse molakwika. Ndipo mawu amene ine ndayankhula adzaima ngati umboni wakutsutsa inu; pakuti ndiokwanira kuphunzitsa munthu wina aliyense njira yoyenera; pakuti njira yoyenera ndi kukhulupilira Khristu ndi kusamukana iye; pakuti pakumukana iye, inu mukukananso aneneri ndi chilamulo.",
                "29": "Ndipo tsopano taonani, ndikunena kwa inu kuti njira yolondora ndi kukhulupilira mwa Khristu, ndi kusamukana iye; ndipo Khristu ndi Oyera wa Israeli; kotero inu mukuyenera kugwada pansi pamaso pake, ndi kumulambira iye ndi mphamvu zanu zonse, maganizo, ndi nyonga, ndi moyo wanu onse; ndipo ngati muchita izi, inu simungadzatulutsidwe kunja.",
                "30": "Ndipo, motero monga kudzakhala koyenera, mukuyenera kusunga machitidwe ndi miyambo ya Mulungu kufikira chilamulo chidzakwaniritsidwa chimene chidapelekedwa kwa Mose."
            },
            "26": {
                "1": "Ndipo Khristu akadzauka kwa akufa adzadzionetsera yekha kwa inu, ana anga, ndi abale anga; ndipo mawu amene adzayankhule kwa inu adzakhala lamulo lomwe inu mudzachite.",
                "2": "Pakuti taonani, Ndikunena kwa inu kuti ndaona mibadwo yambiri ikutha, ndipo padzakhala nkhondo zikuluzikulu ndi mikangano pakati pa anthu anga.",
                "3": "Ndipo akadzabwera Mesiya padzakhala zizindikiro zoperekedwa kwa anthu anga pa kubadwa kwake, ndiponso pa kufa kwake ndi chiukitso; ndipo lalikulu ndi loopsya lidzakhala tsikulo kwa anthu oipa, pakuti adzaonongedwa; ndipo adzaonongedwa chifukwa iwo adatulutsa aneneri, ndi oyera mtima, ndikuwagenda miyala, ndi kuwapha; kotero kulira kwa mwazi kwa oyera mtima kudzakwera kumwamba kwa Mulungu kuchokera pansi pa nthaka motsutsana nawo.",
                "4": "Kotero, onse amene ali wodzikweza, ndi amene akuchita zoipa, tsiku limene lirinkudza lidzawatentha iwo, atero Ambuye wa Makamu, pakuti adzakhala ngati chiputu.",
                "5": "Ndipo iwo amene amapha aneneri, ndi oyera mtima, kuya kwa dziko lapansi kudzawameza, atero Ambuye wa Makamu; ndipo mapiri adzawaphimba iwo, ndi akamvuluvulu adzawatengera kutali iwo, ndipo nyumba zidzawagwera ndikuwaphwanya iwo mzidutswa ndi kuwapera ngati ufa.",
                "6": "Ndipo adzayenderedwa ndi mabingu, ndi mphenzi, ndi zivomelezi, ndi chiwonongeko cha mitundu yonse, pakuti moto wa mkwiyo wa Ambuye udzayaka pa iwo, ndipo adzakhala ngati chiputu, ndipo tsiku lirinkudza lidzawanyeketsa, atero Ambuye wa Makamu.",
                "7": "O, ululu ndi kuwawida kwa moyo wanga chifukwa cha kutaika kwa anthu anga wophedwa! Pakuti ine, Nefi, ndachiona ichi, ndipo chikadandipsereza ine pamaso pa Ambuye; koma ndikuyenera kufuulira kwa Mulungu wanga: Njira zanu ndi zachilungamo.",
                "8": "Koma taonani, olungama amene amvera mawu a aneneri, ndipo samawawononga, koma amayang’anira kwa Khristu ndi kukhazikika mwa zizindikiro zomwe zapatsidwa, posaona za mazunzo onse—taonani, ndi amenewa amene sadzawonongedwa.",
                "9": "Koma Mwana wa Chilungamo adzaonekera kwa iwo; ndipo adzawachiritsa, ndipo adzakhala ndi mtendere ndi iye, kufikira mibadwo itatu idzapita, ndipo ambiri mwa m’badwo wachinayi adzapita m’chilungamo.",
                "10": "Ndipo zinthu izi zikadzatha, chiwonongeko chofulumira chidzafikira kwa anthu anga; pakuti posaona za kupwetekeka kwa m’moyo mwanga, ndaziona izi; kotero, ndikudziwa kuti zidzachitika; ndipo iwo akudzigulitsa wokha pachabe; pakuti mphotho ya kunyada ndi kupusa kwawo iwo adzakolola chiwonongeko; chifukwa iwo adzipereka kwa mdyerekezi ndi kusankha ntchito za mu m’dima m’malo mwa kuwala, kotero akuyenera kupita ku gahena.",
                "11": "Pakuti Mzimu wa Ambuye siudzalimbana ndi munthu nthawi zonse. Ndipo pamene Mzimu wasiya kulimbana ndi munthu, pamabwera chiwonongeko chofulumira, ndipo izi zimawawitsa moyo wanga.",
                "12": "Ndipo monga ndidayankhula zokhudzana ndi kutsimikizira kwa Ayuda, kuti Yesu ndiye Khristu yemweyo, zikuyenera kuti Amitundu atsimikiziridwenso kuti Yesu ndiye Khristu, Mulungu wa Muyaya;",
                "13": "Ndipo iye adzionetsera kwa anthu onse amene akhulupilira mwa iye, mwa mphamvu ya Mzimu Woyera; inde, kwa mafuko onse, maiko, chinenero ndi anthu, kuchita zamphamvu zozwizwitsa, zizindikiro ndi zodabwitsa, pakati pa ana a anthu malingana ndi chikhulupiliro chawo.",
                "14": "Koma taonani, ndikunenera kwa inu zokhudzana ndi masiku omaliza; zokhudzana ndi masiku amene Ambuye Mulungu adzabweretsa zinthu izi kwa ana a anthu.",
                "15": "Patatha izi, mbewu yanga ndi mbewu ya abale anga idzacheperachepera m’kusakhulupilira, ndipo idzakanthidwa ndi Amitundu; inde, akadzatha Ambuye Mulungu atawazinga mowazungulira, ndipo adzawazinga ndi phiri ndi kukweza linga motsutsana nawo, ndipo iwo akadzagwetsedwa pansi mu fumbi, ngakhale kuti palibe, koma mawu a wolungama adzalembedwa, ndipo mapemphero a wokhulupirika adzamveka, ndipo iwo amene acheperachepera m’chikhulupiro sadzaiwalidwa.",
                "16": "Pakuti iwo amene adzawonongedwe adzayankhula kuchoka m’nthaka, ndipo mawu awo adzakhala otsika kuchokera ku fumbi, ndipo mawu awo adzakhala monga a munthu wa mizimu yobwebweta; pakuti Ambuye Mulungu adzampatsa iye mphamvu, kuti adzanong’one zokhudza iwo, ngakhale ngati kuti zikuchokera pansi pa nthaka; ndipo mawu awo adzanong’ona kuchokera m’fumbi.",
                "17": "Pakuti akutero Ambuye Mulungu: Adzalemba zinthu zimene zidzachitidwa pakati pawo, ndipo zidzalembedwa ndi kutsindikizidwa mu buku, ndipo iwo amene acheperachepera m’chikhulupiliro sadzakhala nazo, pakuti amafunafuna kuti awononge zinthu za Mulungu.",
                "18": "Kotero, ngati iwo amene awonongedwa awonongedwa mofulumira: ndipo khamu la oopsa awo adzakhala ngati mankhusu amene atha—inde, motere akutero Ambuye Mulungu: zidzakhala mu kamphindi, mwadzidzidzi—",
                "19": "Ndipo kudzachitika kuti iwo amene acheperachepera m’chikhulupiliro adzakanthidwa ndi dzanja la Amitundu.",
                "20": "Ndipo Amitundu akwezedwa m’kunyada kwa maso awo, ndipo apunthwa chifukwa cha kukula kwa mwala wawo owapunthwitsa, kuti adzimangira mipingo; komabe, iwo amachepsa mphamvu ya zozwizwa za Mulungu, ndi kudzilalikira wokha nzeru zawo ndi kuphunzira kwawo, kuti apeze cholowa ndi pakupondeleza anthu wosauka.",
                "21": "Ndipo pali mipingo yambiri yomangidwa imene imapangitsa nsanje, ndi kaduka, ndi njiru.",
                "22": "Ndipo palinso magulu a chinsinsi, ngakhale ngati nthawi yakale, molingana ndi magulu a mdyerekezi, pakuti iye ndiye adayambitsa zinthu zonsezi; inde oyambitsa kupha, ndi ntchito za mu mdima; inde, ndipo amatsogolera iwo powamanga pakhosi ndi chingwe cholimba, kufikira atawamanga iwo ndi zingwe zolimba kwa muyaya.",
                "23": "Pakuti taonani, abale anga okondedwa, ndikunena kwa inu kuti Ambuye Mulungu samagwira ntchito mu mdima.",
                "24": "Iye sapanga chirichonse kupatula kuti zithandize dziko lapansi: pakuti iye amakonda dziko lapansi, ngakhale kuti adapereka moyo wake omwe kuti akope anthu onse kwa iye. Kotero, iye salamulira aliyense kuti asalandire nawo chipulumutso chake.",
                "25": "Taonani, kodi iye amafuulira kwa wina aliyense, kuti: Chokani kwa ine? Taonani, ndikunena kwa inu, Ayi; koma iye amati: Bwerani kwa ine inu malekezero onse a dziko lapansi, gulani mkaka ndi uchi, opanda ndalama ndi opanda mtengo.",
                "26": "Taonani, kodi iye adalamula wina aliyense kuti achoke m’masunagoge, kapena kuchoka m’nyumba zopembedzera? Taonani, ndikunena kwa inu, Ayi.",
                "27": "Kodi iye adalamula wina aliyense kuti asatenge nawo gawo la chipulumutso chake? Taonani ndikunena kwa inu, Ayi; koma iye wapereka izi mwa ulele kwa anthu onse; ndipo iye walamula anthu ake kuti akuyenera kukopa onse ku kulapa.",
                "28": "Taonani, kodi Ambuye adalamula wina aliyense kuti asatenge nawo ubwino wake? Taonani ndikunena kwa inu, Ayi; koma anthu wonse ali ndi mwayi wina monga mzake, ndipo palibe woletsedwa.",
                "29": "Iye akulamula kuti pasakhale zaunsembe zolakwika, pakuti, taonani, zaunsembe zolakwika ndi zakuti anthu amalalikira ndi kudziika wokha ngati kuwala kwa dziko lapansi, kuti apeze cholowa ndi matamando adziko lapansi; koma iwo safunafuna ubwino wa Ziyoni.",
                "30": "Taonani, Ambuye adaletsa chinthu ichi; kotero, Ambuye Mulungu adapereka lamulo kuti anthu wonse akhale ndi chikondi, chikondi chimene ndi chikondi cha Yesu Khristu. Ndipo pokhapokha atakhala ndi chikondi ali chabe. Kotero, ngati ali ndi chikondi, sadzalola ogwira ntchito mu Ziyoni kuti awonongeke.",
                "31": "Koma ogwira ntchito mu Ziyoni adzagwira tchito chifukwa cha Ziyoni, pakuti ngati agwira chifukwa cha ndalama adzawonongeka.",
                "32": "Ndiponso, Ambuye Mulungu adalamula kuti anthu asaphe; kuti asaname; kuti asabe; kuti asatchule dzina la Ambuye Mulungu wawo pachabe; kuti asachite kaduka; kuti asakhale ndi njiru; kuti asakangane wina ndi mzake; kuti asachite zadama; ndipo kuti asachite zirizonse mwa zinthu izi; pakuti yense wochita izi adzawonongeka.",
                "33": "Pakuti zonse zoipazi sizichokera kwa Ambuye; pakuti iye amachita zimene ziri zabwino kwa ana a anthu; ndipo sachita kanthu kalikonse pokhapokha zikhale zomveka kwa ana a anthu; ndipo akuwaitana iwo onse kuti abwere kwa iye ndi kutenga nawo ubwino wake; ndipo saletsa aliyense kubwera kwa iye, wakuda ndi oyera, omangidwa ndi omasuka, wamwamuna ndi wamkazi; ndipo amakumbukira achikunja; ndipo onse ndi ofanana kwa Mulungu, onse Ayuda ndi Amitundu."
            },
            "27": {
                "1": "Koma, taonani, m’masiku omaliza, kapena mu masiku a Amitundu—inde, taonani maiko wonse a Amitundu ndiponso Ayuda, wonse amene adzakhamukile ku dziko lino, ndi amene adzakhale pa maiko ena, inde, ngakhale pa maiko wonse a dziko lapansi, taonani, iwo adzaledzera ndi mphulupulu ndi mitundu yonse ya zonyansa.",
                "2": "Ndipo tsikulo likadzafika iwo adzayenderedwa ndi Ambuye wa Makamu, ndi mabingu ndi chivomelezi, ndi phokoso lalikulu, ndi namondwe, ndi mphepo ya mkuntho, ndi lawi la moto wonyambita.",
                "3": "Ndipo maiko wonse amene amenyana ndi Ziyoni, ndi kumsautsa, adzafanana ndi loto la masomphenya a usiku; inde, kudzakhala kwa iwo, ngati munthu wanjala amene akulota, ndipo taonani akudya koma akadzuka, ndipo moyo wake uli opanda kanthu; kapena monga munthu waludzu amene alota ndipo taonani akumwa, koma akadzuka ndipo taonani ali wolefuka, ndipo moyo wake uli ndi njala; momwemo lidzakhala khamu la mitundu yonse yomenyana ndi phiri la Ziyoni.",
                "4": "Pakuti taonani, inu nonse amene mukuchita zamphulupulu, khalani nokha ndi kudabwa, pakuti mudzafuula, ndi kulira; inde mudzaledzera koma osati ndi vinyo, mudzadzandima koma osati ndi chakumwa chaukali.",
                "5": "Pakuti taonani, Ambuye watsanulira pa inu mzimu wa tulo tofa nato. Pakuti taonani, mwatseka maso anu, ndipo mwakana aneneri, ndi okulamulirani, ndipo alosi waaphimba chifukwa cha mphulupulu zanu.",
                "6": "Ndipo zidzachitika kuti Ambuye Mulungu adzabweretsa kwa inu mawu a m’buku, ndipo adzakhala mawu a iwo amene adagona.",
                "7": "Ndipo taonani bukulo lidzakhala lomatidwa; ndipo m’bukulo mudzakhala vumbulutso lochokera kwa Mulungu, kuyambira pa chiyambi cha dziko lapansi ndi kumalekezero kwake.",
                "8": "Kotero, chifukwa cha zinthu zimene ziri zomatidwa, zinthu zimene ziri zomatidwa sizidzaperekedwa mu tsiku la kuipa ndi la zonyansa za anthu. Kotero bukulo lidzabisidwa kwa iwo.",
                "9": "Koma bukulo lidzaperekedwa kwa munthu, ndipo iye adzapereka mawu a mu bukulo, amene ali mawu a iwo amene adagona m’fumbi, ndipo iye adzapereka mawu awa kwa wina.",
                "10": "Koma mawu amene ali omatidwa sadzawapereka, ngakhale kupereka bukulo. Pakuti bukulo lidzamatidwa ndi mphamvu ya Mulungu, ndipo vumbulutso limene liri lomatidwa lidzasungidwa mu buku kufikira nthawi yoikika ya Ambuye, kuti likhoza kudzatuluka; pakuti taonani, amavumbulutsa zinthu zonse kuchokera pa maziko a dziko lapansi mpaka kumalekezero kwake.",
                "11": "Ndipo tsiku lirinkudza limene mawu a mu buku amene adamatidwa adzawerengedwa pamadenga a nyumba; ndipo adzawerengedwa ndi mphamvu ya Khristu; ndipo zinthu zonse zidzavumbulutsidwa kwa ana a anthu zimene zakhalapo pakati pa ana a anthu, ndi amene adzakhale kufikira kumapeto kwa dziko lapansi.",
                "12": "Kotero, pa tsiku limenelo pamene buku lidzaperekedwa kwa munthu amene ndanena, bukulo lidzabisidwa ku maso adziko lapansi, kuti maso a wina aliyense asadzalione kupatula mboni zitatu zidzaliona, ndi mphamvu ya Mulungu, pamodzi ndi iye amene bukuli lidzaperekedwa; ndipo adzachitira umboni choonadi cha bukuli ndi zinthu zimene ziri m’menemo.",
                "13": "Ndipo palibe wina aliyense amene adzaliona, kupatula ochepa malingana ndi chifuniro cha Mulungu, kuti achitire umboni wa mawu ake kwa ana a anthu; pakuti Ambuye Mulungu wati mawu a wokhulupirika akuyenera kuyankhula monga ngati kuti akuchokera kwa akufa.",
                "14": "Kotero, Ambuye Mulungu adzapitiriza kubweretsa chitsogolo mawu a mu buku; ndipo ndi pakamwa pa mboni zambiri monga zimkomera iye adzakhazikitsa mawu ake; ndipo tsoka likhale kwa iwo amene akana mawu a Mulungu!",
                "15": "Koma taonani, zidzachitika kuti Ambuye Mulungu adzanena kwa iye amene adzapereka bukulo, Tenga mawu awa amene sali omatidwa ndi kuwapereka kwa wina, kuti iye athe kuwaonetsa kwa ophunzira, nati: Werengani izi, ndikukupemphani. Ndipo ophunzirayo adzati: Bweretsa kuno bukulo ndipo ndidzawerenga.",
                "16": "Ndipo tsopano, chifukwa cha ulemelero wa dziko lapansi ndi kuti apeze cholowa iwo adzanena izi, ndipo osati chifukwa cha ulemelero wa Mulungu.",
                "17": "Ndipo munthuyo adzati: Sindingathe kubweretsa bukuli, chifukwa ndilomatidwa.",
                "18": "Pamenepo ophunzirayo adzati: Sindingathe kuliwerenga.",
                "19": "Kotero zidzachitika kuti Ambuye Mulungu adzaperekanso bukulo ndi mawu ake kwa iye amene sali ophunzira; ndipo munthu osaphunzirayo adzati: Ndine osaphunzira.",
                "20": "Pamenepo Ambuye Mulungu adzati kwa iye: ophunzira sadzawerenga izo, pakuti iwo adazikana izo, ndipo ine ndimatha kugwira ntchito yanga; kotero iwe udzawerenga mawu amene ine ndidzakupatse iwe.",
                "21": "Osadzakhudza zinthu zimene ziri zomatidwa, chifukwa ine ndidzazibweretsa mu nthawi yanga yoikika; pakuti ndidzaonetsa kwa ana a anthu kuti ine ndimatha kugwira ntchito yanga.",
                "22": "Kotero, pamene iwe udzawerenga mawu amene ine ndakulamula iwe, ndi kutenga mboni zimene ndidalonjeza kwa iwe, pamenepo udzamata bukulo kachiwiri, ndi kulibisa kwa ine, kuti ine nditeteze mawu amene iwe sudawerenge, kufikira ndidzaone kuyenera mu nzeru zanga kuti ndivumbulutse zinthu zonse kwa ana a anthu.",
                "23": "Pakuti taonani, ine ndine Mulungu, ndipo ndine mulungu wa zozizwitsa; ndipo ndidzaonetsa kwa dziko lapansi kuti ine ndi yemweyo dzulo, lero ndi kunthawi zonse; ndipo sindimagwira ntchito pakati pa ana a anthu pokhapokha molingana ndi chikhulupiliro chawo.",
                "24": "Ndiponso zidzachitika kuti Ambuye adzati kwa iye amene adzawerenge mawu amene adzaperekedwa kwa iye:",
                "25": "Popeza anthu awa ayandikira kwa ine ndi pakamwa pawo, ndipo ndi milomo yawo amandilemekeza, koma mitima yawo ili kutali ndi ine, ndi mantha awo pa ine akuphunzitsidwa ndi malangizo a anthu.",
                "26": "N’chifukwa chake, ndidzapitiriza kuchita ntchito yodabwitsa pakati pa anthu awa, inde, ntchito yabwino ndi yodabwitsa, pakuti nzeru ya anthu awo anzeru ndi ophunzira idzatha, ndipo kuzindikira kwa anthu awo ozindikira kudzabisidwa.",
                "27": "Ndipo tsoka kwa iwo amene amafunafuna mwakuya kubisa uphungu wawo kwa Ambuye! Ndi ntchito zawo ziri mumdima; ndipo amati: Ndani akutiona ife, ndipo ndani akutidziwa ife? Ndiponso amati: Ndithudi, kutembenuza kwanu kwa zinthu kudzayesedwa ngati dongo la oumba. Koma taonani, ndidzawaonetsa iwo, akutero Ambuye wa Makamu, kuti ndikudziwa ntchito zawo. Kodi ntchito idzati za iye amene adaipanga, kuti iye sadandipange? Kapena kodi chinthu choumbidwa chinganene za iye adachiumba, iye alibe nzeru?",
                "28": "Koma taonani, akutero Ambuye wa Makamu: Ndidzaonetsa kwa ana a anthu kuti kwatsala kamphindi pang’ono ndipo Lebanoni adzasanduka munda wobalitsa, ndipo munda wobalitsa udzayesedwa nkhalango.",
                "29": "Ndipo tsiku limenero gonthi adzamva mawu a m’buku, ndi maso a akhungu adzaona kuchokera m’kusadziwa ndi kuchokera mu mdima.",
                "30": "Ndipo ofatsa adzachulukira, ndipo chisangalalo chawo chidzakhala mwa Ambuye, ndi osauka mwa anthu adzakondwera mwa Oyera wa Israeli.",
                "31": "Pakuti indedi monga Ambuye ali wamoyo iwo adzaona kuti oopsayo wagonja, ndipo wonyoza wapserezedwa, ndi wonse oyembekezera kuchita mphulupulu adzadulidwa;",
                "32": "Ndipo amene amapangitsa munthu kukhala ochimwa chifukwa cha mawu, ndipo amatchera msampha iye amene adzudzula pachipata, ndikumubweza wolungama ndi chinthu chachabe.",
                "33": "N’chifukwa chake, akutero Ambuye, amene adawombola Abrahamu, zokhudzana ndi nyumba ya Yakobo: Yakobo sadzachita manyazi tsopano, ngakhale nkhope yake siidzagwa.",
                "34": "Koma pamene iye akuona ana ake, ntchito ya manja anga, pakati pa iye, iwo adzayeretsa dzina langa, ndipo adzayeretsa Oyera wa Yakobo, ndipo adzaopa Mulungu wa Israeli.",
                "35": "Iwonso osochera mu mzimu adzafika pa kuzindikira, ndipo iwo amene adang’ung’udza adzaphunzira chiphunzitso."
            },
            "28": {
                "1": "Ndipo tsopano, taonani, abale anga, ndayankhula kwa inu, molingana ndi momwe Mzimu wandikakamizira ine, kotero, ndikudziwa kuti izi ndithu zikuyera kuchitika.",
                "2": "Ndipo zithu zimene zidzalembedwe kuchokera m’bukuli zidzakhala za mtengo wapatali kwa ana a anthu, ndipo makamaka kwa mbewu yathu, imene ndi otsalira a nyumba ya Israeli.",
                "3": "Pakuti zidzachitika mu tsiku limenero kuti mipingo imene idzamangidwe, ndipo osati kwa Ambuye, pamene wina adzati kwa mzake: Taona, ine ndi wa Ambuye; ndipo enawo adzati: Ine, ndine wa Ambuye; ndipo motere aliyense adzatero amene wamanga mpingo, koma osati kwa Ambuye—",
                "4": "Ndipo adzakangana wina ndi mzake; ndipo ansembe awo adzakangana wina ndi mzake, ndipo iwo adzaphunzitsa mwa kuphunzira kwawo, ndipo adzakana Mzimu Woyera, umene umapereka mawu.",
                "5": "Ndipo iwo amakana mphamvu ya Mulungu, Oyera wa Israeli; ndipo adzanena kwa anthu: Mvetserani ife, ndipo mverani langizo lathu; pakuti taonani kulibe Mulungu lero, chifukwa Ambuye ndi Muwomboli wachita ntchito yake, ndipo adapereka mphamvu zake kwa anthu.",
                "6": "Taonani, mvetserani inu kwa langizo langa, ngati adzanene kuti pali chozizwitsa chopangidwa ndi dzanja la Ambuye, musakhulupilire, chifukwa pakuti lero iye sali Mulungu wa zozizwitsa; iye wachita ntchito yake.",
                "7": "Inde, ndipo adzakhalapo ambiri amene adzati: Idyani, imwani, ndipo sangalalani, chifukwa mawa tidzafa; ndipo zidzakhala bwino ndi ife.",
                "8": "Ndipo padzakhalanso ambiri amene adzati: Idyani, imwani ndi kusangalala; komabe opani Mulungu—iye adzatilungamitsa pakuchita tchimo laling’ono; inde, namani pang’ono, pezelani mwayi pa wina chifukwa cha mawu ake, kumbani dzenje kwa mnansi wanu; palibe choipa m’zimenezi; ndipo chitani zonsezi, pakuti mawa tidzafa; ndipo ngati kuli kuti ndife wolakwa, Mulungu adzatimenya ndi dzikwapu dzochepa, ndipo pamapeto pake tidzapulumutsidwa mu ufumu wa Mulungu.",
                "9": "Inde, ndipo padzakhala ambiri amene adzaphunzitse monga motere, ziphunzitso zabodza ndi zopanda pake ndi zopusa, ndipo adzakhala odzikuza m’mitima mwawo, ndipo adzafunafuna mozama kubisira Ambuye uphungu wawo; ndipo ntchito zawo zidzakhala za mu mdima.",
                "10": "Ndipo mwazi wa oyera mtima udzafuula kuchokera pansi panthaka motsutsana nawo.",
                "11": "Inde, wonse achokamo mu njira; iwo aipitsidwa.",
                "12": "Chifukwa cha kunyada, ndi chifukwa cha aphunzitsi abodza, ndi chiphunzitso chabodza, mipingo yawo yaipitsidwa, ndipo mipingo yawo ndiyodzikweza; chifukwa cha kunyada iwo ali odzikuza.",
                "13": "Amabera osauka chifukwa cha malo awo opatulika abwino; amabera osauka chifukwa cha zovala zawo zabwino; ndipo amazunza ofatsa ndi osauka mumtima, chifukwa m’kunyada kwawo ali odzikuza.",
                "14": "Amavala makosi ouma ndi mitu yokwezedwa; inde ndi chifukwa cha kunyada, ndi kuipa, ndi zonyansa ndi zadama, wonse asochera kupatula ochepa, amene ali otsatira odzichepetsa a Khristu; komabe, akutsogoleredwa, moti nthawi zambiri amalakwitsa chifukwa akuphunzitsidwa ndi malangizo a anthu.",
                "15": "Iwo anzeru, ndi ophunzira, ndi olemera, amene ali odzikuza m’kunyada kwa mitima yawo, ndi wonse amene amalalikira ziphunzitso zabodza, ndi wonse amene amachita zadama, ndi kupotoza njira yolondola ya Ambuye, tsoka, tsoka, tsoka kwa iwo, atero Ambuye Mulungu Wamphamvu zonse, chifukwa adzaponyedwa pansi ku gahena!",
                "16": "Tsoka kwa iwo amene atembenuzira wolungama m’chinthu chachabe ndi kunyoza chimene chiri chabwino, ndi kunena kuti chilibe phindu! Pakuti tsiku lirinkudza limene Ambuye Mulungu adzayendera mofulumira anthu wokhala pa dziko lapansi; ndipo mutsiku limene iwo adzakhwima m’kusaweruzika, iwo adzawonongedwa.",
                "17": "Koma taonani, ngati anthu okhala pa dziko lapansi adzalapa ku zoipa zawo ndi zonyansa sadzawonongedwa, atero Ambuye wa Makamu.",
                "18": "Koma taonani, mpingo waukulu ndi wonyansa uja, wachigololo wa dziko lapansi, ukuyenera kugwa ku dziko lapansi ndipo kwakukulu kuyenera kukhala kugwa kwake.",
                "19": "Pakuti ufumu wa mdyerekezi ukuyenera kudzagwedezeka, ndipo wonse amene ali a m’menemo akuyenera kutakasika m’kulapa, apo ayi mdyerekezi adzawagwira iwo ndi maunyolo ake wosatha, ndi kutakasika ku mkwiyo ndi kuwonongeka.",
                "20": "Pakuti taonani, patsiku limenero, iye adzakwiya mmitima ya ana a anthu, ndi kuwachangamutsa iwo ku mkwiyo wotsutsana ndi zomwe ziri zabwino.",
                "21": "Ndipo ena adzawatonthoza, ndi kuwafikitsa ku chisungiko chathupi, kufikira iwo adzati: Zonse ziri bwino mu Ziyoni; inde Ziyoni akuchita bwino, zonse ziri bwino—ndipo motero mdyerekezi amanamiza moyo wawo, ndipo amawatsogolera iwo mosamalitsa kupita ku gahena.",
                "22": "Ndipo taonani, ena amawakopa, ndi kuwauza iwo kuti kulibe gahena, ndipo amati kwa iwo: Ine si mdyerekezi, pakuti palibepo woteroyo—ndipo motere iye amanong’ona m’makutu mwawo, kufikira atawagwira ndi maunyolo ake oipa, kumene kulibe chipulumutso.",
                "23": "Inde, iwo amagwidwa ndi imfa, ndi gahena; ndi imfa ndi gahena, ndi mdyerekezi ndi wonse amene agwidwa m’menemo akuyenera kudzaima pamaso pa mpando wa chifumu wa Mulungu, ndi kuweruzidwa monga mwa ntchito zawo, kuchoka pamenepo akuyenera kupita kumalo omwe adakonzeredwa kwa iwo, ngakhale nyanja ya moto ndi sulfure, amene ndi mazunzo osatha.",
                "24": "Kotero, tsoka kwa iye amene ali pamtendere mu Ziyoni!",
                "25": "Tsoka kwa iye amene afuula: Zonse ziri bwino!",
                "26": "Inde, tsoka likhale kwa iye amene amamvera malangizo a anthu, ndi kukana mphamvu ya Mulungu, ndi mphatso ya Mzimu Woyera!",
                "27": "Inde, tsoka kwa iye amene amati: Talandira, ndipo sitikusowanso!",
                "28": "Ndipo potsiriza, tsoka kwa iwo amene amanjenjemera, ndi kukwiya chifukwa cha choonadi cha Mulungu. Pakuti taonani, iye amene amangidwa pa thanthwe amachilandira ndi chimwemwe; ndipo iye amene wamangidwa pa maziko a mchenga amanjenjemera ndikugwa.",
                "29": "Tsoka kwa iye amene adzati: Talandira mawu a Mulungu, ndipo sitikufunanso mawu ena a Mulungu, pakuti tili nawo okwanira!",
                "30": "Pakuti taonani, akutero Ambuye Mulungu: Ndidzapereka kwa ana a anthu mzere pa mzere, langizo pa langizo, pano pang’ono ndi apo pang’ono; ndipo wodala ndi iwo amene amvetsera kwa malangizo anga, ndikubwereketsa khutu ku uphungu wanga, pakuti adzaphunzira nzeru; pakuti kwa iye amene alandira ndidzapereka zochuluka; ndipo kwa iwo amene adzati, tili nazo zokwana, kwa iwo chidzalandidwa ngakhale chomwe ali nacho.",
                "31": "Otembeleredwa ndi iye amene ayika chikhulupiliro chake mwa munthu, kapena kupanga thupi mkono wake, kapena adzamvera malamulo a anthu, pokhapokha malangizo adzapatsidwe ndi mphamvu ya Mzimu Woyera.",
                "32": "Tsoka kwa Amitundu, atero Ambuye Mulungu wa Makamu! Pakuti ngakhale ine ndidzatambasula dzanja langa kwa iwo kuchokera tsiku ndi tsiku, iwo adzandikana; komabe, ndidzawachitira chifundo, atero Ambuye Mulungu, ngati iwo adzalapa ndi kubwera kwa ine; pakuti mkono wanga watalikitsidwa tsiku lonse, atero Ambuye Mulungu wa Makamu."
            },
            "29": {
                "1": "Koma taonani, padzakhala ambiri—patsiku limenelo pamene ndidzapitilize kugwira ntchito yodabwitsa pakati pawo, kuti ndikakumbukire mapangano anga amene ine ndidapanga kwa ana a anthu, kuti ndidzayikenso dzanja langa kachiwiri kulanditsa anthu anga, amene ali a nyumba ya Israeli;",
                "2": "Ndiponso, kuti ndikumbukire malonjezano amene ine ndidapanga kwa iwe, Nefi, ndiponso kwa atate ako, kuti ndidzakumbukira mbewu yako; ndipo kuti mawu a mbewu yako ikuyenera kudzatuluka kudzera mkamwa mwanga kupita kwa mbewu yanu; ndipo mawu anga adzamveka kufikira kumalekezelo a dziko lapansi, kukhala muyeso wa anthu anga, amene ali a nyumba ya Israeli.",
                "3": "Ndipo chifukwa mawu anga adzamveka—ambiri mwa Amitundu adzati: Baibulo! Baibulo! Ife tiri nalo Baibulo, ndipo sipangathe kukhalanso Baibulo linanso.",
                "4": "Koma akutero Ambuye Mulungu: Inu opusa, adzakhala ndi Baibulo; ndipo lidzachokera kwa Ayuda, anthu anga akale achipangano. Ndipo kodi iwo amawathokoza Ayuda chifukwa cha Baibulo limene adalandira kudzera kwa iwo? Inde, kodi Amitundu akutanthauza chiyani? Kodi iwo amakumbukira mazunzo, ndi ntchito, ndi zowawa za Ayuda, ndi khama lawo kwa ine, m’kubweretsa chipulumutso kwa Amitundu?",
                "5": "Inu Amitundu, kodi mwawakumbukira Ayuda, anthu anga akale apangano? Ayi; koma inu mwawatembelera iwo, ndipo mwadana nawo, ndipo simudafune kuwabwenzeretsa iwo. Koma taonani, ine ndidzabwenzera zinthu zonsezi pa mitu yanu; pakuti ine Ambuye sindidaiwale anthu anga.",
                "6": "Wopusa iwe, amene umati: Baibulo, ife tiri ndi Baibulo, ndipo ife sitikusowanso Baibulo lina. Kodi mwapeza Baibulo kupatulapo kudzera kwa Ayuda?",
                "7": "Kodi inu simukudziwa kuti maiko a anthu aposa amodzi? Kodi simudziwa kuti ine, Ambuye Mulungu wanu, ndidalenga anthu wonse, ndipo ndimakumbukira iwo amene ali pa zilumba za nyanja; ndipo kuti ndimalamulira thambo la m’mwamba ndi pansi pa dziko; ndipo ndimabweretsa mawu kwa ana a anthu, inde, ngakhale pa maiko wonse a dziko lapansi?",
                "8": "Kotero mukung’ung’udza, chifukwa chakuti mudzalandira ambiri a mawu anga? Kodi simukudziwa kuti umboni wa mafuko awiri ndi mboni kwa inu kuti ine ndi Mulungu, kuti ine ndimakumbukira mtundu umodzi monga wina? Kotero, ndimayankhula mawu omwewo kwa mtundu umodzi ngati unzake. Ndipo pamene maiko awiri adzathamangira limodzi, umboni wa maiko awiriwa udzathamangira limodzinso.",
                "9": "Ndipo ndimapanga zimenezi kuti ndikatsimikizire kwa ambiri kuti ine ndi yemweyo dzulo, lero, ndi kunthawi zonse; ndipo kuti ndimayankhula mawu anga monga mwa kufuna kwanga. Ndipo chifukwa chakuti ndayankhula mawu amodzi simukuyenera kuganiza kuti sindingathe kuyankhula ena; pakuti ntchito yanga siidathe; ngakhalenso siidzatha kufikira mapeto a munthu, kapena kuyambira pa nthawi imeneyo ndi ku nthawi zosatha.",
                "10": "Kotero, chifukwa chakuti muli ndi Baibulo simukuyenera kuganiza kuti liri ndi mawu anga wonse; ngakhalenso simukuyenera kuganiza kuti sindidapangitse kuti zambiri zilembedwe.",
                "11": "Pakuti ndimalamula anthu wonse, wonse aku m’mawa ndi kumadzulo, ndipo ku mpoto ndi kumwera, ndi ku zilumba za nyanja, kuti iwo alembe mawu amene ine ndayankhula kwa iwo; pakuti kuchokera m’mabuku amene adzalembedwa ine ndidzaweruza dziko lapansi, munthu aliyense monga mwa ntchito zake, monga mwa chomwe chalembedwa.",
                "12": "Pakuti taonani, ndidzayankhula kwa Ayuda ndipo adzachilemba; ndipo ndidzayankhula kwa Anefi ndipo iwo adzachilemba; ndipo ndidzayankhulanso kwa mafuko ena a nyumba ya Israeli, amene ndawatsogolera kutali, ndipo adzachilemba, ndipo ndidzayankhula kwa maiko wonse a dziko lapansi ndipo adzazilemba.",
                "13": "Ndipo zidzachitika kuti Ayuda adzakhala ndi mawu a Anefi, ndipo Anefi adzakhala ndi mawu a Ayuda; ndipo Anefi ndi Ayuda adzakhala ndi mawu a mafuko otaika a Israeli; ndipo mafuko otaika a Israeli adzakhala ndi mawu a Anefi ndi Ayuda.",
                "14": "Ndipo zidzachitika kuti anthu anga, amene ali a nyumba ya Israeli, adzasonkhanitsidwa kwawo ku maiko a cholowa chawo; ndipo mawu anganso adzasonkhanitsidwa pamodzi. Ndipo ndidzaonetsa kwa iwo amene alimbana ndi mawu anga ndi kumenyana ndi anthu anga, amene ali a nyumba ya Israeli, kuti ine ndi Mulungu, ndipo kuti ndalonjezana ndi Abrahamu kuti ndidzakumbukira mbewu yake kwa muyaya."
            },
            "30": {
                "1": "Ndipo tsopano taonani, abale anga okondedwa, ndidzayankhula kwa inu; pakuti ine, Nefi, sindidzalora kuti mudziganiza kuti ndinu wolungama kuposa m’mene amitundu adzakhalire. Pakuti taonani, kupatula ngati inu musunga malamulo a Mulungu inu nonse mudzawonongedwa momwemo; ndipo chifukwa cha mawu amene ayankhulidwa simukuyenera kuganiza kuti Amitundu adzawonongeka kotheratu.",
                "2": "Pakuti taonani, ndikunena ndi inu kuti ngati ambiri mwa Amitundu womwe adzalapa adzakhala anthu apangano a Ambuye; ndipo monga ambiri mwa Ayuda amene sadzalapa iwo adzatayidwa; pakuti Ambuye sachita pangano ndi wina aliyense kupatula ndi iwo amene alapa ndi kukhulupilira mwa Mwana wake, amene ali Oyera wa Israeli.",
                "3": "Ndipo tsopano, ndinenera zina zambiri zokhudzana ndi Ayuda ndi Amitundu. Pakuti likadzabwera buku lomwe ine ndanena kuti lidzabwera, ndi kulembedwa kwa Amitundu, ndi kumatidwanso kwa Ambuye, padzakhala ambiri amene adzakhulupilira mawu amene alembedwa, ndipo adzawatenga kupita nawo kwa otsalira a mbewu zathu.",
                "4": "Ndipo pamenepo otsalira a mbewu yathu adzadziwa zokhudzana ndi ife, m’mene tidachokera ku Yerusalemu, ndipo kuti iwo ndi mbadwa za Ayuda.",
                "5": "Ndipo uthenga wabwino wa Yesu Khristu udzalalikidwa pakati pawo; kotero adzabwenzeretsedwa ku chidziwitso cha makolo awo, ndiponso kwa chidziwitso cha Yesu Khristu, chimene chidali pakati pa makolo awo.",
                "6": "Ndipo pamenepo iwo adzakondwera; pakuti adzadziwa kuti liri dalitso kwa iwo lochokera m’dzanja la Mulungu; ndipo kuti mamba awo a mdima adzayamba kugwa kuchokera m’maso mwawo; ndipo mibadwo yambiri siidzatha pakati pawo pokhapokha atakhala anthu oyera ndi okondweretsa.",
                "7": "Ndipo zidzachitika kuti Ayuda amene adamwazikana nawonso adzayamba kukhulupilira mwa Khristu; ndipo adzayamba kusonkhana pa nkhope ya dziko; ndipo monga onse ambiri amene adzakhulupilira mwa Khristu adzakhalanso anthu okondweretsa.",
                "8": "Ndipo zidzachitika kuti Ambuye Mulungu adzayamba ntchito yake pakati pa maiko wonse, mafuko, zinenero ndi anthu, kuti abweretse chibwenzeretso cha anthu ake padziko lapansi.",
                "9": "Ndipo ndi chilungamo Ambuye Mulungu adzaweruza osauka, ndi kudzudzula ndi chilungamo kwa ofatsa adziko lapansi. Ndipo adzakantha dziko lapansi ndi ndodo ya m’kamwa mwake; ndi mpweya wa milomo yake iye adzazinga oipa.",
                "10": "Pakuti nthawi ilinkudza msanga imene Ambuye Mulungu adzapangitsa kugawanika kwakukulu pakati pa anthu, ndipo oipa adzawawononga; ndipo iye adzasunga anthu ake, inde, ngakhale zitakhala kuti iye akuyenera awononge oipa ndi moto.",
                "11": "Ndipo chilungamo chidzakhala lamba wa mchiuno mwake, ndi kukhulupirika mpango wa zimpso zake.",
                "12": "Ndipo pamenepo M’mbulu idzakhala pamodzi ndi mwana wa nkhosa, ndipo nyalugwe adzagona pamodzi ndi mwana wa mbuzi; ndi mwana wa ng’ombe, ndi mwana wa mkango, ndi choweta chonenepa, pamodzi; ndipo mwana wamng’ono adzadzitsogolera.",
                "13": "Ndipo ng’ombe ndi chimbalangondo zidzadya; ndipo ana awo adzagona pansi pamodzi; ndipo mkango udzadya udzu ngati ng’ombe.",
                "14": "Ndipo mwana woyamwa adzasewera pa una wa mamba, ndipo mwana woleka kuyamwa adzaika dzanja lake m’pfunkha la mphiri.",
                "15": "Sizidzavulaza kapena kuwononga m’phiri langa lonse lopatulika, pakuti dziko lapansi lidzadzala ndi odziwa Ambuye; monga madzi adzadza nyanja.",
                "16": "Kotero, zinthu za dziko lapansi zidzadziwika; inde, zinthu zonse zidzadziwika kwa ana a anthu.",
                "17": "Palibe chimene chili cha chinsinsi koma kuti chidzavumbulutsidwa; palibe ntchito iliyonse yamumdima koma kuti idzaonetseredwa poyera, ndipo palibe chilichonse chimene chamatidwa koma kuti chidzamasulidwa.",
                "18": "Kotero, zinthu zonse zimene zavumbulutsidwa kwa ana a anthu zidzaulurika pa tsikulo; ndipo Satana sadzakhalanso ndi mphamvu pa mitima ya ana a anthu, kwa nthawi yaitali. Ndipo tsopano, abale anga, ndikumaliza zoyankhula zanga."
            },
            "31": {
                "1": "Ndipo tsopano ine, Nefi, ndikumaliza uneneri wanga kwa inu, abale anga okondedwa. Ndipo sindingathe kulemba koma zinthu zochepa zokha, zimene ndikudziwa kuti zikuyenera kuchitika ndithu; ngakhalenso sindingathe kulemba koma mawu ochepa chabe a m’bale wanga Yakobo.",
                "2": "Kotero, zinthu zimene ndalemba zandikwanira ine, kupatula kukhala mawu ochepa wokha amene ndikuyenera kuyankhula zokhudzana ndi chiphunzitso cha Khristu; kotero, ndidzayankhula kwa inu momveka, molingana ndi kumveka kwa uneneri wanga.",
                "3": "Pakuti moyo wanga ukondwera ndi zomveka; pakuti moteremu Ambuye Mulungu amagwira ntchito pakati pa ana a anthu. Pakuti Ambuye Mulungu wapereka kuwala kwa chidziwitso; pakuti iye amayankhula kwa anthu molingana ndi chiyankhulo chawo ndi chidziwitso chawo.",
                "4": "Kotero, ndikufuna kuti mukumbukire kuti ine ndayankhula kwa inu zokhudzana ndi mneneri uja amene Ambuye adandionetsa ine, amene akuyenera kudzabatiza Mwana wa Nkhosa wa Mulungu, amene adzachotsa machimo adziko lapansi.",
                "5": "Ndipo tsopano, ngati Mwana wa Nkhosa wa Mulungu, iye pokhala oyera, adayenera kubatizidwa ndi madzi, kuti akwaniritse chilungamo chonse, Inu nanga, tikufunikira kochuluka bwanji ife, pokhala opanda chiyero, kuti tibatizidwe, inde, ngakhale ndi madzi!",
                "6": "Ndipo tsopano, ndidzakufunsani inu, abale anga okondedwa, kodi ndi pati pamene Mwana wa Nkhosa wa Mulungu adakwaniritsa chilungamo chonse pobatizidwa ndi madzi?",
                "7": "Kodi simudziwa kuti iye adali oyera? Koma ngakhale iye adali oyera, iye adaonetsa kwa ana a anthu kuti, molingana ndi thupi adadzichepetsa yekha pamaso pa Atate, ndi kuchitira umboni kwa Atate kuti iye adzakhala omvera kwa iye mu kusunga malamulo ake.",
                "8": "Kotero, atatha kubatizidwa ndi madzi Mzimu Woyera udatsikira pa iye mu mawonekedwe a nkhunda.",
                "9": "Ndiponso, zidaonetsa kwa ana a anthu kulunjika kwa njira, ndi kupapatiza kwa chipata, chimene iwo ayenera kulowamo, iye atapereka chitsanzo pamaso pawo.",
                "10": "Ndipo iye adati kwa ana a anthu; Nditsateni ine. Kotero, abale anga okondedwa, kodi tingatsatire Yesu pokhapokha titakhala ofunitsitsa kusunga malamulo a Atate?",
                "11": "Ndipo Atate adati: Lapani, lapani, ndipo batizidwani mu dzina la Mwana wanga okondedwa.",
                "12": "Ndiponso, mawu a Mwana adabwera kwa ine, nati: Iye amene abatizidwa mu dzina langa, kwa iye Atate adzapereka Mzimu Woyera, monga kwa ine; kotero, nditsateni ine, ndi kuchita zinthu zimene inu mwandiona ndikuchita.",
                "13": "Kotero, abale anga okondedwa, ndikudziwa kuti ngati inu mudzatsata Mwana, ndi cholinga chonse cha mtima, osati kuchita chinyengo ndi kunyengezera pamaso pa Mulungu, koma ndi cholinga chenicheni, kulapa machimo anu, kuchitira umboni kwa Atate kuti inu mukufuna kutenga pa inu dzina la Khristu, mwa ubatizo—inde, pakutsatira Ambuye wanu ndi Mpulumutsi pansi m’madzi, molingana ndi mawu ake, taonani, pamenepo inu mudzalandira Mzimu Woyera, inde, kenako udzabwera ubatizo wa moto ndi wa Mzimu Woyera; ndipo pamenepo mudzatha kuyankhula ndi lilime la angelo, ndi kufuula matamando kwa Oyera wa Israeli.",
                "14": "Koma, taonani, abale anga okondedwa, kotero padabwera mawu a Mwana kwa ine, nati: Mutatha kulapa machimo anu, ndi kuchitira umboni kwa Atate kuti mukufuna kusunga malamulo anga, mwa ubatizo wa madzi, ndi kulandira ubatizo wa moto ndi wa Mzimu Oyera, ndi kuyankhula ndi lilime latsopano, inde, ngakhale lilime la angelo, ndipo pambuyo pa ichi n’kundikana ine, kudakakhala bwino kwa inu kuti simudandidziwe ine.",
                "15": "Ndipo ndidamva mawu ochokera kwa Atate, nati: Inde, mawu a Okondedwa wanga ndi oona ndi okhulupirika. Iye amene wapilira mpaka kumapeto, yemweyo adzapulumutsidwa.",
                "16": "Ndipo tsopano, abale anga wokondedwa, ndikudziwa mwa ichi, kuti pokhapokha munthu adzapilire kufikira chimaliziro, potsatira chitsanzo cha Mwana wa Mulungu wamoyo, sangapulumutsidwe.",
                "17": "Kotero, chitani zinthu zimene ine ndakuuzani kuti ndaziona kuti Ambuye wanu ndi Muwomboli wanu akuyenera kuchita; Pakuti chifukwa cha ichi iye wandionetsera ine, kuti inu mukadziwe chipata chimene inu mukuyenera kulowa nacho. Pakuti chipata chimene inu mukuyenera kulowa nacho chiri kulapa ndi ubatizo wa madzi, ndipo kenako kukubwera kuchotsa kwa machimo anu mwa moto ndi mwa Mzimu Woyera.",
                "18": "Ndipo pamenepo inu muli mu njira yolunjika ndi yopapatiza imene imatsogolera ku moyo wamuyaya; inde, mwalowamo pa chipata; inu mwachita molingana ndi malamulo a Atate ndi Mwana; ndipo mwalandira Mzimu Woyera, amene amachitira umboni za Atate ndi za Mwana, kufikira kukwaniritsa kwa malonjezano amene iye adapanga, kuti ngati mulowamo kudzera njira imeneyi mudzalandira.",
                "19": "Ndipo tsopano, abale anga okondedwa, mutalowa mu njira imeneyi yolunjika ndi yopapatiza, ndikufuna ndifunse ngati zonse zachitika? Taonani, ndinena kwa inu, Ayi: pakuti inu simudafike potero koma ndi mawu a Khristu ndi chikhulupiliro chosagwedezeka mwa iye, kudalira kwathunthu kwa zabwino za iye amene ali wamphamvu za kupulumutsa.",
                "20": "Kotero, mukuyenera kukankhira chitsogolo ndi kukhazikika mwa Khristu, kukhala ndi kuwala kokwanira kwa chiyembekezo ndi chikondi cha Mulungu ndi cha anthu wonse. Kotero, ngati mudzakankhirabe chitsogolo, kudyelera pa mawu a Khristu, ndi kupilira kufikira chimaliziro, taonani, akutero Atate: Mudzakhala nawo moyo wamuyaya!",
                "21": "Ndipo tsopano, taonani, abale anga okondedwa, iyi ndiyo njira, ndipo palibe njira ina kapena dzina loperekedwa pansi pa thambo limene munthu angathe kupulumutsidwila nalo mu ufumu wa Mulungu. Ndipo tsopano, taonani, ichi ndicho chiphunzitso cha Khristu, ndi chiphunzitso chokhacho ndi choona cha Atate, ndi Mwana, ndi Mzimu Woyera, amene ndi Mulungu m’modzi, opanda malire. Ameni."
            },
            "32": {
                "1": "Ndipo tsopano, taonani, abale anga okondedwa, ine ndikuyesa kuti inu mwasinkhasinkha penapake mu mtima mwanu zokhudzana ndi zimene mukuyenera kuchita mutalowa m’njirayi. Koma, taonani, n’chifukwa chiyani mukusinkhasinkha zimenezi mumtima mwanu?",
                "2": "Kodi simukukumbukira kuti ine ndidati kwa inu kuti mutatha kulandira Mzimu Woyera mudzatha kuyankhula ndi lilime la angelo? Ndipo tsopano, mungathe kuyankhula bwanji ndi lilime la angelo pokhapokha zidali mwa Mzimu Woyera?",
                "3": "Angelo amayankhula ndi mphamvu ya Mzimu Woyera; kotero amayankhula mawu a Khristu. Kotero, ndidanena kwa inu, dyelerani pa mawu a Khristu; pakuti taonani, mawu a Khristu adzakuuzani inu zinthu zonse zimene mukuyenera kuchita.",
                "4": "Kotero, tsopano nditatha kuyankhula mawu awa, ngati simungawamvetsetse kudzakhala chifukwa choti inu simumafunsa, kapena kugogoda; kotero simudalowetsedwe m’kuwala, koma mukuyenera kuwonongeka mu mdima.",
                "5": "Pakuti taonani, ndiponso ndinena ndi inu kuti ngati mulowa kudzera m’njirayi, ndi kulandira Mzimu Woyera, udzaonetsa kwa inu zinthu zonse zomwe mukuyenera kuchita.",
                "6": "Taonani, ichi ndi chiphunzitso cha Khristu, ndipo sipadzakhalanso chiphunzitso china choperekedwa kufikira atadzionetsera yekha kwa inu mu thupi. Ndipo pamene adzadzionetsera yekha mu thupi; zinthu zimene adzayankhule kwa inu mudzazisamale kuzichita.",
                "7": "Ndipo tsopano ine, Nefi, sindingayankhulenso: Mzimu wandiletsa zoyankhula zanga, ndipo ndatsala ndikulira chifukwa cha kusakhulupilira, ndi kuipa, ndi kusadziwa, ndi kusamva kwa anthu; pakuti iwo sadzafufuza chidziwitso, kapena kumvetsa chidziwitso chachikulu, pamene chapatsidwa kwa iwo momveka, ngakhale momveka monga mawu angakhalire.",
                "8": "Ndipo tsopano, abale anga okondedwa, ndikuona kuti inu mukusinkhasinkhabe m’mitima mwanu; ndipo zikundiwawa kuti ndikuyenera ndiyankhule nanu zokhudzana ndi chimenechi. Pakuti ngati mudzamvera kwa Mzimu amene amaphunzitsa munthu kupemphera, mukadadziwa kuti mukuyenera kupemphera; chifukwa mzimu woipa samaphunzitsa munthu kupemphera, koma amaphunzitsa iye kuti asamapemphere.",
                "9": "Koma taonani, ndikunena ndi inu kuti mukuyenera kupemphera nthawi zonse, ndipo musatope; kuti simukuyenera kuchita kanthu kalikonse kwa Ambuye pokhapokha poyamba mupemphere kwa Atate mu dzina la Khristu, kuti iye adzapatulire ntchito yanu kwa inu, kuti kuchita kwanu kukhale kwa ubwino wa moyo wanu."
            },
            "33": {
                "1": "Ndipo tsopano ine, Nefi, sindingalembe zinthu zonse zimene zidaphunzitsidwa pakati pa anthu anga; kapena sindili wamphamvu m’kalembedwe, monga m’kulankhula; pakuti pamene munthu ayankhula ndi mphamvu ya Mzimu Woyera, mphamvu ya Mzimu Woyera imanyamula mawuwo ku mitima ya ana a anthu.",
                "2": "Koma taonani, alipo ambiri amene aumitsa mitima yawo motsutsana ndi Mzimu Woyera, kuti ulibe malo mwa iwo; kotero, amataya zinthu zambiri zimene zidalembedwa ndi kuzitenga kukhala zinthu zopanda pake.",
                "3": "Koma ine, Nefi, ndalemba zomwe ndalemba, ndipo ndaziyesa kukhala ngati zamtengo wapatali, ndipo makamaka kwa anthu anga. Pakuti ndimawapemphelera mosalekeza usana, ndipo maso anga anyowetsa mtsamiro wanga mu usiku chifukwa cha iwo; ndipo ndililira kwa Mulungu wanga ndi chikhulupiliro, ndipo ndikudziwa kuti iye adzamva kulira kwanga.",
                "4": "Ndipo ndikudziwa kuti Ambuye Mulungu adzapatura mapemphero anga kuti apindulire anthu anga. Ndipo mawu amene ine ndawalemba mu kufooka adzapangidwa amphamvu kwa iwo; pakuti akuwakopa iwo kuchita zabwino; ndipo amawadziwitsa iwo za makolo awo; ndipo amanena za Yesu, ndi kuwakopa iwo kuti akhulupilire mwa iye, ndi kupilira kufikira chimaliziro, ndiwo moyo wamuyaya.",
                "5": "Ndipo amayankhula mwaukali motsutsana ndi tchimo, molingana ndi kumveka kwa choonandi; kotero, palibe munthu adzakwiye pa mawu amene ine ndalemba pokhapokha adzakhale wa mzimu wa mdyerekezi.",
                "6": "Ndimalemekeza mu zomveka; ndimalemekeza mu choonadi; ndimalemekeza mwa Yesu wanga, chifukwa adawombola moyo wanga ku gahena.",
                "7": "Ndili ndi chikondi pa anthu anga, ndi chikhulupiliro chachikulu mwa Khristu kuti ndidzakumana ndi miyoyo yopanda banga pa mpando wake wa chiweruzo.",
                "8": "Ndili ndi chikondi pa Myuda—Ndikunena Myuda, chifukwa ndikutanthauza kwa iwo kumene ndidachokera.",
                "9": "Ndilinso ndi chikondi pa Amitundu. Koma taonani, pakuti palibe mmodzi wa awa amene ine ndingathe kuyembekezera kupatula iwo adzayanjanitsidwe kwa Khristu, ndi kulowa mu chipata chopapatiza, ndi kuyenda mu njira yolunjika imene imatsogolera ku moyo, ndi kupitiliza mpaka kumapeto kwa tsiku lakuyesedwa.",
                "10": "Ndipo tsopano, abale anga okondedwa, ndiponso Myuda, ndi inu akumalekezelo a dziko lapansi, mvetserani ku mawu awa ndi kukhulupilira mwa Khristu; ndipo ngati simukhulupilira mawu awa, khulupilirani mwa Khristu. Ndipo ngati mungakhulupilire mwa Khristu mudzakhulupilira mawu awa, pakuti ndi mawu a Khristu, ndipo iye waapereka kwa ine; ndipo amaphunzitsa anthu wonse kuti adzichita zabwino.",
                "11": "Ndipo ngati sali mawu a Khristu, weruzani inu—pakuti Khristu adzakuonetsa kwa inu, ndi mphamvu ndi ulemelero waukulu, kuti iwo ndi mawu ake, patsiku lomaliza; ndipo inu ndi ine tidzaima maso ndi maso pabwalo lake lamilandu; ndipo inu mudzadziwa kuti ine ndidalamulidwa ndi iye kuti ndilembe zinthu izi, posatengela za kufooka kwanga.",
                "12": "Ndipo ndikupemphera Atate mu dzina la Khristu kuti ambiri a ife, ngati si tonse, tikathe kupulumuka mu ufumu wake pa tsiku lalikulu ndi lomaliza ilo.",
                "13": "Ndipo tsopano, abale anga okondedwa, nonse amene muli a nyumba ya Israeli, ndi inu nonse akumapeto kwa dziko lapansi, ine ndikuyankhula ndi inu ngati mawu a m’modzi ofuula kuchokera m’fumbi: Tsalani bwino mpaka tsiku lalikulu ilo lidzafike.",
                "14": "Ndipo inu amene simudzatenga nawo ubwino wa Mulungu, ndi kulemekeza mawu a Ayuda, ndiponso mawu anga, ndi mawu amene adzatuluke mkamwa mwa Mwana wa Nkhosa wa Mulungu, taonani, ndikukutsanzikani kwa muyaya, chifukwa mawu awa adzakuweruzaniinu patsiku lomaliza.",
                "15": "Pakuti chimene ndikusindikiza pa dziko lapansi, chidzabweretsedwa kwa inu kutsutsana nanu pa bwalo lachiweruzo; pakuti motero Ambuye adandilamula ine, ndipo ine ndikuyenera kumvera. Ameni."
            }
        }
    },
    "jacob": {
        "meta": {
            "slug": "jacob",
            "name": "Buku la Yakobo",
            "chapterWord": "Mutu"
        },
        "chapters": {
            "1": {
                "intro": "Mawu a ulaliki wake kwa abale ake. Iye asokoneza munthu amene akufuna kuwononga chiphunzitso cha Khristu. Mawu ochepa okhudza mbiri yakale ya anthu a Nefi.",
                "1": "Pakuti, taonani, zidachitika kuti zaka makumi asanu ndi zisanu zidali zitapita kuchokera pamene Lehi adachoka ku Yerusalemu; kotero, Nefi adandipatsa ine, Yakobo, lamulo lokhudza mapale aang’ono, pamene zinthu izi zalembedwapo.",
                "2": "Ndipo iye adandipatsa ine, Yakobo, lamulo lakuti ndilembe pa mapale awa zinthu zingapo zimene ndidaziona kukhala zamtengo wapatali; kuti sindikuyenera kugwira, pokhapokha kuti zidali zopepuka, za mbiri ya anthu awa omwe amatchedwa anthu a Nefi.",
                "3": "Pakuti adanena kuti mbiri ya anthu ake ikuyenera kulembedwa pa mapale ake ena, ndipo kuti nditeteze mapalewa ndi kuwapereka kwa mbewu yanga, kuchokera ku m’badwo kupita ku m’badwo.",
                "4": "Ndipo ngati padali ulaliki umene udali wopatulika, kapena vumbulutso limene lidali lalikulu, kapena kulosera, kuti ine ndizokote mitu yake pa mapale awa, ndi kuwakhudza monga momwe ndingathere, chifukwa cha Khristu, ndi chifukwa cha anthu athu.",
                "5": "Pakuti chifukwa cha chikhulupiliro ndi nkhawa yaikulu, izo ndithudi zidali zitaonetseredwa kwa ife zokhuda anthu athu, zinthu zimene zikuyenera kuchitika kwa iwo.",
                "6": "Ndipo ifenso tidali nawo mavumbulutso ambiri, ndi mzimu wa kunenera kwambiri; kotero, tidadziwa za Khristu ndi ufumu wake, womwe ukuyenera kudza.",
                "7": "Kotero tidagwira ntchito modzipereka pakati pa anthu athu; kuti tiwakope kuti abwere kwa Khristu, ndi kugawana nawo za ubwino wa Mulungu, kuti akalowe mumpumulo wake, kuti kapena mu njira iliyonse angalumbire kuti asalowemo mu mkwiyo wake; monga m’kuputa m’masiku a mayesero pamene ana a Israeli adali muchipululu.",
                "8": "Kotero, tikufuna kwa Mulungu kuti tikope anthu onse kuti asapandukire Mulungu, kumukwiyitsa; koma kuti anthu onse akhulupilire mwa Khristu, ndi kuona imfa yake, ndi kuvutikira mtanda wake ndi kunyamula manyazi a dziko; kotero, ine, Yakobo, ndadzitengela pa ine kuti ndikwaniritse lamulo la m’bale wanga Nefi.",
                "9": "Tsopano Nefi adayamba kukalamba, ndipo adaona kuti akuyenera kufa posachedwa; kotero, iye adadzoza munthu kukhala mfumu ndi olamulira pa anthu ake tsopano, molingana ndi kulamulira kwa mafumu.",
                "10": "Anthu pokhala omukonda Nefi kwambiri, iye pokhala wotetezera wamkulu kwa iwo, atagwira lupanga la Labani m’chitetezo chawo, ndipo atagwira ntchito m’masiku ake onse chifukwa cha ubwino wawo—",
                "11": "Kotero, anthu ankafunitsitsa kuti adzikumbukira dzina lake. Ndipo amene adayenera kulamulira m’malo mwake adatchedwa ndi anthu, Nefi wachiwiri, Nefi wachitatu, ndi mwina motero, malingana ndi maulamuliro a mafumu; ndipo motero iwo adatchedwa ndi anthu, asiyeni iwo akhale a dzina lirilonse limene iwo afuna.",
                "12": "Ndipo zidachitika kuti Nefi adafa.",
                "13": "Tsopano anthu amene sadali Alamani adali Anefi; kotero, iwo ankatchedwa Anefi, Ayakobe, Ayosefe, Azoramu, Alamani, Alemueli, ndi Aismayeli.",
                "14": "Koma ine, Yakobo, kuyambila pano sindidzawasiyanitsa iwo ndi maina awa, koma ndidzawatcha iwo Alamani amene amafuna kuwononga anthu a Nefi, ndipo iwo amene ali aubwenzi kwa Nefi ndidzawatcha Anefi, kapena anthu a Nefi, monga mwa maulamuliro a mafumu.",
                "15": "Ndipo tsopano zidachitika kuti anthu a Nefi, pansi pa ulamuliro wa mfumu yachiwiri, adayamba kuuma m’mitima mwawo, ndipo amadziloŵetsa m’machitidwe oipa, monga ngati Davide wakale kumakhumba akazi ambiri ndi adzakazi, ndiponso Solomoni mwana wake.",
                "16": "Inde, ndipo iwonso adayamba kufunafuna golidi ndi siliva wochuluka, ndipo adayamba kudzikweza penapake m’kunyada.",
                "17": "Kotero ine, Yakobo, ndidapereka kwa iwo mawu awa pamene ndinkawaphunzitsa iwo m’kachisi, nditalandira choyamba mawu anga kuchokera kwa Ambuye.",
                "18": "Pakuti ine, Yakobo, ndi m’bale wanga Yosefe tidapatulidwa kukhala ansembe ndi aphunzitsi a anthu awa, ndi dzanja la Nefi.",
                "19": "Ndipo tidakulitsa udindo wathu kwa Ambuye, kutenga pa ife udindo, kuyankha machimo a anthu pa mitu yathu ngati sitidawaphunzitse mawu a Mulungu ndi khama lonse; kotero, pogwira ntchito ndi mphamvu zathu mwazi wawo sungabwere pa zovala zathu; kukapanda kutero, mwazi wawo ukadabwera pa zovala zathu, ndipo sitikadapezeka opanda banga patsiku lomaliza."
            },
            "2": {
                "1": "Mawu amene Yakobo, m’bale wake wa Nefi, adayankhula kwa anthu a Nefi, patadutsa imfa ya Nefi:",
                "2": "Tsopano, abale anga okondedwa, ine, Yakobo, molingana ndi udindo umene ndiri nawo kwa Mulungu, kuti ndikulitse udindo wanga ndi kutsimikiza mtima, ndi kuti ndingachotse machimo anu m’zovala zanga, ndikubwera ku kachisi lero kuti ndingalalikire inu mawu a Mulungu.",
                "3": "Ndipo inu nokha mukudziwa kuti ine ndakhala wodzipereka mu udindo wa maitanidwe anga; koma ine lero ndalemedwa ndi chikhumbo chachikulu ndi kudera nkhawa za ubwino wa miyoyo yanu kuposa momwe ndakhalira kumbuyoku.",
                "4": "Pakuti, taonani, nthawi yonseyi, mwamvera mawu a Ambuye, amene ndakupatsani.",
                "5": "Koma taonani, mvetserani inu kwa ine, ndipo dziwani kuti mwa chithandizo cha Mlengi wamphamvu zonse wa kumwamba ndi dziko lapansi ine ndingathe kukuuzani inu za maganizo anu, mmene inu mukuyambira kugwira tchito mu uchimo, uchimo umene umaonekera wonyansa kwambiri kwa ine; inde, ndi wonyansa kwa Mulungu.",
                "6": "Inde, zikumvetsa chisoni moyo wanga ndipo zikundipangitsa ine kuchepa ndi manyazi pamaso pa Mlengi wanga, kuti ndikuyenera kuchitira umboni kwa inu za kuipa kwa mitima yanu.",
                "7": "Ndiponso zikundimvetsa chisoni kuti ndiyenera kuyankhula molimba mtima kwambiri zokhudza inu pamaso pa akazi anu ndi ana anu, ambiri a amene kumvelera kwawo kuli kofatsa ndi koyera ndi kofewa pamaso pa Mulungu, chinthu chimene chiri chokondweretsa kwa Mulungu;",
                "8": "Ndipo ndikuganiza ine kuti iwo abwera kuno kudzamva mawu osangalatsa a Mulungu, inde, mawu amene amachiritsa moyo wovulazidwawo.",
                "9": "Kotero, zikulemetsa moyo wanga kuti ndikakamizidwe, chifukwa cha lamulo lokhwima limene ndidalandira kwa Mulungu, kukuchenjezani molingana ndi zolakwa zanu, kukulitsa mabala a iwo ovulazidwa kale, m’malo mwa kutonthoza ndi kuchiritsa zilonda zawo; ndipo iwo amene sadavulazidwe, m’malo mokuti apange mphwando pa mawu okondweretsa a Mulungu, ali ndi mipeni yoikidwa kuti ibaye m’mitima mwawo ndi kuvulaza maganizo awo osankhwima.",
                "10": "Koma, pakusatengera za ukulu wa ntchitoyi, ndikuyenera kuchita monga mwa malamulo okhwima a Mulungu, ndi kukuuzani za kuipa kwanu ndi zonyansa zanu, pamaso pa oyera mtima, ndi osweka mtima, ndipo pansi pa kuyang’ana kwa kulasa kwa diso la Mulungu Wamphamvu zonse.",
                "11": "Kotero, ndikuyenera kukuuzani choonadi molingana ndi kumveka bwino kwa mawu a Mulungu. Pakuti, taonani, monga ndidafunsira kwa Ambuye, adadza mawu kwa ine, kuti: Yakobo, dzuka ndikupita ku kachisi mawa, ndikukanena mawu amene ndidzakupatsa iwe kwa anthu awa.",
                "12": "Ndipo tsopano taonani, abale anga, awa ndi mawu amene ndikukuuzani, kuti ambiri a inu mwayamba kufunafuna golidi, ndi siliva, ndi mitundu yonse ya miyala ya mitengo yapatali, imene dziko ili, limene liri dziko la lonjezano kwa inu ndi kwa mbewu zanu ichuluka mochuluka koposa.",
                "13": "Ndipo dzanja lopereka lidakumwetulirani mokondweretsa, kuti mwapeza chuma chambiri; ndipo chifukwa ena a inu mwalandira zochulukirapo kuposa za abale anu, mwakuzika m’kunyada kwa mitima yanu, ndi kuvala makosi owuma ndi mitu yokwezeka chifukwa cha mtengo wake wa chobvala chanu, ndipo mukuzunza abale anu chifukwa mumadziyesa muli bwino kuposa iwo.",
                "14": "Ndipo tsopano, abale anga, kodi mukuganiza kuti Mulungu amakuyesani olungama mu chinthu ichi? Taonani, ndikunena kwa inu, Ayi. Koma iye akutsutsa inu, ndipo ngati mukhala mu izi ziweruzo zake zikuyenera kubwera kwa inu msanga.",
                "15": "O kuti akadakuonetsani kuti akhoza kulasa inu; ndipo ndi kuyang’ana kumodzi kwa diso lake akhoza kukukanthani inu ku fumbi!",
                "16": "O kuti akadakuchotserani mphulupulu ndi zonyansazi. Ndipo, O kuti mukadamvera mawu a malamulo ake, ndipo osalora kudzikuza kwa mitima yanu kuwononge miyoyo yanu!",
                "17": "Ganizanirani za abale anu monga inu eni, ndipo khalani ochezeka ndi onse ndi omasuka ndi chuma chanu, kuti akhale olemera ngati inu.",
                "18": "Koma musadayambe kufunafuna chuma, funani Ufumu wa Mulungu.",
                "19": "Ndipo mutalandira chiyembekezo mwa Khristu, mudzapeza chuma ngati muchifunafuna; ndipo mudzachifunafuna ndi cholinga cha kuchita zabwino—kuveka amaliseche, ndi kudyetsa anjala, ndi kumasula andende, ndi kupereka chithandizo kwa odwala ndi osautsika.",
                "20": "Ndipo tsopano, abale anga, ndayankhula ndi inu za kunyada; ndipo amene mwa inu mudasautsa mnansi wanu, ndi kumuzunza chifukwa mudadzikuza m’mitima mwanu, pa zinthu zimene Mulungu wakupatsani, mukuti chiyani za izo?",
                "21": "Kodi simukuganiza kuti zinthu zoterozo nzonyansa kwa iye amene adalenga zamoyo zonse? Ndipo munthu mmodzi ndi wamtengo wapatali pamaso pake ngati wina. Ndipo zamoyo zonse zichokera kufumbi; ndipo chifukwa cha chitsiriziro chomwechi adazilenga izo, kuti asunge malamulo ake ndi kulemekeza Iye kosatha.",
                "22": "Ndipo tsopano ine ndikumaliza kuyankhula kwa inu za kunyada kumeneku. Ndipo pakadapanda kuti ine sindikuyenera kuyankhula kwa inu zokhudza cholakwa choipitsitsa, mtima wanga ukadakondwera kopambana chifukwa cha inu.",
                "23": "Koma mawu a Mulungu akundilemetsa chifukwa cha zolakwa zanu zazikulu. Pakuti taonani, akutero Ambuye: Anthu awa ayamba kukula mu kusaweruzika; iwo samamvetsa malemba, pakuti akafuna kudzimasula okha pochita zachiwerewere, chifukwa cha zinthu zimene zidalembedwa zokhudza Davide ndi Solomoni mwana wake.",
                "24": "Taonani, Davide ndi Solomoni zoona adali ndi akazi ambiri ndi adzakazi ambiri, chimene chidali chonyansa pamaso panga, akutero Ambuye.",
                "25": "Kotero, akutero Ambuye, ndawatsogolera anthu awa kuchokera m’dziko la Yerusalemu, ndi mphamvu ya mkono wanga, kuti ndithe kukwezera kwa ine nthambi yolungama kuchokera ku chipatso cha m’chiuno mwa Yosefe.",
                "26": "Kotero, ine Ambuye Mulungu sindidzalora kuti anthu awa achite monga kwa iwo akale.",
                "27": "Kotero, abale anga, ndimvereni ine, ndipo mvetserani mawu a Ambuye: Pakuti palibe munthu mwa inu adzakhale naye, koma mkazi mmodzi yekha; ndipo sadzakhala ndi akazi apambali;",
                "28": "Pakuti ine, Ambuye Mulungu, ndimakondwera ndi kudzisunga kwa akazi. Ndipo zachiwerewere ndi zonyansa pamaso panga; akutero Ambuye wa makamu.",
                "29": "Kotero, anthu awa adzasunga malamulo anga, atero Ambuye wa makamu, kapena lotembeleredwa likhala dziko chifukwa cha iwo.",
                "30": "Pakuti ngati ndikufuna, atero Ambuye wa makamu, kuutsa mbewu kwa ine, ndidzalamulira anthu anga; mu zina zonse adzamvera zinthu izi.",
                "31": "Pakuti, taonani, ine, Ambuye, ndidaona chisoni, ndipo ndidamva kulira kwa ana aakazi a anthu anga m’dziko la Yerusalemu, inde, ndi m’maiko onse a anthu anga, chifukwa cha kuipa ndi zonyansa za amuna awo.",
                "32": "Ndipo sindidzalora, akutero Ambuye wa makamu, kuti kulira kwa ana aakazi okongola a anthu awa, amene ndidawatsogolera kuchokera m’dziko la Yerusalemu, kudzakwere kwa ine motsutsana ndi amuna a anthu anga, atero Ambuye wa makamu.",
                "33": "Pakuti sadzatsogolera ku ukapolo ana aakazi a anthu anga chifukwa cha kufatsa kwawo, pokhapokha ine ndidzawalanga ndi thembelero lowawa, ngakhale ku chiwonongeko; pakuti sadzachita zachiwerewere, monga iwo akale, akutero Ambuye wa makamu.",
                "34": "Ndipo tsopano taonani, abale anga, mukudziwa kuti malamulo awa adapatsidwa kwa atate athu, Lehi; kotero, mudawadziwa kale; ndipo mwafika ku kutsutsidwa kwakukulu; pakuti mudachita zinthu izi zimene simukuyenera kuzichita.",
                "35": "Taonani, inu mwachita mphulupulu zazikulu kuposa Alamani, abale athu. Inu mwaswa mitima ya akazi anu ofatsa, ndipo mudataya chidaliro cha ana anu, chifukwa cha zitsanzo zanu zoipa pamaso pawo; ndipo kulira kwa mitima yawo kukwera kwa Mulungu pa inu. Ndipo chifukwa cha kunkhwima kwa mawu a Mulungu, amene amatsika motsutsa inu, mitima yambiri idafa yolasidwa ndi mabala akuya."
            },
            "3": {
                "1": "Koma taonani, ine, Yakobo, ndiyankhula kwa inu amene muli oyera mtima. Yang’anani kwa Mulungu ndi kukhazikika kwa maganizo, ndipo pempherani kwa iye ndi chikhulupiliro chopambana, ndipo iye adzakutonthozani inu m’masautso anu, ndipo iye adzakuikirani kumbuyo pa mlandu wanu, ndi kutsitsa chilungamo pa amene akufuna chiwonongeko chanu.",
                "2": "O nonse amene muli oyera mu mtima, kwezani mitu yanu ndi kulandira mawu okondweretsa a Mulungu, ndipo mudye pa chikondi chake; pakuti mukhoza kutero, ngati maganizo anu ali okhazikika, kwamuyaya.",
                "3": "Koma, tsoka, tsoka, kwa inu amene simuli oyera mtima, amene muli odetsedwa lero pamaso pa Mulungu; pakuti kupatula kuti mulape dzikolo litembeleredwa chifukwa cha inu; ndi Alamani, amene sali onyansa ngati inu, komabe iwo ali otembeleredwa ndi thembelero lowawa, adzakwapula inu ngakhale mpaka ku chiwonongeko.",
                "4": "Ndipo nthawi ikubwera mwachangu, kuti pokhapokha mulape iwo adzalandira dziko la cholowa chanu; ndipo Ambuye Mulungu adzachotsa olungama pakati panu.",
                "5": "Tawonani, abale anu Alamani, amene mumawada chifukwa cha chidetso chawo, ndi thembelero limene lidagwera pakhungu lawo, ali olungama koposa inu; pakuti sadaiwale lamulo la Ambuye; limene lidaperekedwa kwa atate athu—kuti akhale ndi mkazi mmodzi, ndi akazi ena asakhale nawo, ndi kuti pasakhale zachiwerewere pakati pawo.",
                "6": "Ndipo tsopano, lamulo ili amatsatira kusunga; kotero, chifukwa cha kusunga uku, mu kusunga lamulo ili, Ambuye Mulungu sadzawaononga iwo, koma adzakhala wachifundo kwa iwo; ndipo tsiku lina adzakhala anthu odalitsika.",
                "7": "Taonani, amuna awo amakonda akazi awo, ndipo akazi awo amakonda amuna awo; ndipo amuna awo ndi akazi awo amakonda ana awo; Ndipo Kusakhulupilira kwawo ndi udani wawo pa inu uli chifukwa cha kusaweruzika kwa makolo awo; kotero, inu muposa iwo bwanji, pamaso pa Namalenga wanu wamkulu?",
                "8": "Abale anga, ine ndikuopa kuti pokhapokha mutalapa machimo anu, kuti khungu lawo lidzakhala loyera kuposa lanu, pamene mudzabweretsedwa pamodzi nawo kumpando wachifumu wa Mulungu.",
                "9": "Chifukwa chake, lamulo ine ndikupereka kwa inu, limene liri mawu a Mulungu, kuti inu musanyozenso motsutsana ndi iwo chifukwa cha kuda kwa khungu lawo; ndipo musawanyozenso chifukwa cha chidetso chawo; koma mudzakumbukira chidetso chanu, ndi kukumbukira kuti chidetso chawo chidabwera chifukwa cha makolo awo.",
                "10": "Kotero, mudzikumbukira ana anu, kuti mudamvetsa chisoni mitima yawo chifukwa cha chitsanzo mudawaikira; komanso, kumbukirani kuti mutha, chifukwa cha chidetso chanu, chibweretsa ana anu ku chiwonongeko, ndipo machimo awo adzawunjikidwa pa mitu yanu patsiku lomaliza.",
                "11": "O abale anga, mvetserani mawu anga; dzutsani mphamvu za moyo wanu; dzigwedezeni nokha kuti mudzuke ku tulo ta imfa; ndipo dzimasureni inu eni ku zowawa za gahena kuti musakhale angelo kwa mdyerekezi, kuti mudzaponyedwe m’nyanja ya moto ndi sulufure yomwe ili imfa yachiwiri.",
                "12": "Ndipo tsopano ine, Yakobo, ndidayankhula zinthu zina zambiri kwa anthu a Nefi, kuwachenjeza motsutsana ndi za dama ndi zotayilira; ndi tchimo la mtundu uliwonse, kuwauza zotsatira zoipa za izo.",
                "13": "Ndipo gawo zana la zochitika za anthu awa, zimene tsopano zidayamba kukhala zochuluka, sizingalembedwe pa mapale awa; koma zambiri za zochitika zawo zidalembedwa pa mapale akuluakulu, ndi nkhondo zawo, ndi mikangano yawo, ndi maulamuliro a mafumu awo.",
                "14": "Mapale amenewa akutchedwa mapale a Yakobo, ndipo adapangidwa ndi dzanja la Nefi. Ndipo ndikumaliza kuyankhula mawu awa."
            },
            "4": {
                "1": "Tsopano taonani, zidachitika kuti ine, Yakobo, nditatumikira mochuluka kwa anthu anga m’mawu, (ndipo sindingathe kulemba koma mawu anga ochepa chabe, chifukwa cha kuvuta kwa kuzokota mawu athu pa mapale) ndipo tikudziwa kuti zinthu zimene timalemba pa mapale zikuyenera kukhala;",
                "2": "Koma zimene timalemba pa chirichonse kupatula pa mapale zikuyenera kuwonongeka ndikuzimilirika; koma tikhoza kulemba mawu ochepa pa mapale, zimene zidzapatsa ana athu, ndiponso abale athu okondedwa, chidziwitso chochepa chokhudza ife, kapena zokhudza makolo awo—",
                "3": "Tsopano mu chinthu ichi timakondwera; ndipo tikugwira ntchito modzipereka kuzokota mawu awa pa mapale, kuyembekezera kuti abale athu okondedwa ndi ana athu adzawalandira iwo ndi mitima ya chiyamiko, ndi kuyang’ana pa iwo kuti iwo angathe kuphunzira ndi chisangalalo osati ndi chisoni, kapena monyoza, zokhudzana ndi makolo awo oyamba.",
                "4": "Pakuti pa chifukwa ichi talemba zinthu izi; kuti adziwe kuti tidadziwa za Khristu, ndipo tidali ndi chiyembekezo cha ulemelero wake dzaka mazana ambiri asadabwere; ndipo si ife tokha amene tidali ndi chiyembekezo cha ulemelero wake, komanso aneneri oyera onse amene adakhalapo ife tisadakhaleko.",
                "5": "Taonani, adakhulupilira mwa Khristu ndi kulambira Atate m’dzina lake, ndipo ifenso timalambira Atate m’dzina lake. Ndipo chifukwa cha ichi timasunga chilamulo cha Mose, chomwe chimalozera miyoyo yathu kwa iye; ndipo pa chifukwa ichi chayeretsedwa kwa ife mu chilungamo, inde monga chidawerengedwa kwa Abrahamu m’chipululu kukhala womvera malamulo a Mulungu mukupereka nsembe mwana wake Isaki, chimene chiri chifaniziro cha Mulungu ndi Mwana wake Wobadwa Yekha.",
                "6": "Kotero, timafufuza aneneri, ndipo tiri ndi mavumbulutso ambiri ndi mzimu wa uneneri; ndipo pokhala ndi mboni zonsezi timapeza chiyembekezo, ndipo chikhulupiliro chathu chimakhala chosagwedezeka, kotero kuti tingathedi kulamulira mu dzina la Yesu ndi mitengo yomwe imatimvera ife, kapena mapiri, kapena mafunde a nyanja.",
                "7": "Komabe, Ambuye Mulungu amationetsa ife kufooka kwathu kuti tidziwe kuti ndi mwa chisomo chake, ndi kudzichepetsa kwake kwakukulu kwa ana a anthu, kuti tiri ndi mphamvu yakuchita zinthu izi.",
                "8": "Taonani, zazikulu ndi zodabwitsa ndi ntchito za Ambuye. Ndi kosasanthulika bwanji, ndi kuya kwa zinsinsi za iye; ndipo nzosatheka kuti munthu adziwe njira zake zonse. Ndipo palibe munthu akudziwa za njira zake pokhapokha ziululidwe kwa iye; kotero, abale, musapeputse mavumbulutso a Mulungu.",
                "9": "Pakuti, taonani, ndi mphamvu ya mawu ake munthu adadza pa nkhope ya dziko lapansi, dziko lapansi limene lidalengedwa ndi mphamvu ya mawu ake. Kotero, ngati Mulungu ali wotha kuyankhula ndipo dziko lidakhalapo, ndi kuyankhula ndipo munthu adalengedwa, nanga bwanji asathe kulamulira dziko lapansi, kapena zopangidwa za manja ake pamaso pake, molingana ndi chifuniro chake ndi chisangalaro chake?",
                "10": "Kotero, abale, musafune kulangiza Ambuye, koma kutenga uphungu kuchokera m’manja mwake. Pakuti, taonani, mukudziwa inu nokha kuti amapereka malangizo mwa nzeru, ndi mwa chilungamo, ndi mwa chifundo chachikuru, pa ntchito zake zonse.",
                "11": "Kotero, abale okondedwa, yanjanitsidwani naye kudzera mwa chitetezero cha Khristu; Mwana Wake Wobadwa Yekha, ndipo mudzalandira chiukitso; monga mwa mphamvu ya chiukitso imene ili mwa Khristu; ndi kuperekedwa kwa Mulungu ngati zipatso zoyamba za Khristu; kukhala ndi chikhulupiliro, ndipo adalandira chiyembekezo chabwino cha ulemelero mwa iye asadadzionetsere yekha kuthupi.",
                "12": "Ndipo tsopano, okondedwa, musadabwe kuti ndikunena kwa inu zinthu izi; pakuti chifukwa chani osayankhula za chitetezero cha Khristu, ndi kupeza chidziwitso chonse cha iye, kuti tipeze chidziwitso cha chiukitso ndi dziko lirinkudza?",
                "13": "Taonani, abale anga, iye wakulosera, alosere munkuzindikira kwa anthu; pakuti Mzimu umayankhula choonadi, ndipo sumanama. Kotero, umayankhula za zinthu momwe ziliri, ndi zinthu momwe zidzakhalire; kotero, zinthu izi zaonetseledwa kwa ife poyera, kwa chipulumutso cha miyoyo yathu. Koma taonani, ife sitiri mboni tokha mu zinthu izi; pakuti Mulungu adayankhulanso izo kwa aneneri akale.",
                "14": "Koma taonani, Ayuda adali anthu osamva; ndipo iwo adanyoza mawu omveka, ndikupha aneneri, ndikufunafuna zinthu zimene sakadatha kuzimvetsa. Kotero, chifukwa cha kusaona kwawo, kusaona komwe kudabwera poyang’ana mopitilira chizindikirocho, akuyenera kugwa; pakuti Mulungu wachotsa kumveka kwake kwa iwo; napereka kwa iwo zinthu zambiri zimene sakadazimvetsa; chifukwa iwo adakhumba izo. Ndipo popeza adazikhumba, Mulungu adazichita, kuti apunthwe.",
                "15": "Ndipo tsopano ine, Yakobo, ndatsogozedwa ndi Mzimu ku kulosera; pakuti ndipenya mwa ntchito za Mzimu uli mwa ine, kuti mwa kupunthwa kwa Ayuda adzakana nthathwe limene angathe kumangapo ndi kukhala ndi maziko okhazikika.",
                "16": "Koma taonani, molingana ndi malembo, mwala uwu udzakhala waukulu, ndi wotsiriza, ndi maziko okhawo okhazikika, pamene Ayuda akhoza kumanga.",
                "17": "Ndipo tsopano, okondedwa anga, zingatheke bwanji kuti awa, atakana maziko okhazikika, akhoza kumangapo, kuti ukhale mutu wa ngodya yawo?",
                "18": "Taonani, abale anga okondedwa, ndidzaululira chinsinsi ichi kwa inu; ngati, mwanjira iliyonse, sindidzagwedezeka konse, kuchoka mukukhazikika kwanga mu Mzimu, ndi kupunthwa chifukwa cha nkhawa yanga ya chifukwa cha inu."
            },
            "5": {
                "1": "Taonani, abale anga; simukukumbukira kuti mudawerenga mawu a mneneri Zenosi, amene adayankhula kwa nyumba ya Israeli, kuti:",
                "2": "Mvetserani, inu nyumba ya Israeli, ndipo imvani mawu a ine, mneneri wa Ambuye.",
                "3": "Pakuti, taonani, akutero Ambuye, ndikufanizira inu; Inu nyumba ya Israeli, ngati mtengo wa azitona oweta, umene munthu adautenga ndikuusamala m’munda wake wampesa; ndipo udakula, ndi kukalamba, ndikuyamba kuvunda.",
                "4": "Ndipo zidachitika kuti mwini munda wampesa adapita ndipo adaona kuti mtengo wake wa azitona wayamba kuvunda; ndipo adati: ndidzaudulilira, ndi kuukumbira mouzungulira, ndi kuusamalira; kuti kapena uphuke nthambi zanthete, ndi kuti usawonongeke.",
                "5": "Ndipo zidachitika kuti adadulilira, ndi kuukumbara mouzungulira, nausamala molingana ndi mawu ake.",
                "6": "Ndipo zidachitika kuti patapita masiku ambiri idayamba kumera pang’ono, nthambi zazing’ono ndi zamthete; koma taonani, pamwamba pake padayamba kuwonongeka.",
                "7": "Ndipo zidachitika kuti mwini munda wampesa adaona; nati kwa mtumiki wake: Zimandimvetsa chisoni kuti nditaye mtengo uwu; kotero, pitani, ndipo mukazule nthambi za mtengo wazitona wakuthengo, ndipo mubwere nazo kuno kwa ine; ndipo tidzazula nthambi zazikuluzo zimene zayamba kufota, ndipo tidzaziponya m’moto kuti zipse.",
                "8": "Ndipo taonani, atero Ambuye a munda wampesa, ndichotsa zambiri za nthambi izi zazing’ono ndi zanthete, ndipo ndidzazilumikizanitsa kulikonse kumene ndikufuna; ndipo ziribe kanthu kuti ngati muzu wa mtengo uwu uwonongeka; ndidzatha kuteteza zipatso zake kwa ine ndekha; kotero ndidzatenga nthambi zazing’ono ndi zanthete izi, ndipo ndidzazilumikizanitsa kulikonse kumene ndikufuna.",
                "9": "Tenga nthambi za mtengo wa azitona wakuthengo; ndi kuzilumikizanitsa izo m’malo mwake; ndipo izi ndidazizula ndidzaziponya pamoto, ndi kuzitentha; kuti zingalemeletse munda wanga wampesa.",
                "10": "Ndipo zidachitika kuti mtumiki wa Ambuye a munda wampesayo adachita molingana ndi mawu a Ambuye a munda wampesayo ndi kulumikizanitsa m’nthambi za mtengo wa azitona wakuthengo.",
                "11": "Ndipo Ambuye a munda wampesa adachititsa kuti ikumbilidwe, ndi kudulilidwa, ndi kusamalidwa, kunena kwa mtumiki wake; Zimandimvetsa chisoni kuti nditaye mtengo uwu; kotero kuti kapena ndikateteze mizu yake kuti isawonongeke, kuti ndiiteteze kwa ine ndekha, ndachita ichi.",
                "12": "Kotero, pita; uyang’anire mtengowo, ndi kuusamala iwo, molingana ndi mawu anga.",
                "13": "Ndipo izi ndidzaika kunsi kwenikweni kwa munda wanga wampesa, kulikonse kumene ndikufuna; zilibe kanthu kwa iwe; ndipo ndichita icho kuti ndikateteze kwa inemwini nthambi zachilengedwe za mtengo; komanso, kuti ndikadzisungire chipatso chake motsutsana ndi nyengo yake; pakuti zimandimvetsa chisoni ine kuti nditaye mtengo uwu ndi chipatso chake.",
                "14": "Ndipo zidachitika kuti Ambuye a munda wampesa adapita; ndikukabisa nthambi zake za mtengo wa azitona oweta ku tsinde la munda wampesa; ina mwa wina ndi ina mwa mzake, monga mwa chifuniro chake ndi chikondwelero chake.",
                "15": "Ndipo zidachitika kuti nthawi yaitali idapita, ndipo Ambuye a mundawo adati kwa mtumiki wake: Tiyeni, titsikire kumunda wampesa, kuti tikagwire ntchito m’munda wampesa.",
                "16": "Ndipo zidachitika kuti Ambuye a munda wampesa, ndi mtumikiyo, adatsikira kumunda wampesa kukagwira ntchito. Ndipo zidachitika kuti mtumikiyo adati kwa mbuye wake: Onani, taonani; onani mtengowu.",
                "17": "Ndipo zidachitika kuti Ambuye a munda wampesa adayang’ana, ndikuona mtengo umene nthambi za azitona zakuthengo zidalumikizanitsidwa; ndipo idaphuka ndikuyamba kubala zipatso. Ndipo adaona kuti zidali zabwino; ndipo zipatso zake zidali ngati zipatso zachibadwa.",
                "18": "Ndipo adati kwa mtumikiyo: Taona, nthambi za mtengo wakuthengo zagwira chinyontho cha muzu wake, kuti muzu wake wabweretsa mphamvu zambiri; ndipo chifukwa cha mphamvu ya mizu yake, nthambi zakuthengo zidabala zipatso zoweta. Tsopano, ngati ife tikadati tisalumikizanitse mu nthambi izi, mtengo wake ukadawonongeka. Ndipo tsopano, taonani, ndidzasunga zipatso zambiri, zimene mtengo wake udabala; ndipo zipatso zake ndidzasunga motsutsana ndi nyengo, kwa ine ndekha.",
                "19": "Ndipo zidachitika kuti Ambuye a munda wampesa adati kwa mtumiki: Tiyeni, tiyeni tipite ku mapeto a munda wampesa, ndipo taonani, ngati nthambi zachilengedwe za mtengo sizidabale zipatso zambiri; kuti ine ndikasunge zipatso zake motsutsana ndi nyengo, kwa ine ndekha.",
                "20": "Ndipo zidachitika kuti adapita kumene mbuye adabisa nthambi zachilengedwe za mtengo, ndipo adati kwa mtumikiyo: Taonani iyi; ndipo adaona yoyamba kuti idabala zipatso zambiri; ndipo adaonanso kuti zidali zabwino. Ndipo iye adati kwa mtumikiyo: Tenga zipatso zake, ndipo uzisunge motsutsana ndi nyengoyo, kuti ine ndingathe kuteteza izo kwa ine ndekha; pakuti taona, adati, nthawi iyi yaitali ndazisamala, ndipo zidabala zipatso zambiri.",
                "21": "Ndipo zidachitika kuti mtumikiyo adati kwa mbuye wake: Iwe wabwera bwanji kuno kudzabzala mtengo uwu, kapena nthambi iyi ya mtengo? Pakuti taonani, adali malo osauka kwambiri m’malo onse a munda wanu wampesa.",
                "22": "Ndipo Ambuye a munda wampesawo adati kwa iye: Osandilangiza. Ndidadziwa kuti adali malo a nthaka yosalongosoka; kotero, ndidati kwa iwe, ndausamala nthawi yaitali yonseyi; ndipo taona, wabala zipatso zambiri.",
                "23": "Ndipo zidachitika kuti Ambuye a munda wampesayo adati kwa mtumiki wake: Tapenya kuno; taona ndadzala nthambi ina ya mtengowo; ndipo ukudziwa kuti malo a nthaka iyi idali yosauka kuposa yoyamba ija. Koma, taona mtengowo. Ndausamala nthawi yaitali yonseyi, ndipo udabala zipatso zambiri; kotero, sonkhanitsa, ndipo uisunge motsutsana ndi nyengo yake; kuti ndiiteteze kwa ine ndekha.",
                "24": "Ndipo zidachitika kuti Ambuye a munda wampesa adatinso kwa mtumiki wake: Tayang’ana kuno, ndipo taona nthambi inanso, imene ine ndadzala; taona ndausamalanso, ndipo udabala zipatso.",
                "25": "Ndipo adati kwa mtumiki: Yang’ana kuno, nuwone otsirizawo. Taonani, iyi ndaidzala pa malo a nthaka yabwino; ndipo ndaisamala nthawi yaitali, ndipo gawo limodzi lokha la mtengo lidabala zipatso zoweteka; ndi gawo lina la mtengo lidapereka zipatso zakuthengo; taonani, ndasamala mtengo uwu monga ina ija.",
                "26": "Ndipo zidachitika kuti Ambuye a munda wampesawo adati kwa mtumikiyo: Zula nthambi zimene sizidabale zipatso zabwino, ndi kuziponya pamoto.",
                "27": "Koma taonani, mtumikiyo adati kwa iye: Tiyeni tiudulire, ndipo tikumbire mouzungulira, ndi kuusamala pang’ono, kuti kapena ubala zipatso zabwino kwa inu, kuti mungazisunge motsutsana ndi nyengo yake.",
                "28": "Ndipo zidachitika kuti Ambuye a munda wampesa ndi mtumiki wa Ambuye wa munda wampesa adasamala zipatso zonse za munda wampesawo.",
                "29": "Ndipo zidachitika kuti nthawi yaitali idapita, ndipo Ambuye a munda wampesa adati kwa mtumiki wake: Tiyeni, tipite kumunda wampesa, kuti tikagwirenso ntchito m’munda wampesa. Pakuti taonani, nthawi yayandikira, ndipo mapeto afika posachedwa; kotero ine ndiyenera kudzisungira chipatso motsutsana ndi nyengo yake, kwa ine ndekha.",
                "30": "Ndipo zidachitika kuti Ambuye a munda wampesa ndi mtumiki adatsikira kumunda wampesa; ndipo adabwera ku mtengowo umene nthambi zake zachilengedwe zidathyoledwa; ndipo nthambi zakuthengo zidalumikizanitsidwa; ndipo taonani, zipatso zamitundumitundu zidasokoneza mtengowo.",
                "31": "Ndipo zidachitika kuti Mbuye wa munda wampesayo adalawa zipatso, zamtundu uliwonse monga mwa kuchuluka kwake. Ndipo Ambuye a mundawo wampesayo adati: Taonani, nthawi yaitali iyi tasamalira mtengo uwu, ndipo ndadzisungira kwa ine ndekha motsutsana ndi nyengoyi zipatso zambiri.",
                "32": "Koma taonani, nthawi ino wabala zipatso zambiri, ndipo palibe chabwino. Ndipo taonani, pali mitundu yonse ya zipatso zoipa; ndipo sizindipindulira kanthu, pakusatengera ntchito yathu yonse; ndipo tsopano zikundimvetsa chisoni kuti nditaye mtengo uwu.",
                "33": "Ndipo Ambuye wa munda wampesayo adati kwa kapoloyo: Tichite chiyani ndi mtengowo, kuti ndikatetezerenso chipatso chabwino kwa ine ndekha?",
                "34": "Ndipo mtumikiyo adati kwa mbuye wake: Taonani, popeza mudalumikizanitsa nthambi za mtengo wa azitona wakuthengo, zidadyetsera mizu; kuti ili ndi moyo ndipo siidawonongeke; kotero mukuona kuti zikadali zabwino.",
                "35": "Ndipo zidachitika kuti Ambuye a munda wampesa adati kwa mtumiki wake: Mtengowo sundipindulira ine kalikonse, ndi mizu yake sindipindula ine kanthu pemene udzabala zipatso zoipa.",
                "36": "Komabe, ndikudziwa kuti mizu ndi yabwino, ndipo chifukwa cha cholinga changa ndaiteteza; ndipo chifukwa cha mphamvu zawo zambiri idabala kufikira tsopano; kuchokera ku nthambi zakuthengo, zipatso zabwino.",
                "37": "Koma taonani, nthambi zakuthengo zakula ndipo zapitilira mizu yake; ndipo chifukwa kuti nthambi zakuthengo zidagonjetsa mizu yake kotero idabala zipatso zambiri zoipa; ndipo chifukwa yabala zipatso zoipa zochuluka iwe ukuona kuti ukuyamba kuwonongeka; ndipo posachedwapa udzapsa; kuti ukaponyedwe kumoto, kupatula ngati tichitepo kanthu kuti tiuteteze.",
                "38": "Ndipo zidachitika kuti Ambuye a munda wampesawo adati kwa mtumiki wake: Tiyeni titsikire kumunsi kwenikweni kwa munda wampesawo, ndipo tikaone, ngati nthambi za chibadwidwe zidabalanso chipatso choipa.",
                "39": "Ndipo zidachitika kuti adatsikira kumunsi kwa munda wampesawo. Ndipo zidachitika kuti adaona kuti chipatso cha nthambi zachilengedwe zidavundanso; inde, zoyamba ndi zachiwiri, ndi zotsiriza; ndipo zonse zidavunda.",
                "40": "Ndipo zipatso zakuthengo za yotsiriza zidagonjetsa gawo la mtengo wobala zipatso zabwino; ngakhale kuti nthambiyo idafota ndi kufa.",
                "41": "Ndipo zidachitika kuti Mbuye wa munda wampesa adalira, nati kwa mtumikiyo: Ndikadachita chiyani chinanso ku munda wanga wampesa?",
                "42": "Taonani, ndidadziwa kuti zipatso zonse za m’munda wampesa, kupatula izi, zidali zovunda. Ndipo tsopano iyo imene adabala zipatso zabwino, yavundanso; ndipo tsopano mitengo yonse ya m’munda wanga wampesa njopanda pake, pokhapokha kuidulidwa ndi kuiponya pamoto.",
                "43": "Ndipo taonani iyi yomaliza, imene nthambi yake idafota, ndidaidzala pa malo a nthaka yabwino; inde, ngakhale iyo imene idali yosankhika kwa ine kuposa madera ena onse a malo a munda wanga wampesa.",
                "44": "Ndipo waona kuti ine ndidadulanso zomwe zidali zovuta pa malo a nthaka iyi; kuti ine ndikabzale mtengo uwu m’malo mwake.",
                "45": "Ndipo udaona kuti gawo lina lidabala zipatso zabwino, ndipo gawo lina lidabala zipatso zakuthengo; ndipo chifukwa sindidazule nthambi zake ndi kuziponya pamoto, taonani, zagonjetsa nthambi yabwino imene idafota.",
                "46": "Ndipo tsopano, taonani, posatengera kusamala konse kumene tidapereka m’munda wanga wampesa, mitengo yake yavunda; kuti sidabale zipatso zabwino; ndipo iyi ndidayembekezera kuiteteza, kuti ndisunge zipatso zake motsutsana ndi nyengo yake, kwa ine ndekha. Koma taonani, yakhala ngati mtengo wazitona wakuthengo, ndipo ulibe phindu, koma kuti udulidwe ndi kuponyedwa pamoto; ndipo zikundiwawa ine kuti ndiutaye iwo.",
                "47": "Koma ndikadachitanso chiyani m’munda wanga wampesa? Kodi ndachepetsa dzanja langa, kuti sindidausamalire? Ayi, ine ndausamalira, ndipo ndakumba mouzungulira, ndipo ndaudulira, ndipo ndauthira ndowe; ndipo ndatambasula dzanja langa pafupifupi tsiku lonse, ndipo chimaliziro chikuyandikira. Ndipo zikundimvetsa chisoni kuti ndidzagwetse mitengo yonse ya m’munda wanga wampesa, ndi kuiponya pamoto kuti ipse. Ndani amene wawononga munda wanga wampesa?",
                "48": "Ndipo zidachitika kuti mtumiki adati kwa mbuyake: Kodi si kudzikweza kwa munda wanu wampesa—kodi nthambi zake sizidagonjetse mizu yomwe ili yabwino? Ndipo popeza nthambizo zagonjetsa mizu yake, taonani, zidakula nsanga kuposa mphamvu ya mizu, ndi kudzilimbitsa zokha. Taonani, ine ndikuti, kodi ichi sichochititsa kuti mitengo ya m’munda wanu wampesa ikhale yovunda?",
                "49": "Ndipo zidachitika kuti Ambuye a munda wampesa adati kwa mtumikiyo: Tiyeni tipite, tikadule mitengo ya m’munda wampesa, ndi kuiponya kumoto, kuti ingakwiyitse nthaka ya munda wanga wampesa, pakuti ndachita zonse. Ndikadachitanso chiyani m’munda wanga wampesa?",
                "50": "Koma, taonani, mtumikiyo adati kwa Ambuye a munda wampesa: Usiyeni pang’ono.",
                "51": "Ndipo Ambuye adati: Inde, ine ndidzausiya pang’ono, pakuti zikundimvetsa chisoni kuti nditaye mitengo ya m’munda wanga wampesa.",
                "52": "Kotero, tiyeni titengeko nthambi ya iyi imene, ndidadzala kumunsi kwenikweni kwa munda wanga wampesa, ndipo tiilumikizanitse ku mtengo umene idachokera; ndipo tiyeni tizule pamtengowo nthambi zimene zipatso zake ziri zowawa koposa; ndi kulumikizanitsa ku nthambi zachilengedwe za mtengo m’malo mwake.",
                "53": "Ndipo ichi ndidzachita kuti mtengo usawonongeke, kuti, mwinamwake, ine ndikateteze kwa ine ndekha mizu yake ku cholinga changa.",
                "54": "Ndipo taonani, mizu ya chibadwa ya nthambi za mtengo umene ndidadzala kuli konse ndinkafuna, ukadali ndi moyo; kotero, kuti inenso ndikaitetenzenso pa cholinga changa, ndidzatenga nthambi za mtengo uwu, ndipo ndidzailumikizanitsa kwa iyo. Inde, ndidzailumikizanitsa mwa iwo nthambi za mtengo wa manthu wawo, kuti ndikateteze mizuyonso kwa ine ndekha, kuti pamene idzakhala yamphamvu mokwanira, mwina ingathe kubala chipatso chabwino kwa ine, ndipo ndikakhale ndi ulemelero mu zipatso za munda wanga wampesa.",
                "55": "Ndipo zidachitika kuti iwo adatenga kuchokera ku mtengo wachibadwa umene udasandulika wakuthengo, nalumikizanitsamo ku mitengo yachibadwa, imenenso idasandulika yakuthengo.",
                "56": "Ndipo adatenganso mwa mitengo yachilengedwe imene idasanduka yakuthengo, nailumikizanitsa ku mtengo wake.",
                "57": "Ndipo Mbuye wa munda wampesayo adati kwa mtumikiyo: Usazule nthambi zakuthengo za mitengo, kupatula imene ili yowawa koposa; ndipo m’menemo mudzalumikizanitsa monga ndanenera.",
                "58": "Ndipo tidzasamalanso mitengo ya m’munda wampesa, ndipo tidzadulilira nthambi zake; ndipo tidzazula m’mitengomo nthambizo zimene zapsa, zimene zikuyenera kuwonongeka, ndi kuponyedwa m’moto.",
                "59": "Ndipo ichi ndikuchita kuti, kapena, mizu yake ikhale yolimba chifukwa cha ubwino wawo; ndi chifukwa cha kusintha kwa nthambi, kuti zabwino zigonjetse zoipa.",
                "60": "Ndipo chifukwa choti ndateteza nthambi zachilengedwe ndi mizu yake, ndi kuti ndalumikizanitsanso mu nthambi zachilengedwe ku mtengo wawo; ndipo ndateteza mizu ya mtengo wawo, kuti, kapena mitengo ya m’munda wampesa ikabalenso chipatso chabwino; ndipo kuti ndikakhalenso ndi chisangalalo m’chipatso cha munda wanga wampesa, ndipo, mwinamwake, kuti ndisangalale mopambana kuti ndateteza mizu ndi nthambi za chipatso choyamba—",
                "61": "Kotero, pitani, ndipo itanani atumiki, kuti tikagwire ntchito modzipereka ndi mphamvu zathu m’munda wampesa, kuti tikakonze njira, kuti ndikabweretsenso chipatso chachibadwa, chimene chipatso chachibadwa chiri chabwino ndi cha mtengo wapatali kuposa chipatso china chirichonse.",
                "62": "Kotero, tiyeni ndi kukagwira ntchito ndi mphamvu zathu nthawi yotsiriza ino, pakuti taonani mapeto akuyandikira, ndipo ino ndi nthawi yotsiriza yomwe ine ndidzadulira munda wanga wampesa.",
                "63": "Lumikizanitsani mu nthambi; muyambe pa zotsiriza, kuti zikhale zoyamba, ndi kuti zoyamba zikhale zotsiriza; ndipo kumbani mbali mwa mitengo, yaikulu ndi yaing’ono, yoyamba ndi yotsiriza; ndi yotsiriza ndi yoyamba, kuti yonse akasamalidwenso kamodzinso nthawi yotsiriza.",
                "64": "Kotero, ikumbireni, iduleni, ndi kuithira ndowe kamodzinso, kwa nthawi yotsiriza, pakuti chimaliziro chikuyandikira. Ndipo ngati kudzakhala kotero kuti malumikizanidwe otsiriza awa adzakula, ndi kubala chipatso chachibadwa, ndiye inu mudzawakonzera iwo njira, kuti iwo akakule.",
                "65": "Ndipo pamene iyamba kukula mudzachotsa nthambi zobala zipatso zowawa, molingana ndi mphamvu ya yabwino ndi ukulu wake; ndipo simudzachotsa kuipa konseko nthawi imodzi, kuopa kuti mizu yake ingakhale yolimba kwambiri ku kulumikizanitsa, ndi kulumikizanitsa kwake kudzawonongeka, ndipo ndidzataya mitengo ya munda wanga wampesa.",
                "66": "Pakuti zimandimvetsa chisoni kuti nditaye mitengo ya m’munda wanga wampesa; kotero muchotse yoipayo monga momwe yabwino idzakulira; kuti muzu ndi pamwamba zikhale zofanana mu mphamvu; kufikira zabwino chidzagonjetsa zoipa, ndi zoipa zidzadulidwa, ndi kuponyedwa pamoto; kuti zisadetse nthaka ya munda wanga wampesa; ndipo motero ndidzachotsa zoipa m’munda wanga wampesa.",
                "67": "Ndipo nthambi za mtengo wachibadwidwe ndidzazilumikizanitsanso mu mtengo wachibadwidwe;",
                "68": "Ndipo nthambi za mtengo wachibadwidwe ndidzazilumikizanitsa mu nthambi zachilengedwe za mtengowo; ndipo motero ndidzazibweretsa izo pamodzi kachiwiri, kuti zidzabale chipatso chachibadwa, ndipo zidzakhala zimodzi.",
                "69": "Ndipo zoipa zidzatayidwa, inde, ngakhale m’malo onse a munda wanga wampesa; pakuti taonani, kamodzi kokhaka ndidzadulira munda wanga wampesa.",
                "70": "Ndipo zidachitika kuti Ambuye wa munda wampesa adatuma mtumiki wake; ndipo mtumikiyo adapita ndikuchita monga Ambuye adamuuzira; ndikukabwera nawo atumiki ena; ndipo iwo adali ochepa.",
                "71": "Ndipo Ambuye a munda wampesawo adati kwa iwo, Pitani, kagwireni ntchito m’munda wampesa ndi mphamvu zanu. Pakuti, taonani, ino ndi nthawi yotsiriza imene ndidzasamala munda wanga wampesa; pakuti chimaliziro chiri pafupi, ndi nyengo ikudza msanga; ndipo ngati mugwira ntchito ndi mphamvu yanu pamodzi ndi ine mudzasangalala ndi zipatso zimene ndidzadzisungira ndekha motsutsana ndi nthawi yomwe ikubwera posachedwa.",
                "72": "Ndipo zidachitika kuti atumiki adamuka ndikukagwira ntchito ndi mphamvu zawo; ndipo Ambuye wa munda wampesawo adagwira nawo ntchito; ndipo iwo adamvera malamulo a Ambuye wa munda wampesa mu zinthu zonse.",
                "73": "Ndipo apo padayamba kukhala chipatso chachibadwa kachiwiri m’munda wampesa; ndipo nthambi zachilengedwe zidayamba kukula ndi kuchita bwino kwambiri; ndipo nthambi zakuthengo zidayamba kuzulidwa ndi kutaidwa; ndipo adasunga muzu ndi pamwamba pake mofanana, molingana ndi mphamvu yake.",
                "74": "Ndipo kotero iwo adagwira ntchito, ndi khama lonse, monga mwa malamulo a Ambuye a munda wampesa, ngakhale mpakana yoipawo itataidwa kunja kwa munda wampesa; ndipo Ambuye adatetezera kwa iyemwini kuti mitengoyo idakhalanso chipatso chachibadwa; ndipo idakhala ngati thupi limodzi; ndipo zipatso zidali zofanana; ndipo Ambuye a munda wampesa adadzisungira kwa iye yekha chipatso chachibadwa, chimene chidali cha mtengo wapatali kwa iye kuyambira pa chiyambi.",
                "75": "Ndipo zidachitika kuti pamene Ambuye a munda wampesa adaona kuti zipatso zake zidali zabwino, ndi kuti munda wake wampesa si wovundanso; adaitana atumiki ake, ndipo adati kwa iwo: Taonani, kwa nthawi yotsiriza iyi ife tasamala munda wanga wampesa; ndipo mwaona kuti ndachita monga mwa kufuna kwanga; ndipo ndateteza chipatso chachibadwa, kuti chil chabwino, monga chidali pachiyambi. Ndipo wodala ndi ine; pakuti mwakhala wodzipereka mu kugwilira ntchito limodzi ndi ine m’munda wampesa wanga, ndipo mwasunga malamulo anga, ndipo mwabweretsanso kwa ine chipatso chachibadwa, kuti munda wanga wampesa sudzavundanso, ndipo yoipawo yataidwa, taonani mudzakhala ndi chisangalalo ndi ine chifukwa cha zipatso za m’munda wanga wampesa.",
                "76": "Pakuti, taonani, kwa nthawi yaitali ndidzadzisungira zipatso za m’munda wanga wampesa kwa ine ndekha motsutsana ndi nyengo; imene irinkudza msanga; ndipo ndidasamala munda wanga wampesa kotsiriza; ndikuwudulilira, ndikuwukumbira mouzungulira, nauthilira ndowe; kotero ndidzadzisungira ndekha zipatso, kwa nthawi yaitali, molingana ndi zomwe ndayankhula.",
                "77": "Ndipo ikafika nthawi kuti zipatso zoipa zidzabweranso m’munda wanga wampesa, pamenepo ndidzasonkhanitsa zabwino ndi zoipa; ndipo zabwino ndidzadzisungira ndekha, ndipo zoipa ndidzadzitaya m’malo mwake. Kenako ikudza nyengo ndi mapeto; ndipo munda wanga wampesa ndidzautentha ndi moto."
            },
            "6": {
                "1": "Ndipo tsopano, taonani, abale anga, monga ndidanena kwa inu kuti ndidzamemera, taonani, uwu uli uneneri wanga—kuti zinthu zimene mneneri Zenosi adayankhula, zokhudzana ndi nyumba ya Israeli, m’mene iye adawafanizira iwo ndi mtengo wa azitona oweta, zikuyenera kuchitikadi.",
                "2": "Ndipo tsiku limene adzabwenzeretsanso dzanja lake kachiŵiri kupulumutsa anthu ake; ndi tsiku, inde, ngakhale nthawi yotsiriza, kuti atumiki a Ambuye adzapita mu mphamvu yake; kusamala ndi kudulira munda wake wampesa; ndipo zikadzatha izi chimaliziro chidza msanga.",
                "3": "Ndipo odala ali iwo amene agwira ntchito mwakhama m’munda wake wampesa; ndipo ndiotembeleredwa motani nanga amene adzataidwa kumalo awo! Ndipo dziko lapansi lidzatenthedwa ndi moto.",
                "4": "Ndipo Mulungu wathu ndi wachifundo chotani kwa ife, pakuti amakumbukira nyumba ya Israeli, mizu ndi nthambi zomwe; ndipo amatambasulira manja ake kwa iwo tsiku lonse; Ndipo iwo ndi anthu osamva ndi otsutsa; koma ochuluka amene sadzaumitsa mitima yawo adzapulumutsidwa mu ufumu wa Mulungu.",
                "5": "Kotero, abale anga okondedwa, ndikukupemphani m’mawu a kutsimikiza kuti mulape, ndi kubwera ndi cholinga chonse cha mtima, ndi kumamatira kwa Mulungu monga amamatilira kwa inu. Ndipo pamene mkono wachifundo chake watambasulidwa kwa inu m’kuwala kwa usana, musaumitse mitima yanu.",
                "6": "Inde, lero, ngati mumva mawu ake, musaumitse mitima yanu; pakuti mudzaferanji?",
                "7": "Pakuti, taonani, mutadyetsedwa ndi mawu abwino a Mulungu tsiku lonse, kodi mudzabala zipatso zoipa, kuti mukuyenera kudulidwa ndi kuponyedwa pamoto?",
                "8": "Taonani, kodi inu mukukana mawu awa? Kodi mudzakana mawu a aneneri; ndipo kodi mudzakana mawu onse amene adayankhulidwa zokhudzana ndi Khristu; ochuluka atayankhula zokhudza iye; ndi kukana mawu abwino a Khristu, ndi mphamvu ya Mulungu, ndi mphatso ya Mzimu Woyera, ndi kuzimitsa Mzimu Woyera, ndi kunyoza dongosolo lalikulu la chiwombolo, limene laikidwa kwa inu?",
                "9": "Simukudziwa kodi kuti ngati muchita zinthu izi, kuti mphamvu ya chiwombolo ndi chiukitsiro, yomwe iri mwa Khristu, idzakubweretsani inu kuti muyime ndi manyazi ndi kulakwa kwakukulu pamaso pa bwalo la Mulungu?",
                "10": "Ndipo malingana ndi mphamvu ya chilungamo, pakuti chilungamo sichingakanidwe; mukuyenera kupita m’nyanja ya moto ndi sulufure, imene malawi ake sazimitsidwa, ndipo utsi wake umakukwera m’mwamba kwa muyaya ndi muyaya, nyanja ya moto ndi sulufule imene iri kuzunzika kosatha.",
                "11": "O ndiye, abale anga okondedwa, lapani inu, ndipo lowani pa chipata chopapatiza, ndipo pitirizani m’njira yolunjika, kufikira mutalandira moyo wamuyaya.",
                "12": "Inu khalani anzeru; ndinenenso chiyani ine?",
                "13": "Pomaliza, ndikukutsanzikani, mpaka ndidzakumana nanu pamaso pa bwalo lokondweretsa la Mulungu, bwalo limene limakantha oipa ndi mantha owopsa. Ameni."
            },
            "7": {
                "1": "Ndipo tsopano zidachitika kuti patapita dzaka zingapo, kudadza munthu pakati pa anthu a Nefi, amene dzina lake adali Sheremu.",
                "2": "Ndipo zidachitika kuti adayamba kulalikira pakati pa anthu, ndi kulengeza kwa iwo kuti sipakuyenera kukhalapo Khristu. Ndipo adalalikira zinthu zambiri zosyasyalika kwa anthu; ndipo izi adazichita kuti athe kugwetsa chiphunzitso cha Khristu.",
                "3": "Ndipo adagwira ntchito mwakhama kuti atsogoze kutali mitima ya anthu, kotero kuti adasokeretsa mitima yambiri; ndipo iye podziwa kuti ine, Yakobo, ndidali ndi chikhulupiliro mwa Khristu amene ali nkudza, iye adafunafuna mwayi kwambiri kuti abwere kwa ine.",
                "4": "Ndipo iye adali ophunzira, kuti iye adali ndi chidziwitso chonse cha chinenero cha anthu; kotero, adatha kugwiritsa ntchito kusyasyalika zambiri, ndi mphamvu zambiri za kuyankhula, molingana ndi mphamvu ya mdyerekezi.",
                "5": "Ndipo adali ndi chiyembekezo chakundigwedeza ine ku chikhulupiliro; posatengera za mavumbulutso ochuluka ndi zinthu zambiri zimene ndidaziona zokudzana ndi zinthu izi; pakuti ndidaonadi angelo, ndipo adatumikira kwa ine. Komanso, ndidamva mawu a Ambuye akuyankhula kwa ine m’mawu ake omwe, ku nthawi ndi nthawi; kotero, sindikadatha kugwedezeka.",
                "6": "Ndipo zidachitika kuti adadza kwa ine, ndipo mwa njira iyi adayankhula kwa ine, kuti: M’bale Yakobo, ndafunafuna mwayi wochuluka kuti ndiyankhule kwa inu; pakuti ndamva, ndipo ndikudziwanso kuti umayendayenda kwambiri, kulalikira chimene umachitcha uthenga wabwino, kapena chiphunzitso cha Khristu.",
                "7": "Ndipo mwatsogolera ambiri a anthu awa kuti apotoze njira yolungama ya Mulungu, ndipo kuti asasunge chilamulo cha Mose chimene chiri njira yoyenera; ndi kutembenuza chilamulo cha Mose kukhala kupembedza kwa munthu amene inu mukuti adzabwera dzaka mazana ambiri kuchokera pano. Ndipo tsopano taonani, ine, Sheremu, ndikukuuzani inu kuti uwu ndi mwano; pakuti palibe munthu amadziwa za zinthu zotere; pakuti sanganena zinthu ziri nkudza. Ndipo moteremu Sheremu adanditsutsa ine.",
                "8": "Koma taonani, Ambuye Mulungu adatsanulira Mzimu wake mu moyo wanga, kotero kuti ndidamugonjetsa m’mawu ake onse.",
                "9": "Ndipo ine ndidati kwa iye: Kodi iwe ukukana Khristu amene akudzabwera? Ndipo adati: Ngati pangakhale Khristu, ine sindikadakana iye; koma ndikudziwa kuti kulibe Khristu, ngakhale sadakhaleko, ndipo sidzakhalaponso.",
                "10": "Ndipo ine ndidati kwa iye: Kodi iwe umakukhulupilira malembo? Ndipo adati: Inde.",
                "11": "Ndipo ndidati kwa iye: Ndiye siumawamvetsetsa iwo; pakuti amachitiradi umboni za Khristu. Taonani, ine ndikunena kwa iwe kuti palibe mmodzi wa aneneri amene adalemba, kapena kunenera, koma iwo adayankhula za Khristu ameneyu.",
                "12": "Ndipo izi si zonse—zadaonetsedwa kwa ine, pakuti ndidamva ndi kuona; ndipo zidaonetseredwanso kwa ine mwa mphamvu ya Mzimu Woyera; kotero, ndikudziwa ngati sipakhala chitetezero anthu onse akuyenera kutaika.",
                "13": "Ndipo zidachitika kuti iye adati kwa ine: Ndionetse ine chizindikiro mwa mphamvu iyi ya Mzimu Woyera, momwe iwe ukudziwira zambiri.",
                "14": "Ndipo ine ndidati kwa iye: Ndine ndani ine kuti ndimuyese Mulungu kuti akuonetse iwe chizindikiro mu chinthu chimene iwe ukuchidziwa kukhala choona? Koma udzakana, chifukwa uli wa mdyerekezi. Komabe, osati kufuna kwanga kuchitidwe; komabe ngati Mulungu akukantha iwe, chimenecho chikhale chizindikiro kwa iwe kuti ali nayo mphamvu, konse kumwamba ndi pa dziko lapansi; ndiponso kuti Khristu adzabwera. Ndipo kufuna kwanu kuchitidwe, O Ambuye, osati kwanga.",
                "15": "Ndipo zidachitika kuti pamene ine, Yakobo, nditayankhula mawu amenewa, mphamvu ya Ambuye idafika pa iye, kotero kuti adagwa pansi. Ndipo zidachitika kuti iye adadyetsedwa kwa nthawi ya masiku ambiri.",
                "16": "Ndipo zidachitika kuti iye adati kwa anthu: Sonkhanani pamodzi mawa, pakuti ndidzafa; kotero, ndikufuna kuyankhula ndi anthu ndisadafe.",
                "17": "Ndipo zidachitika kuti m’mawa mwake khamulo lidasonkhana; ndipo adayankhula nawo momveka, ndikukana zinthu zimene adawaphunzitsa, ndipo adavomereza Khristu; ndi mphamvu ya Mzimu Woyera, ndi utumiki wa angelo.",
                "18": "Ndipo adayankhula momveka kwa iwo, kuti adanyengedwa ndi mphamvu ya mdyerekezi. Ndipo iye adayankhula za gahena, ndi za muyaya, ndi za chilango chamuyaya.",
                "19": "Ndipo adati: Ndikuopa kuti mwina ndachita tchimo losakhululukidwa, pakuti ndanamiza Mulungu; pakuti ndidakana Khristu, ndipo ndidanena kuti ndidakhulupilira malembo; ndipo amamuchitira umboni ndithu. Ndipo chifukwa ine ndidanama motere kwa Mulungu ine ndikuopa kwakukulu kuti mwina mlandu wanga ungakhale woipa; koma ndivomereza machimo anga kwa Mulungu.",
                "20": "Ndipo zidachitika kuti pamene adanena mawu amenewa sadathe kuyankhulanso, ndipo adapereka mzimu wake.",
                "21": "Ndipo pamene unyinji udachitira umboni kuti adanena izi pamene ankafuna kupereka mzimu; adadabwa kwambiri; kotero kuti mphamvu ya Mulungu idatsikira pa iwo, ndipo adagonjetsedwa kuti adagwa pansi.",
                "22": "Tsopano, chinthu ichi chidali chondikomera ine, Yakobo, pakuti ine ndidapempha izo kwa Atate anga amene adali Kumwamba; pakuti adamva kulira kwanga, ndikuyankha pemphero langa.",
                "23": "Ndipo zidachitika kuti mtendere ndi chikondi cha Mulungu chidabwenzeretsedwanso pakati pa anthu; ndipo adasanthula malembo, ndipo sadamverenso mawu a munthu woipa uyu.",
                "24": "Ndipo zidachitika kuti njira zambiri zidalinganizidwa kuti titengenso ndi kubwenzeretsa Alamani ku chidziwitso cha choonadi; koma zonse zidali chabe, pakuti iwo amakondwera mu nkhondo ndi kukhetsa mwazi, ndipo iwo adali ndi udani wamuyaya wotsutsana ndi ife, abale awo. Ndipo adafunafuna ndi mphamvu ya manja awo kuti atiwononge kosalekeza.",
                "25": "Kotero, anthu a Nefi adalimba kumenyana nawo ndi manja awo, ndi mphamvu zawo zonse, kukhulupilira Mulungu ndi thanthwe la chipulumutso chawo; kotero, adakhalabe ogonjetsa adani awo.",
                "26": "Ndipo zidachitika kuti ine, Yakobo, ndidayamba kukalamba; ndipo mbiri ya anthu awa ikusungidwa pa mapale ena a Nefi, kotero, ndimaliza zolemba izi, ndikulengeza kuti ndalemba molingana ndi chidziwitso changa, ponena kuti nthawi idapita nafe, komanso miyoyo yathu idapita monga ngati adali maloto kwa ife, ife okhala osungulumwa komanso anthu aulemu, osokera, otaidwa ku Yerusalemu, obadwa m’masautso, m’chipululu, ndi odedwa ndi abale athu, amene adayambitsa nkhondo ndi mikangano; kotero, tidalira masiku athu.",
                "27": "Ndipo ine, Yakobo, ndidaona kuti ndikuyenera kutsikira kumanda anga; kotero, ndidanena kwa mwana wanga Enosi: Tenga mapalewa. Ndipo ndidamuuza iye zinthu zimene m’bale wanga Nefi adandilamulira ine, ndipo adalonjeza kumvera malamulowo. Ndipo ine ndikupanga mapeto a kulemba kwanga pa mapale awa, omwe kulemba kwakhala kochepa; ndipo kwa wowerenga nditsanzikana naye, ndikuyembekezera kuti ambiri a abale anga adzawerenga mawu anga. Abale, tsalani mwa Ambuye."
            }
        }
    },
    "enos": {
        "meta": {
            "slug": "enos",
            "name": "Buku la Enosi",
            "chapterWord": "Mutu"
        },
        "chapters": {
            "1": {
                "1": "Taonani, zidachitika kuti ine, Enosi, podziwa kuti atate anga adali munthu wolungama—chifukwa adandiphunzitsa mchinenero chawo, ndiponso kundilera ndikundichenjeza mwa Ambuye—ndipo lidalitsike dzina la Mulungu chifukwa cha ichi.",
                "2": "Ndipo ndidzakuuzani za kulimbana komwe ndidali nako pamaso pa Mulungu, ndisadalandire chikhululukiro cha machimo anga.",
                "3": "Taonani, ndidapita kukasaka nyama mkhalango; ndipo mawu amene ndinkawamva nthawi zambiri atate anga akuyankhula zokhudzana ndi moyo wamuyaya, ndi chisangalalo cha woyera mtima, adazama mkati mwa mtima wanga.",
                "4": "Ndipo moyo wanga udamva njala; ndipo ndidagwada pansi pamaso pa Mlengi wanga, ndipo ndidalira kwa iye mu pemphero la mphamvu ndi kupembedzera moyo wanga; ndipo tsiku lonse ndidalira kwa iye; inde, ndipo pamene usiku udafika ndidakwezabe mawu anga kwambiri mpaka adafika kumwamba.",
                "5": "Ndipo pamenepo padafika mawu kwa ine, nati: Enosi, machimo ako akhululukidwa, ndipo udzakhala odalitsika.",
                "6": "Ndipo ine, Enosi, ndidadziwa kuti Mulungu sanganame; kotero, kulakwa kwanga kudachotsedwa.",
                "7": "Ndipo ndidati: Ambuye, kodi zatheka bwanji?",
                "8": "Ndipo iye adati kwa ine: Chifukwa cha chikhulupiliro chako mwa Khristu, amene iwe siudamumvepo kapena kumuonapo. Ndipo dzaka dzambiri zidzapita iye asadadzionetsere yekha ku thupi; kotero, pita, chikhulupiliro chako chakupanga iwe wamphumphu.",
                "9": "Tsopano, zidachitika kuti pamene ndidamva mawu awa, ndidayamba kumva kukhumbira ubwino wa abale anga, Anefi, kotero, ndidatsanulira moyo wanga onse kwa Mulungu chifukwa cha iwo.",
                "10": "Ndipo pamene ndidali kuvutika motere mumtima, taonani, mawu a Ambuye adafikanso kwa ine m’maganizo mwanga, nati: Ndidzawayendera abale ako molingana ndi khama lawo pa kusunga malamulo anga. Ine ndawapatsa iwo dziko ili, ndipo ndi dziko lopatulika; ndipo sindilitembelera kupatula chifukwa cha cha mphulupulu; kotero, ndidzawayendera abale ako molingana ndi momwe ndanenera; ndipo zolakwitsa zawo ndidzawagwetsera ndi chisoni pamitu yawo.",
                "11": "Ndipo nditatha ine, Enosi, kumva mawu awa, chikhulupiliro changa chidayamba kusagwedezeka mwa Ambuye; ndipo ndidapemphera kwa iye ndi kuvutika kwambiri kwa nthawi yayitali chifukwa cha abale anga, Alamani.",
                "12": "Ndipo zidachitika kuti nditamaliza kupemphera ndi khama lonse, Ambuye adati kwa ine; ndidzakupatsa iwe molingana ndi zokhumba zako, chifukwa cha chikhulupiliro chako.",
                "13": "Ndipo tsopano, taonani, ichi chidali chikhumbo chomwe ndidakhumba kwa iye—kuti ngati zingakhale choncho, kuti anthu anga Anefi, ngati atadzagwe mu kulakwitsa, ndipo mwanjira ina iliyonse kuwonongedwa, ndipo Alamani ngati sadzawonongedwa, kuti Ambuye Mulungu adzasunge zolemba za anthu anga, Anefi; ngakhale zingachitike choncho mwa mphamvu ya dzanja lake loyera, kuti zingadzabweretsedwe tsiku lina lamtsogolomu kwa Alamani, kuti, mwina, iwo angabweretsedwe kuchipulumutso",
                "14": "Pakuti pakadali pano zolimbana zathu sizidaphule kanthu powabwenzeretsa iwo ku chikhulupiliro choona. Ndipo iwo adalumbira mu mkwiyo wawo kuti, ngati kudali kotheka, adzawononga zolemba zathu ndi ife, ndiponso miyambo yonse ya makolo athu.",
                "15": "Kotero, ine podziwa kuti Ambuye Mulungu adali othekera kusunga mbiri yathu, ndidalira kwa iwo mosalekeza, pakuti iwo adati kwa ine: Chinthu china chirichonse chomwe iwe udzapempha m’chikhulupiliro, kukhulupilira kuti udzalandira mu dzina la Khristu, iwe udzachilandira.",
                "16": "Ndipo ndidali ndi chikhulupiliro, ndipo ndidafuula kwa Mulungu kuti adzasunge zolembazo; ndipo adapangana ndi ine kuti adzazibweretsa kwa Alamani mu nthawi yake.",
                "17": "Ndipo ine, Enosi, ndidadziwa zidzakhala molingama ndi pangano limene iye adapanga; kotero moyo wanga udapumula.",
                "18": "Ndipo Ambuye adati kwa ine: Makolo akonso adafuna kwa ine chinthu ichi; ndipo chidzachitika kwa iwo molingana ndi chikhulupiliro chawo; pakuti chikhulupiliro chawo chidali ngati chako.",
                "19": "Ndipo tsopano zidachitika kuti ine, Enosi, ndidapita pakati pa anthu a Nefi, kunenera za zinthu zirinkudza, ndi kuchitira umboni za zinthu zomwe ndidazimva ndi kuziona.",
                "20": "Ndipo ndikuchitira umboni kuti anthu a Nefi adafunafuna mwakhama kuti abwenzeretse Alamani ku chikhulupiliro choona mwa Mulungu. Koma ntchito zathu zidali chabe; udani wawo udali utakhazikika, ndipo adali kutsogoleredwa ndi chikhalidwe chawo choipa kufikira adakhala olusa, aukali ndi anthu okhala ndi anthu a ludzu la mwazi, odzala ndi kupembedza mafano ndi aumve; okudya nyama zolusa; okhala m’mahema, ndi kuyendayenda mchipululu atavala lamba wachikopa chachifupi mchiuno mwawo ndi mitu yawo yometa mipala; ndipo luso lawo lidali mu uta ndi mu dzikwanje ndi mu nkhwangwa. Ndipo ambiri mwa iwo sankadya kanthu kena kupatula nyama yaiwisi; ndipo adali kufunafuna mosalekeza kuti atiwononge ife.",
                "21": "Ndipo zidachitika kuti anthu a Nefi adalima mthaka, ndikudzala mitundu yonse ya mbewu, ndi zipatso, ndi nkhosa, ndi zoweta za mitundumitundu yonse ya ng’ombe zamitundumitundu ndi mbuzi, agwape, ndiponso akavalo ochuluka.",
                "22": "Ndipo adalipo aneneri achuluka kwambiri pakati pathu. Ndipo anthuwo adali anthu osamva, ovuta kumvetsetsa.",
                "23": "Ndipo padalibe kanthu kupatula kudali nkhanza zambiri, kulalikira ndi kunenera za nkhondo, ndi mikangano, ndi ziwonongeko, ndi kuwakumbutsa mosalekeza za imfa, ndi nthawi yakutalika kwa muyaya, ndi ziweruzo ndi mphamvu ya Mulungu, ndi zinthu zonsezi—kuwawutsa iwo mosalekeza kuti asungike m’kuopa kwa Ambuye. Ndikunena kuti padalibe kanthu koperewera pa zinthu izi, ndikumveka kwakukulu kwa mawu, kukadawaletsa iwo kugwa mwansanga m’chiwonongeko. Ndipo moteremu ine ndikulemba zokhudzana ndi iwo.",
                "24": "Ndipo ndidaona nkhondo pakati pa Anefi ndi Alamani m’mkupita kwa masiku anga.",
                "25": "Ndipo zidachitika kuti ndiyamba kukalamba, ndipo dzaka zana limodzi ndi makumi asanu ndi awiri, ndi mphambu zisanu ndi zinayi zidali zitapita kuchokera pa nthawi yomwe abambo athu Lehi adachoka ku Yerusalemu.",
                "26": "Ndipo ndidaona kuti posakhalitsa ndikuyenera kupita kumanda anga, nditachitidwa mwa mphamvu ya Mulungu kuti ndilalikire ndi kunenera kwa anthu awa, ndi kulengeza mawu molingana ndi choonadi chimene chiri mwa Khristu. Ndipo ndachilengeza m’masiku onse a moyo wanga, ndipo ndakondwera mwa icho kuposa izo zapadziko lapansi.",
                "27": "Ndipo posakhalitsa ndikupita ku malo ampumulo wanga, amene ali mwa Muwomboli wanga; pakuti ndikudziwa kuti mwa iye ndidzapumula. Ndipo ndimakondwera mutsiku limene chivundi changa chidzavala chisavundi, ndipo ndidzaima pamaso pake; pamenepo ndidzamuona nkhope yake mokondwera, ndipo iye adzati kwa ine: Bwera kwa ine, odala iwe, kuli malo okonzedwera iwe m’nyumba ya Atate anga. Ameni."
            }
        }
    },
    "jarom": {
        "meta": {
            "slug": "jarom",
            "name": "Buku la Yaromu",
            "chapterWord": "Mutu"
        },
        "chapters": {
            "1": {
                "1": "Tsopano taonani, ine, Yaromu, ndikulemba mawu ochepa molingana ndi lamulo lochokera kwa atate anga, Enosi, kuti m’badwo wathu usungike.",
                "2": "Ndipo monga mapalewa ali aang’ono, ndipo monga zinthu izi zikulembedwa ndi cholinga cha ubwino wa abale athu Alamani, kotero, ndizofunika kuti ndilembe pang’ono; koma sindidzalemba zinthu za uneneri wanga, kapena za mavumbulutso anga. Pakuti n’chiyani chomwe ndingalembe kuposera zimene makolo anga adazilemba? Pakuti kodi iwo sadaulule dongosolo la chipulimutso? Ndinena kwa inu: Inde; ndipo ichi ndichokwanira kwa ine.",
                "3": "Taonani, ndikoyenera kuti zambiri zichitike pakati pa anthu awa, chifukwa cha kuumitsa kwa mitima yawo, ndi kugotha kwa makutu awo, ndi khungu la m’maganizo mwawo, ndi kuumitsa kwa makosi awo; komabe, Mulungu ndi wachifundo chachikulu kwa iwo, ndipo sadawasesebe kuwachotsa iwo pa nkhope ya dziko.",
                "4": "Ndipo alipo ambiri mwa ife amene ali ndi mavumbulutso ambiri, chifukwa si onse omwe ndi osamvera. Ndipo pamene ambiri sali osamvera ndikukhala ndi chikhulupiliro, ali ndi chiyanjano ndi Mzimu Woyera, umene umaonetseredwa kwa ana a anthu, molingana ndi chikhulupiliro chawo.",
                "5": "Ndipo tsopano, taonani, dzaka mazana awiri zidali zitapita, ndipo anthu a Nefi adakula mphamvu m’dzikomo. Iwo adaonetsetsa kusunga malamulo a Mose ndi kusunga tsiku la sabata loyera kwa Ambuye. Ndipo sadapeputse; kapena kunyoza. Ndipo malamulo a dzikolo adali okhwima kwambiri.",
                "6": "Ndipo adamwazikana kwambiri pa nkhope ya dziko, ndi Alamani nawonso. Ndipo iwo adali ochulukana kwambiri kuposera Anefi, ndipo ankakonda kupha, ndipo ankamwa mwazi wa zilombo.",
                "7": "Ndipo zidachitika kuti adabwera kudzamenyana nafe, Anefi, ku nkhondo. Koma mafumu athu ndi atsogoleri athu adali amuna amphamvu m’chikhulupiliro cha Ambuye, ndipo adaphunzitsa anthu njira za Ambuye; kotero, tidawagonjetsa Alamani ndi kuwasesa kuwathamangitsira kunja kwa dziko lathu, nayamba kulimbitsa mizinda yathu, kapena malo ena aliwonse acholowa chathu.",
                "8": "Ndipo tidachulukana kwambiri, ndi kumwazikana pa nkhope ya dziko, ndipo tidakhala olemera kwambiri ndi golide, ndi siliva, ndi zinthu zamtengo wapatali, ndi tchito zabwino za matabwa, pazomangamanga, ndi zamakina, ndiponso za zitsuro ndi kopa, ndi mkuwa ndi nsimbi, kupanga zida zonse zamitundumitundu kuti tilime mthaka, ndi zida zankhondo—inde, mivi yakunthwa, ndi a phodo, ndi a gweta, ndi nthungo, ndi zokonzekera zonse za nkhondo.",
                "9": "Ndipo kotero pokonzekera kukumana ndi Alamani, iwo sadapambane kutigonjetsa ife. Koma mawu a Ambuye adatsimikizidwa omwe adayankhula kwa makolo athu, kunena kuti: Ngati inu mudzasunga malamulo anga mudzachita bwino m’dziko.",
                "10": "Ndipo zidachitika kuti aneneri a Ambuye adaopseza anthu a Nefi, molingana ndi mawu a Mulungu, kuti ngati iwo sadzasunga malamulo, koma kugwa mu kulakwitsa, adzawonongedwa kuchoka pa nkhope ya dziko.",
                "11": "Kotero, aneneri, ndi ansembe, ndi aphunzitsi, adagwira ntchito mwakhama, ndikuwalimbikitsa anthu kupilira konse ku khama; kuphunzitsa chilamulo cha Mose, ndi cholinga chake chidapatsidwira; kuwakopa iwo kuti ayang’anire kwa Mesiya, ndi kukhulupilira mwa iye kuti adzabwera ngati kuti iye wabwera kale. Ndipo moteremu iwo adawaphunzitsa.",
                "12": "Ndipo zidachitika kuti pakuchita chonchi adawaleletsa iwo kuti asawonongedwe pa nkhope ya dziko; pakuti iwo adalasa mitima yawo ndi mawu, kupitiriza kuwautsa iwo m’kulapa.",
                "13": "Ndipo zidachitika kuti dzaka mazana awiri mphambu makumi atatu kudza zisanu ndi zitatu zinali zitapita—potsatira njira za nkhondo, ndi mikangano, ndi kusagwirizana, kwa nthawi yaitali kwambiri.",
                "14": "Ndipo ine, Yaromu, sindilemba zambiri, chifukwa mapalewa ndi aang’ono. Koma taonani, abale anga, mukhonza kupita ku mapale ena a Nefi, pakuti taonani, pa iwo mbiri ya nkhondo zathu idazokotedwa, molingana ndi zolembedwa ndi mafumu, kapena amene adachititsa kuti zilembedwe.",
                "15": "Ndipo ndikupereka mapale awa m’dzanja la mwana wanga Omuni, kuti asungidwe molingana ndi malamulo a mokolo anga."
            }
        }
    },
    "omni": {
        "meta": {
            "slug": "omni",
            "name": "Buku la Omuni",
            "chapterWord": "Mutu"
        },
        "chapters": {
            "1": {
                "1": "Taonani, zidachitika kuti ine, Omuni, nditalamulidwa ndi atate anga, Yaromu, kuti ndikuyenera kulemba zinazake pa mapale, kuti tisunge m’badwo wathu—",
                "2": "Kotero, m’masiku anga, ndikufuna kuti mudziwe kuti ndidamenya nkhondo kwambiri ndi lupanga kuti ndisunge anthu anga, Anefi, kuti asagwe m’manja mwa adani awo, Alamani. Koma taonani, ine mwandekha ndine munthu oipa, ndipo sindidasunge malemba ndi malamulo a Ambuye monga ndidayenera kuchitira.",
                "3": "Ndipo zidachitika kuti dzaka mazana awiri ndi makumi asanu ndi awiri mphambu zisanu ndi chimodzi zidali zitapita, ndipo ife tidali ndi nyengo zambiri za mtendere; ndipo tidali ndi nyengo zambiri za nkhondo yoopsa ndi kukhetsa mwazi. Inde, ndipo mu zonse, dzaka mazana awiri mphambu makumi asanu ndi atatu mphambu ziwiri zidali zitapita, ndipo ndidasunga mapale awa molingana ndi malamulo a makolo anga; ndipo ndidapereka kwa mwana wanga Amaroni. Ndipo ndikutsiliza.",
                "4": "Ndipo tsopano ine, Amaroni, ndikulemba zinthu zirizonse zomwe ndikulemba, zomwe ziri zochepa, mu buku la atate anga.",
                "5": "Taonani, zidachitika kuti dzaka mazana atatu ndi makumi awiri zidali zitapita, ndipo gawo la Anefi loipa kwambiri lidawonongedwa.",
                "6": "Chifukwa Ambuye sakadalora, atawatsogolera ku dziko la Yerusalemu ndi kuwasunga ndi kuwasamala iwo kuti asagwe m’manja mwa adani awo, inde, sakadalora kuti mawu ake asatsimikiziridwe, amene iye adayankhula kwa makolo athu, kunena kuti: Ngati inu simudzasunga malamulo anga, simudzachita bwino m’dziko.",
                "7": "Kotero, Ambuye adawayendera iwo mu chiweruzo chachikulu, komabe, iye adawasiya olungama kuti asawonongedwe, koma adawapulumutsa iwo m’manja mwa adani awo.",
                "8": "Ndipo zidachitika kuti ine ndidapereka mapale kwa m’bale wanga Kemisi.",
                "9": "Tsopano ine, Kemisi, ndikulemba zimene ndi zinthu zochepa ndalemba, mu buku lomweli ndi m’bale wanga; pakuti taonani, ndidaona zomaliza zimene iye adalemba, kuti iye adalemba izi ndi dzanja lake la iye mwini; ndipo adalemba izi mu tsiku limene iye adapereka izo kwa ine. Ndipo moteremu ife timasunga zolemba, chifukwa ziri molingana ndi malamulo a makolo athu. Ndipo ine ndikutsiriza.",
                "10": "Taonani, ine, Abinadomu, ndine mwana wa Kemisi. Taonani, zidachitika kuti ndidaona nkhondo zochuluka ndi mikangano pakati pa anthu anga, Anefi, ndi Alamani; ndipo ine, ndi lupanga langa, ndachotsa miyoyo ya Alamani ochuluka m’chitetezo cha abale anga.",
                "11": "Ndipo taonani, mbiri ya anthu awa yazokotodwa pa mapale amane adali ndi mafumu, molingana ndi mibadwo; ndipo sindikudziwa za mavumbulutso kupatula iwo amene alembedwa, kapena mauneneri; kotero, zokhazo zimene ndizokwanira zalembedwa. Ndipo ine ndikutsiriza.",
                "12": "Taonani, ine ndi Amaleki, mwana wa Abinadomu. Taonani, ndidzayankhula kwa inu pang’ono zokhudzana ndi Mosiya, amene adapangidwa kukhala mfumu pa dziko la Zalahemula; pakuti taonani, iye pochenjezedwa ndi Ambuye kuti athawe kuchokera mu dziko la Nefi, ndipo ambiri omwe adzamvetsera kwa mawu Ambuye akuyeneranso kunyamuka kuchoka mu dzikolo limodzi ndi iye, kupita m’chipululu—",
                "13": "Ndipo zidachitika kuti iye adachita molingana ndi momwe ambuye adamulamulira. Ndipo adaturuka kuchoka m’dzikolo kupita m’chipululu, onse amene adatha kumvera mawu a Ambuye; ndipo adatsogoleredwa ndi maulaliki ndi mauneneri ochuluka. Ndipo adalangizidwa mosalekeza ndi mawu a Mulungu; ndipo adatsogoleredwa ndi mphamvu ya mkono wake, kudzera mchipululu mpaka adatsikira ku dzilo limene ndilotchedwa dziko la Zarahemula.",
                "14": "Ndipo adapezako anthu, amene amatchedwa anthu a Zarahemula. Tsopano, kudali chikondwelero pakati pa anthu a Zarahemula; ndiponso Zarahemula adakondwera kwambiri, chifukwa Ambuye adatumiza anthu a Mosiya ndi mapale a mkuwa amene adali ndi mbiri ya Ayuda.",
                "15": "Taonani, zidachitika kuti Mosiya adapeza kuti anthu a Zarahemula adachokera ku Yerusalemu pa nthawi yomwe Zedekiya, mfumu ya Yuda, adatengedwa ku ukapolo ku Babulo.",
                "16": "Ndipo adayenda ulendo m’chipululu, ndipo adabweretsedwa ndi dzanja la Ambuye kuwoloka madzi aakulu, kulowa mu dziko limene Mosiya adawapeza iwo; ndipo adakhala kumeneko kuchokera panthawiyo kufika mtsogolo.",
                "17": "Ndipo pa nthawi imene Mosiya adawapeza iwo, adali atachulukana kwambiri. Komabe, iwo adali ndi nkhondo zambiri ndi mikangano yoopsa, ndipo adagwa ndi lupanga kwa nthawi ndi nthawi; ndipo chinenero chawo chidaipitsidwa, ndipo sadabwere nazo zolemba ndi iwo; ndipo adakana kukhala kwa Mlengi wawo; ndipo Mosiya, kapena anthu a Mosiya, sadathe kuwamva iwo.",
                "18": "Koma zidachitika kuti Mosiya adachititsa kuti iwo akuyenera kuphunzitsidwa mchinenero chake. Ndipo zidachitika kuti atatha kuwaphunzitsa mu chinenero cha Mosiya, Zarahemula adapereka mbiri ya makolo ake, molingana ndi kukumbukira kwake; ndipo zalembedwa, koma osati mu mapale awa.",
                "19": "Ndipo zidachitika kuti anthu a Zarahemula, ndi a Mosiya, adagwirizana pamodzi; ndipo Mosiya adasankhidwa kukhala mfumu yawo.",
                "20": "Ndipo zidachitika m’masiku a Mosiya, kudabweretsedwa mwala waukulu kwa iye wokhala ndi zozokotedwa pa iwo, ndipo iye adamasulira zozokotedwazo mwa mphatso ndi mphamvu ya Mulungu.",
                "21": "Ndipo iwo udapereka mbiri ya m’modzi Koriyantumuri, ndi kuphedwa kwa anthu ake. Ndipo Koriyantumuri adapezedwa ndi anthu a Zarahemula; ndipo adakhala nawo kwa nthawi ya miyezi isanu ndi inayi.",
                "22": "Ndipo idayankhulanso mawu ochepa okhudzana ndi makolo ake. Ndipo makolo ake oyamba adaturuka kuchokera ku nsanja, pa nthawi imene Ambuye adasokoneza chinenero cha anthu; ndipo mkwiyo wa ambuye udagwera pa iwo molingana ndi ziweruzo zake, zimene ndi zolungama; ndipo mafupa awo adabalalika mu dziko la kumpoto.",
                "23": "Taonani, ine, Amaleki, ndidabadwa mu masiku a Mosiya; ndipo ndakhala ndi moyo kuti ndione imfa yake; ndipo Benjamini, mwana wake, adalowa ufumu m’malo mwake.",
                "24": "Ndipo taonani, ine ndaona, m’masiku a mfumu Benjamini, nkhondo yoopsa ndi kukhetsedwa mwazi kochuluka pakati pa Anefi ndi Alamani. Koma taonani, Anefi adapeza mwayi wambiri kuposa iwo; inde mwakuti mfumu Benjamini adawathamangitsa iwo kunja kuchoka m’dziko la Zarahemula.",
                "25": "Ndipo zidachitika uti, ndidayamba kukalamba; ndipo, pokhala wopanda mbewu, ndipo kuti mfumu Benjamini adali munthu olungama pamaso pa Ambuye, kotero, ndidzapereka mapale awa kwa iye, kulangiza anthu anthu onse kuti abwere kwa Mulungu, Woyera wa Israeli, ndi kukhulupilira mu uneneri, ndi mavumbulutso, ndi mu utumiki wa angelo, ndi mu mphatso ya kuyankhula malilime, ndi mphatso yakuthanthauzira zinenero, ndi mu zinthu zonse zimene ziri zabwino; pakuti palibe chirichonse chomwe chiri chabwino pokhapokha chiri chochokera kwa Ambuye: ndipo chimene chiri choipa chimachokera kwa mdyerekezi.",
                "26": "Ndipo tsopano, abale anga okondedwa, ndikufuna kuti mubwere kwa Khristu, amene ali Woyera wa Israeli, ndi kulandira chipulumutso chake, ndi mphamvu ya chiwombolo chake. Inde, bwerani kwa iye, ndi kupereka miyoyo yanu yonse kwa iye, ndi kupitiriza mu kusala kudya ndi kupemphera, ndi kulimbikira kufikira chimaliziro, ndipo pamene Ambuye ali wamoyo, inu mudzapulumutsidwa.",
                "27": "Ndipo tsopano ndidzayankhula zinazake zokhudzana ndi anthu ena amene adapita ku chipululu kuti abwelere ku dziko la Nefi; pakuti adalipo ambiri amene ankakhumbira kutenga dziko la cholowa chawo.",
                "28": "Kotero, adapita m’chipululu. Ndipo mtsogoleri wawo okhala wa mphamvu ndi dzitho, ndi munthu osamvara, kotero, adapangitsa mkangano pakati pawo; ndipo onse adaphedwa, kupatula makumi asanu, m’chipululu, ndipo adabweleranso ku dziko la Zarahemula.",
                "29": "Ndipo zidachitika kuti adatenganso ena, kagulu ndithu, ndi kuyamba ulendo wina kupita m’chipululu.",
                "30": "Ndipo ine, Amaleki, ndidali ndi m’bale, amene adapita nawo; ndipo sindidadziwenso chichokere iwo chirichonse chokhudza iwo. Ndipo ndatsala pang’no kutsikira kumanda anga, ndipo mapale awa adzadza. Ndipo tsopano ndikumaliza zoyankhula zanga."
            }
        }
    },
    "w-of-m": {
        "meta": {
            "slug": "w-of-m",
            "name": "Mawu a Mormoni",
            "chapterWord": "Mutu"
        },
        "chapters": {
            "1": {
                "1": "Ndipo tsopano ine, Mormoni, nditatsala pang’no kupereka zolemba zimene ndakhala ndikupanga m’manja mwa mwana wanga Moroni, taonani, ndachitira umboni pafupifupi chiwonongeko chonse cha anthu anga, Anefi.",
                "2": "Ndipo papita dzaka dzambiri Khristu atabwera, pamene ine ndikupereka zolemba izi m’manja mwa mwana wanga; ndipo ndikuganiza kuti iye adzachitira umboni chiwonongeko chonse cha anthu anga. Koma Mulungu ampatse iye kuti adzapulumuke kwa iwo, kuti adzalembe zinazake zokhudzana ndi iwo, ndi zinazake zokhudzana ndi Khristu, kuti mwina tsiku lina zidzawapindulire.",
                "3": "Ndipo tsopano ndikuyankhula zinazake zokhudzana ndi zimene ndazilemba; pakuti nditamaliza kufupikitsa kuchokera ku mapale a Nefi, kutsikira ku ulamuliro wa mfumu Benjamini, amane Amaleki adayankhula, ndidafufuza pakati pa zolemba zimene zidaperekedwa m’manja mwanga, ndipo ndidapeza mapale awa, amane mudali nkhani iyi yochepa ya aneneri, kuchokera kwa Yakobo kutsika kufikira ulamuliro wa iyi mfimu Benjamini, ndiponso mawu ambiri a Nefi.",
                "4": "Ndipo zinthu zimene ziri pa mapale awa n’zokondweretsa ine, chifukwa cha mauneneri akubwera kwa Khristu, ndipo makolo anga adadziwa kuti ambiri mwa iwo adakwaniritsidwa; inde, ndipo inenso ndikudziwa kuti monga zinthu zambiri zidaneneredwa zokhudzana ndi ife kufikira tsiku ili zakwaniritsidwa, ndipo monga ambiri amene akupita kutsogolo kwa tsiku ili adzachitika ndithu—",
                "5": "Kotero, ndasankha zinthu izi, kuti ndimalize zolemba zanga pa zimenezi, zimene zotsalira za zolemba zanga ndidzatenga kuchokera ku mapale a Nefi; ndipo sindingalembe gawo zana la zinthu za anthu anga.",
                "6": "Koma taonani, ndidzatenga mapale awa, amene ali ndi mauneneri ndi mavumbulutso, ndikuwaphatikiza ndi zotsala za zolemba zanga, pakuti ndi osankhika kwa ine; ndipo ndikudziwa adzakhala osankhika kwa abale anga.",
                "7": "Ndipo ndikuchita izi pa cholinga chofunikira; pakuti motere izi zanong’onezedwa kwa ine, molingana ndi ntchito za Mzimu wa Ambuye umene uli mwa ine. Ndipo tsopano, ine sindikudziwa zinthu zonse; koma Ambuye amadziwa zinthu zonse zimene zikubwera; kotero, iye amagwira ntchito mwa ine kuti ndichite molingana ndi chifuniro chake.",
                "8": "Ndipo pemphero langa kwa Mulungu ndilokhudzana ndi abale anga, kuti angathe kubweranso ku chidziwitso cha Mulungu, inde, chiwombolo cha Khristu; kuti angathe kukhalanso anthu osangalatsa.",
                "9": "Ndipo tsopano ine, Mormoni, ndikupitiriza kumaliza zolemba zanga, zimene ndikutenga ku mapale a Nefi; ndipo ndikuzipanga molingana ndi chidziwitso ndi kumvetsetsa kumene Mulungu wandipatsa ine.",
                "10": "Kotero, zidachitika kuti atamaliza Amaleki kupereka mapale awa m’dzanja la mfumu Benjamini, adawatenga ndi kuwaphatikiza ndi mapale ena, amene adali ndi mbiri imene idaperekedwa ndi mafumu, kuchokera ku m’badwo ndi m’badwo kufilira masiku a mfumu Benjamini.",
                "11": "Ndipo adaperekedwa kwa mfumu Benjamini, kuchokera ku m’badwo ndi m’badwo kufikira atagwera m’manja mwanga. Ndipo ine, Mormoni, ndikupemphera kwa Mulungu kuti athe kusungidwa kuchokera nthawi ino kupita kutsogolo. Ndipo ndikudziwa kuti adzasungidwa; pakuti pa iwo pali zinthu zazikulu zalembedwa pa iwo, kuchokera pamene anthu anga ndi abale awo adzaweruzidwa pa tsiku lalikulu ndi lomaliza, molingana ndi mawu a Mulungu amene alembedwa.",
                "12": "Ndipo tsopano, zokhudzana ndi mfumu Benjamini ameneyu—adali ndi zinazake zamikangano pakati pa anthu ake.",
                "13": "Ndipo zidachitikanso kuti magulu ankhondo a Alamani adabwera kuchokera ku dziko la Nefi, kudzamenyana ndi anthu ake. Koma taonani, mfumu Benjamini adasonkhanitsa pamodzi magulu ankhondo ake, ndipo adayima motsutsana nawo; ndipo adamenya ndi mphamvu ya mkono wake, ndi lupanga la Labani.",
                "14": "Ndipo mumphamvu ya Ambuye iwo adamenyana ndi adani awo, mpaka adapha zikwizikwi za Alamani. Ndipo zidachitika kuti iwo adamenyana ndi Alamani mpaka adawathamangitsa m’maiko onse a cholowa chawo.",
                "15": "Ndipo zidachitika kuti patatha ku dabwera a Khristu abodza, ndipo makamwa awo adatsekedwa, ndipo adalangidwa molingana ndi zolakwa zawo.",
                "16": "Ndipo patatha apo padabwera aneneri abodza, ndi alaliki abodza ndi aphunzitsi pakati pa anthu, ndipo onsewa atalangidwa molingana ndi zolakwa zawo; ndipo patatha kukhala mikangano yochuluka ndi kusagwirizana kwambiri kwa Alamani, taonani, zidachitika kuti mfumu Benjamini, ndi thandizo la aneneri oyera amene adali pakati pa anthu ake—",
                "17": "Pakuti taonani, mfumu Benjamini adali munthu woyera ndipo adalamulira pa anthu ake mu chilungamo; ndipo adalipo anthu woyera ambiri m’dzikolo, ndipo ankayankhula mawu a Mulungu ndi mphamvu ndi ulamuliro; ndipo adagwiritsa tchito mokuthwa kwambiri chifukwa cha kusamvera kwa anthu—",
                "18": "Kotero, ndi thandizo la awa, mfumu Benjamini, pakugwira ntchito ndi mphamvu za mnthupi mwake ndi mphamvu yonse ya moyo wake, ndiponso aneneri, adakhazikitsanso mtendere m’dzikolo."
            }
        }
    },
    "mosiah": {
        "meta": {
            "slug": "mosiah",
            "name": "Buku la Mosiya",
            "chapterWord": "Mutu"
        },
        "chapters": {
            "1": {
                "1": "Ndipo tsopano kudalibenso mkangano m’dziko lonse la Zarahemula, pakati pa anthu onse amene adali a mfumu Benjamini, kotero kuti mfumu Benjamini idali ndi mtendere opitilira m’masiku ake onse otsala.",
                "2": "Ndipo zidachitika kuti idali nawo ana aamuna atatu; ndipo idawatcha maina awo Mosiya, ndi Helorumu, ndi Helamani. Ndipo iyo idachititsa kuti iwo aphunzitsidwe mu chiyankhulo chonse cha makolo ake, kuti mwa kutero akakhale anthu ozindikira; ndi kuti adziwe za mauneneri amene adayankhulidwa ndi pakamwa pa makolo awo, amene adaperekedwa kwa iwo ndi dzanja la Ambuye.",
                "3": "Ndipo iyo idawaphunzitsanso iwo zokhudzana ndi zolembedwa zimene zidali zozokotedwa pa mapale a mkuwa, nati: Ana anga aamuna, ine ndikufuna kuti inu mukumbukire kuti pakadapanda mapale awa, amene ali ndi zolemba izi ndi malamulo awa, ife tikadayenera kuti tizunzike mu umbuli; ngakhale tsopano lino, osadziwa zinsinsi za Mulungu.",
                "4": "Pakuti sikukadatheka kuti atate athu, Lehi, akadatha kukumbukira zinthu zonsezi, kuti aphunzitse izo kwa ana awo, kupatula kuti chidali chithandizo cha mapale amenewa; pakuti iwo ataphunzitsidwa mu chinenero cha Aigupto kotero iwo amatha kuwerenga zozokota izi, ndi kuziphunzitsa izo kwa ana awo, kuti potero nawo akadatha kuziphunzitsa izo kwa ana awo, ndi kotero kukwaniritsa malamulo a Mulungu, mpaka nthawi ino.",
                "5": "Ndikunena kwa inu, ana anga aamuna, pakadapanda zinthu izi, zomwe zasungidwa ndi kusamalidwa ndi dzanja la Mulungu, kuti tikathe kuwerenga ndi kumvetsetsa za zinsinsi zake, ndi kukhala ndi malamulo ake nthawi zonse pamaso pathu, kuti ngakhale makolo athu akadacheperachepera mu kusakhulupilira, ndipo tikadakhala ngati abale athu, Alamani, omwe samadziwa kalikonse za zinthu izi, kapena ngakhale samazikhulupilira izo pamene aphunzitsidwa izo, chifukwa cha miyambo ya makolo awo, yomwe si yolondola.",
                "6": "O ana anga aamuna, ndikufuna kuti mukumbukire kuti mawu awa ali oona, ndiponso kuti zolemba izi ziri zoona. Ndipo taonani, nawonso mapale a Nefi, amene ali ndi zolemba ndi mawu a makolo athu kuchokera pamene adachoka ku Yerusalemu kufikira tsopano, ndipo ali oona; Ndipo tikhoza kudziwa ndithu chifukwa Ife tiri nawo pamaso pathu.",
                "7": "Ndipo tsopano, ana anga, ndikufuna kuti mukumbukire kuwafufuza mwakhama, kuti mupindule nawo; ndipo ndikufuna kuti musunge malamulo a Mulungu, kuti muthe kuchita bwino m’dziko monga mwa malonjezano amene Ambuye adapanga kwa makolo athu.",
                "8": "Ndipo zinthu zina zambiri mfumu Benjamini idaphunzitsa ana ake aamuna, zimene sizidalembedwe m’buku ili.",
                "9": "Ndipo zidachitika kuti mfumu Benjamini itamaliza kuphunzitsa ana ake aamuna, kuti iye idakalamba, ndipo idaona kuti ikuyenera posachedwa kupita njira ya dziko lonse; kotero, iyo idaganiza kuti kudali koyenera kuti iyo ipereke ufumu pa m’modzi wa ana ake aamuna.",
                "10": "Kotero, iyo idabweretsa Mosiya pamaso pake; ndipo awa ndi mawu amene idanena kwa iye, kuti; Mwana wanga wamamuna, Ndikufuna kuti upange chilengezo m’dziko lonseli pakati pa anthu onsewa, kapena anthu a Zarahemula, ndi anthu a Mosiya amene akukhala m’dzikoli, kuti mwa kutero iwo athe kusonkhana pamodzi; pakuti mawa ndidzalengeza kwa anthu anga awa, zotuluka pakamwa panga, kuti iwe ndiwe mfumu ndi wolamulira anthu awa, amene Ambuye Mulungu wathu watipatsa.",
                "11": "Komanso, ndidzapatsa anthu awa dzina, kuti adzizindikirika nalo kuposa anthu onse amene Ambuye Mulungu adawatulutsa m’dziko la Yerusalemu; ndipo ichi ndichita chifukwa iwo akhala anthu akhama mu kusunga malamulo a Ambuye.",
                "12": "Ndipo Ine ndiwapatsa dzina limene silidzafafanizidwa konse, pokhapokha litakhala kudzera mu kulakwitsa.",
                "13": "Inde, ndinenanso kwa inu, kuti ngati anthu okondeledwa kwambiri awa a Ambuye agwa mu kulakwitsa, ndi kukhala anthu oipa ndi achigololo, kuti Ambuye adzawapereka iwo, kuti mwa kutero adzakhala ofooka ngati kwa abale awo; ndipo sadzawasunganso ndi mphamvu yake yosayerekezeka ndi yodabwitsa, monga momwe adasungira makolo athu kufikira tsopano.",
                "14": "Pakuti ndinena kwa inu, kuti ngati iye sadatambasule mkono wake m’chisamaliro kwa makolo athu adayenera kuti adagwera m’manja mwa Alamani, ndi kukhala ozunzidwa ku udani wawo.",
                "15": "Ndipo zidachitika kuti mfumu Benjamini itatha kunena mawu awa kwa mwana wake wamwamuna, idampatsa iye ulamuliro wa zochitika zonse za ufumu.",
                "16": "Komanso, iyo idampatsanso ulamuliro wa zolembedwa zozokotedwa pa mapale a mkuwa; komanso mapale a Nefi; komanso, lupanga la Labani, ndi mpira kapena chowatsogolera, chimene chidatsogolera makolo athu kudutsa m’chipululu, chimene chidakonzedwa ndi dzanja la Ambuye kuti akatsogoleledwe, aliyense molingana ndi kumvera ndi khama limene iwo adapereka kwa iyo.",
                "17": "Kotero, popeza adali osakhulupirika, sadapambane kapena kupita patsogolo paulendo wawo, koma adabwezeredwa m’mbuyo, ndipo adadzetsa mkwiyo wa Mulungu pa iwo; ndi kotero, adakanthidwa ndi njala ndi zowawa zosautsa, kuwachangamutsa iwo mu kukumbukira udindo wawo.",
                "18": "Ndipo tsopano, zidachitika kuti Mosiya adapita ndikukachita momwe atate ake adamulamulira, ndipo adalengeza kwa anthu onse amene adali m’dziko la Zarahemula kuti potero iwo asonkhane pamodzi, kuti apite ku kachisi kuti akamve mawu amene atate ake akayankhule kwa iwo."
            },
            "2": {
                "1": "Ndipo zidachitika kuti Mosiya atachita monga atate ake adamulamulira, ndipo adalengeza m’dziko lonselo, kuti anthu asonkhane pamodzi m’dziko lonselo, kuti apite ku kachisi kuti akamve mawu amene mfumu Benjamini ikuyenera kukayankhula kwa iwo.",
                "2": "Ndipo padali chiwerengero chachikulu, ngakhale ambiri kuti sadawawerenge; pakuti adachulukana kwambiri, ndipo adakulirakulira m’dzikomo.",
                "3": "Ndipo adatenganso ana oyamba kubadwa a ziweto zawo kuti akapereke nsembe ndi zopereka zopsereza molingana ndi chilamulo cha Mose;",
                "4": "Komanso kuti akayamike Ambuye Mulungu wawo, amene adawatulutsa m’dziko la Yerusalemu, amene adawalanditsa m’manja mwa adani awo, ndipo adaika anthu olungama kuti akhale aphunzitsi awo, ndiponso munthu olungama kuti akhale mfumu yawo, amene adakhazikitsa mtendere m’dziko la Zarahemula, ndipo amene adawaphunzitsa kusunga malamulo a Mulungu, kuti athe kusangalala ndi kudzadzidwa ndi chikondi kwa Mulungu ndi anthu onse.",
                "5": "Ndipo zidachitika kuti pamene iwo adafika ku kachisi, iwo adamanga mahema awo mozungulira, aliyense molingana ndi banja lake, lopangidwa ndi mkazi wake, ndi ana ake aamuna, ndi ana ake aakazi, ndi ana awo aamuna, ndi ana awo aakazi, wamkulu mpaka wamng’ono, banja lirilonse kukhala mosiyana lina ndi linzake.",
                "6": "Ndipo adakhoma mahema awo mozungulira kachisi, munthu aliyense kukhala ndi chihema chake ndipo khomo lake litaloza ku kachisi, kuti mwa kutero iwo athe kukhala m’mahema awo ndi kumva mawu amene mfumu Benjamini idayenera kuyankhula kwa iwo;",
                "7": "Pakuti unyinjiwu pakukhala waukulu kwambiri kuti mfumu Benjamini sidathe kuwaphunzitsa iwo onse mkati mwa makoma a kachisi, choncho idapangintsa nsanja kuimitsidwa, kuti mwa kutero anthu ake akamve mawu amene iyo ikayamkhula kwa iwo.",
                "8": "Ndipo zidachitika kuti idayamba kuyankhula ndi anthu ake ali pansanja; ndipo sadathe onse kumva mawu ake chifukwa cha kuchuluka kwa khamu la anthu; kotero iyo idapangitsa kuti mawu amene iyo idayankhula adzilembedwa ndi kutumizidwa pakati pa iwo amene sadali pansi pa kumveka kwa mawu ake, kuti iwonso akalandire mawu ake.",
                "9": "Ndipo awa ndi mawu amene iyo idayankhula ndikuchititsa kuti alembedwe, kuti: Abale anga, inu nonse amene mwasonkhana mwanokha, inu amene mungathe kumva mawu anga amene ine nditayankhule kwa inu lero; pakuti sindidakulamulireni inu kuti mubwere kuno kuti mudzasewere ndi mawu amene ndidzayankhula, koma kuti mundimvere ine, ndi kutsegula makutu anu kuti mumve, ndi mitima yanu kuti mumvetsetse, ndi nzeru zanu kuti zinsinsi za Mulungu zithe kuululidwa kwa maonedwe anu.",
                "10": "Sindidakulamulireni kubwera kuno kuti mundiwope, kapena kuti muganiza kuti ine ndine woposa munthu wachivundi.",
                "11": "Koma ine ndili ngati inu, wogonjetsedwa ndi zofooka zonse za thupi ndi maganizo; koma ine ndasankhidwa ndi anthu awa, ndipo ndidapatulidwa ndi atate anga, ndipo ndidalolezedwa ndi dzanja la Ambuye kuti ndikhale wolamulira ndi mfumu pa anthu awa; ndipo ndasungidwa ndi kusamalidwa ndi mphamvu yake yosayerekezeka, kuti ndikutumikireni ndi mphamvu zonse, malingaliro ndi nyonga zimene Ambuye adapereka kwa ine.",
                "12": "Ndikunena kwa inu kuti monga ndaloledwa kukhala masiku anga mu utumiki wanu, ngakhale mpaka nthawi ino, ndipo sindidafune golide kapena siliva kapena mtundu uli wonse wa chuma cha inu;",
                "13": "Kapena sindidakulolereni kuti mutsekeledwe m’ndende, kapena kulolera kuti mupangane akapolo wina ndi mzake, kapena kupha, kapena kuwononga, kapena kuba, kapena kuchita chigololo; kapena ngakhale sindidalore kuti muchite mtundu uli wonse wa kuipa, ndipo ndakuphunzitsani kuti musunge malamulo a Ambuye, m’zinthu zonse zimene adakulamulirani—",
                "14": "Ndipo ngakhale ine, ine mwini, ndagwira ntchito ndi manja anga omwe kuti ndikutumikireni, ndi kuti musalemedwe ndi misonkho, ndi kuti pasakhale chinthu chirichonse chodzabwera pa inu chimene chidali chowawa kunyamulidwa—ndipo pa zinthu zonsezi zimene ndayankhula, inu nokha ndinu mboni lero.",
                "15": "Koma, abale anga, sindidachite izi kuti ndidzitamandire; kapena ndikukuuzani zinthu izi kotero kuti ine ndithe kukuimbani inu mulandu; koma ndikukuuzani zinthu izi kuti mudziwe kuti ndikhonza kuyankha ndi chikumbumtima choyera pamaso pa Mulungu lero.",
                "16": "Taonani, ndinena kwa inu kuti chifukwa ndidati kwa inu kuti ndidathera masiku anga mu utumiki wanu, sindikufuna kudzitamandira, pakuti ndakhala ndili mu utumiki wa Mulungu wokha.",
                "17": "Ndipo taonani, ndikukuuzani zinthu izi kuti muphunzire nzeru; kuti muphunzire kuti pamene mukutumikira anthu anzanu muli kutumikiranso Mulungu wanu.",
                "18": "Taonani, mwanditcha Ine mfumu yanu; ndipo ngati ine, amene mumanditcha mfumu yanu, ndimagwira ntchito kukutumikirani, simukuyenera inunso kutumikirana wina ndi mzake?",
                "19": "Ndipo taonaninso, ngati ine, amene inu mumamutcha mfumu yanu, amene wathera masiku ake mu utumiki wanu, ndipo komabe wakhala mu utumiki wa Mulungu, ndikuyenera kuyamikidwa kulikonse kuchokera kwa inu, O momwe muyenelera kuthokoza Mfumu yanu yakumwamba!",
                "20": "Ndikunena kwa inu, abale anga, kuti ngati mupereka mathokozo ndi matamando onse omwe moyo wanu wonse uli ndi mphamvu zokhala nawo, kwa Mulungu amene adakulengani, ndipo wakusungani ndi kukusamalani, ndipo wapangitsa kuti mudzisangalala; ndipo wapereka kuti muzikhala mu mtendere wina ndi mzake—",
                "21": "Ndikunena kwa inu kuti ngati mukutumikira iye amene adakulengani kuyambira pa chiyambi, ndipo akukusungani tsiku ndi tsiku, pa kukubwerekani mpweya, kuti mukhale ndi moyo ndikuyenda ndi kuchita monga mwa kufuna kwanu, ngakhale kukuthandizani kuyambira ku mphindi imodzi kufikira ku imzake—ndikunena, ngati mumtumikira ndi moyo wanu wonse koma mudzakhalabe atumiki opanda phindu.",
                "22": "Ndipo taonani, zonse zimene amafuna kwa inu ndi kusunga malamulo ake; ndipo wakulonjezani kuti ngati mungasunge malamulo ake mudzapambana m’dziko; Ndipo sasintha zimene wanena; kotero, ngati inu mukasunga malamulo ake amakudalitsani ndi kukuchititsani bwino.",
                "23": "Ndipo tsopano, poyamba, iye adakulengani inu, ndipo adakupatsani inu moyo wanu, umene inu muli nawo mangawa kwa iye.",
                "24": "Ndipo kachiwiri, iye akufuna kuti inu muchite monga adakulamulirani inu; pakuti ngati mutero, adzakudalitsani pomwepo; ndipo kotero wakulipirani inu. Ndipo muli ndi mangawa kwa iye, ndipo muli, ndipo mudzakhala, kunthawi za nthawi; kotero, muli nacho chiyani chodzitamandilira?",
                "25": "Ndipo tsopano ndikufunsa, kodi munganene kanthu za inu nokha? Ndikuyankhani, Ayi. Simungathe kunena kuti muli olingana monga fumbi la dziko lapansi; koma inu mudalengedwa ndi fumbi lapansi; koma taonani, ndi la iye amene adakulengani.",
                "26": "Ndipo ine, ngakhale ine, amene inu munditcha mfumu yanu, sindili wabwino kuposa inu nokha mulili; pakuti inenso ndine wa ku fumbi. Ndipo taonani, ndakalamba, ndipo ndatsala pang’ono kupereka thupi lachivundi ili ku make dziko lapansi.",
                "27": "Kotero, monga ndidakuwuzani kuti ndakutumikirani, pakuyenda ndi chikumbumtima choyera pamaso pa Mulungu, kotero kuti ine pa nthawi ino ndachititsa kuti inu musonkhane inu nokha pamodzi, kuti ine ndipezeke wopanda cholakwa, ndi kuti mwazi wanu usakhale pa ine, pamene ine ndidzaima kuti ndiweruzidwe ndi Mulungu pa zinthu zimene adandilamulira ine zokhudza inu.",
                "28": "Ndikunena kwa inu kuti ndachititsa kuti musonkhane inu nokha pamodzi kuti ndichotse mwazi wanu mu zovala zanga, pa nthawi iyi pamene ndatsala pang’ono kupita kumanda anga, kuti nditsikire mu mtendere, mzimu wanga osafa uthe kugwirizana ndi oimba akumwamba m’kuimba matamando a Mulungu wolungama.",
                "29": "Komanso, ndikunena kwa inu kuti ndapangitsa kuti musonkhane pamodzi nokha; kuti ine ndilengeze kwa inu kuti sindingathe kukhalanso mphunzitsi wanu, kapena mfumu yanu;",
                "30": "Pakuti ngakhale pa nthawi ino, thupi langa lonse likunjenjemera kwambiri poyesera kuyankhula ndi inu; koma Ambuye Mulungu akundithandizira, ndipo wandilora ine kuti ndiyankhule kwa inu, ndipo wandilamulira ine kuti ndinene kwa inu lero, kuti mwana wanga Mosiya ndi mfumu ndi wolamulira pa inu.",
                "31": "Ndipo tsopano, abale anga, ndikufuna kuti muchite monga mwachitira mpaka pano. Monga inu mwasungira malamulo anga, ndiponso malamulo a atate anga, ndipo mwachita bwino, ndipo mwasungidwa kuti musagwe m’manja mwa adani anu, ngakhale kotero ngati mudzasunga malamulo a mwana wanga wamwamuna, kapena malamulo a Mulungu amene adzaperekedwa kwa inu ndi iye, mudzachita bwino m’dziko, ndipo adani anu sadzakhala ndi mphamvu pa inu.",
                "32": "Koma, O anthu anga, chenjerani kuwopa kuti pangabuke mikangano pakati panu, ndipo inu mudzasankha kumvera mzimu woipa, umene udanenedwa ndi atate anga Mosiya.",
                "33": "Pakuti, taonani, pali tsoka lonenedwa pa iye amene asankha kumvera mzimu umenewo; pakuti ngati akufuna kumvera iye, nakhalabe ndi kufa m’machimo ake, yemweyo adzimwera nacho chiwonongeko cha moyo wake; pakuti alandira mphotho yake chilango chosatha, ataphwanya lamulo la Mulungu motsutsana ndi chidziwitso chake.",
                "34": "Ndikunena kwa inu, kuti palibe wina mwa inu; kupatula ngati ali ana anu aang’ono amene sadaphunzitsidwe zokhudzana ndi izi; koma mukudziwa kuti muli ndi mangawa osatha kwa Atate anu a kumwamba? kuwabwenzera zonse muli, ndi muli nazo; komanso mwaphunzitsidwa zokhudza zolembedwa zomwe zili ndi mauneneri omwe adayankhulidwa ndi aneneri oyera; ngakhale mpaka ku nthawi atate athu, Lehi, adachoka ku Yerusalemu;",
                "35": "Komanso, zonse zimene makolo athu adanena mpaka pano. Ndipo taonani, iwonso adayankhula chimene chidalamulidwa iwo ndi Ambuye; kotero, ali olungama ndi woona.",
                "36": "Ndipo tsopano, ndikunena kwa inu, abale anga, kuti mutadziwa ndi kuphunzitsidwa zinthu zonsezi, ngati mulakwira ndi kupita motsutsana ndi zimene zanenedwa, kuti inu mudzipatule nokha kwa Mzimu wa Ambuye; kuti usakhale ndi malo mwa inu okutsogolerani m’njira zanzeru kuti mudalitsidwe, kuchita bwino, ndi kusungidwa—",
                "37": "Ine ndikunena kwa inu, kuti munthu amene achita izi, yemweyo atulukira poyera pakupandukira Mulungu; kotero asankha kumvera mzimu woipa, ndikukhala m’dani wa chilungamo chonse; kotero, Ambuye alibe malo mwa iye, pakuti sakhala m’makachisi osayera.",
                "38": "Kotero ngati munthu ameneyo salapa, ndikukhalabe ndi kufa ngati m’dani wa Mulungu, zofuna za chilungamo chaumulungu zimadzutsa mzimu wake wosafa ku malingaliro amoyo a kulakwa kwake, komwe kumamupangitsa kuti achepe kuchoka pamaso pa Ambuye, nadzadzidwa pachifuwa chake ndi zolakwa, ndi zowawa, ndi kuzunzika, zomwe ziri ngati moto osazimitsika, umene lawi lake limakwera m’mwamba kwamuyaya.",
                "39": "Ndipo tsopano ndikunena kwa inu, kuti chifundo chilibe mphamvu yodzinenelera pa munthu ameneyo; kotero chilango chake chomaliza ndicho kupilira mazunzo osatha.",
                "40": "O, inu abambo achikulire nonse, ndiponso inu anyamata achichepere, ndi inu ana aang’ono amene mungathe kumvetsa mawu anga, pakuti ine ndayankhula momveka kwa inu kuti mumvetsetse, ine ndikupemphera kuti inu mudzuke ku kukumbukira za mkhalidwe woopsya wa iwo amene adagwa mukulakwitsa.",
                "41": "Komanso, ndidakakonda mukadaganizira za mkhalidwe wodalitsika ndi wokondwa wa iwo amene amasunga malamulo a Mulungu. Pakuti taonani, iwo amadalitsidwa muzinthu zonse, zonse zakuthupi ndi zauzimu; ndipo ngati iwo akhala okhulupirika kufikira chimaliziro iwo amalandiridwa m’mwamba, kuti mwa kutero akakhale ndi Mulungu mu mkhalidwe wa chimwemwe chosatha. O kumbukirani, kumbukirani kuti zinthu izi ndi zoona; pakuti Ambuye Mulungu wazinena."
            },
            "3": {
                "1": "Ndiponso abale anga, ndikuyitanira chidwi chanu, pakuti ndiri ndi zina zambiri zoti ndiyankhule kwa inu; pakuti taonani, ndiri nazo zinthu zoti ndikuuzeni zokhudzana ndi icho chimene chiri nkudza.",
                "2": "Ndipo zinthu zimene ndidzakuuzani zadziwitsidwa kwa ine ndi mngelo wochokera kwa Mulungu. Ndipo adati kwa ine, Dzuka; ndipo ndidadzuka, ndipo taonani, adaima pamaso panga.",
                "3": "Ndipo adati kwa ine: Dzuka, ndipo mvera mawu amene ndidzakuuza iwe; pakuti taona, ndadza kudzalengeza kwa iwe Uthenga Wabwino wa chisangalalo chachikulu.",
                "4": "Pakuti Ambuye amva mapemphero ako; ndipo aweluza za chilungamo chako, ndipo wandituma ine kuti ndilengeze kwa iwe kuti usangalale; ndi kuti iwe uthe kulengeza kwa anthu ako, kuti iwonso akadzadzidwe ndi chisangalalo.",
                "5": "Pakuti taonani, nthawi ikudza, ndipo siili patali, kuti ndi mphamvu, Ambuye Wamphamvu zonse amene akulamulira, amene adali, ndipo ali kuchokera ku nthawi zonse mpaka muyaya, adzatsika kuchokera kumwamba pakati pa ana a anthu, ndipo adzakhala muchihema chadothi, nadzatulukira pakati pa anthu, kuchita zozizwa zamphamvu, monga kuchiritsa odwala, kuwukitsa akufa, kupangitsa olumala kuyenda, akhungu kuti alandire kuona kwawo, ndi ogontha kumva, ndi kuchiritsa mitundu yonse ya matenda.",
                "6": "Ndipo iye adzatulutsa ziwanda, kapena mizimu yoipa imene imakhala m’mitima ya ana a anthu.",
                "7": "Ndipo taonani, iye adzazunzika m’mayesero, ndi ululu wa thupi, njala, ludzu, ndi kutopa, ngakhale kuposa momwe munthu angavutikire, kupatula kuti kukhale ku imfa; pakuti taonani, mwazi udzatuluka m’mabowo onse, kotero kudzakhala kwakukulu kuwawa kwake chifukwa cha kuipa ndi zonyansa za anthu ake.",
                "8": "Ndipo adzatchedwa Yesu Khristu, Mwana wa Mulungu, Atate wa kumwamba ndi dziko lapansi, Mlengi wa zinthu zonse kuyambira pachiyambi; ndipo amake adzatchedwa Mariya.",
                "9": "Ndipo taonani, iye abwera kwa ake wokha, kuti chipulumutso chikabwere kwa ana a anthu ngakhale kudzera mu chikhulupiliro pa dzina lake; ndipo ngakhale pambuyo pa zonsezi iwo adzamuyesa iye munthu, ndipo adzanena kuti ali ndi chiwanda, ndipo adzamkwapula iye, ndipo adzampachika iye.",
                "10": "Ndipo adzauka kwa akufa tsiku lachitatu; ndipo taonani, ayimilira kuti aweruze dziko; ndipo taonani, zinthu zonsezi zachitidwa kuti chiweruzo cholungama chidze pa ana a anthu.",
                "11": "Pakuti taonani, ndiponso mwazi wake umatetezera machimo a iwo amene adagwa chifukwa cha kulakwitsa kwa Adamu; amene adafa osadziwa chifuniro cha Mulungu chokhudza iwo, kapena amene adachimwa mosadziwa.",
                "12": "Koma tsoka, tsoka kwa amene akudziwa kuti akupandukira Mulungu! Pakuti chipulumutso sichifika kwa wotere kupatulapo kukhala kuti chikudzera mu kulapa ndi chikhulupiliro pa Ambuye Yesu Khristu.",
                "13": "Ndipo Ambuye Mulungu watumiza aneneri ake oyera pakati pa ana onse a anthu, kulengeza zinthu izi kwa mafuko onse, ndi maiko, ndi chinenero; kuti mwa ichi wonse akukhulupilira kuti Khristu adzabwera, omwewo akalandire chikhululukiro cha machimo awo; ndipo asangalale ndi chisangalalo chachikulu, monga ngati adafika kale pakati pawo.",
                "14": "Komabe Ambuye Mulungu adaona kuti anthu ake adali anthu osamvai, ndipo adaika kwa iwo lamulo, ngakhale lamulo la Mose.",
                "15": "Ndi zizindikiro zambiri, ndi zodabwitsa, ndi zoyimira, ndipo zithunzithunzi zidasonyezedwa kwa iwo, zokhudzana ndi kubwera kwake; komanso aneneri oyera adayankhula kwa iwo zokhudzana ndi kubwera kwake; ndipo adaumitsa mitima yawo, ndipo sadazindikire kuti chilamulo cha Mose sichithandiza kanthu, koma kudzera mu chitetezero cha mwazi wake.",
                "16": "Ndipo ngakhale kukadakhala kotheka kuti ana ang’ono angathe kuchimwa iwo sakadatha kupulumutsidwa; koma ndinena kwa inu iwo ali odala; pakuti taonani, monga mwa Adamu, kapena mwa chilengedwe, adagwa, inde ngakhale mwazi wa Khristu uwatetezera ku machimo awo.",
                "17": "Komanso, ine ndikunena kwa inu, kuti sipadzakhala dzina lina limene lidzaperekedwa, kapena njira ina iliyonse, kapena njira imene chipulumutso chingadze kwa ana a anthu; kupatula kudzera mudzina la Khristu lokha, Ambuye Wamphamvu zonse.",
                "18": "Pakuti taonani iye aweruza, ndipo chiweruzo chake ndi cholungama; ndipo wakhanda sawonongeka amene amafa mu ukhanda wake; koma anthu amadzimwera chilango ku miyoyo yawo kupatula iwo adzichepetse iwo eni ndi kukhala monga ana aang’ono, ndi kukhulupilira kuti chipulumutso chidali, ndipo chiri, ndipo chirinkudza, kudzera mwa mwazi wotetezera wa Khristu, Ambuye Wamphamvu zonse.",
                "19": "Pakuti munthu wachibadwidwe ndi m’dani wa Mulungu; ndipo wakhala kuchokera mu kugwa kwa Adamu, ndipo adzakhala, kunthawi za nthawi, pokhapokha alore kukopa kwa Mzimu Woyera; ndi kuvula munthu wachilengedwe, ndikukhala woyera mtima kudzera mu chitetezero cha Khristu Ambuye; ndikukhala ngati mwana, womvera, wofatsa, wodzichepetsa, wopilira, wodzadza ndi chikondi, wofunitsitsa kugonjera zonse zimene Ambuye aona kuti n’koyenera kumupatsa iye, monga mwana amvera atate ake.",
                "20": "Ndipo kuposa apo, ine ndikunena kwa inu, kuti nthawi idzafika pamene chidziwitso cha Mpulumutsi chidzafalikira ku dziko lirilonse, fuko, chinenero, ndi anthu.",
                "21": "Ndipo taonani, nthawi imeneyo ikadzafika, palibe amene atadzapezeke wopanda cholakwa pamaso pa Mulungu, kupatula ana ang’ono, koma kudzera mu nkulapa kokha ndi chikhulupiliro pa dzina la Ambuye Mulungu Wamphamvu zonse.",
                "22": "Ndipo ngakhale pa nthawi ino, pamene mudzaphunzitsa anthu anu zinthu zimene Ambuye Mulungu wanu adakulamulirani; ngakhale pamenepo sapezedwanso osalakwa pamaso pa Mulungu, koma molingana ndi mawu amene ndayankhula ndi iwe.",
                "23": "Ndipo tsopano ine ndayankhula mawu amene Ambuye Mulungu wandilamulira ine.",
                "24": "Ndipo motero akutero Ambuye: Iwo adzaima monga mboni yowala yotsutsa anthu awa; pa tsiku lachiweruzo; lomwe adzaweruzidwa; munthu aliyense monga mwa ntchito zake, kaya zili zabwino, kapena zoipa.",
                "25": "Ndipo ngati iwo ali oipa amatumizidwa ku kawonedwe kowopsya ka zolakwa zawo ndi zonyansa, zimene zimawapangitsa iwo kunyetchera kuchoka pamaso pa Ambuye kupita ku mkhalidwe wachisoni ndi mazunzo osatha, kumene iwo sangathenso kubwelera; kotero iwo amwa chiwonongeko kwa miyoyo yawo.",
                "26": "Kotero, iwo amwa kuchokera m’chikho cha mkwiyo wa Mulungu, chimene chilungamo sichikadakananso kwa iwo monga momwe sichikadakana kuti Adamu adayenera kugwa chifukwa cha kudya kwake chipatso choletsedwacho; kotero, chifundo sichikadakhalanso pa iwo ku nthawizonse.",
                "27": "Ndipo mazunzo awo ali ngati nyanja ya moto ndi sulufure, imene malawi ake sazimitsidwa, ndipo utsi wake umakwera m’mwamba kunthawi za nthawi. Motere Ambuye wandilamulira ine. Ameni."
            },
            "4": {
                "1": "Ndipo tsopano, zidachitika kuti pamene mfumu Benjamini idatha kuyankhula mawu amene adaperekedwa kwa iyo ndi mngelo wa Ambuye, kuti iyo adayang’ana maso ake mozungulira khamulo, ndipo taonani, adagwa pansi, pakuti kuopa Ambuye kudawagwera iwo.",
                "2": "Ndipo iwo adali atadziona okha mu mkhalidwe wawo wakuthupi, ngakhale wocheperapo kuposa fumbi la dziko lapansi. Ndipo onse adafuula mokweza ndi mawu amodzi, nanena: O tichitireni chifundo, ndipo pangitsani mwazi wotetezera wa Khristu kuti tilandire chikhululukiro cha machimo athu, ndi mitima yathu iyeretsedwe; pakuti tikukhulupilira mwa Yesu Khristu, Mwana wa Mulungu, amene adalenga kumwamba ndi dziko lapansi, ndi zinthu zonse; amene adzatsika pakati pa ana a anthu.",
                "3": "Ndipo zidachitika kuti atatha kuyankhula mawu awa Mzimu wa Ambuye udadza pa iwo, ndipo adadzadzidwa ndi chisangalalo, atalandira chikhululukiro cha machimo awo, ndi kukhala ndi mtendere wa chikumbu mtima, chifukwa cha chikhulupiliro choposa chimene iwo adali nacho mwa Yesu Khristu amene ayenera kudzabwera, molingana ndi mawu amene mfumu Benjamini adayankhula kwa iwo.",
                "4": "Ndipo mfumu Benjamini idatsegulanso pakamwa pake ndipo adayamba kuyankhula kwa iwo, kuti: Abwenzi anga ndi abale anga, afuko langa ndi anthu anga, ndidzaitaniranso chidwi chanu, kuti inu mukamve ndi kumvetsetsa otsala a mawu anga amene ndidzayankhula kwa inu.",
                "5": "Pakuti, taonani, ngati chidziwitso cha ubwino wa Mulungu pa nthawi ino chakudzutsani inu kuti mumve kuti ndinu wopanda pake, ndi mkhalidwe wanu wopanda pake ndi wakugwa—",
                "6": "Ndikunena kwa inu, ngati mwazindikira ubwino wa Mulungu; ndi mphamvu zake zosayerekezeka, ndi nzeru zake, ndi chipiliro chake, ndi kuleza mtima kwake kwa ana a anthu; ndiponso, chitetezero chimene chidakonzedwa kuchokera ku maziko a dziko lapansi, kotero kuti chipulumutso chifike kwa iye amene akhulupilira Ambuye; ndipo ayenera kukhala wakhama mukusunga malamulo ake, ndi kupitiriza m’chikhulupiliro kufikira mapeto a moyo wake, ine ndikutanthauza moyo wa thupi lachivundi—",
                "7": "Ndikunena, kuti uyu ndi munthu amene amalandira chipulumutso, kudzera mu chitetezero chimene chidakonzedwa kuchokera ku maziko a dziko lapansi kwa anthu wonse, amene adalipo kuyambira pa kugwa kwa Adamu, kapena amene ali, kapena amene adzakhala, ngakhale ku mapeto a dziko.",
                "8": "Ndipo iyi ndi njira imene chipulumutso chimadzera. Ndipo palibe chipulumutso china koma ichi chimene chayankhulidwa; ndiponso palibe chikhalidwe china chimene munthu angapulumutsidwe nacho kupatula chikhalidwe chimene ine ndakuwuzani inu.",
                "9": "Khulupilirani mwa Mulungu; khulupilirani kuti iye ali, ndi kuti adalenga zinthu zonse, kumwamba ndi padziko lapansi; khulupilirani kuti ali ndi nzeru zonse, ndi mphamvu zonse, kumwamba ndi padziko lapansi; khulupilirani kuti munthu sangamvetse zinthu zonse zimene Ambuye angamvetse.",
                "10": "Ndiponso, khulupilirani kuti mukuyenera kulapa machimo anu ndi kuwasiya, ndi kudzichepetsa pamaso pa Mulungu; ndipo mupempheni moona mtima kuti akukhululukireni; ndipo tsopano, ngati mukukhulupilira zinthu zonsezi onetsetsani kuti mukuzichita.",
                "11": "Ndipo ndinenanso kwa inu monga ndanena kale, kuti monga mwafikira pa chidziwitso cha ulemelero wa Mulungu; kapena ngati mwadziwa za ubwino wake, ndipo mwalawa za chikondi chake, ndipo mwalandira chikhululukiro cha machimo anu; chimene chidzetsa chisangalalo chachikulu chotero m’miyoyo yanu; kotero ine ndikufuna kuti inu mukumbukire, ndipo sungani mukukumbukira nthawi zonse; ukulu wa Mulungu, ndi kupanda pake kwanu, ndi ubwino ndi kuleza mtima kwake kwa inu, zolengedwa zopanda pake, ndipo dzichepetseni ngakhale mu kuya kwa kudzichepetsa, kuyitana pa dzina la Ambuye tsiku ndi tsiku, ndi kuima mokhazikika m’chikhulupiliro cha chimene chirinkudza, chimene chidayankhulidwa ndi pakamwa pa mngelo.",
                "12": "Ndipo taonani, ine ndikunena kwa inu kuti ngati muchita izi inu mudzasangalala nthawi zonse, ndi kudzadzidwa ndi chikondi cha Mulungu, ndi kusunga chikhululukiro cha machimo anu nthawi zonse; ndipo mudzakula m’chidziwitso cha ulemelero wa iye amene adakulengani, kapena m’chidziwitso cha izo zimene ziri zolungama ndi zoona.",
                "13": "Ndipo simudzakhala ndi maganizo wovulazana wina ndi mzake, koma kukhala mwamtendere, ndi kupereka kwa aliyense molingana ndi zomwe zikuyenera kwa iye.",
                "14": "Ndipo simudzalora ana anu kuti akhale ndi njala, kapena amaliseche; ngakhalenso inu simudzalora kuti iwo akalakwire malamulo a Mulungu, ndi kumenyana ndi kukangana wina ndi mzake, ndi kutumikira mdyerekezi, amene ali mbuye wa tchimo, kapena amene ali mzimu oipa amene adayankhulidwa ndi makolo athu, iye kukhala mdani wa chilungamo chonse.",
                "15": "Koma mudzawaphunzitsa kuyenda m’njira za choonadi ndi kudziletsa; mudzawaphunzitsa kukondana wina ndi mzake, ndi kutumikirana wina ndi mzake.",
                "16": "Ndiponso, inu eni nokha mudzathandiza iwo amene akusowa thandizo lanu; mudzapereka chuma chanu kwa iye amene ali osowa; ndipo simudzalora kuti opemphapempha achite chopempha chake kwa inu pachabe, ndi kumuthamangitsa kuti awonongeke.",
                "17": "Mwina mudzanena kuti: Munthuyo wadzibweretsera chisoni chake; choncho ndichotsa dzanja langa, ndipo sindidzapereka kwa iye chakudya changa, kapena kupereka kwa iye chuma changa kuti asazunzike, pakuti zilango zake ndi zolungama—",
                "18": "Koma ndikunena kwa inu, O munthu, amene achita izi ali ndi chifukwa chachikulu cha kulapa; ndipo kupatula alape zimene adachita adzawonongeka kwamuyaya, ndipo alibe chidwi ndi ufumu wa Mulungu.",
                "19": "Pakuti taonani, kodi sitiri tonse opempha? Kodi ife tonse sitidalira pa Munthu m’modzi, ngakhale Mulungu, pa zinthu zonse zimene tiri nazo, zonse chakudya ndi zovala, ndi golidi, ndi siliva, ndi chuma chonse chimene tiri nacho cha mitundu yonse?",
                "20": "Ndipo taonani, ngakhale pa nthawi ino, inu mwakhala mukuyitana pa dzina lake, ndi kumapempha chikhululukiro cha machimo anu. Ndipo kodi adalora kuti inu mukapemphe pachabe? Ayi; iye watsanulira Mzimu wake pa inu, ndipo wapangitsa kuti mitima yanu idzadzidwe ndi chisangalalo, ndipo wapangitsa kuti milomo yanu itsekedwe kuti musapeze zonena, kotero kuti chisangalalo chanu chidali chachikulu kwambiri.",
                "21": "Ndipo tsopano, ngati Mulungu, amene adakulengani inu, amene mumadalira pa moyo wanu ndi zonse zomwe muli nazo ndi zomwe muli, amakupatsani chilichonse chimene mumapempha chomwe chili cholondola, ndi chikhulupiliro, ndikukhulupilira kuti mudzalandira, O ndiye, chomwecho mukuyenera kugawirana chuma chomwe muli nacho wina ndi mzake.",
                "22": "Ndipo ngati muweruza munthu amene apereka pempho lake kwa inu chifukwa cha chuma chanu kuti asatayike, ndi kumutsutsa, kudzakhala kolungama kutsutsidwa kwakukulu motani nanga kwanu chifukwa chokaniza chuma chanu, chomwe sichili chanu, koma cha Mulungu amene moyo wanunso uli wake; ndipo komabe simupempha kanthu, kapena kulapa pa chimene mudachichita.",
                "23": "Ndikunena kwa inu, tsoka likhala kwa munthu ameneyo, chifukwa chuma chake chidzawonongeka pamodzi ndi iye; ndipo tsopano, ine ndikunena zinthu izi kwa iwo amene ali olemera monga pa zinthu za dziko lino.",
                "24": "Ndipo kachiwiri, ndikunena kwa osauka, inu amene mulibe ndipo komabe muli nazo zokwanira, kuti mukhalebe tsiku ndi tsiku; Ndikutanthauza inu nonse amene mumakana opemphapempha, chifukwa mulibe; Ndikadakonda kuti mudzinena m’mitima mwanu kuti: Sindipereka chifukwa ndilibe, koma ndikadapereka ndikadakhala nazo.",
                "25": "Ndipo tsopano, ngati munena ichi m’mitima yanu mukhala opanda cholakwa; kupanda apo ndinu wotsutsidwa; ndipo kutsutsidwa kwanu kuli kolungama chifukwa mukusilira chimene simudachilandire.",
                "26": "Ndipo tsopano, chifukwa cha zinthu izi zimene ndayankhula kwa inu—kapena, chifukwa cha kusunga chikhululukiro cha machimo anu tsiku ndi tsiku, kuti mukayende opanda cholakwa pamaso pa Mulungu—ndikufuna kuti mugawireko chuma chanu kwa osauka, munthu aliyense molingana ndi zomwe ali nazo, monga kudyetsa anjala, kuveka amaliseche, kuyendera odwala ndi kupereka chithandizo cha mpumulo wawo, kuuzimu ndi mwakuthupi, malinga ndi zofuna zawo.",
                "27": "Ndipo onani kuti zinthu zonsezi zachitidwa mwanzeru ndi dongosolo; pakuti sikuyenera kuti munthu athamange koposa mphamvu zake. Ndipo kachiwiri, kuli koyenera kuti akhale wakhama, kuti mwakutero akalandire mphotho; kotero, zinthu zonse zikuyenera kuchitidwa mwadongosolo.",
                "28": "Ndipo ine ndikufuna kuti inu mukumbukire, kuti aliyense wa inu amene abwereka kwa mnansi wake akuyenera kubweza chinthu chimene iye adabwereka; monga wavomerezera, kapena udzachita tchimo; ndipo kapena udzachititsa mnasi wakoyo kuti achimwenso.",
                "29": "Ndipo potsiriza, sindingathe kukuuzani inu zinthu zonse zimene mungachitire uchimo; pakuti pali njira zambiri ndi zochuluka, ngakhale zambiri kotero kuti sindingathe kuziwerenga.",
                "30": "Koma izi zambiri ndikhonza kukuuzani inu, kuti ngati simudziyang’anira nokha, ndi maganizo anu, ndi mawu anu, ndi ntchito zanu, ndi kusunga malamulo a Mulungu, ndi kupitirizabe m’chikhulupiliro cha zomwe mudamva za kubwera kwa Ambuye wathu, ngakhale mpaka kumapeto kwa moyo wanu, muyenera kuwonongeka. Ndipo tsopano, Iwe munthu, kumbukira, ndipo usawonongeke."
            },
            "5": {
                "1": "Ndipo tsopano, zidachitika kuti pamene mfumu Benjamini idayankhula motero kwa anthu ake; idatumiza kwa iwo, kufuna kudziwa za anthu ake ngati akhulupilira mawu amene idawayankhula.",
                "2": "Ndipo iwo onse adafuula ndi mawu amodzi, kuti: Inde, ife tikhulupilira mawu onse amene inu mwayankhula kwa ife; komanso, Ife tikudziwa za chitsimikiziro ndi choonadi chawo chifukwa cha Mzimu wa Ambuye Wamphamvu zonse, amene wabweretsa kusintha kwamphamvu mwa ife, kapena m’mitima yathu, kuti tilibenso mitima yofuna kuchita zoipa, koma kuchita zabwino kosalekeza.",
                "3": "Ndipo ife, eninso, kudzera mu ubwino opanda malire wa Mulungu, ndi mawonetseredwe a Mzimu wake, tiri ndi malingaliro aakulu a zomwe ziri nkudza; ndipo ngati kudali koyenera, tikadatha kunenera za zinthu zonse.",
                "4": "Ndipo ndi chikhulupiliro chimene takhala nacho pa zinthu zimene mfumu yathu yayankhula kwa ife zimene zatifikitsa ife ku chidziwitso chachikulu ichi, chimene ife tikusangalala ndi chisangalalo chachikulu chotere.",
                "5": "Ndipo ife tiri okonzeka kulowa m’chipangano ndi Mulungu wathu kuchita chifuniro chake, ndi kumvera malamulo ake mu zonse zimene adzatilamulira, masiku athu onse otsala, kuti tisadzitengere tokha mazunzo osatha, monga adanenera mngelo; kuti tisamwe kuchokera m’chikho cha mkwiyo wa Mulungu.",
                "6": "Ndipo tsopano, awa ndi mawu amene mfumu Benjamini idafuna kwa iwo; ndipo kotero adati kwa iwo: Mwanena mawu amene ndidawafuna; ndipo pangano limene mwapanga ndi pangano lolungama.",
                "7": "Ndipo tsopano, chifukwa cha pangano limene mwapanga inu mudzatchedwa ana a Khristu, ana ake aamuna ndi aakazi; pakuti taonani, lero iye wakubalani inu muuzimu; pakuti mukunena kuti mitima yanu yasinthidwa kudzera m’chikhulupiliro pa dzina lake; kotero, mwabadwa mwa iye, ndipo mudzakhala ana ake aamuna ndi aakazi.",
                "8": "Ndipo pansi pa mutu uwu mwamasulidwa; ndipo palibe mutu wina umene mungakhale nawo mfulu. Palibe dzina lina loperekedwa limene chipulumutso chimabwera; kotero, ndikufuna kuti mutenge pa inu dzina la Khristu, nonse inu amene mwalowa m’pangano ndi Mulungu kuti mukuyenera kukhala omvera mpaka kumapeto kwa moyo wanu.",
                "9": "Ndipo zidzachitika kuti yense wakuchita ichi adzapezedwa pa dzanja lamanja la Mulungu; pakuti adzadziwa dzina limene akutchedwa nalo; pakuti adzatchedwa dzina la Khristu.",
                "10": "Ndipo tsopano zidzachitika, kuti yense osatenga pa iye dzina la Khristu akuyenera kutchedwa dzina lina; kotero, adzipeza yekha pa dzanja lamanzere la Mulungu.",
                "11": "Ndipo ndikufuna kuti inu mukumbukirenso, kuti ili ndilo dzina limene ndidati kuti ndipereke kwa inu lomwe silidzafufutidwa konse, kupatulapo kukhala kudzera m’kulakwitsa; kotero, chenjerani kuti musalakwe, kuti dzinalo lisafufutidwe m’mitima yanu.",
                "12": "Ndikunena kwa inu, ndikufuna kuti mukumbukire kusunga dzina lolembedwa nthawi zonse mu mitima yanu; kuti musapezeke pa dzanja lamanzere la Mulungu; koma kuti mumve ndi kudziwa liwu limene mudzaitanidwa nalo; ndiponso, dzina limene adzakuyitanani nalo.",
                "13": "Pakuti munthu adziwa bwanji mbuye amene sadamtumikire ndi amene ali mlendo kwa iye, ndipo ali kutali ndi malingaliro ndi zolinga za mtima wake?",
                "14": "Ndiponso, kodi munthu atenga bulu wa mnansi wake, ndi kumusunga? Ndikunena kwa inu, Iyayi; sadzalora kuti adye pakati pa zoweta zake; koma adzamthamangitsa, ndi kumponya kunja. Ndikunena kwa inu, kuti momwemonso zidzakhala pakati panu ngati simudziwa dzina limene mumatchedwa nalo.",
                "15": "Kotero, ndikufuna kuti mukhale okhazikika ndi osasunthika odzala ndi ntchito zabwino nthawi zonse, kuti Khristu, Ambuye Mulungu Wamphamvu zonse, atsindikize inu ake, kuti mukatengeredwe kumwamba, kuti mukhale nacho chipulumutso chosatha ndi moyo wamuyaya; mwa nzeru, ndi mphamvu, ndi chilungamo, ndi chifundo cha Iye amene adalenga zonse, zakumwamba ndi zapadziko lapansi, amene ali Mulungu oposa zonse. Ameni"
            },
            "6": {
                "1": "Ndipo tsopano, Mfumu Benjamini idaganiza kuti n’koyenera, itamaliza kuyankhula ndi anthu, kuti atenge mayina a onse amene adalowa mu pangano ndi Mulungu kusunga malamulo ake.",
                "2": "Ndipo zidachitika kuti padalibe munthu m’modzi, kupatula amene adali ana aang’ono, koma amene adalowa mu pangano ndipo adatenga pa iwo dzina la Khristu.",
                "3": "Ndipo kachiwiri, zidachitika kuti pamene mfumu Benjamini itamaliza zinthu zonsezi, ndipo idali atapatura mwana wake Mosiya kukhala olamulira ndi mfumu pa anthu ake, ndipo idampatsa malamulo wonse a ufumuwo ndipo idaikanso ansembe ophunzitsa anthu; kotero kuti akamve ndi kudziwa malamulo a Mulungu; ndi kuwachangamutsa iwo pokumbukira lumbiro limene adapanga; iyo idabalalitsa khamulo; ndipo adabwelera yense monga mwa mabanja awo, ku nyumba zawo.",
                "4": "Ndipo Mosiya adayamba kulamulira m’malo mwa atate ake. Ndipo adayamba kulamulira m’chaka cha makumi atatu cha msinkhu wake, kuphatikiza zonse, pafupifupi dzaka mazana anayi ndi makumi asanu ndi awiri mphambu zisanu ndi chimodzi kuchokera pamene Lehi adachoka ku Yerusalemu.",
                "5": "Ndipo mfumu Benjamini idakhala ndi moyo dzaka zitatu ndipo idamwalira.",
                "6": "Ndipo zidachitika kuti mfumu Mosiya idayenda m’njira za Ambuye, ndipo idaonetsetsa ziweruzo zake ndi malamulo olembedwa ake, ndipo idasunga malamulo ake m’zinthu zonse zimene adamulamula.",
                "7": "Ndipo mfumu Mosiya idapangitsa anthu ake kuti azilima m’nthaka. Ndipo nayonso, idalima nthaka, kuti kotero isalemetse anthu ake; kuti athe kuchita molingana ndi zinthu zonse zimene adazichita atate ake. Ndipo padalibe mkangano pakati pa anthu ake onse kwa nthawi ya dzaka zitatu."
            },
            "7": {
                "1": "Ndipo tsopano, zidachitika kuti mfumu Mosiya itakhala ndi mtendere kosalekeza kwa nthawi ya dzaka dzitatu, iyo idali yofunitsitsa kudziwa zokhudzana ndi anthu amene adapita kukakhala m’dziko la Lehi-Nefi, kapena mu mzinda wa Lehi-Nefi; pakuti anthu ake sadamve kanthu kuchokera kwa iwo kuchokera pamene iwo adachoka mu dziko la Zarahemula; kotero adamtopetsa ndi zoseka zonyazitsa zawo.",
                "2": "Ndipo zidachitika kuti mfumu Mosiya idalora kuti khumi ndi asanu ndi m’modzi a amuna awo amphamvu apite ku dziko la Lehi-Nefi, kukafunsa za abale awo.",
                "3": "Ndipo zidachitika kuti m’mawa mwake adayamba kupita, ali ndi iwo wina Amoni, iye pokhala mwamuna wadzitho ndi wamphamvu, ndi mbadwa ya Zarahemula; ndipo adalinso mtsogoleri wawo.",
                "4": "Ndipo tsopano, iwo sadadziwe njira yomwe adayenera kuyenda mchipululu kuti apite ku dziko la Lehi-Nefi; kotero adayendayenda m’chipululu masiku ambiri, ndipo adayendayenda masiku makumi anayi.",
                "5": "Ndipo pamene adayendayenda masiku makumi anayi adafika ku phiri, ndilo kumpoto kwa dziko la Shilomu, ndipo iwo adakhoma mahema awo kumeneko.",
                "6": "Ndipo Amoni adatenga atatu a abale ake, ndipo maina awo adali Amaleki, Helemu, ndi Hemu, ndipo iwo adatsikira ku dziko la Nefi.",
                "7": "Ndipo taonani, adakumana ndi mfumu ya anthu amene adali m’dziko la Nefi, ndi m’dziko la Shilomu; ndipo adazingidwa ndi alonda a mfumu, ndipo adatengedwa, ndipo adamangidwa, ndipo adaikidwa m’ndende.",
                "8": "Ndipo zidachitika kuti pamene adakhala m’ndende masiku awiri adabweretsedwanso pamaso pa mfumu ndipo zomangira zawo zidamasulidwa; naima pamaso pa mfumu, ndipo adaloledwa, kapena makamaka adalamulidwa kuti ayankhe mafunso amene iyo iwafunse iwo.",
                "9": "Ndipo adati kwa iwo: Taonani, ine ndine Limuhi, mwana wa Nowa, amene adali mwana wa Zenifi, amene adabwera kuchokera m’dziko la Zarahemula kuti akalandire dziko lino, limene lidali dziko la makolo awo, amene adapangidwa mfumu ndi mawu a anthu.",
                "10": "Ndipo tsopano ndikufuna kudziwa chifukwa chake mudali olimba mtima kuyandikira makoma a mzindawu, pamene ine ndekha ndidali ndi alonda anga kunja kwa chipata?",
                "11": "Ndipo tsopano, m’chifukwa cha ichi ndidalola kuti musungidwe, kuti ndithe kufunsa za inu, kapena ndikadachititsa kuti alonda anga akupheni. Inu mwaloledwa kuyankhula.",
                "12": "Ndipo tsopano, pamene Amoni adaona kuti adaloledwa kuyankhula, adapita patsogolo ndipo adagwada pamaso pa mfumu; nadzukanso nati: O mfumu, ndiyamika kwambiri pamaso pa Mulungu lero kuti ndidakali ndi moyo, ndipo ndaloledwa kuyankhula; ndipo ndidzayesera kuyankhula molimba mtima;",
                "13": "Pakuti ndatsimikiziridwa kuti ngati mukadandidziwa inu simukadalola kuti ndivekedwe dzingwe izi. Pakuti ine ndine Amoni, ndipo ndine mbadwa ya Zarahemula, ndipo tabwera kuchokera m’dziko la Zarahemula kuti tikafunse zokhudza abale athu, amene Zenifi adawatulutsa m’dzikolo.",
                "14": "Ndipo tsopano, zidachitika kuti Limuhi atamva mawu a Amoni, iye adali wokondwa kwambiri, ndipo adati: Tsopano, ine ndikudziwa motsimikiza kuti abale anga amene adali m’dziko la Zarahemula akadali ndi moyo. Ndipo tsopano ndidzakondwera; ndipo mawa ndidzachititsa kuti anthu anga akondwerenso.",
                "15": "Pakuti, taonani, tiri mu ukapolo kwa Alamani, ndipo timakhometsedwa msonkho ndipo ndi msonkho umene uli owawa kuti tiunyamule. Ndipo tsopano, taonani, abale athu adzatiwombole ku ukapolo wathu; kapena kuchokera m’manja mwa Alamani, ndipo ife tidzakhala akapolo awo; pakuti n’kwabwino kuti ife tikhale akapolo kwa Anefi kuposa kupereka msonkho kwa mfumu ya Alamani.",
                "16": "Ndipo tsopano, Mfumu Limuhi adalamula alonda ake kuti asamangenso Amoni kapena abale ake, koma adapangitsa kuti apite ku phiri lomwe lidali kumpoto kwa Shilomu, ndi kulowa nawo munzinda abale awo, kuti akathe kudya ndi kumwa; ndikukapumula ku ntchito za ulendo wawo; pakuti adamva zowawa zambiri; ndipo adavutika ndi njala, ludzu, ndi kutopa.",
                "17": "Ndipo tsopano, zidachitika mawa lake limene mfumu Limuhi adatumiza chilengezo pakati pa anthu ake onse, kotero kuti akasonkhane pamodzi ku kachisi, kuti akamve mawu amene Iye adzanene kwa iwo.",
                "18": "Ndipo zidachitika kuti pamene adasonkhana pamodzi, adanena nawo motero, kuti: O inu anthu anga, kwezani mitu yanu ndi kutonthozedwa; pakuti taonani, nthawi yayandikira, kapena siili kutali; pamene sitidzakhalanso omvera kwa adani athu, pakusatengera kulimbana kwathu kwambiri; kumene kwakhala kwa pachabe; komabe ndikhulupilira kuti kwatsala kulimbana kothandiza kuti kuchitike.",
                "19": "Kotero, kwezani mitu yanu, ndi kusangalala, ndipo khulupilirani Mulungu; mwa Mulungu yemweyo amene adali Mulungu wa Abrahamu, ndi Isaki, ndi Yakobo; komanso, Mulungu yemweyo amene adaturutsa ana a Israeli m’dziko la Igupto, ndikupangitsa kuti awoloke Nyanja Yofiira pa nthaka yowuma, ndipo adawadyetsa iwo mana kuti asatayike m’chipululu; ndi zina zambiri adawachitira iwo.",
                "20": "Ndipo kachiwiri, Mulungu yemweyo watulutsa makolo athu m’dziko la Yerusalemu; ndipo wasamala ndi kusunga anthu ake kufikira tsopano; ndipo taonani, chifukwa cha mphulupulu zathu ndi zonyansa zathu watibweretsa muukapolo.",
                "21": "Ndipo inu nonse ndinu mboni lero, kuti Zenifi, amene adapangidwa kukhala mfumu ya anthu awa, ndi kufunitsitsa kwake kulandira dziko la makolo ake, kotero ponyengedwa ndi chinyengo ndi luntha la mfumu Lamani, amene adachita pangano ndi mfumu Zenifi, ndipo m’mene adapereka m’manja mwake chuma cha gawo la dziko, kapena ngakhale mzindawo wa Lehi-Nefi, ndi mzinda wa Shilomu; ndi malo ozungulira-",
                "22": "Ndipo zonse adazichita, ndi cholinga chokhacho chowabweletsa anthu awa kukhala akugonjera kapena muukapolo. Ndipo taonani, ife pa nthawi ino tikupereka msonkho kwa mfumu ya Alamani, mpaka theka la chimanga chathu, ndi tiligu wathu, ndi mbewu zathu zonse zamtundu uliwonse, ndi theka la zokolola za nkhosa zathu ndi ng’ombe zathu; ndipo ngakhale theka limodzi la zonse zomwe tiri nazo kapena tapeza mfumu ya Alamani imayeza ndendende pa ife, kapena miyoyo yathu.",
                "23": "Ndipo tsopano, kodi ichi sichiri chowawa kuchinyamula? Ndipo, masautso athuwa, siaakulu? Tsopano taonani, ndi chifukwa chachikulu bwanji chomwe tiri nacho cholilira.",
                "24": "Inde, ndikunena kwa inu, zazikulu ndi zifukwa zomwe tikuyenera kulilira; pakuti taonani angati a abale athu adaphedwa; ndipo mwazi wawo wakhetsedwa pachabe; ndi zonse chifukwa cha kusaweruzika.",
                "25": "Pakuti ngati anthu awa akadapanda kugwa mu kulakwitsaa Ambuye sakadalora kuti choipa chachikulu ichi chibwere pa iwo. Koma taonani, sadamvetsere mawu ake; koma kudabuka mikangano pakati pawo; ngakhale kuti adakhetsa mwazi pakati pawo.",
                "26": "Ndipo mneneri wa Ambuye adamupha; inde munthu wosankhidwa wa Mulungu, amene adawauza zoipa zawo ndi zonyansa zawo; ndipo adanenera za zinthu zambiri zimene ziri nkudza, inde, ngakhale kubwera kwa Khristu.",
                "27": "Ndipo chifukwa adanena kwa iwo kuti Khristu ndiye Mulungu, Atate wa zinthu zonse, ndipo adanena kuti akuyenera kutenga pa iye chifaniziro cha munthu; ndipo chikuyenera kukhala chifaniziro chimene munthu adalengedwa nacho pachiyambi; kapena m’mawu ena, adanena kuti munthu adalengedwa m’chifaniziro cha Mulungu, ndi kuti Mulungu akuyenera kutsika pakati pa ana a anthu, ndi kutenga pa iye mnofu ndi mwazi, ndi kupita pa nkhope ya dziko lapansi—",
                "28": "Ndipo tsopano, chifukwa adanena izi, adamupha; ndi zinthu zina zambiri zomwe adazichita zomwe zidatsitsa mkwiyo wa Mulungu pa iwo. Kotero, ndani akudabwa kuti ali muukapolo, ndi kuti adakanthidwa ndi masautso owawa?",
                "29": "Pakuti, taonani, Ambuye adati: sindidzathandiza anthu anga pa tsiku la kulakwitsa kwawo; koma ndidzatchinga njira zawo kuti asachite bwino; ndipo zochita zawo zidzakhala ngati chophunthwitsa pamaso pawo.",
                "30": "Ndiponso, iye adati: Ngati anthu anga adzabzala zonyansa iwo adzakolola mankhusu pamenepo mu kamvuluvulu; ndipo zotsatira zake ndi chiphe.",
                "31": "Ndipo adanenanso kuti: ngati anthu anga adzabzala chidetso adzakolola mphepo ya kum’mawa, yomwe imabweretsa chiwonongeko chofulumira.",
                "32": "Ndipo tsopano, taonani, lonjezo la Ambuye lakwaniritsidwa, ndipo inu mwakanthidwa ndi kusautsidwa.",
                "33": "Koma mukatembenukira kwa Ambuye ndi cholinga chonse cha mtima; ndi kuika chikhulupiliro chanu mwa iye; ndi kutumikira iye ndi khama lonse la m’maganizo anu, ngati muchita izi, adzatero, monga mwa chifuniro chake ndi chikondwelero chake, kukuwombolani ku ukapolo."
            },
            "8": {
                "1": "Ndipo zidachitika kuti mfumu Limuhi atamaliza kuyankhula kwa anthu ake, pakuti adayankhula nawo zambiri, ndipo zowerengeka za izo ndazilemba m’buku ili; adawauza anthu ake zinthu zonse zokhudzana ndi abale awo omwe adali m’dziko la Zarahemula.",
                "2": "Ndipo iye adapangitsa kuti Amoni aimilire pamaso pa khamulo, ndi kufotokoza kwa iwo zonse zimene zidachitika kwa abale awo kuyambira nthawi yomwe Zenifi adakwera kuchokera m’dzikolo kufikira nthawi imene iye mwini adadza kuchokera m’dzikolo.",
                "3": "Ndipo adawafotokozeranso mawu otsiriza amene mfumu Benjamini idawaphunzitsa, ndipo adawafotokoza iwo kwa anthu a mfumu Limuhi, kotero kuti amvetsetse mawu onse amene iye adanena.",
                "4": "Ndipo zidachitika kuti atatha kuchita zonsezi, kuti mfumu Limuhi idabalaritsa khamulo, ndipo idapangitsa kuti iwo abwelere aliyense ku nyumba yake.",
                "5": "Ndipo zidachitika kuti adapangitsa kuti mapale omwe adali ndi zolemba za anthu ake kuchokera pamene iwo adachoka m’dziko la Zarahemula, akuyenera kubweretsedwa pamaso pa Amoni, kuti athe kuwawerenga.",
                "6": "Tsopano, Amoni atangowerenga zolembazo, mfumu idafunsa kwa iye kuti adziwe ngati angatanthauzire zinenero, ndipo Amoni adamuwuza iye kuti sakadatha.",
                "7": "Ndipo mfumu idati kwa iye: Ndikumva chisoni chifukwa cha masautso a anthu anga, ndidapangitsa kuti makumi anayi ndi atatu a anthu anga atenge ulendo wopita m’chipululu, kuti mwa kutero akapeze dziko la Zarahemula, kuti tikapemphe abale athu kuti atiwombole ku ukapolo.",
                "8": "Ndipo iwo adatayika m’chipululu kwa masiku ambiri, komabe iwo adali akhama, ndipo sadapeze dziko la Zarahemula koma adabwelera ku dziko lino, atayenda m’dziko lapakati pa madzi ambiri, atapeza dziko lokutidwa ndi mafupa a anthu ndi a nyama; ndipo lidakutidwanso ndi mabwinja a nyumba zamitundumitundu; atapeza dziko limene lidali ndi anthu amene adali ochuluka ngati makamu a Israeli.",
                "9": "Ndipo mwa umboni kuti zimene adanena ndi zoona adabwera nawo mapale makumi awiri mphambu zinayi zodzadza ndi zozokota, za golidi weniweni.",
                "10": "Ndipo taonani, abweretsanso za pachifuwa, zomwe ndi zazikulu, ndipo ziri zamkuwa ndi zakopa, ndipo ndi za bwino.",
                "11": "Ndipo kenako, adabweretsano malupanga, zogwilira zake zawonongeka, ndi mipeni yake idachita dzimbiri; ndipo palibe aliyense m’dzikomu amene angathe kumasulira chinenero kapena zozokota zimene ziri pa mapale. N’chifukwa chake ndidanena kwa iwe: Kodi siungathe kumasulira?",
                "12": "Ndipo ndikunenanso kwa iwe; Kodi ukudziwa aliyense amene angamasulire? Pakuti ine ndikufuna kuti zolemba izi zimasuliridwe mu chinenero chathu; chifukwa, mwina, zidzatidziwitsa za otsala a anthu amene adawonongedwa; kumene zolembedwa izi zidachokera; kapena, mwina, zidzatidziwitsa za anthu awa amene adawonongeka; ndipo ndikufuna kudziwa chifukwa cha chiwonongeko chawo.",
                "13": "Tsopano Amoni adati kwa iye: Ndithu ndikukuuzani, O mfumu, za munthu wokutha kumasulira malemba; pakuti ali nacho chimene angayang’ane nacho; ndi kumasulira zolembedwa zonse zakale; ndipo ndi mphatso yochokera kwa Mulungu. Ndipo zinthuzo zimatchedwa zomasulira, ndipo palibe munthu angayang’ane mwaizo pokhapokha atalamulidwa, kuti angayang’ane zimene sakuyenera ndi kuwonongeka. Ndipo amene walamulidwa kuyang’ana mwaizo; yemweyo amatchedwa mlosi.",
                "14": "Ndipo taonani, mfumu ya anthu amene ali m’dziko la Zarahemula ndiye munthu amene akulamulidwa kuchita zinthu izi; ndi amene ali nayo mphatso yapamwambayi yochokera kwa Mulungu.",
                "15": "Ndipo mfumu idanena kuti mlosi ndi wamkulu kuposa mneneri.",
                "16": "Ndipo Amoni adanena kuti mlosi ndi mvumbulutsi ndi mneneri; ndi mphatso imene ili yaikulu palibe munthu angakhale nayo pokhapokha atakhala ndi mphamvu ya Mulungu; imene palibe munthu angathe; koma munthu angakhale nayo mphamvu yaikulu yopatsidwa kwa iye yochokera kwa Mulungu.",
                "17": "Koma mlosi amatha kudziwa zinthu zakale, komanso za zinthu zimene ziri nkudza, ndipo mwa iwo zinthu zonse zidzaululidwa, kapena, kuti, zobisika zidzaonekera, ndi zobisika zidzaonekera poyera; ndipo zinthu zomwe sizidziwika zidzadziwika ndi iwo, ndipo zinthu zidzadziwika ndi iwo zomwe sizikadatheka kudziwika.",
                "18": "Kotero Mulungu wapereka njira kuti munthu, mwa chikhulupiliro, akhonza kuchita zozizwitsa zamphamvu; kotero amakhala waphindu lalikulu kwa anthu anzake.",
                "19": "Ndipo tsopano, pamene Amoni adatha kunena mawu awa, mfumu idakondwera kwambiri; ndipo idayamika Mulungu, nati: Mosakaikira chinsinsi chachikulu chiri mkati mwa mapale awa, ndipo zomasulirazi mosakayikira zidakonzekeretsedwa ndi cholinga chovumbulutsa zinsinsi zonsezi kwa ana a anthu.",
                "20": "Ndi zodabwitsa bwanji ntchito za Ambuye, ndipo mpaka liti adzakhala akuzunzika ndi anthu ake; inde, ndipo ndi khungu lanji ndi kusafikirika kotani zili nzeru za ana a anthu; pakuti sadzafunafuna nzeru; ndipo safuna kuti iyo ziwalamulire;",
                "21": "Inde, ali ngati nkhosa zakuthengo zothawa m’busa, ndi zobalalika; ndi kuthamangitsidwa, ndipo zimadyedwa ndi zilombo za m’nkhalango."
            },
            "9": {
                "intro": "Zolemba za Zenifi—Mbiri ya anthu ake, kuchokera nthawi imene adachoka m’dziko la Zarahemula mpaka nthawi imene adapulumutsidwa kuchokera m’manja mwa Alamani.",
                "1": "Ine, Zenifu, nditaphunzitsidwa mu chinenero chonse cha Anefi, ndi kukhala ndi chidziwitso cha dziko la Nefi, kapena cha dziko la cholowa choyamba cha makolo athu, ndi kutumizidwa monga kazitape pakati pa Alamani kuti ndikazonde ankhondo awo, kuti gulu lathu lankhondo lidze pa iwo ndi kuwawononga—koma pamene ndidaona chimene chidali chabwino pakati pawo ndidafuna kuti iwo asawonongedwe.",
                "2": "Kotero, ndidakangana ndi abale anga m’chipululu, pakuti ndidafuna kuti olamulira wathu achite nawo mgwirizano; koma iye pokhala munthu ouma mtima ndi waludzu la mwazi adalamulira kuti ndiphedwe; koma ndidapulumutsidwa ndi kukhetsa mwazi wambiri; pakuti atate adamenyana ndi atate, ndipo m’bale kutsutsana ndi m’bale, kufikira unyinji wa ankhondo athu udawonongedwa m’chipululu; ndipo tidabwelera, iwo a ife amene tidasiyidwa, ku dziko la Zarahemula, kuti tikafotokoze nkhani imeneyi kwa akazi awo ndi ana awo.",
                "3": "Ndipo komabe, pokhala wachangu chopambana kuti ndilandire dziko la makolo athu, ndidasonkhanitsa ochuluka omwe adali kufuna kupitako kukatenga dzikolo, ndipo tidayambanso ulendo wathu opita kuchipululu kupita ku dzikolo; koma tidakanthidwa ndi njala ndi masautso owawa; pakuti tidali ochedwa kukumbukira Ambuye Mulungu wathu.",
                "4": "Komabe, titayendayenda kwa masiku ambiri m’chipululu tidamanga mahema athu m’malo amene abale athu adaphedwa, amene adali pafupi ndi dziko la makolo athu.",
                "5": "Ndipo zidachitika kuti ine ndidapitanso ndi azibambo anga anayi mu mzindawo, kwa mfumu, kuti ine ndidziwe za maganizo a mfumuyo, ndi kuti ine ndithe kudziwa ngati ine ndingathe kulowa ndi anthu anga ndi kutenga dzikolo mwamtendere.",
                "6": "Ndipo ndidapita kwa mfumuyo; ndipo adapangana nane kuti nditha kutenga dziko la Lehi-Nefi, ndi dziko la Shilomu.",
                "7": "Ndipo iye adalamuranso kuti anthu ake achoke m’dzikolo, ndipo ine ndi anthu anga tidalowa m’dzikolo kuti tikalitenge.",
                "8": "Ndipo tidayamba kumanga zomangamanga, ndi kukonza makoma a mzindawo, inde, ngakhale mpanda wa mzinda wa Lehi-Nefi, ndi mzinda wa Shilomu.",
                "9": "Ndipo tidayamba kulima nthaka, inde, ngakhale ndi mbewu zamitundu yonse, ndi mbewu za chimanga, ndi tirigu, ndi barele, ndi nisi, ndi sheyumu, ndi mbewu za mitundu yonse ya zipatso; ndipo tidayamba kuchulukana ndi kuchita bwino m’dzikolo.",
                "10": "Tsopano kudali kuchenjera ndi chinyengo cha mfumu Lamani, kutenga anthu anga mu ukapolo, kuti adapereka dzikolo kuti tilitenge.",
                "11": "Kotero zidachitika, kuti titakhala m’dzikomo kwa nthawi ya dzaka khumi ndi ziwiri kuti mfumu Lamani adayamba kusakhazikika, kuopa kuti mwa njira ina iriyonse anthu anga akakula mu mphamvu m’dzikolo, ndipo kuti sakadatha kuwagonjetsa iwo ndi kuwabweretsa iwo mu ukapolo.",
                "12": "Tsopano iwo adali anthu aulesi ndi opembedza mafano; chifukwa chake adafuna kutitengera ife mu ukapolo; kuti adzitha kudzikhutitsa okha ndi ntchito za manja athu; inde, kuti iwo athe kumadzidyetsa pa ziweto za kuminda yathu.",
                "13": "Kotero zidachitika kuti mfumu Lamani adayamba kuutsa anthu ake kuti alimbane ndi anthu anga; kotero kudayamba kukhala nkhondo ndi mikangano m’dzikolo.",
                "14": "Pakuti, m’chaka chakhumi ndi chitatu cha ufumu wanga m’dziko la Nefi, kutali kumwera kwa dziko la Shilomu, pamene anthu anga adali kumwetsa ndi kudyetsa ziweto zawo, ndi kulima minda yawo, khamu lalikulu la Alamani lidadza pa iwo ndipo adayamba kuwapha, ndi kuwalanda ziweto zawo, ndi chimanga cha m’minda mwawo",
                "15": "Inde, ndipo zidachitika kuti iwo adathawa, onse amene sadagonjetsedwe, ngakhale mu mzinda wa Nefi, ndipo adaitanira pa ine kuti ndiwateteze.",
                "16": "Ndipo zidachitika kuti ndidawapangira zida za mauta, ndi mivi, ndi malupanga, ndi dzikwanje, ndi mikwingwiri, ndi gulaye, ndi mitundu yonse ya zida zimene tikadapanga, ndipo ine ndi anthu anga tidapita kukamenyana ndi Alamani kunkhondo.",
                "17": "Inde, mu mphamvu ya Ambuye tidapita kukamenyana ndi Alamani; pakuti ine ndi anthu anga tidalilira mwamphamvu kwa Ambuye kuti atipulumutse m’manja mwa adani athu; pakuti tidadzutsidwa m’kukumbukira chiwombolo cha makolo athu.",
                "18": "Ndipo Mulungu adamva kulira kwathu ndipo adayankha mapemphero athu; ndipo tidapita mu mphamvu yake; inde, ife tidapita kukamenyana ndi Alamani, ndipo usana umodzi ndi usiku tidapha zikwi zitatu mphambu makumi anayi kudza atatu; tidawapha mpaka tidawatulutsa m’dziko lathu.",
                "19": "Ndipo ine, mwini, ndi manja anga omwe, ndidathandiza kuyika akufa awo. Ndipo taonani, ku chisoni chathu chachikulu ndi kulira, mazana awiri mphambu makumi asanu ndi awiri mphambu zisanu ndi zinayi za abale athu adaphedwa."
            },
            "10": {
                "1": "Ndipo zidachitika kuti tidayambanso kukhazikitsa ufumu ndipo tidayambanso kukhala m’dzikolo mwamtendere. Ndipo ndidapangitsa kuti pakhale zida zankhondo zopangidwa zamtundu uliwonse, kuti potero ndikhonza kukhala ndi zida za anthu anga pa nthawi yomwe Alamani angabwerenso kudzamenyana ndi anthu anga.",
                "2": "Ndipo ndidaika alonda kuzungulira dzikolo; kuti Alamani asadzathe kudzabwera pa ife kachiwiri mosawazindikira ndi kutiwononga ife; ndi motero ndidasunga anthu anga ndi nkhosa zanga, kuti zisagwe m’manja mwa adani athu.",
                "3": "Ndipo zidachitika kuti tidalandira dziko la makolo athu kwa dzaka zambiri, inde, kwa nthawi ya dzaka makumi awiri ndi ziwiri.",
                "4": "Ndipo ine ndidachititsa kuti anthu adzilima nthaka, ndi kudzala mbewu zamitundumitundu, ndi zipatso zamtundu uliwonse.",
                "5": "Ndipo ine ndidachititsa kuti akazi adzipota, ndi kugwira nchito molimbika ndi kugwira mitundu yonse ya nsalu za bafuta, inde, ndi nsalu za mtundu uliwonse, kuti ife tikaveke umaliseche wathu; ndipo momwemo tidachita bwino m’dzikomo; choncho tidakhala ndi mtendere kosalekeza m’dzikomo kwa nthawi ya dzaka makumi awiri ndi ziwiri.",
                "6": "Ndipo zidachitika kuti mfumu Lamani adamwalira, ndipo mwana wake adayamba kulamulira m’malo mwake. Ndipo adayamba kuutsa anthu ake kupandukira anthu anga; choncho iwo adayamba kukonzekera nkhondo, ndi kuti abwere kudzamenyana ndi anthu anga.",
                "7": "Koma ine ndidali nditatumiza akazitape anga kukazungulira dziko la Shemuloni, kuti ndikazindikire zokonzekera zawo, kuti ndichenjere pa iwo, kuti asabwere pa anthu anga ndi kuwawononga.",
                "8": "Ndipo zidachitika kuti adakwera cha kumpoto kwa dziko la Shilomu, ndi makamu awo aunyinji, amuna onyamula mauta, ndi mivi, ndi malupanga, ndi dzikwanje, ndi miyala, ndi malegeni; ndipo adali atameta mitu yawo kotero kuti idali yampala; ndipo adadzimangilira lamba wachikopa m’chiuno mwawo.",
                "9": "Ndipo zidachitika kuti ndidachititsa kuti akazi ndi ana a anthu anga abisale m’chipululu; ndipo inenso ndidachititsa kuti azibambo anga onse aakulu amene akadatha kunyamula zida, ndi anyamata anga onse amene akadatha kunyamula zida; adayenera kudzisonkhanitsa okha kuti apite kukamenyana ndi Alamani; ndipo ndidawaika iwo m’mizere yawo, munthu aliyense molingana ndi msinkhu wake.",
                "10": "Ndipo zidachitika kuti tidapita kukamenyana ndi Alamani; ndipo ine, ngakhale ine, mu ukalamba wanga, ndidapita kukamenyana ndi Alamani. Ndipo zidachitika kuti tidapitadi mu mphamvu ya Ambuye kukamenya nkhondo.",
                "11": "Tsopano, Alamani sankadziwa kalikonse zokhudza Ambuye, kapena mphamvu ya Ambuye, kotero iwo adadalira pa mphamvu zawo zokha. Koma iwo adali anthu amphamvu, monga ku mphamvu za anthu.",
                "12": "Iwo adali anthu olusa, ndi ankhanza, ndi a ludzu la mwazi, akukhulupilira mu miyambo ya makolo awo, imene ili iyi—Kukhulupilira kuti adathamangitsidwa kuchokera m’dziko la Yerusalemu chifukwa cha mphulupulu za makolo awo, ndipo adalakwiridwa m’chipululu ndi abale awo, ndipo iwonso adalakwiridwa powoloka nyanja;",
                "13": "Ndiponso, kuti iwo adalakwiridwa pamene adali m’dziko la cholowa chawo choyamba, atawoloka nyanja, ndipo zonsezi chifukwa chakuti Nefi adali wokhulupirika kwambiri m’kusunga malamulo a Ambuye—choncho iye adakonderedwa ndi Ambuye, pakuti Ambuye adamva mapemphero ake ndipo adawayankha, ndipo iye adatsogolera ulendo wawo m’chipululu.",
                "14": "Ndipo abale ake adamukwiyira, popeza sadazindikire machitidwe a Ambuye; iwonso adamukwiyira pamadzi chifukwa adaumitsa mitima yawo motsutsana ndi Ambuye.",
                "15": "Ndiponso, iwo adamukwiyira iye pamene iwo adafika mu dziko la lonjezano, chifukwa iwo adanena kuti iye adatenga ulamuliro wa anthu kuchokera m’manja mwawo; ndipo adafuna kumupha iye.",
                "16": "Ndiponso, adakwiya naye chifukwa iye adachoka m’chipululu monga m’mene Ambuye adamulamulira, ndipo adatenga zolemba zimene zidali zozokotedwa pa mapale a mkuwa, pakuti iwo adanena kuti iye adawabera izo.",
                "17": "Ndipo kotero adaphunzitsa ana awo kuti adzidana nawo, ndi kuti adziwapha, ndi kuti adziwabera ndi kuwalanda, ndi kuchita zonse akadatha kuwaononga; choncho iwo ali ndi udani wamuyaya kwa ana a Nefi.",
                "18": "Pachifukwa chimenechi mfumu Lamani, mwa kuchenjera kwake, ndi chinyengo chake, ndi malonjezo ake abwino, adandinyenga ine, kuti ndabweretsa anthu angawa m’dziko lino, kuti athe kuwawononga; inde, ndipo ife tavutika dzaka dzambirizi m’dzikoli.",
                "19": "Ndipo tsopano ine, Zenifu, nditayankhula zinthu zonsezi kwa anthu anga ponena za Alamani, ndidawalimbikitsa kupita kunkhondo ndi nyonga zawo, kuika chikhulupiliro chawo mwa Ambuye; kotero, tidalimbana nawo, maso ndi maso.",
                "20": "Ndipo zidachitika kuti tidawathamangitsanso kuchoka m’dziko lathu; ndipo tidawapha ndi kupha kwakukulu kotero kuti sitidawawerenge.",
                "21": "Ndipo zidachitika kuti tidabweleranso ku dziko lathu, ndipo anthu anga adayambanso kuweta ziweto zawo, ndi kulima minda yawo.",
                "22": "Ndipo tsopano ine, pokhala wokalamba, ndidapereka ufumu pa m’modzi wa ana anga aamuna; kotero, sindiyankhulanso. Ndipo Ambuye adalitse anthu anga. Ameni"
            },
            "11": {
                "1": "Ndipo tsopano zidachitika kuti Zenifu adapereka ufumu kwa Nowa, m’modzi wa ana ake aamuna; kotero Nowa adayamba kulamulira m’malo mwake; ndipo sadayende m’njira za atate ake.",
                "2": "Pakuti, taonani, sadasunge malamulo a Mulungu, koma adayenda monga mwa zokhumba za mtima wake. Ndipo adali ndi akazi ambiri ndi adzakazi. Ndipo adachititsa anthu ake kuchita tchimo, ndipo adachita zomwe zidali zonyasa pamaso pa Ambuye. Inde, ndipo iwo adachita zadama ndi zoipa zamtundu uliwonse.",
                "3": "Ndipo adakhometsa msonkho wa limodzi mwa magawo asanu a zonse adali nazo, limodzi mwa magawo asanu a golidi wawo, ndi siliva wawo, ndi limodzi la magawo asanu a zifi wawo, ndi kopa wawo, ndi mkuwa wawo, ndi zitsulo zawo; ndi limodzi mwa magawo asanu a ziweto zawo; ndi limodzi mwa magawo asanu a mbewu zawo zonse.",
                "4": "Ndipo zonsezi amatenga kuti adzizisamalira yekha, ndi akazi ake, ndi adzakazi ake; ndi ansembe ake, ndi akazi awo, ndi adzakazi awo; choncho adasintha zochitika za ufumu.",
                "5": "Pakuti iye adatsitsa pansi ansembe onse amene adapatulidwa ndi atate ake, ndikupatula atsopano m’malo mwawo, odzikweza m’kunyada kwa mitima yawo.",
                "6": "Inde, ndipo motero iwo adathandizidwa mu ulesi wawo, ndi m’kupembedza kwawo kwa mafano, ndi m’zadama zawo, ndi misonkho imene mfumu Nowa adaika pa anthu ake; motero anthu adagwira ntchito molimbika kuthandizira mphulupulu.",
                "7": "Inde, ndipo iwonso adakhala opembedza mafano, chifukwa adanyengedwa ndi mawu opanda pake ndi osyasyalika a mfumu ndi ansembe; pakuti adayankhula nawo zinthu zosyasyalika.",
                "8": "Ndipo zidachitika kuti Mfumu Nowa idamanga nyumba zambiri zokongola ndi zazikulu; ndipo idazikongoletsa ndi ntchito yabwino ya mitengo, ndi mitundu yonse ya zinthu zamtengo wapatali, za golidi, ndi siliva, ndi zitsulo, ndi mkuwa, ndi zifi, ndi kopa;",
                "9": "Ndipo idadzimangiranso nyumba yaikulu yachifumu; ndi mpando wachifumu pakati pake, zonse zimene zidali za mitengo yabwino, zokongoletsedwa ndi golidi, ndi siliva, ndi zinthu zamtengo wapatali.",
                "10": "Ndipo iyo idapangitsanso kuti antchito ake agwire ntchito zamtundu uliwonse zabwino mkati mwa makoma a kachisi, za matabwa abwino, ndi za kopa, ndi za mkuwa.",
                "11": "Ndipo mipando imene idapatulidwa ya akulu ansembe, imene idali pamwamba pa mipando ina yonse, adaikongoletsa ndi golidi weniweni; ndipo adapangitsa chotchinga pachifuwa kumangidwa patsogolo pawo, kuti adzitha kukhazika matupi awo ndi manja awo pamenepo pamene iwo akuyankhula zonama ndi mawu opanda pake kwa anthu ake.",
                "12": "Ndipo zidachitika kuti idamanga nsanja pafupi ndi kachisi; inde, nsanja yaitali kwambiri, ngakhale yaitali kwambiri kotero kuti imatha kuyima pamwamba pake ndi kuyang’ana dziko la Shilomu, ndiponso dziko la Shemuloni, limene lidatengedwa ndi Alamani; ndipo imayang’ana dziko lonse lozungulira.",
                "13": "Ndipo zidachitika kuti idamangitsa nyumba zambiri m’dziko la Shilomu; ndipo idamangitsa nsanja yaikulu paphiri la kumpoto kwa dziko la Shilomu; yomwe idakhala malo ochezera a ana a Nefi pa nthawi imene iwo adathawa m’dzikomo; ndi zotero iye adachita ndi chuma chimene iye adachipeza mwa misonkho ya anthu ake.",
                "14": "Ndipo zidachitika kuti iyo idaika mtima wake pa chuma chake, ndipo adathera nthawi yake m’makhalidwe achisawawa ndi akazi ake ndi adzakazi ake; momwemonso ansembe ake adathera nthawi yawo ndi akazi achiwerewere.",
                "15": "Ndipo zidachitika kuti idadzala minda yampesa pozungulira dziko; ndi kumanga moponderamo vinyo, ndi kuchurukitsa vinyo; ndipo kotero iyo idakhala yokumwa vinyo, ndiponso anthu ake.",
                "16": "Ndipo zidachitika kuti Alamani adayamba kubwera pa anthu ake, pa ochepa, ndi kumawapha m’minda mwawo, ndi pamene adali kuweta ziweto zawo.",
                "17": "Ndipo mfumu Nowa idatumiza alonda kuzungulira dzikolo kumawathamangitsa; koma sadatumize chiwerengero chokwanira, ndipo Alamani adadza pa iwo ndipo adawapha, ndipo adathamangitsa zambiri za ziweto zawo kutuluka m’dzikomo; motero Alamani adayamba kuwawononga iwo, ndi kuonetsa udani wawo pa iwo.",
                "18": "Ndipo zidachitika kuti mfumu Nowa idatumiza ankhondo ake kukamenyana nawo, ndipo iwo adabwenzedwa, kapena iwo adabwenzedwa kwa kanthawi; kotero, adabwelera akusangalala ndi katundu wolanda wawo.",
                "19": "Ndipo tsopano, chifukwa cha chigonjetso chachikulu ichi iwo adakuzidwa m’kunyada kwa mitima yawo; adadzitamandira ndi mphamvu zawo; kunena kuti makumi asanu awo akhonza kuima motsutsana ndi zikwi za Alamani; ndipo iwo adadzitama motero; ndipo adakondwera ndi mwazi, ndi kukhetsedwa kwa mwazi wa abale awo, ndipo ichi n’chifukwa cha kuipa kwa mfumu yawo ndi ansembe.",
                "20": "Ndipo zidachitika kuti kudali munthu pakati pawo amene dzina lake lidali Abinadi; ndipo iye adapita patsogolo pakati pawo, nayamba kulosera, kuti: Taonani, akutero Ambuye, ndipo kotero wandilamulira ine, kuti, Pita, ndipo ukanene kwa anthu awa, akutero Ambuye—Tsoka liri kwa anthu awa, pakuti ndaona zonyansa zawo, ndi zoipa zawo, ndi zadama zawo; ndipo pokhapokha atalapa ndidzawayendera mu mkwiyo wanga.",
                "21": "Ndipo kupatula iwo alape mtima ndi kutembenukira kwa Ambuye Mulungu wawo, taonani, ndidzawapereka m’manja mwa adani awo; inde, ndipo adzabweretsedwa mu ukapolo; ndipo adzasautsidwa ndi dzanja la adani awo.",
                "22": "Ndipo zidzachitika kuti iwo adzadziwa kuti Ine ndine Ambuye Mulungu wawo, ndipo ndine Mulungu wansanje, wakuyendera mphulupulu za anthu anga.",
                "23": "Ndipo zidzachitika kuti kupatula anthu awa alapa ndi kutembenukira kwa Ambuye Mulungu wawo, iwo adzabweretsedwa mu ukapolo; ndipo palibe amene adzawawombole, koma Ambuye Mulungu Wamphamvu zonse.",
                "24": "Inde, ndipo zidzachitika kuti pamene adzafuulira kwa ine ndidzachedwa kumva kulira kwawo; inde, ndipo ine ndidzawalolera kuti iwo adzakanthidwe ndi adani awo.",
                "25": "Ndipo pokhapokha atalapa atavala ziguduli ndi phulusa; ndi kufuulira kwa Ambuye Mulungu wawo mwamphamvu, sindidzamva mapemphero awo, kapena kuwawombola kuchoka m’masautso awo; ndipo akutero Ambuye, ndipo motero wandilamulira ine.",
                "26": "Tsopano zidachitika kuti pamene Abinadi adayankhula mawu awa kwa iwo adakwiya naye, ndipo adafuna kutenga moyo wake; koma Ambuye adamuwombola m’manja mwawo.",
                "27": "Tsopano pamene mfumu Nowa adamva za mawu amene Abinadi adayankhula kwa anthu, iyenso adakwiya; ndipo adati: Abinadi ndi ndani, kuti ine ndi anthu anga tiweruzidwe ndi iye, kapena Ambuye ndi ndani, amene adzawabweretsere anthu anga masautso aakulu motere?",
                "28": "Ndikulamula inu kuti mubweretse Abinadi kuno, kuti ine ndimuphe iye, pakuti iye wanena zinthu izi kuti akhonze kuutsa anthu anga kuti akwiyirane wina ndi mzake, ndi kudzutsa mikangano pakati pa anthu anga; kotero ndidzamupha.",
                "29": "Tsopano maso a anthu adachititsidwa khungu; kotero iwo adaumitsa mitima yawo motsutsana ndi mawu a Abinadi, ndipo kuyambira pamenepo adafunafuna kumugwira iye. Ndipo mfumu Nowa idaumitsa mtima wake motsutsana ndi mawu a Ambuye, ndipo sidalape zoipa zake."
            },
            "12": {
                "1": "Ndipo zidachitika kuti patatha dzaka ziwiri zimene Abinadi adabwera pakati pawo modzibisa, kuti iwo sadamudziwe iye, ndipo adayamba kunenera pakati pawo, kuti: Motero Ambuye andilamulira ine, nati—Abinadi, pita ndipo unenere kwa anthu anga awa; pakuti aumitsa mitima yawo motsutsana ndi mawu anga; sadalape zoipa zawo; kotero, ndidzawalanga mu mkwiyo wanga, inde, mu mkwiyo wanga waukali ndidzawalanga chifukwa cha mphulupulu zawo ndi zonyansa zawo.",
                "2": "Inde, tsoka kwa m’badwo uwu! Ndipo Ambuye adati kwa ine: Tambasula dzanja lako, ndipo nenera, nati: Akutero Ambuye, kudzachitika kuti m’badwo uwu, chifukwa cha mphulupulu zawo, udzatengedwa mu ukapolo, ndipo udzakanthidwa pa tsaya; inde, ndipo udzathamangitsidwa ndi anthu, ndipo udzaphedwa; ndipo mbalame zamlengalenga, ndi agalu, inde, ndi zilombo, zidzadya nyama yawo.",
                "3": "Ndipo zidzachitika kuti moyo wa mfumu Nowa udzayesedwa ngati chovala m’ng’anjo yotentha; pakuti adzadziwa kuti Ine ndine Ambuye.",
                "4": "Ndipo zidzachitika kuti ndidzakantha awa anthu anga ndi masautso owawa, inde, ndi njala ndi mliri; ndipo ndidzawachititsa kuti adzalire tsiku lonse.",
                "5": "Inde, ndipo ine ndidzachititsa kuti adzakhala ndi zothodwetsa pamisana yawo; ndipo adzathamangitsidwa patsogolo ngati bulu wosayankhula.",
                "6": "Ndipo zidzachitika kuti ndidzatumiza matalala pakati pawo, ndipo adzawakantha; ndipo adzakanthidwa ndi mphepo ya kum’mawa; ndipo tizilombo tidzasakaza dziko lawo, ndi kudya mbewu zawo.",
                "7": "Ndipo adzakanthidwa ndi mliri waukulu—ndipo zonsezi ndidzazichita chifukwa cha mphulupulu zawo ndi zonyansa zawo.",
                "8": "Ndipo zidzachitika kuti kupatula iwo alape ndidzawawononga iwo kotheratu kuchoka pa nkhope ya dziko lapansi; koma adzasiya zolemba pambuyo pawo, ndipo ndidzawasungira ku mitundu ina yomwe idzalandira dzikolo; inde, ngakhale ichi ndidzachita, kuti ndiulure zonyansa za anthu awa kwa a mitundu ina. Ndipo zinthu zambiri Abinadi adanenera motsutsa anthu awa.",
                "9": "Ndipo zidachitika kuti adakwiya naye; ndipo adamugwira, ndipo adamutenga iye ali womangidwa pamaso pa mfumu; nanena kwa mfumu, Taonani, tabwera ndi munthu pamaso panu, amene adanenera zoipa za anthu anu, ndi kuti Mulungu adzawawononga.",
                "10": "Ndipo aneneranso zoipa za moyo wanu, ndipo akuti moyo wanu udzakhala ngati chovala m’ng’anjo yamoto.",
                "11": "Ndipo kachiwiri, iye akunena kuti inu mudzakhala ngati phesi, ngakhale ngati phesi louma la m’munda, limene limaponderezedwa ndi nyama ndi kuponderezedwa ndi mapazi.",
                "12": "Ndiponso, akunena inu mudzakhala ngati maluwa a nthula, amene, pamene acha ndithu, ngati mphepo iwomba, amaulutsidwa pa nkhope ya dziko. Ndipo akunamizira ngati Ambuye anena izi. Ndipo akunena izi zonse zidzafika pa inu pokhapokha inu mulape, ndipo ichi chifukwa cha mphulupulu zanu.",
                "13": "Ndipo tsopano, inu mfumu, mwachita choipa chachikulu chotani, kapena machimo akulu ati amene anthu anu achita, kuti ife titsutsidwe ndi Mulungu kapena kuweruzidwa ndi munthu uyu?",
                "14": "Tsopano, O mfumu, taonani, ife tili opanda mlandu, ndipo inu, O mfumu, simudachimwe; kotero, munthu uyu wakunamizirani, ndipo wanenera pachabe.",
                "15": "Ndipo taonani, ndife olimba, sitidzalowa mu ukapolo, kapena kutengedwa ukapolo ndi adani athu; inde, ndipo mwachita bwino m’dziko, ndipo mudzachitanso bwino.",
                "16": "Taonani, munthuyo ndi uyu, timpereka m’manja mwanu; mukhonza kuchita naye mwakufuna kwanu.",
                "17": "Ndipo zidachitika kuti mfumu Nowa idapangitsa kuti Abinadi aponyedwe mu ndende; ndipo adalamulira ansembe asonkhane pamodzi, kuti akachite nawo zokambirana za zomwe akuyenera kuchita naye.",
                "18": "Ndipo zidachitika kuti adati kwa mfumu, Mubweretseni kuno kuti timufunse; ndipo mfumu idalamulira kuti abwere naye pamaso pawo.",
                "19": "Ndipo adayamba kumfunsa iye, kuti akamukole, kuti akakhale nacho chomuzengera mlandu iye; koma iye adawayankha molimba mtima, ndipo adatsutsa mafunso awo onse, inde, kwa kuzizwa kwawo; pakuti adawayankha m’mafunso awo onse, ndikuwasokoneza m’mawu awo onse.",
                "20": "Ndipo zidachitika kuti m’modzi wa iwo adati kwa Iye: Mawu olembedwawo amatanthauza chiyani, amene adaphunzitsidwa ndi makolo athu, nati:",
                "21": "Ndi pokongola bwanji pamapiri ndi mapazi a iye amene amabwera ndi uthenga wabwino; amene amafalitsa mtendere; amene amabweretsa uthenga wabwino wa zabwino; amene amafalitsa chipulumutso; amene amanena kwa Ziyoni, Mulungu Wako akulamulira;",
                "22": "Alonda ako adzakweza mawu; ndi mawu pamodzi adzayimba; pakuti adzaona maso ndi maso pamene Ambuye adzabweretsa kachiwiri Ziyoni;",
                "23": "Sangalalani; imbani pamodzi inu mabwinja a Yerusalemu; pakuti Ambuye watonthoza anthu ake, wawombola Yerusalemu;",
                "24": "Ambuye waika poyera mkono wake woyera pamaso pa amitundu onse, ndi malekezero onse a dziko lapansi adzaona chipulumutso cha Mulungu wathu?",
                "25": "Ndipo tsopano Abinadi adati kwa iwo: Kodi ndinu ansembe, ndi kumanamizira kuphunzitsa anthu awa, ndi kumvetsa mzimu wa kunenera, koma mukufuna kudziwa kwa ine chimene zinthu izi zikutanthauza?",
                "26": "Ndikunena kwa inu, tsoka likhala kwa inu chifukwa chopotoza njira za Ambuye! Pakuti ngati mukudziwa izi simudaziphunzitse; kotero, inu mwapotoza njira za Ambuye.",
                "27": "Simudaike mitima yanu pakuzindikira; kotero, simudakhale anzeru. Kotero, mumawaphunzitsa chiyani anthu awa?",
                "28": "Ndipo adati: Ife timaphunzitsa chilamulo cha Mose.",
                "29": "Ndipo adanenanso kwa iwo: Ngati mumaphunzitsa chilamulo cha Mose, bwanji simuchisunga? Chifukwa chiyani mumaika mitima yanu pa chuma? Ndi chifukwa chiyani mukuchita zadama ndikuwononga mphamvu zanu ndi akazi achigololo, inde, ndi kuchititsa anthu awa kuchimwa, kuti Ambuye ali ndi chifukwa chonditumira ine kunenera motsutsa anthu awa, inde, ngakhale choipa chachikulu motsutsa anthu awa?",
                "30": "Simukudziwa kuti ndikunena zoona? Inde, mukudziwa kuti ndikunena zoona; ndipo mukuyenera kunjenjemera pamaso pa Mulungu.",
                "31": "Ndipo zidzachitika kuti mudzakanthidwa chifukwa cha mphulupulu zanu, pakuti mwanena kuti mumaphunzitsa lamulo la Mose. Ndipo mukudziwa chiyani za lamulo la Mose? Kodi chipulumutso chimabwera mwa lamulo la Mose? Mukuti chani?",
                "32": "Ndipo iwo adayankha nati chipulumutso chimabwera mwa lamulo la Mose.",
                "33": "Koma tsopano Abinadi adati kwa iwo: Ndikudziwa ngati musunga malamulo a Mulungu mudzapulumutsidwa; inde, ngati mukusunga malamulo amene Ambuye adampatsa Mose m’phiri la Sinai, akuti;",
                "34": "Ine ndine Ambuye Mulungu wako, amene ndidakutulutsa m’dziko la Igupto, m’nyumba yaukapolo.",
                "35": "Usakhale ndi Mulungu wina koma Ine.",
                "36": "Usadzipangire iwe fano losema; kapena chifaniziro chilichonse cha zinthu za m’thambo la kumwamba, kapena za m’dziko lapansi.",
                "37": "Tsopano Abinadi adati kwa iwo, Kodi inu mwachita zonsezi? Ndikunena kwa inu, Iyayi, simudachite. Ndipo kodi inu mwaphunzitsa anthu awa kuti akuyenera kuchita zinthu zonsezi? Ndikunena kwa inu, Ayi, simudachite."
            },
            "13": {
                "1": "Ndipo tsopano pamene mfumu idamva mawu awa, adati kwa ansembe ake, Chotsani munthu uyu, ndipo mumuphe; pakuti tipanga naye chiyani, pakuti ndi wamisala.",
                "2": "Ndipo adayimilira, ndi kuyesera kuyika manja awo pa iye; koma iye adawakaniza, ndipo adati kwa iwo;",
                "3": "Musandigwire, pakuti Mulungu adzakukanthani ngati muika manja anu pa ine; pakuti sindidafikitse mawu amene Ambuye adandituma kuti ndipereke; kapena sindidakuuzeni chimene mudandipempha kuti ndikuuzeni; kotero, Mulungu sadzalora kuti ine ndionongedwe pa nthawi ino.",
                "4": "Koma ndiyenera kukwaniritsa malamulo amene Mulungu wandilamulira; ndipo chifukwa ndakuuzani choonadi, mwakwiya nane. Ndiponso, chifukwa ndayankhula mawu a Mulungu inu mwandiweruza ine kuti ndine wamisala.",
                "5": "Tsopano zidachitika atatha Abinadi kuyankhula mawu awa kuti anthu a mfumu Nowa sadayerekeze kuika manja awo pa iye; pakuti Mzimu wa Ambuye udali pa iye; ndipo nkhope yake idawala ndi kunyezimira kwakukulu, ngati monga Mose adachitira m’phiri la Sinai, poyankhula ndi Ambuye.",
                "6": "Ndipo adayankhula ndi mphamvu ndi ulamuliro ochokera kwa Mulungu; ndipo adapitiriza mawu ake, nati:",
                "7": "Mukuona kuti mulibe mphamvu zondipha, kotero ndikumaliza uthenga wanga. Inde, ndipo ndikuona kuti zikukuchekani m’mitima yanu chifukwa ndikukuuzani zoona za mphulupulu zanu.",
                "8": "Inde, ndipo mawu anga akukudzadzani ndi kudabwitsika ndi kuzizwa, ndi mkwiyo.",
                "9": "Koma ndikumaliza uthenga wanga; ndipo ndikamaliza zilibe kanthu kumene nditapite, ngati kudzakhala kuti ndapulumutsidwa.",
                "10": "Koma izi ndikukuuzani, zomwe mutandichite, zikatha izi, zidzakhala ngati choimilira ndi chithunzithunzi cha zinthu zimene ziri nkudza.",
                "11": "Ndipo tsopano ine ndikuwerengerani inu otsala a malamulo a Mulungu, pakuti ndikuona kuti sadalembedwe m’mitima yanu; ine ndikuona kuti inu mwaphunzira ndi kuphunzitsa mphulupulu gawo lalikulu la moyo wanu.",
                "12": "Ndipo tsopano, mukukumbukira kuti ndidati kwa inu: Usadzipangire iwe fano losema, kapena chifaniziro chiri chonse cha zinthu za m’mwamba, kapena za m’dziko lapansi, kapena za m’madzi a pansi pa dziko.",
                "13": "Ndiponso: Usazigwadire, kapena kuzitumikira; pakuti Ine Ambuye Mulungu wako ndine Mulungu wansanje; kulanga ana mphulupulu za atate, kufikira m’badwo wachitatu ndi wachinayi wa iwo akundida Ine;",
                "14": "Ndi kuwachitira chifundo zikwizikwi a iwo amene amandikonda ndi kusunga malamulo anga.",
                "15": "Usatchule dzina la Ambuye Mulungu wako pachabe; pakuti Ambuye sadzamuyesa osalakwa iye amene atchula pachabe dzina lake.",
                "16": "Kumbukira tsiku la sabata, likhale lopatulika.",
                "17": "Masiku asanu ndi limodzi udzigwira ntchito, ndi kuchita ntchito zako zonse;",
                "18": "Koma tsiku lachisanu ndi chiwiri, Sabata la Ambuye Mulungu wako, usamagwire ntchito ili yonse, iwe, kapena mwana wako wamwamuna, kapena mwana wako wamkazi, kapena kapolo wako wamwamuna, kapena kapolo wako wamkazi, kapena ng’ombe zako, kapena mlendo ali mzipata zako;",
                "19": "Pakuti m’masiku asanu ndi limodzi Ambuye adalenga kumwamba ndi dziko lapansi, ndi nyanja, ndi zonse zili mmenemo; kotero Ambuye adadalitsa tsiku la sabata, nalipatula.",
                "20": "Lemekeza atate ako ndi amako, kuti masiku ako achuluke m’dziko limene Ambuye Mulungu wako wakupatsa iwe.",
                "21": "Usaphe.",
                "22": "Usachite chigololo. Usabe.",
                "23": "Usachitire mnzako umboni onama.",
                "24": "Usasilire nyumba ya mnansi wako, usasilire mkazi wa mnansi wako, kapena wantchito wake wamwamuna, kapena wantchito wake wamkazi, kapena ng’ombe yake, kapena bulu wake, kapena kanthu kali konse ka mnansi wako.",
                "25": "Ndipo zidachitika kuti Abinadi atatsiriza kunena mawu awa iye adanena kwa iwo: Kodi inu mwaphunzitsa anthu awa kuti akufunika kusunga ndikuchita zinthu zonsezi kuti asunge malamulo awa?",
                "26": "Ndinena kwa inu, Ayi; pakuti mukadakhala, Ambuye sakadandichititsa ine kubwera ndi kunenera zoipa za anthu awa.",
                "27": "Ndipo tsopano mwanena kuti chipulumutso chimadza mwa lamulo la Mose. Ndinena kwa inu kuti kuli koyenera kuti musunge lamulo la Mose; koma ndinena kwa inu, kuti idzafika nthawi imene sikudzakhalanso koyenera kusunga lamulo la Mose.",
                "28": "Komanso, ndinena kwa inu, kuti chipulumutso sichimabwera mwa lamulo lokha; ndipo pakadapanda chitetezero, chimene Mulungu mwiniyo adzachipanga chifukwa cha machimo ndi mphulupulu za anthu ake, kuti iwo akuyenera kuwonongeka mosapeweka, osatengera za lamulo la Mose.",
                "29": "Ndipo tsopano ine ndinena kwa inu kuti chidali choyenerera kuti kukhale lamulo loperekedwa kwa ana a Israeli, inde, ngakhale lamulo lolimba kwambiri; pakuti adali anthu osamvera, ofulumira kuchita mphulupulu; ndi ochedwa kukumbukira Ambuye Mulungu wawo;",
                "30": "Kotero kudali lamulo lidapatsidwa kwa iwo, inde lamulo la machitidwe ndi miyambo; lamulo limene adayenera kulisunga mosamalitsa tsiku ndi tsiku, kuwasunga iwo m’kukumbukira Mulungu ndi ntchito yawo kwa Iye.",
                "31": "Koma taonani, ndikunena kwa inu, kuti zinthu zonse izi zidali zoimira za zinthu zimene zili nkudza.",
                "32": "Ndipo tsopano, kodi iwo adamvetsetsa lamulo? Ndikunena kwa inu, Ayi, sadamvetsetse onse lamulo; ndipo izi chifukwa cha kuuma kwa mitima yawo; pakuti iwo sadamvetse kuti sipakadatheka kupulumutsidwa munthu aliyense kupatulapo kudzera mu chiwombolo cha Mulungu.",
                "33": "Pakuti taonani, kodi Mose sadanenere kwa iwo za kubwera kwa Mesiya, ndi kuti Mulungu adzawombola anthu ake? Inde, ndipo ngakhale aneneri onse amene adanenera chiyambire dziko lapansi—kodi sadayankhule mochuluka kapena mochepera pa zinthu izi?",
                "34": "Kodi sadanene kuti Mulungu adzatsikira pakati pa ana a anthu, nadzatenga maonekedwe a munthu, ndi kupita pamaso pa dziko lapansi ndi mphamvu zazikulu?",
                "35": "Inde, ndipo sadanene kuti iye adzachititsa chiukitso cha akufa, ndi kuti iye, iyemwini, adzaponderezedwa ndi kusautsidwa?"
            },
            "14": {
                "1": "Inde, ngakhale Yesaya sakunena kuti: Ndani wakhulupilira mbiri yathu, ndipo mkono wa Ambuye wavumbulutsidwa kwa yani?",
                "2": "Pakuti adzaphuka pamaso pake ngati mphukira; ndi monga muzu m’nthaka youma; alibe maonekedwe kapena kukongola; ndipo pamene tidzamuona palibe kukongola kuti timukhumbire.",
                "3": "Iye adanyozedwa ndi kukanidwa ndi anthu; munthu wazisoni, ndi omvetsetsa zowawa; ndipo zidali ngati kuti tidabisa nkhope zathu kwa iye; iye adanyozedwa, ndipo ife sitidamulemekeze iye.",
                "4": "Zoonadi iye adanyamula zowawa zathu, nanyamula zisoni zathu; komabe ife tidamuyesa omenyedwa, okanthidwa ndi Mulungu, ndi ozunzidwa.",
                "5": "Koma iye adalasidwa chifukwa cha zolakwa zathu, iye adavulazidwa chifukwa cha mphulupulu zathu; chilango cha mtendere wathu chidali pa Iye; ndipo ndi mabala ake ife tachiritsidwa.",
                "6": "Ife tonse, ngati nkhosa, tasochera; tapambuka yense m’njira ya mwini yekha; ndipo Ambuye adaika pa Iye mphulupulu za ife tonse.",
                "7": "Iye adaponderezedwa, ndipo adazunzidwa, koma sadatsegule pakamwa pake; watengedwa ngati mwana wa nkhosa wopita kukaphedwa, ndi ngati mwana wankhosa ali wosayankhula pamaso pa omsenga wake, momwemo sadatsegula pakamwa pake.",
                "8": "Iye adachotsedwa ku ndende ndi ku chiweruzo; ndipo ndani adzaufotokozera za m’badwo wake? Pakuti adachotsedwa m’dziko la amoyo; chifukwa cha zolakwa za anthu anga adamenyedwa.",
                "9": "Ndipo adaika manda ake pamodzi ndi oipa, ndi olemera mu imfa yake; chifukwa sadachite choipa, ndipo m’kamwa mwake mudalibe chinyengo.",
                "10": "Koma kudakomera Ambuye kuvulaza iye; iye wamuika mu chisoni; pamene mudzapereka moyo wake nsembe ya uchimo, iye adzaona mbewu yake, adzatalikitsa masiku ake, ndipo chomkondweretsa Ambuye chidzakula m’dzanja lake.",
                "11": "Iye adzaona zowawa za moyo wake, ndikudzakhutitsidwa; ndi kudziwa kwake mtumiki wanga wolungama adzalungamitsa ambiri; pakuti adzasenza mphulupulu zawo.",
                "12": "Kotero ndidzamugawira gawo limodzi ndi akulu; ndipo adzagaŵa zofunkha pamodzi ndi amphamvu; chifukwa adathira moyo wake kuimfa; ndipo adawerengedwa pamodzi ndi olakwa; ndipo adanyamula machimo a ambiri, ndikupembedzera olakwa."
            },
            "15": {
                "1": "Ndipo tsopano Abinadi adati kwa iwo: Ndikufuna kuti mumvetse kuti Mulungu iye mwini adzabwera pansi pakati pa ana a anthu, ndipo adzawombola anthu ake.",
                "2": "Ndipo popeza adzakhala m’thupi, adzatchedwa Mwana wa Mulungu; ndipo popereka thupi ku chifuniro cha Atate, kukhala Atate ndi Mwana—",
                "3": "Atate, chifukwa adabadwa ndi mphamvu ya Mulungu; ndi Mwana, chifukwa cha thupi; motero kukhala Atate ndi Mwana—",
                "4": "Ndipo iwo ali Mulungu m’modzi, inde, Atate Wamuyaya yemweyo wa kumwamba ndi wa dziko lapansi.",
                "5": "Ndipo motero thupi lidzakhala lomvera Mzimu, kapena Mwana kwa Atate, okhala Mulungu m’modzi, avutika m’mayesero, ndipo osagwa ku mayesero, koma alolera yekha kunyozedwa, ndi kukwapulidwa, ndi kutulutsidwa, ndi kukanidwa ndi anthu ake.",
                "6": "Ndipo patatha zonsezi, atachita zozizwitsa zambiri zamphamvu pakati pa ana a anthu, iye adzatsogozedwa, inde, monga Yesaya adati: ngati nkhosa pamaso pa woyisenga siyankhula, kotero iye sadatsegula pakamwa pake.",
                "7": "Inde, ngakhale kotero iye adzatsogozedwa, kupachikidwa, ndi kuphedwa, thupi lidzakhala logonjera ngakhale ku imfa, chifuniro cha Mwana kumezedwa mu chifuniro cha Atate.",
                "8": "Ndipo momwemonso Mulungu adula zingwe za imfa; atapeza chigonjetso pa imfa; kupatsa Mwana mphamvu ya kupembedzera ana a anthu—",
                "9": "Atakwera kumwamba, ali ndi zimphyo za chifundo; kudzadzidwa ndi chifundo kwa ana a anthu; kuima pakati pawo ndi chilungamo; atadula zingwe za imfa, adadzitengera pa iye yekha mphulupulu zawo ndi zolakwa zawo, atawawombola iwo, ndi kukwaniritsa zofuna za chilungamo.",
                "10": "Ndipo tsopano ndinena kwa inu, Ndani adzafotokozera za m’badwo wake? Taonani, ndinena kwa inu, kuti moyo wake utaperekedwa nsembe ya uchimo, adzaona mbewu yake. Ndipo tsopano inu mukuti chiyani? Ndipo ndani adzakhala mbewu yake?",
                "11": "Taonani ndinena kwa inu, kuti aliyense amene adamva mawu a aneneri, inde, aneneri oyera onse amene alosera ponena za kubwera kwa Ambuye—ndikunena kwa inu, kuti onse amene adamvera mawu awo, ndipo adakhulupilira kuti Ambuye adzawombola anthu ake, ndipo ayang’anira ku tsiku limenelo kuti akhululukidwe ku machimo awo, ndikunena kwa inu, kuti awa ndiwo mbewu yake; kapena ali olandira cholowa cha nyumba ya Ufumu wa Mulungu.",
                "12": "Pakuti awa ndiwo amene adasenza machimo awo; awa ndiwo amene adawafera, kuwawombola ku zolakwa zao. Ndipo tsopano, iwo si mbewu yake kodi?",
                "13": "Inde, ndipo kodi si aneneri, aliyense amene watsegula pakamwa pake kunenera, amene sadagwere m’cholakwa, ine ndikutanthauza aneneri onse oyera chiyambire dziko lapansi? Ine ndikunena kwa inu, kuti iwo ndiwo mbewu yake.",
                "14": "Ndipo iwowa ndi amene afalitsa za mtendere, amene abweretsa uthenga wabwino wazabwino, amene afalitsa za chipulumutso; nati kwa Ziyoni, Mulungu wako alamulira!",
                "15": "Ndipo O adali okongola bwanji pamapiri mapazi a iwo!",
                "16": "Ndiponso, ndi okongola bwanji nanga pamapiri mapazi a iwo amene akufalitsabe mtendere!",
                "17": "Ndiponso, ndi okongola bwanji pamapiri mapazi a iwo amene mtsogolo muno adzafalitsa mtendere, inde, kuchokera nthawi ino mpaka muyaya!",
                "18": "Ndipo taonani, ndikunena kwa inu, izi sizomwezi zokha. Pakuti O, ali okongola ndithu pamapiri mapazi a iye amene abwera ndi uthenga wabwino; ndiye woyambitsa mtendere, inde, ngakhale Ambuye, amene adawombola anthu ake; inde, amene adapereka chipulumutso kwa anthu ake;",
                "19": "Pakuti pakadapanda chiwombolo chimene adawapangira anthu ake, chimene chidakonzedwa kuchokera ku maziko a dziko lapansi, ndikunena kwa inu, pakadapanda izi, anthu onse akadatayika.",
                "20": "Koma taonani, nsinga za imfa zidzadulidwa, ndipo Mwana alamulira, ndipo ali ndi mphamvu pa akufa; kotero, abweretsa chiukitso kwa akufa.",
                "21": "Ndipo padzabwera chiukitso, ngakhale chiukitso choyamba; inde, chiukitso cha iwo amene adakhalako; ndipo amene ali, ndi amene adzakhala, ngakhale kufikira ku chiukitso cha Khristu—pakuti motero iye adzatchedwa.",
                "22": "Ndipo tsopano, kuuka kwa aneneri onse, ndi onse akukhulupilira mawu awo; kapena onse amene adasunga malamulo a Mulungu, adzabwera mu chiukitso choyamba; kotero, iwo ali chiukitso choyamba.",
                "23": "Iwo aukitsidwa kukhala ndi Mulungu amene adawawombola; motero ali nawo moyo wamuyaya kudzera mwa Khristu, amene wadula nsinga za imfa.",
                "24": "Ndipo iwo ndiwo amene ali nawo gawo pa chiukitso choyamba; ndipo iwo ndiwo adamwalira Khristu asadabwere; mu kusadziwa kwawo, popeza sadalalikiridwe chipulumutso kwa iwo. Ndipo kotero Ambuye abweretsa za kubwezeretsedwa kwa awa; ndipo iwo ali ndi gawo mu chiukitso choyamba, kapena ali nawo moyo wamuyaya, pokhala atawomboledwa ndi Ambuye.",
                "25": "Ndipo ana aang’ono nawonso ali nawo moyo wamuyaya.",
                "26": "Koma taonani, ndi muope, ndi kunjenjemera pamaso pa Mulungu, pakuti mukuyenera kunjenjemera; pakuti Ambuye sawombola aliyense wotere amene ampandukira ndi kufa m’machimo awo; inde, ngakhale onse amene adatayika m’machimo awo chiyambire dziko lapansi, amene adapandukira Mulungu mwadala, amene adadziwa malamulo a Mulungu, ndipo sadawasunge; iwo ndiwo amene alibe gawo pa chiukitso choyamba.",
                "27": "Kotero simukuyenera kunjenjemera kodi? Pakuti chipulumutso sichifika kwa wotere; pakuti Ambuye sadawombole wotere; inde, ngakhalenso Ambuye sangawawombole wotere; pakuti samatha kudzikana yekha; pakuti iye sangakane chilungamo pamene chili ndi zonena zake.",
                "28": "Ndipo tsopano ine ndikunena kwa inu kuti nthawi idzafika pamene chipulumutso cha Ambuye chidzalengezedwa kwa dziko lirilonse, fuko, chinenero, ndi anthu.",
                "29": "Inde, Ambuye, alonda anu adzakweza mawu awo; ndi mawu pamodzi adzayimba; pakuti adzaona maso ndi maso, pamene Ambuye adzabwenzeretsanso Ziyoni.",
                "30": "Sangalalani, imbani pamodzi, inu mabwinja a Yerusalemu; pakuti Ambuye watonthoza anthu ake, wawombola Yerusalemu.",
                "31": "Ambuye waonetsera mkono wake woyera pamaso pa maiko onse; ndipo malekezero onse a dziko lapansi adzaona chipulumutso cha Mulungu wathu."
            },
            "16": {
                "1": "Ndipo tsopano, zidachitika kuti Abinadi atamaliza kuyankhula mawu awa adatambasula dzanja lake ndipo adati: Nthawi idzafika pamene onse adzaona chipulumutso cha Ambuye; pamene dziko lirilonse, fuko, chinenero, ndi anthu adzaonana maso ndi maso ndipo adzavomereza pamaso pa Mulungu kuti ziweruzo zake ndi zolungama.",
                "2": "Ndipo pamenepo oipa adzatayidwa; ndipo adzakhala ndi chifukwa chofuulira, ndi kulira, ndi kubuula, ndi kukukuta mano; ndipo izi chifukwa iwo sadamvere mawu a Ambuye; kotero Ambuye sadawawombole.",
                "3": "Pakuti iwo ali achithupithupi ndi aumdyerekezi, ndipo mdyerekezi ali ndi mphamvu pa iwo; inde, ngakhale njoka yakale ija imene idanyenga makolo athu oyamba, chimene chidali chifukwa cha kugwa kwawo; chimene chidali chochititsa kuti anthu wonse akhale achithupithupi, azadama, aumdyerekezi, podziwa choipa kwa chabwino, akudzigonjera okha kwa mdyerekezi.",
                "4": "Motero anthu onse adatayika; ndipo taonani, akadatayika kotheratu pakadapanda kuti Mulungu adawombola anthu ake ku mkhalidwe wotayika ndi wakugwa.",
                "5": "Koma kumbukirani kuti iye amene apitiriza mu chikhalidwe chake chakuthupi, ndi kupitilira m’njira za uchimo ndi kupandukira Mulungu, akhalabe mu mkhalidwe wake wa kugwa ndipo mdyerekezi ali ndi mphamvu zonse pa iye. Kotero ali ngati kuti palibe chiwombolo chomwe chidapangidwa, kukhala mdani kwa Mulungu; ndiponso mdyerekezi ali mdani wa Mulungu.",
                "6": "Ndipo tsopano Khristu akadapanda kubwera kudziko lapansi, kunena za zinthu zimene zirinkudza ngati kuti zidadza kale, sipakadakhala chiwombolo.",
                "7": "Ndipo ngati Khristu akadapanda kuuka kwa akufa, kapena kudula nsinga za imfa kuti manda asakhale ndi chigonjetso, ndi kuti imfa isakhale ndi mbola, sipakadakhala chiukitso.",
                "8": "Koma pali chiukitso, kotero manda alibe chigonjetso, ndipo mbola ya imfa yamezedwa mwa Khristu.",
                "9": "Iye ndiye kuwala ndi moyo wapadziko lapansi; inde, kuwala kosatha, kumene sikungadetsedwe konse; inde, ndiponso moyo umene uli wosatha, kuti sipadzakhalanso imfa.",
                "10": "Ngakhale thupi lakufa ili lidzavala chisavundi, ndi chivundi ichi chidzabvala chisabvundi, ndipo lidzaimitsidwa pamaso pa bwalo lamilandu la Mulungu; kuti liweruzidwe ndi iye molingana ndi ntchito zawo kaya zili zabwino kapena zoipa—",
                "11": "Ngati iwo ali abwino, ku chiukitso cha moyo wosatha ndi chisangalalo; ndipo ngati ali oipa, ku chiukitso cha chiwonongeko chosatha, kuperekedwa kwa mdyerekezi, amene adawagonjetsa, chimene chili chiwonongeko.",
                "12": "Atapita molingana ndi zofuna zawo zathupi ndi zokhumba zawo; osamuitana Ambuye pamene manja achifundo adatambasulidwa kwa iwo; pakuti manja achifundo adatambasulidwa kwa iwo; ndipo sadafune; pochenjezedwa za mphulupulu zawo, koma sadapatuke kwa izo; ndipo iwo adalamulidwa kuti alape komabe iwo sadalape.",
                "13": "Ndipo tsopano, kodi simukuyenera kunjenjemera ndi kulapa machimo anu, ndi kukumbukira kuti mokhamo ndi kudzera mwa Khristu inu mungapulumutsidwe?",
                "14": "Kotero, ngati mumaphunzitsa lamulo la Mose, phunzitsaninso kuti ndi chithunzithunzi cha zinthu zimene zili nkudza—",
                "15": "Aphunzitseni iwo kuti chiwombolo chimabwera kudzera mwa Khristu Ambuye, yemwe ali Atate Wamuyaya yemwe. Ameni"
            },
            "17": {
                "1": "Ndipo tsopano zidachitika kuti pamene Abinadi adamaliza mawu awa, kuti mfumu idalamulira kuti ansembe amugwire ndi kuchititsa kuti aphedwe.",
                "2": "Koma padali m’modzi pakati pawo amene dzina lake adali Alima, iyenso pokhala m’badwo ya Nefi. Ndipo iye adali wachinyamata, ndipo adakhulupilira mawu amene Abinadi adayankhula, pakuti adadziwa za kusaweruzika kumene Abinadi adachitira umboni motsutsana nawo; kotero adayamba kuchondelera mfumu kuti asakwiyire Abinadi; koma amulole kuti apite mu mtendere.",
                "3": "Koma mfumu idakwiya kwambiri, ndipo idapangitsa kuti Alima aponyedwe kunja kuchoka pakati pawo, ndipo idatumiza antchito ake pambuyo pake kuti akaphe iye.",
                "4": "Koma iye adathawa pamaso pawo ndipo adabisala kuti asamupeze. Ndipo iye atabisidwa masiku ambiri adalemba onse mawu amene Abinadi adayankhula.",
                "5": "Ndipo zidachitika kuti mfumu idapangitsa kuti alonda ake amuzungulire Abinadi ndi kumutenga iye; ndipo adam’manga, ndipo adamponya mu ndende.",
                "6": "Ndipo patapita masiku atatu, atakambirana ndi ansembe ake, iye adachititsa kuti abwerenso pamaso pake.",
                "7": "Ndipo adati kwa iye: Abinadi, tapeza cholakwa pa iwe, ndipo ukuyenera kuphedwa.",
                "8": "Pakuti iwe wanena kuti Mulungu iye mwini adzabwera pansi pakati pa ana a anthu; ndipo tsopano, chifukwa cha ichi udzaphedwa ukapanda kubwenza mawu wonse amene wandinenera zoipa zokhudza ine ndi anthu anga.",
                "9": "Tsopano Abinadi adati kwa iye: Ine ndikunena kwa iwe, sindidzabwenza mawu amene ndayankhula ndi iwe za anthu awa; pakuti ali oona; ndi kuti mudziwe za chitsimikizo chawo ndadzipangitsa ndekha kuti ndigwe m’manja mwanu.",
                "10": "Inde, ndipo ndidzazunzika mpaka imfa; ndipo sindidzabwenza mawu anga, ndipo adzaima ngati umboni otsutsana nawe. Ndipo mukandipha mudzakhetsa mwazi osalakwa; ndipo ichinso chidzaima ngati umboni otsutsana nawe pa tsiku lomaliza.",
                "11": "Ndipo tsopano mfumu Nowa adali pafupi kumumasula iye, pakuti iye adaopa mawu ake; pakuti adaopa kuti ziweruzo za Mulungu zidzamgwera iye.",
                "12": "Koma ansembe adakweza mawu awo motsutsana naye, ndikuyamba kumuzenga mlandu iye, kuti, Wachitira mwano mfumu. Kotero mfumuyo idakwiyira iye, ndipo idampereka kuti aphedwe.",
                "13": "Ndipo zidachitika kuti adamtenga iye ndi kum’manga iye, ndipo adam’kwapula khungu lake ndi zindodo, inde, mpaka imfa.",
                "14": "Ndipo tsopano pamene malawi a moto adayamba kumutentha iye, iye adafuula kwa iwo, kuti:",
                "15": "Taonani, monga mwandichitira ine; motere zidzachitika kuti mbewu yanu idzachititsa kuti ambiri amve zowawa zomwe ndikumva, ngakhale zowawa za imfa ya moto; ndipo izi chifukwa akhulupilira mu chipulumutso cha Ambuye Mulungu wawo.",
                "16": "Ndipo zidzachitika kuti mudzasautsidwa ndi nthenda zonse chifukwa cha mphulupulu zanu.",
                "17": "Inde, ndipo mudzakanthidwa pa dzanja lirilonse, ndipo mudzathamangitsidwa ndi kumwazikana uku ndi uko, monga ngati nkhosa zakuthengo zimathamangitsidwa ndi zilombo zakuthengo ndi zolusa.",
                "18": "Ndipo tsiku limenelo mudzasakidwa, ndipo inu mudzatengedwa ndi dzanja la adani anu, ndipo kenako inu mudzavutika, monga ine ndikuvutikira, zowawa za imfa ndi moto.",
                "19": "Motere Mulungu amabwenzera chilango kwa amene akuwononga anthu ake. O Mulungu, landirani moyo wanga.",
                "20": "Ndipo tsopano, pamene Abinadi adanena mawu awa, adagwa, atazunzika imfa ya moto; inde, ataphedwa chifukwa sadakane malamulo a Mulungu, atatsindikiza choonadi cha mawu ake ndi imfa yake."
            },
            "18": {
                "1": "Ndipo tsopano, zidachitika kuti Alima, amene adathawa kwa antchito a mfumu Nowa, adalapa machimo ake ndi mphulupulu zake, ndipo adapita mwamseri pakati pa anthu, ndipo adayamba kuphunzitsa mawu a Abinadi—",
                "2": "Inde, zokhudzana ndi chimene chidali nkudza, ndiponso zokhudzana ndi chiukitso cha akufa, ndi chiwombolo cha anthu, chimene chidayenera kuchitika mwa mphamvu, ndi mazunzo, ndi imfa ya Khristu, ndi chiukitso chake ndi kukwera kumwamba.",
                "3": "Ndipo onse amene adamva mawu ake adawaphunzitsa. Ndipo adawaphunzitsa iwo mwamseri, kuti asafike ku chidziwitso cha mfumu. Ndipo ambiri adakhulupilira mawu ake.",
                "4": "Ndipo zidachitika kuti monga ochuluka amene adakhulupilira iye adapita patsogolo ku malo amene ankatchedwa Mormoni, atalandira dzina lake kuchokera kwa mfumu, pokhala m’malire a dziko lodzala mu nthawi kapena nyengo zina, ndi zilombo zakuthengo.",
                "5": "Tsopano, mu Mormoni mudali kasupe wa madzi oyera, ndipo Alima adapita kumeneko, padali pafupi ndi madzi m’mitsinde ya mitengo yaing’ono; kumene amabisala masana kuti amfumu asamupeze.",
                "6": "Ndipo zidachitika kuti onse amene adakhulupilira iye adapita komweko kukamva mawu ake.",
                "7": "Ndipo zidachitika patatha masiku ambiri padali chiŵerengero chabwino chidasonkhana pamodzi pa malo a Mormoni, kuti amve mawu a Alima. Inde, adasonkhana onse akukhulupilira mawu ake, kudzamvera Iye. Ndipo adawaphunzitsa, ndipo adalalikira kwa iwo kulapa, ndi chiwombolo, ndi chikhulupiliro pa Ambuye.",
                "8": "Ndipo zidachitika kuti iye adati kwa iwo: Taonani, pano pali madzi a Mormoni (pakuti momwemo adatchedwa) ndipo tsopano, monga mukufuna kubwera m’khola la Mulungu, ndi kutchedwa anthu ake, ndi kulolera kunyamulilana zothodwetsa za wina ndi mzake, kuti zikakhale zopepuka;",
                "9": "Inde, ndipo ali okonzeka kulira ndi iwo akulira; inde, ndi kutonthoza iwo amene akusowa chitonthozo, ndi kuyimilira monga mboni za Mulungu nthawi zonse ndi m’zinthu zonse, ndi m’malo onse omwe mungakhalemo, mpaka imfa, kuti muwomboledwe ndi Mulungu, ndi kuwerengedwa pamodzi ndi iwo a chiukitso choyamba, kuti inu mukhale ndi moyo wamuyaya—",
                "10": "Tsopano ine ndinena kwa inu, ngati ichi chiri chikhumbo cha mitima yanu, kodi inu muli ndi chiyani chotsutsana ndi kubatizidwa m’dzina la Ambuye, monga umboni pamaso pake kuti inu mudalowa mu pangano ndi iye, kuti mudzamutumikira ndi kusunga malamulo ake, kuti atsanulire Mzimu wake mochuluka pa inu?",
                "11": "Ndipo tsopano pamene anthu adamva mawu awa, iwo adawomba manja awo ndi chisangalalo, ndipo adafuula: Ichi ndi chokhumba cha mitima yathu.",
                "12": "Ndipo tsopano zidachitika kuti Alima adatenga Helamu, iye pokhala m’modzi wa oyambilira, ndipo adapita ndikuyimilira m’madzi, ndipo adafuula, kuti: O Ambuye, tsanulirani Mzimu wanu pa wantchito wanu, kuti akachite ntchito iyi ndi chiyero cha mtima.",
                "13": "Ndipo pamene iye adanena mawu awa, Mzimu wa Ambuye udali pa iye, ndipo iye adati: Helamu, ine ndikukubatiza iwe, pokhala ndi ulamuliro wochokera kwa Mulungu Wamphamvu zonse, monga umboni kuti iwe walowa m’chipangano chomutumikira iye kufikira utafa monga ku thupi lakufa; ndipo Mzimu wa Ambuye utsanulidwire pa iwe; ndipo iye akupatse iwe moyo wamuyaya, mwa chiwombolo cha Khristu, amene adakonzedweratu ku maziko a dziko lapansi.",
                "14": "Ndipo Alima atanena mawu awa, onse Alima ndi Helamu adaikidwa m’madzi; ndipo adanyamuka, natuluka m’madzi ali okondwera, atadzadzidwa ndi Mzimu.",
                "15": "Ndipo kenako, Alima adatenga wina, ndikupita ulendo wachiwiri m’madzi, nam’batiza iye monga mwa woyamba, koma sadadzimizenso m’madzi.",
                "16": "Ndipo motere iye adabatiza aliyense amene adapita ku malo a Mormoni; ndipo iwo adali mu chiwerengero cha mazana awiri mphambu zinayi; inde, ndipo adabatizidwa m’madzi a Mormoni, ndipo adadzadzidwa ndi chisomo cha Mulungu.",
                "17": "Ndipo iwo ankatchedwa mpingo wa Mulungu, kapena mpingo wa Khristu, kuyambira nthawi imeneyo kupita mtsogolo. Ndipo zidachitika kuti aliyense amene adabatizidwa ndi mphamvu ndi ulamuliro wa Mulungu adawonjezedwa ku mpingo wake.",
                "18": "Ndipo zidachitika kuti Alima, okhala nawo ulamuliro wochokera kwa Mulungu, adadzoza ansembe; inde wansembe m’modzi kwa makumi asanu a iwo onse adawadzoza kuti alalikire kwa iwo, ndi kuwaphunzitsa za zinthu za Ufumu wa Mulungu.",
                "19": "Ndipo adawalamulira kuti asaphunzitse kanthu koma zokhazo zimene iye adaphunzitsa, ndi zimene zidayankhulidwa ndi m’kamwa mwa aneneri oyera.",
                "20": "Inde, ngakhale iye adawalamula iwo kuti asalalikire kalikonse kupatula kulapa ndi chikhulupiliro pa Ambuye; amene adawombola anthu ake.",
                "21": "Ndipo adawalamulira kuti pasakhale mkangano wina ndi mzake, koma kuti ayang’ane kutsogolo ndi diso limodzi, kukhala ndi chikhulupiliro chimodzi ndi ubatizo umodzi, ndi mitima yawo yolumikizika pamodzi mu umodzi ndi chikondi kwa wina ndi mzake.",
                "22": "Ndipo kotero adawalamulira iwo kulalikira. Ndipo kotero iwo adakhala ana a Mulungu.",
                "23": "Ndipo adawalamula kuti azisunga tsiku la sabata, ndi kulisunga lopatulika, ndiponso tsiku lirilonse adzipereka chiyamiko kwa Ambuye Mulungu wawo.",
                "24": "Ndipo adawalamulanso kuti ansembe amene iye adawaika adzigwira ntchito ndi manja awo kuti adzizithandiza.",
                "25": "Ndipo padali tsiku limodzi mu mlungu uliwonse limene lidapatulidwa kuti asonkhane pamodzi kuti aphunzitse anthu, ndi kupembedza Ambuye Mulungu wawo, ndiponso, monga momwe zidaliri mu mphamvu yawo, kusonkhana okha pamodzi.",
                "26": "Ndipo ansembe sadafunikire kudalira anthu kuti awathandize; koma chifukwa cha ntchito yawo adayenera kulandira chisomo cha Mulungu, kuti akakule mphamvu mu Mzimu, pokhala nacho chidziwitso cha Mulungu; kuti akaphunzitse ndi mphamvu ndi ulamuliro wochokera kwa Mulungu.",
                "27": "Ndipo kachiwiri Alima adalamulira kuti anthu a mpingo akuyenera kugawana chuma chawo, aliyense monga adali nazo; ngati ali nazo zochuluka, agawireko zochuluka; ndi iye amene adali nazo zochepa, koma zochepa zikuyenera kufunidwa; ndi kwa iye amene alibe kukapatsidwa.",
                "28": "Ndipo kotero akuyenera kupereka chuma chawo mwakufuna kwawo ndi zokhumba zabwino kwa Mulungu, ndi kwa ansembe aja amene adali osowa, inde; ndi kwa waumphawi wamaliseche aliyense.",
                "29": "Ndipo ichi adanena nawo, polamulidwa ndi Mulungu; ndipo adayenda mowongoka pamaso pa Mulungu; kugawirana wina ndi mzake mwakuthupi ndi mwakuuzimu molingana ndi zosowa zawo ndi zofuna zawo.",
                "30": "Ndipo tsopano zidachitika kuti zonsezi zidachitidwa mu Mormoni, inde, pa madzi a Mormoni, m’nkhalango yomwe idali pafupi ndi madzi a Mormoni; inde, malo a Mormoni, madzi a Mormoni, Nkhalango ya Mormoni, ndi yokongola bwanji ku maso a iwo amene adabwera ku chidziwitso cha Mombolo wawo; inde, ndipo ali odala bwanji, pakuti adzayimba zomlemekeza kwamuyaya.",
                "31": "Ndipo zinthu izi zidachitika m’malire a dzikolo, kuti zisafike ku chidziwitso cha mfumu.",
                "32": "Koma taonani, zidachitika kuti mfumu, atazindikira kuyendayenda pakati pa anthu, adatumiza antchito ake kuti akawalondere. Choncho pa tsiku limenelo adasonkhana pamodzi kudzamva mawu a Ambuye, adadziwika kwa mfumu.",
                "33": "Ndipo tsopano mfumu idanena kuti Alima adali kusonkhezera anthu kuti apandukire iye; kotero adatumiza ankhondo ake kuti akawawononge.",
                "34": "Ndipo zidachitika kuti Alima ndi anthu a Ambuye adadziwitsidwa za kubwera kwa gulu lankhondo la mfumu; kotero iwo adatenga mahema awo ndi mabanja awo ndipo adanyamuka kupita kuchipululu.",
                "35": "Ndipo iwo adali anthu pafupifupi mazana anayi ndi makumi asanu."
            },
            "19": {
                "1": "Ndipo zidachitika kuti gulu lankhondo la mfumu lidabwelera, litafunafuna anthu a Ambuye pachabe.",
                "2": "Ndipo tsopano taonani, anthu a mfumu adali ochepa; pokhala atachepetsedwa, ndipo kudayamba kukhala kugawikana pakati pa otsala a anthu.",
                "3": "Ndipo gawo laling’ono lidayamba kuopseza mfumu, ndipo kudayamba kukhala mkangano waukulu pakati pawo.",
                "4": "Ndipo tsopano padali munthu pakati pawo amene dzina lake lidali Gideoni, ndipo iye pokhala munthu wamphamvu ndi m’dani wa mfumu, kotero iye adasolola lupanga lake, ndipo adalumbira mu mkwiyo wake kuti iye adzapha mfumu.",
                "5": "Ndipo zidachitika kuti adamenyana ndi mfumu; ndipo pamene mfumu idaona kuti ikufuna kugonjetsedwa; idathawa, nithamanga, nikwera pa nsanja imene idali pafupi ndi kachisi.",
                "6": "Ndipo Gideoni adamulondola ndipo adali pafupi kukwera pansanja kuti aphe mfumu, ndipo mfumu idaponya maso ake mozungulira dziko la Shemuloni; ndipo taonani, gulu lankhondo la Alamani lidali mkati mwa malire a dzikolo.",
                "7": "Ndipo tsopano mfumu idafuula mu kuwawidwa kwa moyo wake, kuti: Gideoni, ndileke ine; pakuti Alamani ali pa ife, ndipo adzatiwononga; inde adzawononga anthu anga.",
                "8": "Ndipo tsopano mfumu sidali kudera nkhawa kwambiri za anthu ake monga iyo idaliri ndi moyo wake; komabe, Gideoni adayisiyira moyo wake.",
                "9": "Ndipo mfumu idalamura anthu kuti athawe pamaso pa Alamani, ndipo nayo iyo mwini idapita patsogolo pawo, ndipo adathawira m’chipululu, ndi akazi awo ndi ana awo.",
                "10": "Ndipo zidachitika kuti Alamani adawalondola, ndipo adawapeza, ndikuyamba kuwapha.",
                "11": "Tsopano zidachitika kuti mfumu idawauza kuti amuna onse asiye akazi awo ndi ana awo; ndi kuthawa pamaso pa Alamani.",
                "12": "Tsopano padali ambiri amene sadawasiye, koma makamaka kukhala ndi kuwonongeka nawo pamodzi. Ndipo otsalawo adasiya akazi awo ndi ana awo ndikuthawa.",
                "13": "Ndipo zidachitika kuti awo amene adatsalira ndi akazi awo ndi ana awo adachititsa kuti ana awo aakazi okongola aimilire ndi kuchondelera Alamani kuti asawaphe.",
                "14": "Ndipo zidachitika kuti Alamani adali ndi chifundo pa iwo, chifukwa adali atatengeka ndi kukongola kwa azimayi awo.",
                "15": "Kotero Alamani adawasiyira miyoyo yawo, ndipo adawatenga iwo akapolo ndipo adawatenga iwo kubwelera nawo ku dziko la Nefi, ndipo adapereka kwa iwo kuti akatenge dzikolo, pansi pa mgwirizano wakuti akapereka mfumu Nowa m’manja mwa Alamani; ndikukapereka chuma chawo, ngakhale theka la zonse adali nazo, theka la golidi wawo, ndi siliva wawo, ndi zinthu zawo zonse zamtengo wapatali; ndipo choncho iwo akuyenera kumakapereka msonkho kwa mfumu ya Alamani chaka ndi chaka.",
                "16": "Ndipo tsopano padali m’modzi wa ana a mfumu mwa otengedwa ukapolo; dzina lake lidali Limuhi.",
                "17": "Ndipo tsopano Limuhi ankafuna kuti abambo ake asawonongedwe; komabe, Limuhi sadali mbuli pa za mphulupulu za atate ake; iye mwini pokhala munthu wolungama.",
                "18": "Ndipo zidachitika kuti Gideoni adatumiza anthu m’chipululu kuti akafufuze mfumu ndi iwo amene adali nayo. Ndipo zidachitika kuti iwo adakumana ndi anthuwo m’chipululu, onse kupatulapo mfumu ndi ansembe ake.",
                "19": "Tsopano iwo adali atalumbira m’mitima mwawo kuti adzabwelera ku dziko la Nefi, ndipo ngati akazi awo ndi ana awo aphedwa; ndi iwo amene adali nawo, kuti akafuna kubwenzera chilango, ndi kuwonongeka nawo pamodzi.",
                "20": "Ndipo mfumu idawalamula kuti asabwelere; ndipo adakwiya ndi mfumuyo; ndi kuchititsa kuti azunzike, ngakhale ku imfa ya moto.",
                "21": "Ndipo adatsala pang’ono kutenganso ansembe ndi kuwapha, ndipo adathawa pamaso pawo.",
                "22": "Ndipo zidachitika kuti iwo adali pafupi kubwelera ku dziko la Nefi, ndipo adakumana ndi azibambo a Gideoni. Ndipo azibambo a Gideoni adawafotokozera zonse zidachitikira akazi awo ndi ana awo; ndi kuti Alamani adapereka kwa iwo kuti akatenge dzikolo popereka msonkho kwa Alamani wa theka limodzi la zonse zimene adali nazo.",
                "23": "Ndipo anthuwo adauza azibambo a Gideoni kuti adapha mfumu, ndipo ansembe ake adathawira kuchipululu.",
                "24": "Ndipo zidachitika kuti atamaliza mwambowo, kuti iwo adabwelera ku dziko la Nefi, akusangalala, chifukwa akazi awo ndi ana awo sadaphedwe; ndipo adamuuza Gideoni zimene adamchitira mfumu.",
                "25": "Ndipo zidachitika kuti mfumu ya Alamani idalumbira kwa iwo, kuti anthu ake sadzawapha.",
                "26": "Komanso Limuhi, pokhala mwana wa mfumu, atapatsidwa ufumu ndi anthu; adalumbira kwa mfumu ya Alamani kuti anthu ake adzapereka msonkho kwa iye, ngakhale theka limodzi la zonse zomwe adali nazo.",
                "27": "Ndipo zidachitika kuti Limuhi adayamba kukhazikitsa ufumu ndi kukhazikitsa mtendere pakati pa anthu ake.",
                "28": "Ndipo mfumu ya Alamani idaika alonda kuzungulira dzikolo, kuti akhazike anthu a Limuhi m’dzikomo, kuti iwo asachoke kupita kuchipululu; ndipo iye ankathandiza alonda ake kuchokera mu msonkho umene ankalandira kuchokera kwa Anefi.",
                "29": "Ndipo tsopano mfumu Limuhi adakhala ndi mtendere wosatha mu ufumu wake kwa nthawi ya dzaka dziwiri kuti Alamani sadawavutitse iwo kapena kufuna kuwawononga."
            },
            "20": {
                "1": "Tsopano kudali malo mu Shemuloni kumene ana aakazi a Alamani ankasonkhana pamodzi kuti ayimbe, ndi kuvina, ndi kukondwera.",
                "2": "Ndipo zidachitika kuti padali tsiku limodzi owerengeka a iwo adasonkhana kuti akayimbe ndi kuvina.",
                "3": "Ndipo tsopano ansembe a mfumu Nowa, pochita manyazi kubwelera ku mzinda wa Nefi, inde; komanso kuopa kuti anthu angawaphe, choncho sadayerekeze kubwelera kwa akazi awo ndi kwa ana awo.",
                "4": "Ndipo atakhala m’chipululu, ndikuwapeza ana aakazi a Alamani, adamyata ndi kuwasunzumira;",
                "5": "Ndipo pamene adasonkhana koma owerengeka a iwo kukavina, adatuluka m’malo awo obisika ndipo adawatenga ndikuwatengera kuchipululu; inde, makumi awiri mphambu zinayi za ana akazi a Alamani adawatengera m’chipululu.",
                "6": "Ndipo zidachitika kuti pamene Alamani adapeza kuti ana awo aakazi asowa, adakwiyira anthu a Limuhi, pakuti iwo ankaganiza kuti adali anthu a Limuhi.",
                "7": "Kotero adatumiza ankhondo awo; inde, ngakhale mfumu iye mwini idapita patsogolo pa anthu ake; ndipo adakwera kupita m’dziko la Nefi kuti akawononge anthu a Limuhi.",
                "8": "Ndipo tsopano Limuhi adali atawatulukira iwo kuchokera ku nsanja, ngakhale makonzedwe awo onse ankhondo adawapeza; kotero adasonkhanitsa anthu ake; ndipo adawadikira iwo m’minda ndi m’nkhalango.",
                "9": "Ndipo zidachitika kuti pamene Alamani adabwera, kuti anthu a Limuhi adayamba kugwera pa iwo kuchokera kumalo awo odikilira, ndipo adayamba kuwapha.",
                "10": "Ndipo zidachitika kuti nkhondoyo idakula kwambiri, pakuti adamenyana ngati mikango pofunafuna nyama.",
                "11": "Ndipo zidachitika kuti anthu a Limuhi adayamba kuthamangitsa Alamani patsogolo pawo; komabe iwo sadali ndi theka la kuchuluka ngati Alamani. Koma adamenyera miyoyo yawo, ndi akazi awo, ndi ana awo; kotero adadzipereka ndipo monga ngati zilombo adamenyana.",
                "12": "Ndipo zidachitika kuti adapeza mfumu ya Alamani mwa chiwerengero cha akufa awo; komabe iye sadafe, atavulazidwa ndi kusiyidwa pansi, kotero kuthawa kwa anthu ake kudali kofulumira.",
                "13": "Ndipo adamgwira, nam’manga mabala ake; ndipo adamubweretsa iye pamaso pa Limuhi, ndipo adati: Taonani, iyi ndi mfumu ya Alamani; iyo itavulazidwa yagwa pakati pa akufa awo, ndipo yasiyidwa; ndipo taonani, tabwera nayo pamaso panu; ndipo tsopano tiyeni tiyiphe.",
                "14": "Koma Limuhi adati kwa iwo: Inu musaiphe iyo, koma mubwere nayo kuno kuti ndidzayione. Ndipo adabwera nayo. Ndipo Limuhi adati kwa iyo: Muli ndi chifukwa chanji chobwelera kudzamenyana ndi anthu anga? Taonani, anthu anga sadaphwanye lumbiro limene ndidalumbira kwa inu; choncho, bwanji mukuphwanya lumbiro limene mudawapangira anthu anga?",
                "15": "Ndipo tsopano mfumu idati, Ndaphwanya lumbiro chifukwa anthu ako adaba ana aakazi a anthu anga; kotero, m’kukwiya kwanga ndidachititsa anthu anga kubwera kudzamenyana ndi anthu ako.",
                "16": "Ndipo tsopano Limuhi sadamve kalikonse pa nkhani iyi; kotero adati, ndifufuza pakati pa anthu anga, ndipo yense wakuchita ichi adzawonongeka. Kotero adachititsa kafukufuku kupangika pakati pa anthu ake.",
                "17": "Tsopano pamene Gideoni adamva zimenezi, iye pokhala wamkulu wa ankhondo a mfumu, adatuluka nati kwa mfumu; ndikupempha kuti muleke, ndipo musafufuze anthu awa; ndipo musawaikire iwo chinthu ichi.",
                "18": "Pakuti kodi simukukumbukira ansembe a atate anu, amene anthu awa adafuna kuwawononga? Ndipo sali m’chipululu kodi? Ndipo si iwo amene adaba ana aakazi a Alamani?",
                "19": "Ndipo tsopano, taonani, ndipo muuzeni mfumu za zinthu izi, kuti iye akauze anthu ake kuti mtima wawo ukhazikike kwa ife; pakuti taonani akukonzekera kale kubwera motsutsana ndi ife; ndipo taonani, tiri owerengeka.",
                "20": "Ndipo taonani, akubwera ndi makamu awo aunyinji; ndipo kupatula mfumu iwakhazike mtima pansi kwa ife tikuyenera kuwonongeka.",
                "21": "Pakuti kodi mawu a Abinadi sadakwaniritsidwe, zimene adanenera motsutsa ife—ndipo zonsezi chifukwa chakuti sitidamvetsere mawu a Ambuye, ndi kutembenuka kuleka mphulupulu zathu?",
                "22": "Tsopano tiyeni titonthoze mfumuyi, ndipo tikakwaniritse lumbiro limene tidalumbilira kwa lye; pakuti n’kwabwino kuti ife tikhale akapolo koposa kuti titaye miyoyo yathu; kotero, tiyeni tileke kukhetsa mwazi wochuluka chotero.",
                "23": "Ndipo tsopano Limuhi adauza mfumu zinthu zonse za atate ake, ndi ansembe amene adathawira m’chipululu, ndipo adapereka kwa iwo kutengedwa kwa ana awo aakazi.",
                "24": "Ndipo zidachitika kuti mfumu idakhazikitsidwa mtima kwa anthu ake; ndipo idati kwa iwo, tiyeni tipite tikakumane ndi anthu anga, opanda zida; ndipo ndikulumbira kwa inu kuti anthu anga sadzapha anthu anu.",
                "25": "Ndipo zidachitika kuti adatsatira mfumuyo; ndipo adapita patsogolo wopanda zida kukakumana ndi Alamani. Ndipo zidachitika kuti iwo adakumana ndi Alamani; ndipo mfumu ya Alamani idagwada pansi pamaso pawo, ndipo idachondelera m’malo mwa anthu a Limuhi.",
                "26": "Ndipo pamene Alamani adaona anthu a Limuhi, kuti adali opanda zida, iwo adali ndi chifundo pa iwo ndipo adakhazikitsa mtima pansi kwa iwo, ndipo adabwelera ndi mfumu yawo mu mtendere ku dziko lawo."
            },
            "21": {
                "1": "Ndipo zidachitika kuti Limuhi ndi anthu ake adabwelera ku mzinda wa Nefi, ndipo adayamba kukhalanso m’dzikolo mu mtendere.",
                "2": "Ndipo zidachitika kuti patatha masiku ambiri Alamani adayambanso kuutsidwa mu mkwiyo motsutsana ndi Anefi ndikuyamba kulowa m’malire a dzikolo mozungulira.",
                "3": "Tsopano iwo sadayerekeze kuwapha iwo, chifukwa cha lumbiro limene mfumu yawo idapanga kwa Limuhi; koma ankawakantha m’masaya awo, ndipo adaonetsa ulamuliro pa iwo; ndipo adayamba kuwasenzetsa zothodwetsa pa misana yawo, ndi kuwathamangitsa iwo monga amachitira bulu wosayankhula—",
                "4": "Inde, zonsezi zidachitika kuti mawu a Ambuye akwaniritsidwe.",
                "5": "Ndipo tsopano masautso a Anefi adali aakulu, ndipo padalibe njira yoti akadadzipulumutsira iwo eni kuchokera m’manja mwawo, pakuti Alamani adali atawazungulira iwo mbali zonse.",
                "6": "Ndipo zidachitika kuti anthu adayamba kung’ung’udza ndi mfumu chifukwa cha masautso awo; ndipo adayamba kufuna kupita kukamenyana nawo kunkhondo. Ndipo iwo adasautsa mfumu mowawa ndi madandaulo awo; kotero adawapatsa iwo kuti achite monga mwa zokhumba zawo.",
                "7": "Ndipo adasonkhananso pamodzi ndi kuvala zida zawo, ndipo adapita kukamenyana ndi Alamani kuti akawathamangitse m’dziko lawo.",
                "8": "Ndipo zidachitika kuti Alamani adawamenya iwo, ndipo adawathamangitsira iwo m’mbuyo, ndipo adapha ambiri a iwo.",
                "9": "Ndipo tsopano kudali kulira kwakukulu ndi maliro pakati pa anthu a Limuhi, mkazi wamasiye kulilira mamuna wake, mwana wamamuna ndi mwana wamkazi akulilira atate awo, ndi abale chifukwa cha abale awo.",
                "10": "Ndipo padali akazi amasiye ambiri m’dzikomo; ndipo iwo adali kulira kwambiri tsiku ndi tsiku, pakuti mantha aakulu a Alamani adadza pa iwo.",
                "11": "Ndipo zidachitika kuti kulira kwawo kosalekeza kudautsa otsala a anthu a Limuhi kuti akwiye motsutsana ndi Alamani; ndipo adapitanso kunkhondo, koma adabwenzedwanso m’mbuyo, atavutika ndikutayika kwambiri.",
                "12": "Inde, adapitanso ngakhale kachitatu, ndi kukamva zowawa m’chimodzimodzi; ndipo iwo omwe sadaphedwe adabweleranso ku mzinda wa Nefi.",
                "13": "Ndipo iwo adadzichepetsa iwo eni mpaka ku fumbi, kugonjera iwo eni ku goli la ukapolo, kudzipereka okha kuti akanthidwe, ndi kuthamangitsidwira uku ndi uko, ndi kulemetsedwa, molingana ndi zikhumbo za adani awo.",
                "14": "Ndipo adadzichepetsadi ngakhale mu kuya kwa kudzichepetsa; ndipo adafuula mwamphamvu kwa Mulungu; inde, ngakhale usana wonse adalilira kwa Mulungu wawo kuti awawombole ku masautso awo.",
                "15": "Ndipo tsopano Ambuye adachedwa kumva kulira kwawo chifukwa cha mphulupulu zawo; komabe Ambuye adamva kulira kwawo, ndipo adayamba kufewetsa mitima ya Alamani kuti adayamba kuchepetsa zolemetsa zawo; komabe Ambuye sadaone koyenera kuwawombola iwo kutuluka mu ukapolo.",
                "16": "Ndipo zidachitika kuti iwo adayamba kuchita bwino pang’onopang’ono m’dzikomo, ndipo adayamba kudzala mbewu mochulukira, ndi nkhosa, ndi ng’ombe, kuti sadavutike ndi njala.",
                "17": "Tsopano padali kukula kwa chiwerengero cha akazi kuposa mene adaliri amuna; kotero mfumu Limuhi idalamulira kuti mzibambo aliyense apereke thandizo kwa amasiye ndi ana awo, kuti angathe kufa ndi njala; ndipo izi adachita chifukwa cha kukula kwa chiwerengero chawo cha amene adaphedwa.",
                "18": "Tsopano anthu a Limuhi adakhala pamodzi mu gulu monga momwe zidaliri zotheka, ndipo adasunga mbewu zawo ndi ziweto zawo;",
                "19": "Ndipo mfumu payokha sidadzidalire yokha kunja kwa makoma a mzindawo; pokhapokha ngati ingatenge alonda ake pamodzi naye, kuopa kuti ingagwere m’manja mwa Alamani.",
                "20": "Ndipo idapangitsa kuti anthu ake adziyang’anira dziko mozungulira kuti mwa njira ina angatenge ansembe aja amene adathawira m’chipululu, amene adaba ana aakazi a Alamani, ndipo amene adapangitsa chiwonongeko chachikulu chotero kuti chidze pa iwo.",
                "21": "Pakuti adafuna kuwagwira kuti awalange; pakuti adabwera m’dziko la Nefi usiku; ndipo adatenga chimanga chawo ndi zinthu zawo zambiri zamtengo wapatali; kotero adakhala akuwadikilira.",
                "22": "Ndipo zidachitika kuti kudalibenso chosokoneza pakati pa Alamani ndi anthu a Limuhi, ngakhale mpaka nthawi yomwe Amoni ndi abale ake adalowa m’dzikolo.",
                "23": "Ndipo mfumu pokhala kunja kwa zipata za mzinda ndi alonda ake adapeza Amoni ndi abale ake; ndipo poganiza kuti iwo adali ansembe a Nowa kotero adapangitsa kuti iwo atengedwe, ndi kumangidwa, ndi kuponyedwa mu ndende. Ndipo akadakhala ansembe a Nowa akadawapangitsa kuti aphedwe.",
                "24": "Koma pamene adapeza kuti sadali iwowo, koma kuti adali abale ake, ndipo adali atabwera kuchokera m’dziko la Zarahemula, adadzazidwa ndi chisangalalo chachikulu.",
                "25": "Tsopano mfumu Limuhi idali itatumiza, pambuyo pa kubwera kwa Amoni, chiwerengero chochepa cha anthu kufunafuna dziko la Zarahemula; koma sadalipeze, ndipo adatayika m’chipululu.",
                "26": "Komabe, adapeza dziko lomwe lidali ndi anthu; inde, dziko limene lidakutidwa ndi mafupa owuma; inde, dziko limene lidali ndi anthu ndipo lidawonongedwa; ndipo iwo, poganizira kuti liri m’dziko la Zarahemula, adabwelera ku dziko la Nefi, atafika m’malire a m’dzikomo masiku ochepa pambuyo pa kubwera kwa Amoni.",
                "27": "Ndipo iwo adabwera ndi zolemba; ngakhale zolembedwa za anthu amene adawapeza mafupa awo; ndipo zidazokotedwa pa mapale a miyala.",
                "28": "Ndipo tsopano Limuhi adadzadzidwanso ndi chisangalalo pophunzira kuchokera mkamwa mwa Amoni kuti mfumu Mosiya adali ndi mphatso yochokera kwa Mulungu; imene ankatha kumasulira zozokota zotere; inde, ndipo Amoni nayenso adakondwera.",
                "29": "Komabe Amoni ndi abale ake adadzadzidwa ndi chisoni chifukwa ambiri a abale awo adaphedwa;",
                "30": "Komanso kuti mfumu Nowa ndi ansembe ake idapangitsa anthu kuchita machimo ochuluka ndi mphulupulu kwa Mulungu; ndipo iwonso adachita chisoni chifukwa cha imfa ya Abinadi; ndiponso chifukwa cha kuchoka kwa Alima ndi anthu amene adapita naye limodzi, amene adali atapanga mpingo wa Mulungu kudzera mu nyonga ndi mphamvu ya Mulungu, ndi chikhulupiliro pa mawu amene adayankhulidwa ndi Abinadi.",
                "31": "Inde, iwo adalira chifukwa cha kuchoka kwawo, pakuti sadadziwe kumene iwo adathawira. Tsopano akadagwirizana nawo mokondwera, chifukwa iwo eniwo adali atachita pangano ndi Mulungu kuti amtumikira ndi kusunga malamulo ake.",
                "32": "Ndipo tsopano kuchokera pakubwera kwa Amoni, Mfumu Limuhi adali atalowanso mu pangano ndi Mulungu, ndiponso ambiri a anthu ake, kuti amtumikire ndi kusunga malamulo ake.",
                "33": "Ndipo zidachitika kuti mfumu Limuhi ndi ambiri a anthu ake adali akufuna kubatizidwa; koma padalibe m’dzikomo amene adali ndi ulamuliro wochokera kwa Mulungu. Ndipo Amoni adakana kuchita chinthu ichi, pakudziona ngati wantchito wosayenelera.",
                "34": "Kotero iwo sadadzipangire okha kukhala mpingo, kuyembekezera pa Mzimu wa Ambuye. Tsopano iwo adali ofunitsitsa kukhala ngakhale ngati Alima ndi abale ake amene adathawira kuchipululu.",
                "35": "Adali ofunitsitsa kubatizidwa monga mboni ndi umboni wakuti adali ofunitsitsa kutumikira Mulungu ndi mtima wawo wonse; komabe iwo adatalikitsa nthawi; ndipo nkhani ya ubatizo wawo idzaperekedwa pambuyo pake.",
                "36": "Ndipo tsopano kuphunzira konse kwa Amoni ndi anthu ake, ndi mfumu Limuhi ndi anthu ake, kudali koti adziwombole iwo wokha kuchokera m’manja mwa Alamani ndi ku ukapolo."
            },
            "22": {
                "1": "Ndipo tsopano zidachitika kuti Amoni ndi mfumu Limuhi adayamba kukambirana ndi anthu m’mene angadziwombolere wokha kuchoka mu ukapolo; ndipo ngakhale iwo adapangitsa kuti anthu wonse adzisonkhanitse pamodzi; ndipo izi adachita kuti akhale ndi mawu a anthu pa nkhaniyo.",
                "2": "Ndipo zidachitika kuti sadapeze njira yodzipulumutsira okha ku ukapolo, koma kutenga akazi ndi ana awo; ndi nkhosa zawo, ndi ng’ombe zawo, ndi mahema awo, ndi kupita ku chipululu; pakuti Alamani adali ochuluka kwambiri, kudali kosatheka kuti anthu a Limuhi alimbane nawo, kuganizira kuti angadziwombole iwo okha kutuluka mu ukapolo ndi lupanga.",
                "3": "Tsopano zidachitika kuti Gideoni adapita patsogolo ndipo adayima patsogolo pa mfumu, ndipo adati kwa iyo: Tsopano O mfumu, mpaka pano mwamvetsera mawu anga nthawi zambiri pamene ife tidali kulimbana ndi abale athu, Alamani.",
                "4": "Ndipo tsopano, O mfumu, ngati simudandipeze ine kukhala kapolo wopanda pake, kapena ngati mpaka pano mwamvera mawu anga mu mlingo uliwonse, ndipo akhala akutumikira inu, kotero ine ndikufuna kuti inu mumvere mawu anga pa nthawi ino, ndipo ndidzakhala mtumiki wanu ndi kuwombola anthu awa kutuluka mu ukapolo.",
                "5": "Ndipo mfumu idamulora kuti ayankhule. Ndipo Gideoni adati kwa iye:",
                "6": "Taonani njira yakumbuyo, kudutsa khoma lakumbuyo, kuseri kwa mzindawo. Alamani, kapena alonda a Alamani, usiku amaledzera; kotero tiyeni tilengeze pakati pa anthu awa onse, kuti asonkhanitse nkhosa zawo ndi ng’ombe zawo, kuti azikankhire m’chipululu usiku.",
                "7": "Ndipo ndidzapita monga mwa lamulo lanu ndi kukapereka msonkho wotsiriza wa vinyo kwa Alamani; ndipo adzaledzera; ndipo tidzadutsa njira yobisika yakumanzere kwa chihema chawo pamene iwo aledzera ndi kugona.",
                "8": "Potero tidzapita kuchipululu, ndi akazi athu, ndi ana athu, ndi nkhosa zathu, ndi ng’ombe zathu; ndipo tidzayenda kuzungulira dziko la Shilomu.",
                "9": "Ndipo zidachitika kuti mfumu idamvera mawu a Gideoni.",
                "10": "Ndipo mfumu Limuhi idapangitsa kuti anthu ake asonkhanitse pamodzi ziweto zawo; ndipo idatumiza msonkho wa vinyo kwa Alamani; ndipo idatumizanso vinyo wochuluka, monga mphatso kwa iwo; ndipo iwo adamwa vinyo mwaufulu umene mfumu Limuhi idatumiza kwa iwo.",
                "11": "Ndipo zidachitika kuti anthu a mfumu Limuhi adanyamuka usiku kupita m’chipululu ndi nkhosa zawo ndi ng’ombe zawo, ndi kupita mozungulira dziko la Shilomu m’chipululu, ndi kupinda njira yawo ku dziko la Zarahemula, akutsogozedwa ndi Amoni ndi abale ake.",
                "12": "Ndipo adatenga golide wawo yense, ndi siliva, ndi zinthu zawo zamtengo wapatali, zimene akadatha kunyamula, ndiponso zakudya zawo pamodzi ndi iwo, kulowa m’chipululu; ndipo adatsata ulendo wawo.",
                "13": "Ndipo atakhala masiku ambiri mu chipululu adafika m’dziko la Zarahemula, ndipo adaphatikizana ndi anthu a Mosiya, ndipo adakhala anthu ake.",
                "14": "Ndipo zidachitika kuti Mosiya adawalandira iwo mwa chisangalalo; ndipo adalandiranso zolemba zawo, ndiponso zolemba zimene zidapezedwa ndi anthu a Limuhi.",
                "15": "Ndipo tsopano zidachitika pamene Alamani adapeza kuti anthu a Limuhi achoka m’dzikomo usiku; kuti adatumiza ankhondo m’chipululu kuwalondola;",
                "16": "Ndipo atawalondola masiku awiri, sadathenso kutsatira mayendedwe awo; kotero iwo adatayika mu chipululu."
            },
            "23": {
                "intro": "Nkhani ya Alima ndi anthu a Ambuye, amene adathamangitsidwira m’chipululu ndi anthu a Mfumu Nowa.",
                "1": "Tsopano Alima, atachenjezedwa ndi Ambuye kuti ankhondo a mfumu Nowa adzabwera pa iwo, ndipo atachidziwitsa kwa anthu ake, kotero adasonkhanitsa pamodzi ziweto zawo, ndipo adatengako mbewu zawo, ndipo adanyamuka kupita kuchipululu asadabwere ankhondo a mfumu Nowa.",
                "2": "Ndipo Ambuye adawalimbikitsa, kotero kuti anthu a mfumu Nowa sadathe kuwapeza kuti awawononge.",
                "3": "Ndipo adathawira m’chipululu ulendo wa masiku asanu ndi atatu.",
                "4": "Ndipo iwo adafika ku dziko, inde, ngakhale dziko lokongola ndi lokondweretsa, dziko la madzi oyera bwino.",
                "5": "Ndipo iwo adakhoma mahema awo, ndipo adayamba kulima m’nthaka, ndipo adayamba kumanga manyumba; inde, iwo adali olimbikila, ndipo ankagwira ntchito mopitilira muyeso.",
                "6": "Ndipo anthu adali okhumbira kuti Alima akhale mfumu yawo, pakuti adali wokondedwa ndi anthu ake.",
                "7": "Koma iye adati kwa iwo, Taonani, sikuli koyenera kuti tikhale ndi mfumu; pakuti akutero Ambuye: Inu simudzatenga thupi limodzi kukhala lapamwamba kuposa linzake, kapena munthu m’modzi sadzadziyesa yekha kukhala wapamwamba pa mzake; kotero, ndikunena kwa inu sikuli koyenera kuti mukhale ndi mfumu.",
                "8": "Komabe, ngati kukadakhala kotheka kuti nthawi zonse mungakhale ndi anthu olungama kuti akhale mafumu anu zingakhale bwino kwa inu kukhala ndi mfumu.",
                "9": "Koma kumbukirani kusaweruzika kwa mfumu Nowa ndi ansembe ake; ndipo ine mwini ndidagwidwa mu msampha, ndipo ndidachita zinthu zambiri zimene zidali zonyansa pamaso pa Ambuye, zimene zidandichititsa ine kulapa kowawa;",
                "10": "Komabe, patatha masautso aakulu, Ambuye adamva kulira kwanga, ndipo adayankha mapemphero anga, ndipo wandipanga ine kukhala chipangizo m’manja mwake pobweretsa ambiri a inu ku chidziwitso cha choonadi chake.",
                "11": "Komabe, muzimenezi sindimadzitamandira, pakuti sindili oyenera kudzitamandira ndekha.",
                "12": "Ndipo tsopano ine ndikunena kwa inu, mwaponderezedwa ndi mfumu Nowa, ndipo mwakhala mu ukapolo kwa iye ndi ansembe ake, ndipo mwabweretsedwa mu kusaweruzika ndi iwo; kotero mudamangidwa ndi nsinga za kusaweruzika.",
                "13": "Ndipo tsopano monga mudamasulidwa ndi mphamvu ya Mulungu kuchokera ku nsinga izi; inde, ngakhale m’manja mwa mfumu Nowa ndi anthu ake, ndiponso ku nsinga za uchimo, kotero ine ndikukhumbira kuti muime mokhazikika muufulu uwu umene mudamasulidwa nawo, ndipo kuti musalore wina kuti akhale mfumu ya inu.",
                "14": "Komanso musakhulupilire aliyense kukhala mphunzitsi wanu kapena mtumiki wanu, kupatula iye akhale munthu wa Mulungu, woyenda m’njira zake ndi kusunga malamulo ake.",
                "15": "Motere Alima adaphunzitsa anthu ake, kuti munthu aliyense akuyenera kukonda mnansi wake monga iye mwini, kuti pasakhale mkangano pakati pawo.",
                "16": "Ndipo tsopano, Alima adali mkulu wawo wansembe, iye pokhala woyambitsa mpingo wawo.",
                "17": "Ndipo zidachitika kuti palibe amene adalandira ulamuliro wakulalikira kapena kuphunzitsa, kupatula udapatsidwa kwa iye kuchokera kwa Mulungu. Kotero iye adapatula ansembe awo onse, ndi aphunzitsi awo onse; ndipo palibe adapatulidwa kupatula wokhawo amene adali anthu wolungama.",
                "18": "Kotero iwo adayang’anira anthu awo, ndipo adawasamalira iwo ndi zinthu zokhudzana ndi kulungama.",
                "19": "Ndipo zidachitika kuti iwo adayamba kuchita bwino kwambiri m’dzikolo; ndipo adalitchula dzikolo Helamu.",
                "20": "Ndipo zidachitika kuti iwo adachulukana ndi kuchita bwino kwambiri m’dziko la Helamu; ndipo adamanga mzinda, umene adautchula mzinda wa Helamu.",
                "21": "Komabe Ambuye amaona kuti kuli koyenera kulanga anthu ake; inde amayesa kuleza mtima kwawo ndi chikhulupiliro chawo.",
                "22": "Komabe—aliyense amene amaika chikhulupiliro chake mwa iye yemweyo adzakwezedwa pa tsiku lotsiriza. Inde, ndipo motero zidali ndi anthu awa.",
                "23": "Pakuti, taonani, ndidzaonetsa kwa inu kuti iwo adabweretsedwa mu ukapolo, ndipo palibe amene akadatha kuwalanditsa koma Ambuye Mulungu wawo, inde, ngakhale Mulungu wa Abrahamu ndi Isaki ndi wa Yakobo.",
                "24": "Ndipo zidachitika kuti iye adawawombola iwo, ndipo adaonetsa mphamvu zake zazikulu kwa iwo, ndipo kwakukulu kudali kukondwera kwawo.",
                "25": "Pakuti taonani, zidachitika kuti pamene adali m’dziko la Helamu, inde, mu mzinda wa Helamu, pamene amalima minda yozungulira, taonani, gulu lankhondo la Alamani lidali m’malire a dzikolo.",
                "26": "Tsopano zidachitika kuti abale a Alima adathawa kuchoka m’minda yawo, ndipo adadzisonkhanitsa wokha pamodzi mumzinda wa Helamu; ndipo iwo adachita mantha kwambiri chifukwa cha kutulukira kwa Alamani.",
                "27": "Koma Alima adapita patsogolo ndipo adaima pakati pawo, ndipo adawalimbikitsa iwo kuti asachite mantha, koma kuti akumbukire Ambuye Mulungu wawo ndipo adzawawombola.",
                "28": "Kotero iwo adachotsa mantha awo, ndipo adayamba kufuula kwa Ambuye kuti afewetse mitima ya Alamani, kuti awaleke iwo, ndi akazi awo, ndi ana awo.",
                "29": "Ndipo zidachitika kuti Ambuye adafewetsa mitima ya Alamani Ndipo Alima ndi abale ake adatuluka ndipo adadzipereka m’manja mwawo; ndipo Alamani adatenga dziko la Helamu.",
                "30": "Tsopano magulu a nkhondo a Alamani, omwe adatsatira anthu a mfumu Limuhi, adali atasochera m’chipululu kwa masiku ambiri.",
                "31": "Ndipo taonani, adapeza ansembe aja a mfumu Nowa, m’malo amene adawatchula Amuloni; ndipo iwo adali atayamba kutenga dziko la Amuloni ndipo adayamba kulima mthaka.",
                "32": "Tsopano dzina la mtsogoleri wa ansembe amenewo lidali Amuloni.",
                "33": "Ndipo zidachitika kuti Amuloni adachondelera Alamani; ndipo adatumizanso akazi awo, womwe adali ana aakazi a Alamani, kuti akachondelere abale awo, kuti asawawononge amuna awo.",
                "34": "Ndipo Alamani adali ndi chifundo pa Amuloni ndi abale ake, ndipo sadawawononge chifukwa cha akazi awo.",
                "35": "Ndipo Amuloni ndi abale ake adalumikizana ndi Alamani, ndipo iwo adali kuyenda m’chipululu kufunafuna dziko la Nefi pamene adapeza dziko la Helamu, lomwe limakhalidwa ndi Alima ndi abale ake.",
                "36": "Ndipo zidachitika kuti Alamani adalonjeza kwa Alima ndi abale ake, kuti ngati angawasonyeze iwo njira yomwe idatsogolera ku dziko la Nefi kuti apereka kwa iwo miyoyo yawo ndi ufulu wawo.",
                "37": "Koma Alima atawasonyeza iwo njira yomwe idatsogolera ku dziko la Nefi Alamani sadasunge lonjezo lawo; koma adaika alonda mozungulira dziko la Helamu, pa Alima ndi abale ake.",
                "38": "Ndipo otsala awo adapita ku dziko la Nefi; ndipo ena a iwo adabwelera ku dziko la Helamu, ndi kubweretsanso akazi ndi ana a alonda amene adatsala m’dzikomo.",
                "39": "Ndipo mfumu ya Alamani idali itapereka kwa Amuloni kuti akhale mfumu ndi wolamulira pa anthu ake, amene adali m’dziko la Helamu; komabe sadayenere kukhala ndi mphamvu yochitira chirichonse chotsutsana ndi zofuna za mfumu ya Alamani."
            },
            "24": {
                "1": "Ndipo zidachitika kuti Amuloni adalandira chisomo pamaso pa mfumu ya Alamani; kotero, mfumu ya Alamani idapereka kwa iye ndi abale ake kuti iwo asankhidwe kukhala aphunzitsi pa anthu ake, inde; ngakhale pa anthu okhala m’dziko la Shemuloni, ndi m’dziko la Shilomu, ndi m’dziko la Amuloni.",
                "2": "Pakuti Alamani adali atatenga maiko onsewa; kotero, mfumu ya Alamani idayika mafumu pa maiko onsewa.",
                "3": "Ndipo tsopano dzina la mfumu ya Alamani lidali Lamani, otchedwa pambuyo pa dzina la atate ake; ndipo kotero iye adatchedwa mfumu Lamani. Ndipo adali mfumu ya anthu ambiri.",
                "4": "Ndipo adasankha aphunzitsi a abale a Amuloni m’dziko lirironse limene lidali ndi anthu ake; ndipo motero chiyankhulo cha Nefi chidayamba kuphunzitsidwa pakati pa anthu onse a Alamani.",
                "5": "Ndipo adali anthu okondana wina ndi mzake; komabe sankamudziwa Mulungu; ngakhale abale a Amuloni sadawaphunzitse iwo kalikonse kokhudzana ndi za Ambuye Mulungu wawo, kapena lamulo la Mose; ngakhale kuwaphunzitsa iwo mawu a Abinadi;",
                "6": "Koma adawaphunzitsa kuti adzisunga zolemba zawo, ndi kuti adzilemberana wina ndi mzake.",
                "7": "Ndipo motero Alamani adayamba kuwonjezeka mu chuma, ndipo adayamba kugulitsana wina ndi mzake ndi kukhala wolemera, ndipo adayamba kukhala anthu wochenjeretsa ndi anzeru, monga ku nzeru za dziko, inde, anthu ochenjera kwambiri, wokondwera ndi mtundu uliwonse wa kuipa ndi kulandana; kupatula pamene padali pakati pa abale awo.",
                "8": "Ndipo tsopano zidachitika kuti Amuloni adayamba kutenga ulamuliro pa Alima ndi abale ake, ndipo adayamba kumuzunza, ndi kuchititsa kuti ana ake azunze ana awo.",
                "9": "Pakuti Amuloni ankadziwa Alima, kuti adali m’modzi wa ansembe a mfumu, ndipo kuti adali iye amene adakhulupilira mawu a Abinadi ndipo adathamangitsidwa pamaso pa mfumu, ndipo kotero iye adamukwiyira iye; pakuti iye adali womvera kwa mfumu Lamani, komabe iye adagwiritsa ulamuliro pa iwo, ndipo adaika ntchito zolemetsa pa iwo, ndipo adaika akapitawo a ntchito pa iwo.",
                "10": "Ndipo zidachitika kuti aakulu adali masautso awo kuti iwo adayamba kulira mwamphamvu kwa Mulungu.",
                "11": "Ndipo Amuloni adawalamulira iwo kuti asiye kulira kwawo; ndipo adaika alonda kuti adziwayang’anira iwo, kuti aliyense opezeka akuitanira pa Mulungu aphedwe.",
                "12": "Ndipo Alima ndi anthu ake sadakweze mawu awo kwa Ambuye Mulungu wawo, koma adatsanulira mitima yawo kwa iye; ndipo iye adadziwa malingaliro a mitima yawo.",
                "13": "Ndipo zidachitika kuti mawu a Ambuye adadza kwa iwo m’kusautsidwa kwawo, kuti: Kwezani mitu yanu ndipo khalani wosangalala, pakuti ndikudziwa za pangano limene mwapanga kwa ine; ndipo ndidzapangana ndi anthu anga ndi kuwawombola ku ukapolo.",
                "14": "Ndipo ndidzapeputsa zolemetsa zimene zaikidwa pa mapewa anu, kuti ngakhale inu simungathe kuzimva pa misana yanu, ngakhale pamene inu muli mu ukapolo; ndipo izi ndichita kuti inu mukathe kuima ngati mboni zanga kuyambira tsopano, ndi kuti inu muthe kudziwa motsimikiza kuti ine, Ambuye Mulungu, ndimayendera anthu anga m’masautso awo.",
                "15": "Ndipo tsopano zidachitika kuti zolemetsa zimene zidaikidwa pa Alima ndi abale ake zidapeputsidwa; inde, Ambuye adawalimbikitsa iwo kuti iwo adatha kusenza zolemetsa zawo mosavuta, ndipo iwo adagonjera mokondwera ndi kuleza mtima ku chifuniro chonse cha Ambuye.",
                "16": "Ndipo zidachitika kuti chachikulu chidali chikhulupiliro chawo ndi kuleza mtimakwawo kuti mawu a Ambuye adabwera kwa iwo kachiwiri, kuti: Khalani wosangalala, pakuti mawa ndidzakuwombolani inu kuchokera mu ukapolo.",
                "17": "Ndipo iye adati kwa Alima: Iwe udzatsogolera anthu awa, ndipo ine ndidzapita nawe ndi kuwombola anthu awa mu ukapolo.",
                "18": "Tsopano zidachitika kuti Alima ndi anthu ake mu nthawi ya usiku adasonkhanitsa nkhosa zawo pamodzi, ndiponso mbewu zawo; inde, ngakhale usiku onse adali akusonkhanitsa ziweto zawo pamodzi.",
                "19": "Ndipo m’mawa Ambuye adachititsa tulo lalikulu kuti lidze pa Alamani, inde, ndipo woyang’anira ntchito awo onse adali mu tulo tofanato.",
                "20": "Ndipo Alima ndi anthu ake adanyamuka kupita kuchipululu; ndipo pamene iwo adayenda tsiku lonse iwo adamanga mahema awo mu chigwa, ndipo iwo adatcha chigwacho Alima, chifukwa iye adatsogolera njira yawo mu chipululu.",
                "21": "Inde, ndipo mu chigwa cha Alima adatsanulira mayamiko awo kwa Mulungu chifukwa adawachitira chifundo, ndi kuwapeputsira zolemetsa zawo, ndipo adawapulumutsa kutuluka mu ukapolo; pakuti iwo adali mu ukapolo, ndipo palibe amene akadatha kuwawombola iwo kupatula adali Ambuye Mulungu wawo.",
                "22": "Ndipo iwo adayamika Mulungu, inde, abambo awo onse ndi amayi awo onse ndi ana awo onse amene akadatha kuyankhula adakweza mawu awo m’mayamiko a Mulungu wawo.",
                "23": "Ndipo tsopano Ambuye adati kwa Alima: Fulumira iwe ndipo dzitulutse ndi anthu awa m’dziko lino, pakuti Alamani adzuka ndipo akukulondolani; kotero tulukani inu m’dziko lino, ndipo ndidzaimitsa Alamani m’chigwa ichi kuti asapitilire kulondora anthu awa.",
                "24": "Ndipo zidachitika kuti adaturuka m’chigwacho, ndipo adayenda ulendo wawo wa kuchipululu.",
                "25": "Ndipo atakhala m’chipululu masiku khumi ndi awiri adafika m’dziko la Zarahemula; ndipo mfumu Mosiya nayenso adawalandira iwo ndi chisangalalo."
            },
            "25": {
                "1": "Ndipo tsopano mfumu Mosiya idapangitsa kuti anthu onse asonkhanitsidwe pamodzi.",
                "2": "Tsopano padalibe ambiri a ana a Nefi, kapena ochuluka kwambiri a iwo amene adali dzidzukulu dza Nefi, monga adaliri mwa anthu a ku Zarahemula, amene adali dzidzukulu dza Muleki, ndi iwo amene adabwera ndi iye mu chipululu.",
                "3": "Ndipo kudalibe wochuluka kwambiri a anthu a Nefi ndi a anthu a Zarahemula monga adaliri a Alamani; inde, iwo sadakwane theka lochuluka motero.",
                "4": "Ndipo tsopano anthu onse a Nefi adasonkhana pamodzi, ndipo nawonso anthu onse a Zarahemula, ndipo adasonkhana pamodzi m’magulu awiri.",
                "5": "Ndipo zidachitika kuti Mosiya adawerenga, ndi kuchititsa kuti ziwerengedwe, zolemba za Zenifu kwa anthu ake; inde, adawerenga malembo a anthu a Zenifu, kuchokera pamene adasiya dziko la Zarahemula mpaka pamene adabweleranso.",
                "6": "Ndipo adawerenganso nkhani ya Alima ndi abale ake, ndi zosautsa zawo zonse, kuchokera pamene adachoka m’dziko la Zarahemula mpaka pamene adabweleranso.",
                "7": "Ndipo tsopano, pamene Mosiya atamaliza kuwerenga zolembazo, anthu ake amene adatsalira m’dzikolo adakhudzidwa ndi kudabwa ndi kuzizwa.",
                "8": "Pakuti sadadziwe choti aganize; pakuti pamene iwo adawona amene adamasulidwa kuchokera mu ukapolo adadzadzidwa ndi chisangalalo chachikulu kwambiri.",
                "9": "Ndiponso, pamene iwo adaganiza za abale awo amene adaphedwa ndi Alamani iwo adadzadzidwa ndi chisoni, ndipo mpakana adakhetsa misozi yambiri ya chisoni.",
                "10": "Ndiponso, pamene adaganiza za ubwino wa nthawi yomweyo wa Mulungu, ndi mphamvu yake m’kuwombola Alima ndi abale ake kuchokera m’manja mwa Alamani ndi mu ukapolo, iwo adakweza mawu awo ndipo adayamika Mulungu.",
                "11": "Ndiponso, pamene adalingalira pa Alamani, amene adali abale awo, za mkhalidwe wawo wauchimo ndi wodetsedwa, iwo adadzadzidwa ndi ululu ndi kuwawidwa pa kufunikira kwa miyoyo yawo.",
                "12": "Ndipo zidachitika kuti amene adali ana a Amuloni ndi abale ake, amene adatenga kuti akhale akazi awo ana aakazi a Alamani, adaipidwa ndi khalidwe la makolo awo, ndipo sadafune kutchulidwanso ndi maina a makolo awo, choncho adadzitengera pa wokha dzina la Nefi, kuti adzitha kutchulidwa ana a Nefi ndi kuwerengedwa m’kati mwa iwo amene adaitanidwa Anefi.",
                "13": "Ndipo tsopano anthu onse a Zarahemula adawerengedwa ndi Anefi, ndipo izi chifukwa ufumu udali usadaperekedwe pa wina aliyense koma iwo amene adali zidzukulu dza Nefi.",
                "14": "Ndipo tsopano zidachitika kuti pamene Mosiya adatha kuyankhula ndi kuwerenga kwa anthu, adafuna kuti Alima nayenso ayankhule kwa anthu.",
                "15": "Ndipo Alima adayankhula kwa iwo, pamene adasonkhana pamodzi m’magulu aakulu, ndipo iye adapita kuchokera ku gulu limodzi kupita ku lina, kulalikira kwa anthu kulapa ndi chikhulupiliro pa Ambuye.",
                "16": "Ndipo iye adalimbikitsa anthu a Limuhi ndi abale ake, onse amene adawawombola ku ukapolo, kuti akumbukire kuti adali Ambuye amene adawawombola.",
                "17": "Ndipo zidachitika kuti Alima atamaliza kuphunzitsa anthu zinthu zambiri, ndipo atamaliza kuyankhula kwa iwo, mfumu Limuhi adafuna kuti abatizidwe; ndi anthu ake onse adafuna kuti abatizidwenso.",
                "18": "Kotero, Alima adapita m’madzi ndipo adawabatiza iwo; inde, iye adawabatiza iwo mwa njira imene adachitira abale ake m’madzi a Mormoni; inde, ndipo wochuluka amene iye adawabatiza adalowa mu mpingo wa Mulungu; ndipo izi chifukwa cha chikhulupiliro chawo pa mawu a Alima.",
                "19": "Ndipo zidachitika kuti mfumu Mosiya idapereka kwa Alima kuti akhonza kukhazikitsa mipingo mozungulira dziko lonse la Zarahemula; ndipo adampatsa iye mphamvu yakudzodza ansembe ndi aphunzitsi pa mpingo uliwonse.",
                "20": "Tsopano zidachitika kuti chifukwa padali anthu ambiri kotero kuti sakadatha kutsogoleredwa onse ndi mphunzitsi m’modzi; kapena sakadatha kumva mawu a Mulungu mu msonkhano umodzi;",
                "21": "Kotero iwo adasonkhana iwo wokha pamodzi m’magulu osiyana, wotchedwa mipingo; mpingo uliwonse kukhala ndi ansembe awo ndi aphunzitsi awo, ndi wansembe aliyense kulalikira mawu monga momwe adaperekedwa kwa iye mwa pakamwa pa Alima.",
                "22": "Ndipo motero, posaona kuti kudali mipingo yambiri iyo yonse idali mpingo umodzi, inde, ngakhale mpingo wa Mulungu; pakuti padalibe china chimene chidalalikidwa m’mipingo yonse kupatula icho chidali kulapa ndi chikhulupiliro mwa Mulungu.",
                "23": "Ndipo tsopano mudali mipingo isanu ndi iwiri m’dziko la Zarahemula. Ndipo zidachitika kuti aliyense amene adafuna kutenga pa iwo dzina la Khristu, kapena la Mulungu, iwo adalowa mipingo ya Mulungu;",
                "24": "Ndipo adatchedwa anthu a Mulungu. Ndipo Ambuye adatsanulira Mzimu wake pa iwo, ndipo iwo adadalitsidwa, ndipo adachita bwino m’dzikolo."
            },
            "26": {
                "1": "Tsopano zidachitika kuti padali ambiri a m’badwo wa achinyamata amene sadathe kumvetsetsa mawu a mfumu Benjamini, pokhala ana ang’ono pa nthawi imene iye adayankhula kwa anthu ake; ndipo sadakhulupilire miyambo ya makolo awo.",
                "2": "Iwo sadakhulupilire zimene zidanenedwa zokhudza kuuka kwa akufa, ndipo sadakhulupilire za kubwera kwa Khristu.",
                "3": "Ndipo tsopano chifukwa cha kusakhulupilira kwawo sadathe kumvetsetsa mawu a Mulungu; ndipo mitima yawo idawumitsidwa.",
                "4": "Ndipo sadafune kubatizidwa; ngakhalenso iwo sadafune kulowa mu mpingo. Ndipo adali anthu osiyana pa chikhulupiliro chawo, ndipo adakhalabe choncho kuyambira pamenepo, ngakhale mu chikhalidwe chawo chathupi ndi uchimo; pakuti sadafune kuitana pa Ambuye Mulungu wawo.",
                "5": "Ndipo tsopano mu ulamuliro wa Mosiya iwo sadafike theka la kuchuluka monga anthu a Mulungu; koma chifukwa cha kugawanikana pakati pa abale iwo adachulukana.",
                "6": "Pakuti zidachitika kuti iwo adanyengeza ambiri ndi mawu awo osyasyalika, amene adali mu mpingo, ndipo adawapangitsa iwo kuchita machimo ambiri; kotero kudali koyenera kuti amene adachita tchimo, womwe adali mu mpingo, adayenera kuchenjezedwa ndi mpingo.",
                "7": "Ndipo zidachitika kuti adatengedwa pamaso pa ansembe, ndi kuperekedwa kwa ansembe ndi aphunzitsi; ndipo ansembe adawabweretsa iwo pamaso pa Alima, yemwe adali mkulu wansembe.",
                "8": "Tsopano mfumu Mosiya adapereka kwa Alima ulamuliro pa mpingo.",
                "9": "Ndipo zidachitika kuti Alima sadadziwe zokhudza iwo; koma padali mboni zambiri zowatsutsa iwo; inde, anthu adaimilira ndi kuchitira umboni za mphulupulu zawo zochuluka.",
                "10": "Tsopano padalibe kanthu kotere kamene kadachitikapo mu mpingo; kotero Alima adavutika mu mzimu wake, ndipo adachititsa kuti abweretsedwe pamaso pa mfumu.",
                "11": "Ndipo iye adati kwa mfumu: Taonani, apa pali ambiri amene tawabweretsa pamaso panu, amene akutsutsidwa ndi abale awo; inde, ndipo atengedwa mu mphulupulu zosiyanasiyana. Ndipo sakulapa mphulupulu zawo; kotero tawabweretsa kwa Inu, kuti muwaweruze monga mwa zolakwa zawo.",
                "12": "Koma mfumu Mosiya adati kwa Alima: Taona, sindiwaweruza iwo; kotero ndiwapereka m’manja mwako kuti aweruzidwe.",
                "13": "Ndipo tsopano mzimu wa Alima udavutikanso; ndipo Iye adapita kukafunsa kwa Ambuye chimene iye akuyenera kuchita zokhudza nkhani imeneyi, pakuti ankaopa kuti angachite zoipa pamaso pa Mulungu.",
                "14": "Ndipo zidachitika kuti atatsanulira moyo wake onse kwa Mulungu, mawu a Ambuye adadza kwa iye, kuti:",
                "15": "Odala ndi iwe, Alima, ndipo wodala ali iwo amene adabatizidwa m’madzi a Mormoni. Ndiwe odala chifukwa cha chikhulupiliro chako chopambana m’mawu wokha a mtumiki wanga Abinadi.",
                "16": "Ndipo wodala ali iwo chifukwa cha chikhulupiliro chawo chopambana m’mawu wokha amene iwe udayankhula kwa iwo.",
                "17": "Ndipo odala iwe chifukwa iwe wakhazikitsa mpingo pakati pa anthu awa; ndipo adzakhazikitsidwa, ndipo adzakhala anthu anga.",
                "18": "Inde, wodala anthu awa amene akufuna kunyamula dzina langa; pakuti adzatchedwa m’dzina langa; ndipo iwo ali anga.",
                "19": "Ndipo chifukwa chakuti wandifunsa za wolakwa, ndiwe odala.",
                "20": "Ndiwe mtumiki wanga; ndipo ndikupangana ndi iwe kuti udzakhala ndi moyo wamuyaya; ndipo udzanditumikira Ine, ndipo udzapita m’dzina langa, ndi kusonkhanitsa nkhosa zanga.",
                "21": "Ndipo iye amene adzamva mawu anga adzakhala nkhosa yanga; ndipo iye mudzamulandira mu mpingo, ndipo inenso ndidzamulandira.",
                "22": "Pakuti taona, uwu ndi mpingo wanga; aliyense amene abatizidwa adzabatizidwa mu kulapa. Ndipo yense amene udzamulandira adzakhulupilira dzina langa; ndipo ndidzamukhululukira mwa ulere.",
                "23": "Pakuti ine ndine amene ndatenga pa ine machimo a dziko lapansi; pakuti Ine ndine amene ndidawalenga iwo; ndipo ndine amene ndimapereka malo kwa iye amene akhulupilira kufikira chimaliziro pa dzanja langa lamanja.",
                "24": "Pakuti taona, m’dzina langa iwo akuyitanidwa; ndipo ngati andidziwa ine iwo adzabwera, ndipo adzakhala ndi malo amuyaya pa dzanja langa lamanja.",
                "25": "Ndipo zidzachitika kuti pamene lipenga lachiwiri lidzawomba, pamenepo iwo amene sadandidziwe Ine adzabwera, ndipo adzaima pamaso panga.",
                "26": "Ndipo pamenepo iwo adzadziwa kuti Ine ndine Ambuye Mulungu wawo, kuti Ine ndine Muwomboli wawo; koma sadawomboledwe.",
                "27": "Ndipo pamenepo ndidzavomereza kwa iwo kuti sindidawadziwe konse; ndipo adzapita kumoto wosatha wokonzedwera mdyerekezi ndi angelo ake.",
                "28": "Kotero ndikunena kwa iwe, kuti iye amene sadzamva mawu anga, yemweyo iwe siudzamulandira mu mpingo wanga, pakuti iye sindidzamulandira pa tsiku lomaliza.",
                "29": "Kotero ndikunena kwa iwe, Pita; ndipo aliyense amene alakwira ine, iyeyu iwe udzamuweruze monga mwa zolakwa zimene adazichita; ndipo ngati avomereza machimo ake pamaso pa iwe ndi ine, ndi kulapa moona mtima kwa mtima wake, iyeyu udzamukhululukira, ndipo inenso ndidzamukhululukira.",
                "30": "Inde, ndipo nthawi zonse pamene anthu anga alapa ndidzawakhululukira zolakwa zawo zotsutsana ndi ine.",
                "31": "Ndipo inunso mudzakhululukirana zolakwa zanu wina ndi mzake; pakuti indetu ndikunena kwa iwe, iye amene sakhululukira zolakwa za mnansi wake pamene akunena kuti iye walapa, yemweyo wadzibweretsa yekha pansi pa kutsutsidwa.",
                "32": "Tsopano ndikunena kwa iwe, Pita; ndipo aliyense amene sadzalapa machimo ake yemweyo sadzawerengedwa pakati pa anthu anga; ndipo izi zikuyenera kudzasungidwa kuyambira nthawi ino kupita mtsogolo.",
                "33": "Ndipo zidachitika pamene Alima adamva mawu awa adawalemba kuti akathe kukhala nawo, ndi kuti akathe kuweruza anthu a mpingo umenewo molingana ndi malamulo a Mulungu.",
                "34": "Ndipo zidachitika kuti Alima adapita naweruza iwo amene adatengedwa mu mphulupulu, monga mwa mawu a Ambuye.",
                "35": "Ndipo aliyense amene adalapa machimo awo ndi kuwavomereza, iwo adawawerenga pakati pa anthu a mpingo;",
                "36": "Ndipo iwo amene sadavomereze machimo awo ndi kulapa mphulupulu zawo, womwewo sadawerengedwe mwa anthu a mpingo, ndipo maina awo adafufutidwa.",
                "37": "Ndipo zidachitika kuti Alima adalamulira zochitika zonse za mpingo ndipo adayambanso kukhala ndi mtendere ndi kuchita bwino kwambiri m’zochitika za mpingo, kuyenda mosamala pamaso pa Mulungu, kulandira ambiri, ndi kubatiza ambiri.",
                "38": "Ndipo tsopano zinthu zonsezi Alima ndi antchito anzake adachita amene adali woyang’anira mpingo, kuyenda mu khama lonse, kuphunzitsa mawu a Mulungu m’zinthu zonse, kuzunzika mitundu yonse ya masautso, kuzunzidwa ndi onse amene sadali a mpingo wa Mulungu.",
                "39": "Ndipo iwo adachenjeza abale awo; ndipo iwo adachenjezedwanso, aliyense ndi mawu a Mulungu, malingana ndi machimo ake, kapena machimo amene iye adachita, polamulidwa ndi Mulungu kuti apemphere mosalekeza, ndi kuyamika m’zinthu zonse."
            },
            "27": {
                "1": "Ndipo tsopano zidachitika kuti mazunzo amene adachitidwa pa mpingo ndi wosakhulupilira adakhala aakulu kotero kuti mpingo udayamba kung’ung’udza, ndi kudandaula kwa atsogoleri awo zokhudza nkhaniyo; ndipo adadandaula kwa Alima. Ndipo Alima adaika mlanduwo pamaso pa mfumu yawo, Mosiya. Ndipo Mosiya adakambilana ndi ansembe ake.",
                "2": "Ndipo zidachitika kuti mfumu Mosiya adatumiza chilengezo m’dziko lonselo kuti pasakhale osakhulupilira aliyense akuzunza iwo amene adali a mpingo wa Mulungu.",
                "3": "Ndipo padali lamulo lokhwima m’mipingo yonse, kuti pasakhale mazunzo pakati pawo, kuti pakhale kufanana mwa anthu onse;",
                "4": "Kuti asalore kunyada, kapena kudzikuza kusokoneza mtendere wawo; kuti aliyense adzimuganizira mnansi wake monga iye mwini, kugwira ntchito ndi manja awo pa chithandizo chawo.",
                "5": "Inde, ndipo ansembe awo onse ndi aphunzitsi agwire ntchito ndi manja awo pa chithandizo chawo, m’zochitika zonse kupatula mu matenda, kapena m’kusowa kwakukulu; ndipo pochita izi adasefukira m’chisomo cha Mulungu",
                "6": "Ndipo mudayambanso kukhala mtendere wambiri m’dzikomo; ndipo anthu adayamba kukhala ochuluka kwambiri, ndipo adayamba kumwazikana pa nkhope ya dziko lapansi, inde, kumpoto ndi kummwera, kummawa ndi kumadzulo, akumanga mizinda ikuluikulu ndi midzi m’madera onse a dzikolo.",
                "7": "Ndipo Ambuye adawayendera ndi kuwachititsa bwino, ndipo adakhala anthu aakulu ndi olemera.",
                "8": "Tsopano ana aamuna a Mosiya adawerengedwa pakati pa wosakhulupilira; ndiponso m’modzi wa ana aamuna a Alima adawerengedwa pakati pawo, iye otchedwa Alima, pambuyo pa abambo ake; komabe, adakhala munthu oipa kwambiri ndi wopembedza mafano. Ndipo iye adali munthu wa mawu ambiri, ndipo adayankhula zosyasyalika zambiri kwa anthu; kotero adatsogolera anthu ambiri kuchita monga mwa mphulupulu zake.",
                "9": "Ndipo iye adakhala chotchinga chachikulu mu kupita patsogolo kwa Mpingo wa Mulungu; kuba mitima ya anthu; kuyambitsa kusagwirizana kwambiri pakati pa anthu; kupereka mwayi kwa mdani wa Mulungu kuti agwiritse ntchito mphamvu zake pa iwo.",
                "10": "Ndipo tsopano zidachitika kuti pamene iye adali kupita kowononga mpingo wa Mulungu, pakuti iye adapita mobisa ndi ana aamuna a Mosiya kufunafuna kukawononga mpingo, ndi kusokeretsa anthu a Ambuye, motsutsana ndi malamulo a Mulungu, kapena ngakhale mfumu—",
                "11": "Ndipo monga ndidanena kwa inu, pamene adali kupita motsutsana ndi Mulungu, taonani, mngelo wa Ambuye adaonekera kwa iwo; ndipo adatsika ngati mumtambo; ndipo adayankhula monga ngati ndi mawu a bingu, limene lidachititsa dziko kugwedezeka pamene iwo adaima;",
                "12": "Ndipo kwakukulu kudali kuzizwa kwawo, kuti iwo adagwa pansi, ndipo sadamve mawu amene iye adayankhula kwa iwo.",
                "13": "Komabe adafuula kachiwiri, kuti: Alima, nyamuka ndipo imilira, n’chifukwa chiyani iwe ukuzunza mpingo wa Mulungu? Pakuti Ambuye adati: Uwu ndi mpingo wanga, ndipo ndidzaukhazikitsa; ndipo palibe chimene chidzaugwetse, kupatula kuti ndi kulakwa kwa anthu anga.",
                "14": "Ndiponso, mngeloyo adati, Taona, Ambuye amva mapemphero a anthu ake, ndiponso mapemphero a mtumiki wake, Alima, amene ali atate ako; pakuti wapemphera ndi chikhulupiliro chochuluka zokhudza iwe kuti uthe kubweretsedwa ku chidziwitso cha choonadi; kotero, chifukwa cha ichi ndabwera kudzakutsimikizira iwe za mphamvu ndi ulamuliro wa Mulungu, kuti mapemphero a atumiki ake ayankhidwe monga mwa chikhulupiliro chawo.",
                "15": "Ndipo tsopano taona, kodi ungathe kutsutsana ndi mphamvu ya Mulungu? Pakuti taona, kodi mawu anga sakugwedeza dziko lapansi? Ndipo siukundionanso Ine pamaso pako kodi? Ndipo Ine ndidatumidwa kuchokera kwa Mulungu.",
                "16": "Tsopano ndikunena kwa iwe: Pita, ndipo kumbukira ukapolo wa makolo ako m’dziko la Helamu, ndi m’dziko la Nefi; ndipo kumbukira zazikulu zimene adawachitira; pakuti adali akapolo, ndipo iye adawapulumutsa. Ndipo tsopano ndikunena kwa iwe, Alima, pita njira yako, ndipo usafunenso kuwononga mpingo, kuti mapemphero awo ayankhidwe, ndipo ichi ngakhale udzataidwa mwa iwe wekha.",
                "17": "Ndipo tsopano zidachitika kuti awa adali mawu otsiriza amene mngelo adayankhula kwa Alima, ndipo adachoka.",
                "18": "Ndipo tsopano Alima ndi iwo amene adali naye adagwanso pansi, pakuti kuzizwa kwawo kudali kwakukulu; pakuti ndi maso awo womwe adaona mngelo wa Ambuye; ndipo mawu ake adali ngati bingu limene lidagwedeza dziko lapansi; ndipo iwo ankadziwa kuti padalibe china koma mphamvu ya Mulungu imene ingathe kugwedeza dziko lapansi ndi kulichititsa kunjenjemera ngati kuti ling’ambika.",
                "19": "Ndipo tsopano kuzizwa kwa Alima kudali kwakukulu kotero kuti adakhala osayankhula, kuti sadathe kutsegula pakamwa pake; inde, ndipo adakhala wofooka, ngakhale kuti sadathe kusuntha manja ake; kotero adatengedwa ndi iwo amene adali naye, ndikumunyamula opanda mphamvu, kufikira atamugoneka pamaso pa atate ake",
                "20": "Ndipo iwo adabwereza kwa atate ake zonse zidawachitikira; ndipo atate ake adakondwera, pakuti adadziwa kuti idali mphamvu ya Mulungu.",
                "21": "Ndipo iwo adachititsa kuti khamu la anthu lisonkhane pamodzi kuti lione zimene Ambuye adamuchitira mwana wawo, ndiponso kwa iwo amene adali naye.",
                "22": "Ndipo adapangitsa kuti ansembe asonkhane pamodzi; ndipo adayamba kusala kudya, ndi kupemphera kwa Ambuye Mulungu wawo kuti atsegule pakamwa pa Alima, kuti ayankhule, ndiponso kuti ziwalo zake zilandire mphamvu zake—kuti maso a anthu atseguke kuti aone ndi kudziwa za ubwino ndi ulemelero wa Mulungu.",
                "23": "Ndipo zidachitika atasala kudya ndi kupemphera kwa nthawi ya masiku awiri usana ndi usiku, ziwalo za Alima zidalandira mphamvu zake, ndipo adaimilira ndipo adayamba kuyankhula kwa iwo, kuwauza kuti akhale wosangalala.",
                "24": "Pakuti, adati iye, ndalapa machimo anga, ndipo ndawomboledwa ndi Ambuye; taonani, ndabadwa mwa Mzimu.",
                "25": "Ndipo Ambuye adati kwa ine: Usadabwe kuti anthu onse, inde, amuna ndi akazi, maiko onse, mafuko, zinenero ndi anthu, akuyenera kubadwa mwatsopano; inde, wobadwa mwa Mulungu, wosandulika kuchokera ku mkhalidwe wawo wathupi ndi wakugwa, kupita ku mkhalidwe wa chilungamo, atawomboledwa ndi Mulungu, kukhala ana ake aamuna ndi aakazi;",
                "26": "Ndipo kotero iwo amakhala zolengedwa zatsopano; ndipo pokhapokha ngati angachite izi, sangalandire konse ufumu wa Mulungu.",
                "27": "Ine ndikunena kwa inu, ngati si kutero, iwo akuyenera kutaidwa; ndipo ichi ndikudziwa, chifukwa ndidali ngati wotayidwa.",
                "28": "Komabe, nditadutsa m’chisautso chambiri, kulapa kufupi ndi imfa, Ambuye mu chifundo adaona koyenera kundilanditsa ine kuchokera mu kupsa kosatha, ndipo ndidabadwa mwa Mulungu.",
                "29": "Moyo wanga wawomboledwa ku ndulu ya zowawa ndi nsinga za mphulupulu. Ndidali muphompho lamdima waukulu; koma tsopano ndikuona kuwala kodabwitsa kwa Mulungu. Moyo wanga udazunzika ndi mazunzo amuyaya; koma ndalanditsidwa, ndipo moyo wanga su kuwawanso.",
                "30": "Ndidakana Muwomboli wanga, ndipo ndidakana chimene chidanenedwa ndi makolo athu; koma tsopano, kuti aoneretu kuti adzabwera, ndipo kuti iye amakumbukira zolengedwa zonse za chilengedwe chake, adzadzionetsa yekha kwa onse.",
                "31": "Inde bondo lirilonse lidzagwada, ndi lilime lirilonse lidzavomereza pamaso pake. Inde, ngakhale pa tsiku lomaliza, pamene anthu onse adzaimilira kuti aweruzidwe ndi iye, pamenepo iwo adzavomereza kuti iye ndi Mulungu; pamenepo iwo adzavomereza, wokhala wopanda Mulungu m’dziko lapansi, kuti chiweruzo cha chilango chosatha chiri cholungama pa iwo; ndipo iwo adzanjenjemera, ndi kunthunthumira, ndi kugwa pansi pa kuyang’ana kwa diso lake lofufuza zonse.",
                "32": "Ndipo tsopano zidachitika kuti Alima adayamba kuchokera nthawi iyi kupita m’tsogolo kuphunzitsa anthu, ndi iwo amene adali ndi Alima pa nthawi imene mngelo adaonekera kwa iwo, kuyenda kuzungulira dziko lonse, kulalikira kwa anthu onse zinthu zimene adamva ndi kuziona, ndi kulalikira mawu a Mulungu m’chisautso chambiri, pozunzidwa kwambiri ndi iwo wosakhulupilira, ndikukanthidwa ndi ambiri a iwo.",
                "33": "Koma pakusaona zonsezi, iwo adapereka chitonthozo chachikulu kwa mpingo, kutsimikizira chikhulupiliro chawo, ndi kuwalimbikitsa iwo ndi kuleza mtima ndi kuvutika kwambiri ku kusunga malamulo a Mulungu.",
                "34": "Ndipo anayi a iwo adali ana aamuna a Mosiya; ndipo maina awo ndiwo Amoni, ndi Aroni, ndi Omineri, ndi Himuni; awa adali maina a ana aamuna a Mosiya.",
                "35": "Ndipo iwo adayenda m’dziko lonse la Zarahemula, ndipo pakati pa anthu onse amene adali pansi pa ulamuliro wa mfumu Mosiya, kuyesetsa mwachangu kukonza zovulaza zonse zimene adachita ku mpingo, kuulura machimo awo onse, ndi kufalitsa zinthu zonse zimene adaona, ndi kufotokoza mauneneri ndi malemba kwa onse amene adafuna kumva iwo.",
                "36": "Ndipo motero iwo adali zipangizo m’manja mwa Mulungu m’kubweretsa ambiri ku chidziwitso cha choonadi, inde, ku chidziwitso cha Muwomboli wawo.",
                "37": "Ndipo ndi wodala motani nanga! Pakuti adalalikira mtendere; adalengeza nkhani yabwino; ndipo iwo adalengeza kwa anthu kuti Ambuye akulamulira."
            },
            "28": {
                "1": "Tsopano zidachitika kuti pamene ana aamuna a Mosiya adachita zinthu zonsezi, iwo adatenga chiwerengero chochepa ndi iwo ndipo adabwelera kwa atate awo, mfumu, ndipo adapempha kwa iye kuti apereke kwa iwo kuti iwo akathe, ndi awa amene adawasankha, kupita ku dziko la Nefi kuti akalalikire zinthu zimene adamva, ndi kuti akagawire mawu a Mulungu kwa abale awo, Alamani—",
                "2": "Kuti mwina akawafikitse ku chidziwitso cha Ambuye Mulungu wawo, ndi kuwatsimikizira za mphulupulu za makolo awo; ndi kuti mwina angawachiritse iwo ku udani wawo kwa Anefi, kuti iwo akabweretsedwenso kuti asangalale mwa Ambuye Mulungu wawo, kuti akathe kukhala aubwenzi kwa wina ndi mzake, ndi kuti kusakhalenso mikangano m’dziko lonse limene Ambuye Mulungu wawo adawapatsa.",
                "3": "Tsopano iwo adali ofunitsitsa kuti chipulumutso chilengezedwe kwa cholengedwa chirichonse, pakuti sakadatha kulolera kuti munthu aliyense awonongeke; inde, ngakhale malingaliro omwewo akuti mzimu uliwonse ukuyenera kupilira chizunzo chosatha adawapangitsa iwo kunjenjemera ndi kuthunthumira.",
                "4": "Ndipo motero Mzimu wa Ambuye udagwira ntchito pa iwo, pakuti iwo adali oipitsitsa kwambiri a wochimwa. Ndipo Ambuye adaona koyenera mu chifundo chake chosatha kuwateteza; komabe iwo adavutika kuzowawa zazikulu kwa moyo chifukwa cha mphulupulu zawo, kuvutika kwambiri ndi kuopa kuti adzatayidwa kwamuyaya.",
                "5": "Ndipo zidachitika kuti iwo adachondelera atate awo masiku ambiri kuti athe kupita ku dziko la Nefi.",
                "6": "Ndipo mfumu Mosiya adapita ndipo adafunsa kwa Ambuye ngati angalore ana ake aamuna kupita pakati pa Alamani kukalalikira mawu.",
                "7": "Ndipo Ambuye adati kwa Mosiya: Aleke apite, pakuti ambiri adzakhulupilira mawu awo, ndipo adzakhala nawo moyo wamuyaya; ndipo ndidzawombola ana ako aamuna kuchokera m’manja mwa Alamani.",
                "8": "Ndipo zidachitika kuti Mosiya adalora kuti apite ndi kukachita monga mwa pempho lawo.",
                "9": "Ndipo iwo adanyamuka ulendo wawo kuchipululu kuti apite kukalalikira mawu pakati pa Alamani; ndipo ndidzapereka nkhani ya machitachita awo kutsogoloku.",
                "10": "Tsopano mfumu Mosiya idalibe wina woti amuveke ufumu pa iye, pakuti padalibe aliyense wa ana ake aamuna amene akadalandira ufumuwo.",
                "11": "Kotero iyo idatenga zolemba zimene zidali zozokotedwa pa mapale a mkuwa, ndiponso mapale a Nefi, ndi zinthu zonse zimene iyo idasunga ndi kuzisamala monga mwa malamulo a Mulungu, itatha kumasulira ndi kuchititsa kuti zilembedwe zolembedwa zimene zidali pa mapale a golide amene adapezedwa ndi anthu a Limuhi zomwe zidaperekedwa kwa iyo ndi dzanja la Limuhi;",
                "12": "Ndipo izi adazichita chifukwa cha nkhawa yaikulu ya anthu ake; pakuti adakhumba kwambiri kudziwa za anthu womwe adawonongedwa.",
                "13": "Ndipo tsopano adawamasulira ndi miyala iwiri ija yokhomeleredwa m’mbali ziwiri za uta.",
                "14": "Tsopano zinthu izi zidakonzedwa kuchokera pa chiyambi, ndipo zidaperekedwa kuchokera ku m’badwo kupita ku m’badwo, ndi cholinga cha kumasulira ziyankhulo;",
                "15": "Ndipo izo zasungidwa ndi kusamalidwa ndi dzanja la Ambuye, kuti aonetsere kwa cholengedwa chirichonse chimene chikuyenera kutenga dzikolo mphulupulu ndi zonyansa za anthu ake;",
                "16": "Ndipo iye amene ali nazo izi amatchedwa mlosi, monga mwa machitidwe akale.",
                "17": "Tsopano Mosiya atatsiriza kumasulira zolemba izi, taonani, zidapereka nkhani ya anthu amene adawonongedwa, kuchokera nthawi imene iwo adawonongedwa kubwelera ku kumanga kwa nsanja yaikulu, pa nthawi imene Ambuye adasokoneza chiyankhulo cha anthu ndipo adabalalikana pankhope ya dziko lonse lapasi, inde, ndipo ngakhale kuyambira nthawi imeneyo mpaka kulengedwa kwa Adamu.",
                "18": "Tsopano nkhani iyi idachititsa anthu a Mosiya kulira kwambiri, inde, adadzadzidwa ndi chisoni; komabe idawapatsa nzeru zambiri, zomwe adakondwera nazo.",
                "19": "Ndipo nkhani iyi idzalembedwa kutsogoloku; pakuti taonani, nkwabwino kuti anthu onse adziwe zinthu zolembedwa m’nkhaniyi.",
                "20": "Ndipo tsopano, monga ndidanena kwa inu, kuti mfumu Mosiya itachita zinthu izi, iyo idatenga mapale a mkuwa, ndi zinthu zonse zimene idasunga, ndipo idazipereka kwa Alima, amene adali mwana wa Alima; inde, zolemba zonse, ndiponso zomasulira, ndipo idazipereka pa iye, ndipo idamulamulira iye kuti azisunga ndi kuzisamala izo, ndiponso kusunga zolemba za anthu, kuzipereka izo pansi kuchokera ku m’badwo umodzi kupita ku umzake, monga momwe izo zidaperekedwera kuyambira pomwe Lehi adachoka ku Yerusalemu."
            },
            "29": {
                "1": "Tsopano pamene Mosiya adachita izi adatumiza m’dziko lonselo, mwa anthu onse, kufuna kudziwa chifuniro chawo zokhudza amene adzakhale mfumu yawo.",
                "2": "Ndipo zidachitika kuti mawu a anthu adabwera, nati: Tikufuna kuti Aroni mwana wanu akhale mfumu yathu ndi wolamulira wathu.",
                "3": "Tsopano Aroni adali atapita ku dziko la Nefi, kotero mfumuyo sikadapereka ufumu pa iye; ngakhale Aroni sadadzitengera ufumu pa iye; ngakhale padalibe aliyense wa ana aamuna a Mosiya amene adafuna kutenga pa iwo ufumu.",
                "4": "Kotero mfumu Mosiya adatumizanso pakati pa anthu; inde, ngakhale mawu wolembedwa adawatumiza kwa anthu. Ndipo awa ndi mawu amene adalembedwa, kuti:",
                "5": "Taonani, O inu anthu anga, kapena abale anga, pakuti ndimakutengani ngati otero, ndikufuna kuti muganizire chifukwa chimene mwaitanidwira kuti muganizire—pakuti mukufunitsitsa kukhala ndi mfumu.",
                "6": "Tsopano ndikulengeza kwa inu kuti iye amene ufumu uli omuyenelera waukana, ndipo sadzatenga pa iye ufumuwu.",
                "7": "Ndipo tsopano ngati pangakhale wina wosankhidwa m’malo mwake, taonani, ine ndikuopa kuti kungabuke mikangano pakati panu. Ndipo ndani akudziwa, koma kuti mwana wanga, amene ufumu ndi wake, atembenuke mokwiya ndi kukoka gawo la anthu awa pambuyo pake, amene adzayambitsa nkhondo ndi mikangano pakati panu, chimene chidzakhala chifukwa cha kukhetsa mwazi wambiri, ndi kupotoza njira ya Ambuye, inde, ndi kuwononga miyoyo ya anthu ambiri.",
                "8": "Tsopano ine ndikunena kwa inu tiyeni tikhale anzeru ndi kulingalira zinthu izi, pakuti ife tiribe ufulu owononga mwana wanga wamwamuna, ngakhale ife sitikuyenera kukhala ndi ufulu uli wonse wa kuwononga wina ngati iye angasankhidwe m’malo mwake.",
                "9": "Ndipo ngati mwana wanga angatembenukirenso m’kunyada kwake ndi zinthu zachabechabe iye adzakumbukira zinthu zimene iye adanena, ndi kutenga ulamuliro wake ku ufumu, zimene zingadzachititse iye ndi anthu awa kuchita tchimo lalikulu.",
                "10": "Ndipo tsopano tiyeni tikhale anzeru ndi kuyang’aniratu ku zinthu izi, ndi kuchita chimene chidzapangitse mtendere wa anthu awa.",
                "11": "Kotero, ndidzakhala mfumu yanu masiku anga otsala; komabe, tiyeni tisankhe oweruza, kuti aweruze anthu awa molingana ndi malamulo athu; ndipo tidzakonza mwatsopano zochitika za anthu awa, pakuti tidzasankha anthu anzeru kuti akhale oweruza, amene adzaweruza anthu awa molingana ndi malamulo a Mulungu.",
                "12": "Tsopano nkwabwino kuti munthu aweruzidwe ndi Mulungu kuposa munthu, pakuti ziweruzo za Mulungu ndi zolungama nthawi zonse, koma ziweruzo za munthu sizikhala zolungama nthawi zonse.",
                "13": "Kotero, ngati kukadakhala kotheka kuti mungakhale ndi anthu wolungama kuti akhale mafumu anu, amene akadakhazikitsa malamulo a Mulungu, ndi kuweruza anthu awa malinga ndi malamulo ake, inde, ngati mungakhale ndi anthu m’malo mwa mafumu anu amene akadachita ngakhale monga atate anga Benjamini adawachitira anthu awa—ndikunena kwa inu, ngati ichi chingakhale chotere nthawi zonse, pamenepo kungakhale koyenera kuti nthawi zonse mudzikhala ndi mafumu wolamulira pa inu.",
                "14": "Ndipo inenso ndagwira ntchito ndi mphamvu zonse ndi maluso amene ndakhala nawo, kukuphunzitsani malamulo a Mulungu, ndi kukhazikitsa mtendere padziko lonse lapansi, kuti pasakhale nkhondo kapena mikangano, kapena kuba, kapena kulandana, kapena kupha, kapena kusaweruzika kwa mtundu uliwonse;",
                "15": "Ndipo aliyense amene adachita mphulupulu, ine ndidamulanga mogwirizana ndi mlandu umene iye adachita, mogwirizana ndi lamulo limene lidapatsidwa kwa ife ndi makolo athu.",
                "16": "Tsopano ndinena kwa inu, kuti chifukwa si anthu onse wolungama, sikoyenera kuti mukhale ndi mfumu kapena mafumu wolamulira inu.",
                "17": "Pakuti, taonani, ndi kusaweruzika kochuluka bwanji kumene mfumu yoipa imachititsa kuti kupangidwe, inde, ndi chiwonongeko chachikulu chotani!",
                "18": "Inde, kumbukilani mfumu Nowa, kuipa kwake ndi zonyansa zake, ndiponso kuipa ndi zonyansa za anthu ake. Taonani chiwonongeko chachikulu chotani chomwe chidawabwelera; ndiponso chifukwa cha mphulupulu zawo adabweretsedwa mu ukapolo.",
                "19": "Ndipo kupanda kulowelera kwa Mlengi wawo wanzeru zonse, ndipo chifukwa cha kulapa kwawo koona mtima, iwo akadayenera kukhalabe muukapolo wosapeweka kufikira tsopano.",
                "20": "Koma taonani, adawawombola chifukwa adadzichepetsa pamaso pake; ndipo chifukwa chakuti adalilira mwamphamvu kwa iye adawawombola iwo kuchokera mu ukapolo; ndipo ndi motero Ambuye amagwira ntchito ndi mphamvu yake muzochitika zonse pakati pa ana a anthu, kutambasula mkono wachifundo kwa iwo amene amamukhulupilira iye.",
                "21": "Ndipo taonani, tsopano ndikunena kwa inu, simungathe kuchotsa mfumu yosalungama, koma ndi mikangano yambiri, ndi kukhetsa mwazi wambiri.",
                "22": "Pakuti taonani, ali ndi abwenzi ake mu mphulupulu, ndipo amasunga alonda ake mozungulira iye; ndipo amang’amba malamulo a iwo amene adachita ufumu m’chilungamo asadabwere iye; ndipo amapondereza pansi pa mapazi ake malamulo a Mulungu;",
                "23": "Ndipo amakhazikitsa malamulo, ndipo amawatumiza iwo pakati pa anthu ake, inde, malamulo motsatira chikhalidwe cha kuipa kwake; ndipo yense wosamvera malamulo ake amamuchititsa kuti awonongedwe; ndipo aliyense amene apandukira iye adzatumiza ankhondo ake kukamenyana nawo kunkhondo, ndipo ngati angathe adzawawononga; ndipo motero mfumu yosalungama imapotoza njira za chilungamo chonse.",
                "24": "Ndipo tsopano taonani ine ndikunena kwa inu, sikuli koyenera kuti zonyansa zotere zibwere pa inu.",
                "25": "Kotero, sankhani inu ndi mawu a anthu awa, oweruza, kuti muweruzidwe monga mwa malamulo amene makolo athu adakupatsani, amene ali olondola, amene adapatsidwa kwa iwo ndi dzanja la Ambuye.",
                "26": "Tsopano sizimachitikachitika kuti mawu a anthu akhumbe chirichonse chotsutsana ndi cholungama; koma zimachitikachitika kwa anthu ochepa kulakalaka zinthu zosayenera; kotero ichi musunge ndi kuchipanga kukhala lamulo lanu—kuchita zochitika zanu ndi mawu a anthu.",
                "27": "Ndipo ngati nthawi ifika kuti mawu a anthu asankhe mphulupulu, ndiyo nthawi yomwe ziweruzo za Mulungu zidzafika pa inu; inde, ndiyo nthawi yomwe adzakuyenderani ndi chiwonongeko chachikulu monga momwe adayendera dziko lino mpaka pano.",
                "28": "Ndipo tsopano ngati muli nawo oweruza, ndipo sakukuweruzani molingana ndi lamulo limene laperekedwa, mukhonza kuchititsa kuti aweruzidwe ndi oweruza wapamwamba.",
                "29": "Ngati oweruza anu apamwamba sakuweruza ziweruzo zolungama, mudzachititsa kuti chiwerengero chochepa cha oweruza anu aang’ono asonkhane pamodzi, ndipo adzaweruza oweruza anu apamwamba, monga mwa mawu a anthu.",
                "30": "Ndipo ndikukulamulirani kuchita izi poopa Ambuye; ndipo ndikukulamulirani kuchita izi, ndipo kuti musakhale mfumu; kuti ngati anthu awa achita machimo ndi mphulupulu adzayankhidwa pa mitu yawo.",
                "31": "Pakuti taonani ndikunena kwa inu, machimo a anthu ambiri abwera chifukwa cha mphulupulu za mafumu awo; kotero mphulupulu zawo zayankhidwa pamitu ya mafumu awo.",
                "32": "Ndipo tsopano ine ndikukhumba kuti kusalingana uku kusakhalenso mu dziko lino, makamaka pakati pa anthu anga awa; koma ndikukhumba kuti dziko lino likhale laufulu, ndipo munthu aliyense athe kusangalala ndi maufulu ndi mwayi wake mofanana, malinga ngati Ambuye akuona kuti n’koyenera kuti tikhale ndi moyo ndi kulandira dzikoli, inde, ngakhale malinga ngati m’badwa zathu zikadalipo pa nkhope ya dzikoli.",
                "33": "Ndipo zinthu zina zambiri mfumu Mosiya adalembera kwa iwo, kufutukura kwa iwo mayesero ndi mavuto onse a mfumu yolungama, inde, zowawa zonse za moyo za anthu awo, ndiponso kung’ung’udza kwa anthu kwa mfumu yawo; ndipo adawafotokozera zonse.",
                "34": "Ndipo adawauza kuti izi sizikuyenera kuchitika; koma cholemetsa chikhale pa anthu onse, kuti aliyense asenze gawo lake.",
                "35": "Ndipo iye adawafutukuliranso iwo kuipa konse komwe adagwira ntchito, pokhala ndi mfumu yosalungama yowalamulira;",
                "36": "Inde, mphulupulu zake zonse ndi zonyansa, ndi nkhondo zonse, ndi mikangano, ndi kukhetsa mwazi, ndi kuba, ndi kulandana, ndi kuchita zadama, ndi mitundu yonse ya mphulupulu zomwe sizingawerengedwe—kuwauza kuti zinthu izi sizikuyenera kuchitika, kuti zidasonyeza kunyansidwa komveka ndi malamulo a Mulungu.",
                "37": "Ndipo tsopano zidachitika, atamaliza mfumu Mosiya kutumiza zinthu izi pakati pa anthu adakhutitsidwa ndi choonadi cha mawu ake.",
                "38": "Kotero iwo adasiya zikhumbo zawo za mfumu, ndipo adakhala odera nkhawa kwambiri kuti munthu aliyense akhale ndi mwayi wofanana m’dziko lonselo; inde, ndipo munthu aliyense adasonyeza kufunitsitsa kuyankha chifukwa cha machimo ake.",
                "39": "Kotero, zidachitika kuti iwo adasonkhana pamodzi m’magulu m’dziko lonselo, kuti ayankhule mawu awo zokhudza amene akuyenera kukhala oweruza awo, kuti aweruze iwo monga mwa lamulo limene lidapatsidwa kwa iwo; ndipo adakondwera kwakukulu chifukwa cha ufulu umene udapatsidwa kwa iwo.",
                "40": "Ndipo iwo adakhala ndi chikondi chachikulu kwambiri kwa Mosiya; inde, adamulemekeza koposa munthu wina aliyense; pakuti iwo sadayang’ane pa iye monga wolamulira wankhanza amene adali kufunafuna phindu, inde, chifukwa cha phindu limene liipitsa moyo; pakuti sadawalande chuma chawo, ndipo sadakondwere mu kukhetsa mwazi; koma iye adakhazikitsa mtendere m’dzikolo, ndipo adalora kwa anthu ake kuti awomboledwe ku ukapolo wa mtundu uliwonse; kotero iwo adamulemekeza iye, inde, mopitilira muyezo.",
                "41": "Ndipo zidachitika kuti iwo adaika oweruza kuti aziwalamulira, kapena kuti aweruze iwo molingana ndi lamulo; ndipo izi adachita m’dziko lonselo.",
                "42": "Ndipo zidachitika kuti Alima adasankhidwa kukhala oweruza wamkulu woyamba, iye pokhalanso mkulu wansembe, atate ake atapereka udindo pa iye, ndipo atamupatsa iye udindo wokhudza zochitika zonse za mpingo.",
                "43": "Ndipo tsopano zidachitika kuti Alima adayenda m’njira za Ambuye, ndipo adasunga malamulo ake, ndipo adaweruza ziweruzo zolungama; ndipo mudali mtendere wosalekeza m’dzikomo.",
                "44": "Ndipo kotero udayamba ulamuliro wa oweruza m’dziko lonse la Zarahemula, pakati pa anthu onse amene ankatchedwa Anefi; ndipo Alima adali oweruza oyamba ndi wamkulu.",
                "45": "Ndipo tsopano zidachitika kuti atate ake adamwalira, ali ndi dzaka makumi asanu ndi atatu mphambu ziwiri, atakhala ndi moyo wakukwaniritsa malamulo a Mulungu.",
                "46": "Ndipo zidachitika kuti Mosiya adamwaliranso, m’chaka cha makumi atatu ndi mphambu zitatu dza ulamuliro wake, ali ndi dzaka makumi asanu ndi limodzi mphambu zitatu; kupanga mu zonse, dzaka mazana asanu ndi zisanu ndi zinayi kuchokera pamene Lehi adachoka ku Yerusalemu.",
                "47": "Ndipo motero adamaliza ulamuliro wa mafumu pa anthu a Nefi; ndipo motero adatha masiku a Alima, yemwe adali woyambitsa mpingo wawo."
            }
        }
    },
    "alma": {
        "meta": {
            "slug": "alma",
            "name": "Buku la Alima",
            "chapterWord": "Mutu"
        },
        "chapters": {
            "1": {
                "intro": "Nkhani ya Alima, amene adali mwana wa Alima, oweruza oyamba ndi wamkulu pa anthu a Nefi, ndiponso mkulu wansembe pa mpingo. Nkhani ya ulamuliro wa oweruza, ndi nkhondo ndi mikangano pakati pa anthu. Ndiponso nkhani ya nkhondo pakati pa Anefi ndi Alamani, molingana ndi zolemba za Alima, oweruza oyamba ndi wamkulu.",
                "1": "Tsopano zidachitika kuti m’chaka choyamba cha ulamuliro wa oweruza pa anthu a Nefi, kuyambira panthawiyi kupita kutsogolo, mfumu Mosiya atapita m’njira ya dziko lonse, atamenya nkhondo yabwino, atayenda mowongoka pamaso pa Mulungu, sadasiye wina olamulira m’malo mwake; komabe iye adali atakhazikitsa malamulo, ndipo iwo adavomelezedwa ndi anthu; kotero iwo adali okakamizika kutsata malamulo amene iye adawapanga.",
                "2": "Ndipo zidachitika kuti mu chaka choyamba cha ulamuliro wa Alima mu mpando wa chiweruzo, padali munthu amene adabweretsedwa pamaso pake kuti aweruzidwe, munthu amene adali wojintcha, ndipo amadziwika ndi mphamvu zake zochuluka.",
                "3": "Ndipo iye adayendayenda pakati pa anthu, kulalikira kwa iwo chimene iye amachitcha mawu a Mulungu, kutsutsana ndi mpingo; kulalikira kwa anthu kuti wansembe aliyense ndi mphunzitsi akuyenera kukhala wotchuka; ndipo iwo sakuyenera kugwira ntchito ndi manja awo, koma kuti akuyenera kumathandizidwa ndi anthu.",
                "4": "Ndipo iyenso adachitira umboni kwa anthuwo kuti anthu onse akuyenera kupulumutsidwa patsiku lomaliza, ndipo kuti iwo sakuyenera kuchita mantha kapena kunjenjemera, koma kuti iwo akakweze mitu yawo ndi kukondwera; pakuti Ambuye adalenga anthu onse, ndipo adali atawombolanso anthu onse; ndipo, pamapeto pake, anthu onse akuyenera kudzakhala nawo moyo wamuyaya.",
                "5": "Ndipo zidachitika kuti iye adaphunzitsa zinthu zimenezi kwambiri moti anthu ambiri adakhulupilira mawu akewo, mpaka kuti ambiri adayamba kumuthandiza iye ndikumupatsa ndalama.",
                "6": "Ndipo adayamba kudzikuza m’kunyada kwa mtima wake, ndi kuvala zovala zokwera mtengo kwambiri, inde, ndipo ngakhale adayamba kukhazikitsa mpingo motsatira ndondomeko ya malalikidwe ake.",
                "7": "Ndipo zidachitika pamene iye adali kupita, kukalalikira kwa iwo amene adakhulupilira mawu ake, iye adakumana ndi munthu amene adali wa mpingo wa Mulungu, inde, ngakhale m’modzi wa aphunzitsi awo; ndipo iye adayamba kulimbana nawo mwamphamvu, kuti awasocheletse anthu a mpingowo; koma munthuyo adamugonjetsa iye, nkumuchenjeza iye ndi mawu a Mulungu.",
                "8": "Tsopano dzina la munthuyo lidali Gideoni; ndipo adali iye amene adali chida m’manja mwa Mulungu pakupulumutsa anthu a Limuhi kuchoka mu ukapolo.",
                "9": "Tsopano, chifukwa Gideoni adamugonjetsa iye ndi mawu a Mulungu adali wokwiya ndi Gideoni, ndipo adasolora lupanga ndi kuyamba kumukantha iye. Tsopano Gideoni pokhala ndi dzaka zambiri, kotero sakadatha kuima ndi makhomo ake, kotero adaphedwa ndi lupangalo.",
                "10": "Ndipo munthu amene adamupha iye adatengedwa ndi anthu a mpingo, ndipo adabweretsedwa pamaso pa Alima, kuti aweruzidwe molingana ndi milandu imene iye adapalamula.",
                "11": "Ndipo zidachitika kuti iye adayima pamaso pa Alima ndi kudzichondelera yekha ndi kulimba mtima kwakukulu.",
                "12": "Koma Alima adati kwa iye: Taona, iyi ndi nthawi yoyamba kuti zaunsembe zachinyengo ziyambitsidwe pakati pa anthu awa. Ndipo taona, iwe suli olakwa pa zaunsembe zachinyengo zokha, koma wayesetsa kuzikakamiza ndi lupanga; ndipo ngati zaunsembe zachinyengo zikadakakamizidwa pakati pa anthu awa, zikadatsimikizira chiwonongeko chawo chonse.",
                "13": "Ndipo iwe wakhetsa mwazi wa munthu wolungama, inde, munthu amene wachita zinthu zabwino kwambiri pakati pa anthu awa; ndipo ife tikakusiya iwe, mwazi wake ukhoza kufikira pa ife pa kubwenzera chilango.",
                "14": "Kotero iwe wagamulidwa kuti ufe, molingana ndi lamulo limene lidapatsidwa kwa ife ndi Mosiya, mfumu yathu yomaliza; ndipo izi zimavomelezedwa ndi anthu awa; kotero anthu awa ayenera kukhala mwa lamulolo.",
                "15": "Ndipo zidachitika kuti adamutenga iye; ndipo dzina lake lidali Neho; ndipo adamutengera iye pa mwamba pa phiri la Manti, ndipo pamenepo iye adapangidwa, kapena kuti adavomeleza, pakati pa kumwamba ndi dziko lapansi, kuti iye ankaphunzitsa kwa anthu mosemphana ndi mawu a Mulungu; ndipo pamenepo adafa ndi imfa yochititsa manyazi.",
                "16": "Komabe, izi sizidathetse kufalikira kwa zaunsembe zachinyengo m’dzikomo; pakuti adalipo ambiri amene ankakonda zinthu zachabechabe za dziko la pansi, ndipo adapitiriza kulalikira ziphunzitso zabodza; ndipo izi ankachita chifukwa chofuna chuma ndi ulemu.",
                "17": "Komabe, iwo sadayerekeze kunama, ngati zingadziwike, chifukwa chakuopa lamulo, pakuti abodza ankalangidwa; kotero iwo ankanamizira kulalika molingana ndi chikhulupiliro chawo; ndipo tsopano lamulo silikadakhala ndi mphamvu pa munthu aliyense pa chikhulupiliro chake.",
                "18": "Ndipo iwo samayerekeza kuba, chifukwa cha kuopa lamulo, pakuti otere ankalangidwa; ngakhale sankalanda, kapena kupha, chifukwa iye wokupha ankalangidwa pa kuphedwa.",
                "19": "Koma zidachitika kuti aliyense amene sadali wa mpingo wa Mulungu adayamba kuzunza iwo amene adali mu mpingo wa Mulungu, ndipo adatenga pa iwo dzina la Khristu.",
                "20": "Inde, iwo adawazunza iwo, ndi kuwasautsa iwo ndi mawu a mtundu onse, ndipo izi chifukwa cha kudzichepetsa kwawo; chifukwa iwo sadali onyada m’maso mwawo, ndipo chifukwa iwo ankagawana mawu a Mulungu, wina ndi mzake, opanda ndalama ndi opanda mtengo.",
                "21": "Tsopano padali lamulo lokhwima pakati pa anthu a mpingo, kuti pasakhale munthu aliyense okhala mu mpingo, angadzuke ndi kuzunza amene sadali a mu mpingo, ndipo kuti pasakhale kuzunzana pakati pawo.",
                "22": "komabe, padali ambiri pakati pawo amene adayamba kunyada, ndipo adayamba kulimbana ndi adani awo mwamphamvu, ngakhale ku ndewu; inde, iwo ankamenyana wina ndi mzake ndi zibakera zawo.",
                "23": "Tsopano izi zidali mchaka chachiwiri cha ulamuliro wa Alima, ndipo chidali chifukwa cha masautso aakulu ku mpingo; inde, chidali chifukwa cha mayesero ambiri ndi mpingo.",
                "24": "Pakuti mitima ya ambiri idalimbitsidwa, ndipo mayina awo adachotsedwa kuti sadakumbukiridwenso pakati pa anthu a Mulungu. Ndipo ambiri adadzipatutsa pakati pawo.",
                "25": "Tsopano ili lidali yesero lalikulu kwa iwo amene adaimabe mokhazikika mchikhulupiliro; komabe, iwo adali okhazikika ndi osasunthika pa kusunga malamulo a Mulungu, ndipo adapilira ndi mazunzo amene adaunjikidwa pa iwo.",
                "26": "Ndipo pamene ansembe adasiya ntchito yawo kuti agawe mawu a Mulungu kwa anthu, anthu nawonso adasiya ntchito zawo kuti amvere mawu a Mulungu. Ndipo pamene wansembe adagawa kwa anthu mawu a Mulungu onse adabweleranso mwakhama ku ntchito zawo; ndipo wansembe, osadziyesa yekha wapamwamba kuposa omumvera, pakuti olalikira sadali woposa omumvera, kapena mphunzitsi sadali wabwino koposa ophunzira; ndipo potere onse adali ofanana, ndipo onse adagwira ntchito, aliyense molingana ndi mphamvu zake.",
                "27": "Ndipo iwo ankagawana chuma chawo, aliyense molingana ndi zomwe adali nazo, kwa osauka, ndi kwa osowa, ndi kwa odwala, ndi kwa osautsika; ndipo sankavala zovala zamtengo wapatali, koma zidali zaukhondo ndi zokongola.",
                "28": "Ndipo choncho adakhazikitsa zochitika za mpingo; ndipo choncho adayambanso kukhala ndi mtendere wosalekeza, posaona mazunzo awo onse.",
                "29": "Ndipo tsopano, chifukwa cha kukhazikika kwa mpingo adayamba kukhala olemera mopambanitsa, kukhala ndi kuchuluka kwa zinthu zambiri zomwe iwo ankafunikira—Nkhosa ndi ng’ombe, ndi ziweto zosiyanasiya zambiri, ndiponso mbewu zambiri, ndi golide, ndi siliva, ndi zinthu zamtengo wapatali, ndi ulusi wambiri, ndi nsalu zopota bwino, ndi mitundu yonse ya nsalu zabwino zapakhomo.",
                "30": "Ndipo choncho, mu nyengo yakuchita bwino kwawo, sadathamangitse aliyense amene adali wamaliseche, kapena amene adali wanjala, kapena amene adali waludzu, kapena amene adali odwala, kapena onyentchera; ndipo iwo sadayike mitima yawo pa chuma; kotero adali anthu omasuka kwa onse, akulu ndi ana omwe, omangidwa ndi amfulu omwe, amuna ndi akazi omwe, kaya a kunja kwa mpingo kapena a mu mpingo, opanda tsankho kwa munthu monga kwa iwo amene adali osowa.",
                "31": "Ndipo choncho iwo adachita bwino ndikukhala anthu achuma chambiri kuposa iwo amene sadali mu mpingo wawo.",
                "32": "Pakuti iwo amene sadali mu mpingo wawo adali kudzilowetsa mu zamatsenga, ndi mu kupembedza mafano, ndi mu ulesi, ndi mu zobwebweta, ndi kaduka, ndi ndewu; kuvala zovala zamtengo wapali; odzikuza m’kunyada m’maso mwawo; kuzunza, kunama, kuba, kufwamba, kuchita zachigololo, ndi kupha, ndi zoipa za mtundu uliwonse; komabe, lamulo lidakhwimitsidwa kwa onse amene adalakwira ilo, m’mene zikadathekera.",
                "33": "Ndipo zidachitika kuti mwa choncho pokwaniritsa lamulo pa iwo, munthu aliyense wozunzika molingana ndi momwe adachitira, adakhala okhazikika, ndipo sankayesa kuchita choipa chilichonse ngati chili chodziwika; potero, kudali mtendere wochuluka pakati pa anthu a Nefi kufikira mchaka cha chisanu cha ulamuliro wa oweruza."
            },
            "2": {
                "1": "Ndipo zidachitika kuti kumayambiliro a chaka cha chisanu cha ulamuliro wawo kudayamba kukhala mkangano pakati pa anthu; pakuti munthu wina, wotchedwa Amiliki, iye wokhala munthu ochenjeretsa, inde, munthu wanzeru monga mwa nzeru za padziko, iye amene adali wotsatira dongosolo la munthu amene adapha Gideoni ndi lupanga, amene adaphedwa molingana ndi chilamulo—",
                "2": "Tsopano Amiliki uyu, mwa kuchenjera kwake, adakokera anthu ambiri kumtsatira pambuyo pake; ngakhale kotero kuti iwo adayamba kukhala amphamvu kwambiri; ndipo adayamba kuyesetsa kukhazikitsa Amiliki kuti akhale mfumu pa anthuwo.",
                "3": "Tsopano ichi chidali choopsa kwa anthu a mpingo, ndiponso kwa onse amene sadakokedwepo pambuyo pa kukopa kwa Amiliki; pakuti iwo adadziwa kuti molingana ndi chilamulo chawo kuti zinthu zotere izi zikuyenera kukhazikitsidwa ndi mawu a anthu.",
                "4": "Kotero, kukadakhala kotheka kuti Amiliki apeze mawu a anthu, iye, okhala munthu oipa, akadawachotsera iwo maufulu awo ndi mwayi wa mpingo; pakuti chidali cholinga chake kuti awononge mpingo wa Mulungu.",
                "5": "Ndipo zidachitika kuti anthu adasonkhana okha pamodzi mudziko lonse, munthu aliyense molingana ndi nzeru zake, kaya adali wa kapena otsutsana ndi Amiliki, mu magulu osiyana, kukhala osemphana kwambiri ndi mikangano yodabwitsa wina ndi mzake.",
                "6": "Ndipo motero adasonkhana okha pamodzi kuti aponye mawu awo ponena zokhudzana ndi nkhaniyo; ndipo adayikidwa pamaso pa oweruza.",
                "7": "Ndipo zidachitika kuti mawu a anthu adabwera motsutsana ndi Amiliki, kuti iye sadapangidwe mfumu pa anthuwo.",
                "8": "Ndipo izi zidachititsa chisangalalo chachikulu m’mitima mwa iwo amene adali otsutsana naye; koma Amiliki adautsa mkwiyo wa iwo amene adali ku mbali yake kukwiira omwe sadali kumbali yake.",
                "9": "Ndipo zidachitika kuti iwo adasonkhana okha pamodzi, ndipo adapatura Amiliki kuti akhale mfumu yawo.",
                "10": "Tsopano pamene Amiliki adapangidwa mfumu pa iwo adawalamulira iwo kuti atenge zida kumenyana ndi abale awo; ndipo ichi adachita kuti athe kuwaika iwo mu ulamuliro wake.",
                "11": "Tsopano anthu a Amiliki adasiyanitsidwa ndi dzina la Amiliki, kutchedwa Aamiliki; ndipo otsalirawo ankatchedwa Anefi, kapena anthu a Mulungu.",
                "12": "Kotero anthu a Anefi adali ozindikira cholinga cha Aamiliki, ndipo kotero iwo adakonzekera kukumana nawo; inde, adazikonzekeretsa okha ndi malupanga, ndi zikwanje, ndi mauta, ndi mivi, ndi miyala, ndi malegeni, ndi zida zankhondo zamitundu yonse, zosiyanasiyana.",
                "13": "Ndipo choncho iwo adali okonzeka kukumana ndi Aamiliki pa nthawi yakubwera kwawo. Ndipo padali atsogoleri ankhondo osankhidwa, ndi apamwamba pa atsogoleri ankhondo, ndi akulu ankhondo, monga mwa kuchuluka kwawo.",
                "14": "Ndipo zidachitika kuti Amiliki adakonzekeretsa anthu ake ndi zida zankhondo za mitundu yonse zosiyanasiyana; ndipo adasankhanso olamulira ndi atsogoleri pa anthu ake, kuti atsogolere iwo ku nkhondo kokamenyana ndi abale awo.",
                "15": "Ndipo zidachitika kuti Aamiliki adafika pa phiri la Amunihu, limene lidali ku m’mawa kwa mtsinje wa Sidoni, umene udadutsa pafupi ndi dziko la Zarahemula, ndipo kumeneko adayamba kumenya nkhondo ndi Anefi.",
                "16": "Tsopano Alima, pokhala mkulu wa oweruza ndi kazembe wa anthu a Nefi, potero adapita ndi anthu ake, inde, ndi atsogoleri ankhondo ake, ndi apamwamba a atsogoleri ankhondo, inde ndi akulu ankhondo, kukamenyana ndi Aamiliki ku nkhondo.",
                "17": "Ndipo adayamba kupha Aamiliki pa phiri la kum’mawa kwa Sidoni. Ndipo Aamiliki adalimbana ndi Anefi ndi mphamvu zazikulu, kufikira kuti Anefi ambiri adagwa pamaso pa Aamiliki.",
                "18": "Komabe Ambuye adalimbitsa dzanja la Anefi, kuti adapha Aamiliki ndi kuwagonjetsa kwakukulu, kufikira iwo ayamba kuthawa pamaso pawo.",
                "19": "Ndipo zidachitika kuti Anefi adawathamangitsa a Aamiliki tsiku lonse, ndipo adawapha ndi kupha kwakukulu, kufikira kuti idaphedwa miyoyo ya Aamiliki zikwi khumi ndi ziwiri mphambu zisanu ndi makumi atatu ndi miyoyo iwiri; ndipo idaphedwa miyoyo ya Anefi zikwi zisanu ndi chimodzi ndi mphambu mazana asanu ndi makumi asanu ndi chimodzi ndi mphambu ziwiri.",
                "20": "Ndipo zidachitika kuti pamene Alima sakadathanso kulondora Aamiliki adapangitsa anthu ake kuti akhome ma hema awo mu chigwa cha Gideoni, chigwacho chidatchedwa motsatira Gideoni amene adaphedwa ndi dzanja la Neho ndi lupanga; ndipo mu chigwa chimenechi Anefi adakhoma ma hema awo usikuwo.",
                "21": "Ndipo Alima adatumiza akazitape kuti atsatire otsalira a Aamiliki, kuti iye adziwe zolinga zawo ndi ziwembu zawo, kotero kuti iye adzitchinjirize kwa iwo, kuti iye asunge anthu ake kuti asawonongedwe.",
                "22": "Tsopano iwo amene adawatumiza kukasuzumira ku msasa wa Aamiliki adali otchedwa Zeramu ndi Amunori, ndi Manti, ndi Limheri; awa adali iwo amene adapita ndi anthu awo kukasuzumira ku msasa wa Aamiliki.",
                "23": "Ndipo zidachitika kuti m’mawa mwake adabwelera mu msasa wa Anefi mwa changu, ali odabwa kwambiri, ndipo adagwidwa ndi mantha aakulu, nati:",
                "24": "Taonani, tidatsatira msasa wa Aamiliki, ndipo mozizwa kwakukulu kwa ife, mu dziko la Minoni, pamwamba pa dziko la Zarahemula, m’njira ya dziko la Nefi, tidaona chikhamu cha Alamani; ndipo taonani, Aamiliki agwirizana nawo.",
                "25": "Ndipo iwo ali pa abale athu m’dzikomo; ndipo akuthawa pamaso pawo ndi ziweto zawo, ndi akazi awo, ndi ana awo, kuyandikira ku mzinda wathu; ndipo pokhapokha titachita changu alanda mzinda wathu, ndipo makolo athu ndi akazi athu, ndi ana athu aphedwa.",
                "26": "Ndipo zidachitika kuti anthu a Nefi adatenga mahema awo, ndikunyamuka kuchoka m’chigwa cha Gideoni kupita ku mzinda wawo, umene udali mzinda wa Zarahemula.",
                "27": "Ndipo taonani, pamene iwo adali kuoloka mtsinje wa Sidoni, Alamani ndi Aamiliki, okhala ochuluka pafupifupi, ngati mchenga wa ku nyanja, adabwera kwa iwo kuti awawononge.",
                "28": "Komabe, Anefi atalimbitsidwa ndi dzanja la Ambuye, atapemphera mwamphamvu kwa iye kuti awawombole kuchokera m’manja mwa adani awo, choncho Ambuye adamva kulira kwawo, ndipo adawalimbitsa iwo, ndipo Alamani ndi Aamiliki adagwa pamaso pawo.",
                "29": "Ndipo zidachitika kuti Alima adamenyana ndi Amiliki ndi lupanga, maso ndi maso; ndipo adalimbana mwamphamvu, wina ndi mzake.",
                "30": "Ndipo zidachitika kuti Alima, okhala munthu wa Mulungu, okhala ndi chikhulupiliro chachikulu, adafuula, nati: O Ambuye, mundichitire chifundo ndi kupulumutsa moyo wanga, kuti ndikhale chida m’manja mwanu kupulumutsa ndi kusunga anthu awa.",
                "31": "Tsopano pamene Alima adanena mawu awa adamenyananso ndi Amiliki; ndipo adalimbitsidwa kufikira kuti adapha Amiliki ndi lupanga.",
                "32": "Ndipo adalimbananso ndi mfumu ya Alamani; koma mfumu ya Alamani idathawa pamaso pa Alima ndipo idatuma achitetezo ake kuti akamenyane ndi Alima.",
                "33": "Koma Alima, ndi achitetezo ake, adalimbana ndi achitetezo a mfumu ya Alamani mpakana adawapha ndi kuwathamangitsa iwo kubwelera.",
                "34": "Ndipo choncho iye adalambula bwalo, kapena mphepete mwa mtsinje, umene udali kumadzulo kwa mtsinje wa Sidoni, kuponya matupi a Alamani amene adaphedwa m’madzi a Sidoni, kuti mwa kutero anthu ake akakhale ndi malo oti awolokere ndi kulimbana ndi Alamani ndi Aamiliki ku madzulo kwa mtsinje wa Sidoni.",
                "35": "Ndipo zidachitika kuti pamene onse adawoloka mtsinje wa Sidoni kuti Alamani ndi Aamiliki adayamba kuthawa pamaso pawo, ngakhale kuti adali ochuluka kwambiri kuti sakadatha kuwerengeka.",
                "36": "Ndipo adathawa pamaso pa Anefi kuyandikira m’chipululu chimene chidali kumadzulo ndi kumpoto, kutali kupitilira malire a dziko; ndipo Anefi adawathamangitsa ndi mphamvu zawo ndipo adawapha.",
                "37": "Inde, adakumanizidwa paliponse, ndi kuphedwa ndi kuthamangitsidwa, kufikira adabalalitsidwa ku madzulo, ndi kumpoto, kufikira adafika ku chipululu, chimene chimatchedwa Herimonti; ndipo lidali gawo limeneli la chipululu limene lidali lodzala ndi zilombo zakuthengo ndi zolusa.",
                "38": "Ndipo zidachitika kuti ambiri adafa m’chipululu chifukwa cha mabala awo, ndipo adadyedwa ndi zilombozo ndiponso miimba ya mlengalenga; ndipo mafupa awo adapezeka ndi kuwunjikidwa pa mthaka."
            },
            "3": {
                "1": "Ndipo zidachitika kuti Anefi amene sadaphedwe ndi zida za nkhondo, atakwilira iwo amene adaphedwa—tsopano chiwerengelo cha omwe adaphedwa sichidawerengedwe, chifukwa cha kuchulukwa kwa chiwerengelo chawo—atamaliza kukwilira akufa awo adabwelera ku dziko lawo, ndi kunyumba zawo, ndi kwa akazi awo, ndi kwa ana awo.",
                "2": "Tsopano akazi ambiri ndi ana adaphedwa ndi lupanga, ndiponso zambiri mwa nkhosa zawo ndi ng’ombe zawo; ndiponso minda yawo yambewu idawonongedwa, chifukwa zidaponderezedwa ndi makamu a anthu.",
                "3": "Ndipo tsopano ambiri mwa Alamani ndi Aamiliki amene adaphedwa mphepete mwa mtsinje wa Sidoni adaponyedwa m’madzi a Sidoni; ndipo taonani mafupa awo ali m’kuya kwa nyanja, ndipo ndi ambiri.",
                "4": "Ndipo Aamiliki ankasiyanitsidwa ndi Anefi, popeza adali atadziika chizindikiro okha ndi zofiira pa chipumi pawo monga ngati Alamani; komabe iwo sadamete mitu yawo ngati Alamani.",
                "5": "Tsopano mitu ya Alamani idali yometa: ndipo adali amaliseche, kupatula chikopa chimene chidamangiliridwa mchiuno mwawo, ndiponso zida zawo zimene adadzimangilira ndi mauta awo, ndi mthungo zawo, ndi miyala yawo ndi malegeni awo ndi zina zotero.",
                "6": "Ndipo khungu la Alamani lidali lakuda, molingana ndi chizindikiro chimene chidaikidwa pa makolo awo, chimene chidali thembelero pa iwo chifukwa cha kulakwitsa kwawo ndi kupanduka kwawo motsutsana ndi abale awo, amene adali Nefi, Yakobo ndi Yosefe ndi Samu, amene adali anthu olungama ndi oyera mtima.",
                "7": "Ndipo abale awo adafuna kuwawononga iwo, kotero adatembeleredwa; ndipo Ambuye Mulungu adaika chizindikiro pa iwo, inde, pa Lamani ndi Lemueli, ndiponso pa ana a Ismaeli, ndi azimayi a Aismaeli",
                "8": "Ndipo izi zidachitika kuti mbewu yawo isiyanitsidwe kwa mbewu ya abale awo, kuti mwa kutero Ambuye Mulungu akasunge anthu ake, kuti iwo asasakanikire ndi kukhulupilira mu zikhalidwe zolakwika zimene zingatsimikizire chiwonongeko chawo.",
                "9": "Ndipo zidachitika kuti aliyense amene adasakaniza mbewu yake ndi iyo ya Alamani adabweretsa thembelero lomwelo pa mbewu yake.",
                "10": "Kotero, aliyense amene adadzilora yekha kutsogoleredwa ndi Alamani ankatchedwa pa mutu umenewo ndipo padali chizindikiro choikidwa pa iye.",
                "11": "Ndipo zidachitika kuti aliyense amene sadakhulupilire mu chikhalidwe cha Alamani, koma adakhulupilira mu zolemba zimene zidabweretsedwa kuchokera ku dziko la Yerusalemu, ndiponso mu chikhalidwe cha makolo awo, chimene chidali cholondora, amene adakhulupilira mu malamulo a Mulungu ndi kuwasunga, adatchedwa Anefi, kapena anthu a Nefi, kuchokera pa nthawi imeneyo kupita mtsogolo—",
                "12": "Ndipo iwo ndi amene adasunga zolemba zimene zili zoona za anthu awo, ndiponso za anthu a Alamani.",
                "13": "Tsopano ife tidzabweleranso kwa Aamiliki, pakuti iwonso adali ndi chizindikiro choikidwa pa iwo, inde, adadziika okha chizindikiro, inde, ngakhale chizindikiro chofiira pa chipumi chawo.",
                "14": "Choncho mawu a Mulungu amakwanilitsidwa, chifukwa awa ndi mawu amene iye adanena kwa Nefi: Taonani, Alamani ndawatembelera, ndipo ndidzaika chizindikiro pa iwo kuti iwo ndi mbewu yawo alekanitsidwe ndi iwe ndi mbewu yako, kuchokera ku nthawi ino kupita mtsogolo ndi kunthawi zosatha, pokhapokha atalapa ku kuipa kwawo ndi kutembenukira kwa ine kuti ndikakhale ndi chifundo pa iwo.",
                "15": "Ndiponso: Ndidzaika chizindikiro pa iye amene asakaniza mbewu zake ndi abale ako, kuti nawonso akhale otembeleredwa.",
                "16": "Ndiponso: ndidzaika chizindikiro pa iye amene amenyana ndi iwe ndi mbewu yako.",
                "17": "Ndiponso, ndikunena kuti iye amene wachoka kwa iwe sadzatchedwanso mbewu yako; ndipo ine ndidzakudalitsa iwe ndi wina aliyense amene adzatchedwe mbewu yako, kuyambira tsopano ndi kunthawi zonse; ndipo awa adali malonjezo a Ambuye kwa Nefi ndi kwa mbewu yake.",
                "18": "Tsopano Aamiliki sadadziwe kuti adali kukwanilitsa mawu a Mulungu pamene iwo adayamba kudziika okha chizindikiro pa chipumi chawo; komabe adali ataturukira poyera kupandukira Mulungu; n’chifukwa chake kudali kofunikira kuti thembelero liwagwere iwo.",
                "19": "Tsopano ndikufuna kuti muone kuti iwo adadzibweretsera pa iwo wokha thembelero; ndipo ngakhale momwemonso munthu wina aliyense amene watembeleredwa amadzibweretsa yekha ku chiweruzo.",
                "20": "Tsopano zidachitika kuti pasadathe masiku ambiri patatha nkhondo imene idamenyedwa ku dziko la Zarahemula, ndi Alamani ndi Aamiliki, kuti padali ankhondo ena a Alamani amene adabwera kwa anthu a Nefi, ku malo omwewo amene ankhondo oyamba adakumana ndi Aamiliki.",
                "21": "Ndipo zidachitika kuti padali ankhondo amene adatumidwa kuti awathamangitse iwo kuchoka m’dziko lawo.",
                "22": "Tsopano Alima mwiniyo atasautsidwa ndi bala sadapite nawo ku nkhondo pa nthawi iyi kukamenyana ndi Alamani.",
                "23": "Koma iye adawatumizira khamu lankhondo lambiri kukamenyana nawo; ndipo adapita ndi kukapha ambiri a Alamani, ndi kuthamangitsira otsalira a iwo ku malire a dziko lawo.",
                "24": "Ndipo kenako adabweleranso ndikuyamba kukhazikitsa mtendere m’dzikomo, osavutitsidwanso kwa nthawi ndi adani awo.",
                "25": "Tsopano zinthu zonsezi zidachitidwa, inde, nkhondo zonsezi ndi mikangano zidayamba ndi kutha mu chaka cha chisanu cha ulamuliro wa oweruza.",
                "26": "Ndipo mu chaka chimodzi zikwi ndi makuni a zikwi a miyoyo adatumizidwa ku dziko lamuyaya, kuti akakolole mphotho zawo monga mwa ntchito zawo, kaya zidali zabwino kapena zidali zoipa, kuti akolole chimwemwe chosatha kapena chisoni chosatha, monga mwa mzimu umene adasankha kuti iwo awumvere, kaya udali mzimu wabwino kapena mzimu oipa.",
                "27": "Pakuti munthu aliyense amalandira mphotho kwa iye amene wasankha kumumvera, ndipo ichi molingana ndi mawu a mzimu wa uneneri; kotero zikhale molingana ndi choonadi. Ndipo motero padatha dzaka dzisanu za ulamuliro wa oweruza."
            },
            "4": {
                "1": "Tsopano zidachitika m’chaka cha chisanu ndi chimodzi cha ulamuliro wa oweruza pa anthu a Nefi, mudalibe mikangano kapena nkhondo mu dziko la Zarahemula.",
                "2": "Koma anthu adali wosautsika, inde, wosautsika kwambiri chifukwa cha kutaika kwa abale awo, ndiponso chifukwa cha kutaika kwa nkhosa zawo ndi ng’ombe zawo, ndiponso kutaika kwa minda yawo ya mbewu, imene idapondedwa pansi ndi kuwonongedwa ndi Alamani.",
                "3": "Ndipo aakulu adali masautso awo kuti munthu aliyense adali ndi chifukwa cholilira; ndipo adakhulupilira kuti zidali ziweruzo za Mulungu zotumizidwa pa iwo chifukwa cha kuipa kwawo ndi zonyasa zawo, kotero adadzutsidwa kuti akumbukire udindo wawo.",
                "4": "Ndipo adayamba kukhazikitsa mpingo mokwanira; inde, ambiri adabatizidwa m’madzi a Sidoni ndipo adaphatikizidwa mu mpingo wa Mulungu; inde, adabatizidwa ndi dzanja la Alima, amene adapatulidwa kukhala mkulu wansembe pa anthu amumpingo, ndi dzanja la atate ake Alima.",
                "5": "Ndipo zidachitika kuti mu chaka cha chisanu ndi chiwiri cha ulamuliro wa oweruza kudali miyoyo pafupifupi mazana a zikwi zitatu ndi mazana asanu amene adadzigwirizanitsa wokha ku mpingo wa Mulungu ndipo adabatizidwa. Ndipo choncho chidatha chaka cha chisanu ndi ziwiri cha ulamuliro wa oweruza pa anthu a Nefi, ndipo padali mtendere wachikhalire mu nthawi yonseyi.",
                "6": "Ndipo zidachitika mu chaka cha chisanu ndi zitatu cha ulamuliro wa oweruza, kuti anthu a mu mpingo adayamba kukula m’kunyada, chifukwa cha chuma chawo chambiri, silika zawo zabwino kwambiri, ndi nsalu zawo zopota bwino, ndipo chifukwa cha nkhosa zawo zochuluka ndi ng’ombe, ndi golide wawo ndi siliva wawo, ndi mitundu yonse ya zinthu zamtengo wapali, zimene iwo adazipeza mwa malonda awo; ndipo mu zinthu zonsezi iwo adakuzidwa m’kunyada kwa maso awo, pakuti adayamba kuvala zovala za mtengo wapatali.",
                "7": "Tsopano ichi chidali chiyambi cha kusautsika kwakukulu kwa Alima, inde, ndi kwa anthu ambiri amene Alima adawapatura kukhala aphunzitsi, ndi ansembe, ndi akulu pa mpingo; inde, ambiri mwa iwo adali ndi chisoni kwambiri chifukwa cha zoipa zimene adaziona kuti zayamba kuchitika pakati pa anthu awo.",
                "8": "Pakuti iwo adayang’ana ndi kuona ndi chisoni chachikulu kuti anthu amumpingo adayamba kudzikuza m’kunyada kwa maso awo, ndi kuyika mitima yawo pa chuma ndi zithu zachabechabe za dziko lapansi, kuti iwo adayamba kunyozana, wina ndi mzake, ndipo adayamba kuzunza iwo amene sadakhulupilire monga mwa kufuna kwawo ndi kusangalatsidwa kwawo.",
                "9": "Ndipo kotero, mu chaka chimenechi cha chisanu ndi zitatu cha ulamuliro wa oweruza, kudayamba kukhala mikangano yaikulu pakati pa anthu a mumpingo; inde, kudali kaduka, ndewu, ndi dumbo, ndi mazunzo, ndi kunyada, ngakhale kuposera kunyada kwa iwo amene sadali a mumpingo wa Mulungu.",
                "10": "Ndipo kotero chidatha chaka cha chisanu ndi chitatu cha ulamuliro wa oweruza; ndipo kuipa kwa mu mpingo kudakhala chophunthwitsa chachikulu kwa iwo amene sadali mu mpingo; ndipo motero mpingo udayamba kulephera kupita chitsogolo kwake.",
                "11": "Ndipo zidachitika kuti kumayambiliro kwa chaka cha chisanu ndi chinayi, Alima adaona kuipa kwa mpingo, ndipo adaonanso kuti chitsanzo cha mpingo chidayamba kutsogolera iwo amene adali osakhulupilira kuchoka ku gawo limodzi la mphulupulu kupita ku lina, motero kubweretsa patsogolo chiwonongeko kwa anthu.",
                "12": "Inde, iye adaona kusiyana kwakukulu pakati pa anthu, ena akudzikuza okha m’kunyada kwawo, kunyoza ena, kutembenuzira misana yawo pa osowa ndi amaliseche ndi iwo amene adali anjala, ndi iwo amene adali a ludzu, ndi iwo amene adali odwala ndi osautsika.",
                "13": "Tsopano ichi chidali chifukwa chachikulu cha maliro pakati pa anthu, pamene ena adali kudzichepetsa okha, kuthandiza iwo amene adali kusowa chithandizo chawo, monga kugawana chuma chawo kwa osauka ndi osowa, kudyetsa anjala, ndi kuvutika mitundu yonse ya masautso, chifukwa cha Khristu, amene akuyenera kubwera molingana ndi mzimu wa uneneri.",
                "14": "Kuyang’anira kufikira ku tsiku limeneri, motero kusunga chikhulukiro cha machimo awo; atadzadzidwa ndi chisangalalo chachikulu chifukwa cha chiukitso cha akufa, monga mwa chifuniro ndi mphamvu ndi chipulumutso cha Yesu Khristu ku zingwe za imfa.",
                "15": "Ndipo tsopano zidachitika kuti Alima, ataona masautso a otsatira odzichepetsa a Mulungu, ndi mazunzo amene adaunjikidwa pa iwo ndi otsalira a anthu ake, kuona kusiyana kwawo konse, adayamba kumva chisoni chachikulu, komabe Mzimu wa Ambuye sudamusiye iye.",
                "16": "Ndipo iye adasankha munthu wanzeru amene adali pakati pa akulu a mpingo, ndipo adampatsa iye mphamvu molingana ndi mawu a anthu, kuti iye akhale ndi mphamvu yakukhazikitsa malamulo molingana ndi malamulo amene adaperekedwa, ndi kuwaika iwo mwa mphamvu molingana ndi zoipa ndi milandu ya anthu.",
                "17": "Tsopano munthu ameneyu dzina lake lidali Nefiha, ndipo adasankhidwa kukhala mkulu wa oweruza; ndipo adakhala pa mpando wa chiweruzo kuti aweruze ndi kutsogolera anthu.",
                "18": "Tsopano Alima sadapereke kwa iye udindo wokhala mkulu wansembe pa mpingo, koma adasunga udindo wa wamkulu wansembe kwa iye mwini; koma adapereka mpando wa chiweruzo kwa Nefiha.",
                "19": "Ndipo izi adachita kuti iye mwini apite kwa anthu ake, kapena pakati pa anthu a Nefi, kuti akalalilikire mawu a Mulungu kwa iwo, kuwachangamutsa iwo kukumbukira udindo wawo, ndi kuti agwetse, ndi mawu a Mulungu, kunyada konse ndi chinyengo chonse ndi mikangano yonse imene idali pakati pa anthu ake, poona palibe njira yoti angawalanditse iwo kupatula pochitira umboni oyera motsutsana nawo.",
                "20": "Ndipo motero kumayambiliro kwa chaka cha chisanu ndi chinayi cha ulamuliro wa oweruza pa anthu a Nefi, Alima adapereka mpando wa chiweruzo kwa Nefiha, ndi kudzipanikiza yekha ku unsembe waukulu wa dongosolo loyera la Mulungu, ku umboni wa mawu, molingana ndi mzimu wa chibvumbulutso ndi uneneri."
            },
            "5": {
                "intro": "Mawu amene Alima, Mkulu Wansembe molingana ndi dongosolo loyera la Mulungu, operekedwa kwa anthu m’mizinda ndi m’midzi mwawo m’dziko lonselo.",
                "1": "Tsopano zidachitika kuti Alima adayamba kugawa mawu a Mulungu kwa anthu, koyamba mdziko la Zarahemula, ndipo kuchokera kumeneko kuzungulira dziko lonselo.",
                "2": "Ndipo awa ndi mawu amene iye adayankhula kwa anthu a mu mpingo umene udakhazikitsidwa mu mzinda wa Zarahemula molingana ndi zolemba zake zomwe nati:",
                "3": "Ine, Alima, nditapatulidwa ndi atate anga, Alima, kuti ndikhale mkulu wansembe pa mpingo wa Mulungu, iwo okhala ndi mphamvu ndi ulamuliro ochokera kwa Mulungu kuti achite zinthu izi, taonani, ndikunena kwa inu kuti iwo adayamba kukhazikitsa mpingo mu dziko limene lidali m’malire ndi Nefi; inde, dziko limene linkatchedwa dziko la Mormoni; inde, ndipo iwo adabatiza abale awo m’madzi a Mormoni.",
                "4": "Ndipo taonani, ndikunena kwa inu, iwo adapulumutsidwa kuchoka m’manja mwa anthu a mfumu Nowa, mwa chifundo ndi mphamvu ya Mulungu.",
                "5": "Ndipo taonani, atatha izo, adabweretsedwa mu ukapolo m’manja mwa Alamani m’chipululu; inde, ndikunena kwa inu, iwo adabweretsedwa mu ukapolo, ndipo kachiwiri Ambuye adawawombola iwo kuchokera mu ukapolo mwa mphamvu ya mawu ake; ndipo ife tidabweretsedwa mu dziko lino, ndipo kuno tidayamba kukhazikitsa mpingo wa Mulungu kuzungulira m’dziko munonso.",
                "6": "ndipo tsopano taonani, ndikunena kwa inu, abale anga, inu amene muli mu mpingo uwu, kodi mwasunga mokwanira m’kukumbukira ukapolo wa makolo anu? Inde, ndipo kodi inu mwasunga mokwanira m’kukumbukira chifundo chake ndi chipiliro chake kwa iwo? Ndipo kuonjezera apo, kodi inu mwasunga mokwanira m’kukumbukira kuti iye wapulumutsa miyoyo yawo kuchokera ku gahena?",
                "7": "Taonani, iye adasintha mitima yawo; inde, iye adawadzutsa iwo ku tulo tozama, ndipo adadzuka kwa Mulungu. Taonani, iwo adali pakati pa mdima, komabe, miyoyo yawo idali yolumikizana ndi kuunika kwa mawu wosatha; inde, iwo adazungulilidwa ndi nsinga za imfa, ndi maunyolo a gahena, ndipo chiwonongeko chosatha chinkawayembekezera iwo.",
                "8": "Ndipo tsopano ndikukufunsani inu, abale anga, kodi adawonongedwa? Taonani, ndinena kwa inu, Ayi, sadawonongedwe.",
                "9": "Ndipo kachiwiri ndikufunsa, kodi nsinga za imfa zidadulidwa, ndi maunyolo a gahena amene adawazinga iwo mozungulira, kodi adamasulidwa? Ndikunena ndi inu, Inde, iwo adamasulidwa, ndipo miyoyo yawo idakula, ndipo adayimba nyimbo ya chikondi cha kuwombola. Ndipo ndikunena kwa inu kuti iwo apulumutsidwa.",
                "10": "Ndipo tsopano ndikufunsani inu kodi ndi pa ndondomeko zotani zomwe iwo adapulumutsidwira? Inde, ndi pa gwero lanji adali nalo kukhala ndi chiyembekezo cha chipulumutso? Kodi n’chiyani chomwe chili chochititsa cha iwo kuti amasulidwe ku nsinga za imfa, inde, ndiponso ku maunyolo a gahena?",
                "11": "Taonani, ine ndikhoza kukuuzani inu—kodi atate anga Alima sadakhulupilire mu mawu amene adaperekedwa ndi pakamwa pa Abinadi? Ndipo kodi iye sadali mneneri oyera? Kodi iye sadayankhule mawu a Mulungu, ndipo atate anga Alima adawakhulupilira iwo?",
                "12": "Ndipo molingana ndi chikhulupiliro chawo kudali kusintha kwakukulu kudachitika mu mtima mwawo. Taonani ndikunena kwa inu kuti izi zonsezi ndi zoona.",
                "13": "Ndipo taonani, iwo adalalikira mawu kwa makolo anu, ndipo kusintha kwakukulu kudachitikanso m’mitima yawo, ndipo adadzichepetsa ndi kuika chikhulupiliro chawo mwa Mulungu woona ndi wamoyo. Ndipo taonani, adali okhulupirika kufikira kumapeto, kotero adapulumutsidwa.",
                "14": "Ndipo tsopano taonani, Ndikufunsani kwa inu, abale anga a mumpingo, kodi mudabadwa muuzimu mwa Mulungu? Kodi mwalandira chifaniziro chake m’maonekedwe anu? Kodi mudakumanako ndi kusintha kwakukulu kumeneku m’mitima mwanu?",
                "15": "Kodi mumaika chikhulupiliro mu chiwombolo cha iye amene adakulengani inu? Kodi mukuyang’ana chitsogolo ndi diso la chikhulupiliro, ndi kuona thupi la chivundili likuukitsidwa ku moyo wosafa, ndi chivundi ichi chikuukitsidwa m’kusavunda, kudzaima pamaso pa Mulungu kuweruzidwa malingana ndi ntchito zimene lachita thupi la chivundi?",
                "16": "Ndikunena kwa inu, mungadziganizire kwa inu nokha kuti mukumva mawu a Ambuye, akunena kwa inu mutsikulo: Bwerani kwa ine inu odala, pakuti taonani, ntchito zanu zakhala ntchito zolungama pa nkhope ya dziko lapansi?",
                "17": "Kapena kodi mukudziganizira kwa inu nokha kuti munganame kwa Ambuye mutsikulo, ndi kunena—Ambuye, ntchito zathu zakhala ntchito zolungama pa nkhope yadziko lapansi—ndipo kuti iye adzakupulumutsani inu?",
                "18": "Kapena mwinamwake, kodi mungadziganizire nokha kubweretsedwa pa bwalo lamilandu la Mulungu ndi miyoyo yanu yodzadzidwa ndi kulakwa ndi chisoni, kukhala ndi chikumbutso cha zolakwa zanu zonse, inde, kukumbukira kwa mngwiro kuipa kwanu konse, inde, kukumbukira kuti inu mwanyoza malamulo a Mulungu?",
                "19": "Ndikunena kwa inu, kodi mungayang’ane kwa Mulungu pa tsiku limenelo ndi mtima oyera ndi manja oyera? Ndikunena kwa inu, kodi mungayang’ane m’mwamba, n’kukhala ndi chifanizo cha Mulungu chozokotedwa pa maonekedwe anu?",
                "20": "Ndikunena kwa inu, kodi mungaganize zopulumutsidwa pamene mwadzipereka nokha kukhala otsatira a mdyerekezi?",
                "21": "Ndinena kwa inu, mudzadziwa pa tsikulo kuti inu simungapulumutsidwe; pakuti palibe munthu aliyense angathe kupulumutsidwa pokhapokha zovala zake zayeretsedwa; inde zovala zake zikuyenera kuyeretsedwa kufikira zitayeretsedwa ku litsiro lirilonse, kudzera mu mwazi wa iye amene adayankhulidwa ndi makolo athu, amene adzabwere kudzawombola anthu ake ku machimo awo.",
                "22": "Ndipo tsopano ine ndikufunsa kwa inu, abale anga, kodi aliyense wa inu adzamva bwanji, ngati mudzaima pamaso pa bwalo lamilandu la Mulungu, muli ndi zovala zanu zodetsedwa ndi mwazi ndi zonyansa zamitundu yonse? Taonani, kodi zinthu izi zidzachitira umboni wanji kwa inu?",
                "23": "Taonani kodi sizidzachitira umboni kuti inu ndi akupha, inde, ndiponso kuti ndinu olakwa pa zoipa zamitundu yonse?",
                "24": "Taonani, abale anga, kodi mukuganiza kuti munthu otereyo akhonza kudzakhala ndi malo okhala pansi mu ufumu wa Mulungu, ndi Abrahamu, ndi Isaki, ndi Yakobo, ndiponso aneneri oyera onse, amene zovala zawo zayeretsedwa ndi zopanda banga, angwiro ndi oyera?",
                "25": "Ndikunena kwa inu, Ayi; pokhapokha mutamupanga Mlengi wathu kukhala wabodza kuyambira pachiyambi, kapena kuganiza kuti iye ndi wabodza kuyambira pa chiyambi, inu simungaganize kuti oterewo akhonza kukhala ndi malo mu ufumu wa kumwamba; koma iwo adzaponyedwa kunja chifukwa iwo ndi ana a ufumu wa mdyerekezi.",
                "26": "Ndipo tsopano taonani, ndikunena kwa inu, abale anga, ngati mwamva kusintha kwa mtima, ndipo ngati mudamva kuti muyimbe nyimbo ya chikondi chowombola, ndingakufunseni, kodi mungamve choncho tsopano?",
                "27": "Kodi mudayenda, modzisunga nokha osalakwa pamaso pa Mulungu? Kodi mukhonza kunena, ngati mwaitanidwa kuti mufe pa nthawi ino, mwa inu nokha, kuti inu mwadzichepetsa kwathunthu? Kuti zovala zanu zayeretsedwa ndi kupangidwa zoyera kudzera mu mwazi wa Khristu, amene adzabwere kudzawombola anthu ake kumachimo awo?",
                "28": "Taonani, kodi mwavula kunyada? Ndikunena kwa inu, ngati simudatero, simuli okonzeka kukumana ndi Mulungu. Taonani mukuyenera kukonzekera mwamsanga; pakuti ufumu wa kumwamba wayandikira, ndipo otereyu alibe moyo wamuyaya.",
                "29": "Taonani, ndikuti, alipo wina mwa inu amene sadavulidwe nsanje? Ndikunena kwa inu kuti otereyo sadakonzeke; ndipo ndikadakonda kuti akonzekere mwamsanga, chifukwa ora iri pafupi, ndipo iye sakudziwa pamene nthawiyo idzafike; pakuti otere sadzapezeka osalakwa.",
                "30": "Ndipo kachiwiri ndinena kwa inu, kodi alipo wina pakati pa inu amene amatonza m’bale wake, kapena kumuwunjikira mazunzo?",
                "31": "Tsoka kwa m’modzi otereyo, chifukwa iye sadakonzekere, ndipo nthawi yayandikira yoti alape kapena iye sangapulumutsidwe.",
                "32": "Inde, ngakhale tsoka kwa inu nonse ochita mphulupulu; lapani, lapani, pakuti Ambuye Mulungu wayankhula ichi!",
                "33": "Taonani, iye watumiza uthenga kwa anthu onse, pakuti mikono ya chifundo yatambasulidwa kwa iwo, ndipo iye wati: Lapani, ndipo ine ndidzakulandirani inu.",
                "34": "Inde, iye wati: Bwerani kwa ine ndipo mudzadye chipatso cha mtengo wa moyo; inde, mudzadye ndi kumwa za mkate ndi madzi a moyo kwaulele.",
                "35": "Inde, bwerani kwa ine ndipo bweretsani ntchito zolungama, ndipo inu simudzadulidwa ndi kuponyedwa m’moto—",
                "36": "Pakuti taonani, nthawi yayandikira yakuti aliyense amene wosabala zipatso zabwino, kapena aliyense amene sachita ntchito zolungama, yemweyo ali ndi chifukwa cholilira ndi chisoni.",
                "37": "O ogwira ntchito zamphulupulu; inu amene muli odzikuza mu zinthu zachabechabe za dziko lapansi, inu amene mudadzinenera kuti mumadziwa njira zolungama koma mudasochera, ngati nkhosa zopanda m’busa, pakusaona kuti m’busa wakuitanani inu ndipo akuitanabe kwa inu, koma inu simumvera mawu ake!",
                "38": "Taonani, ndikunena ndi inu, kuti m’busa wabwino akukuitanani inu; inde, ndipo mu dzina lake lomwe iye wakuitanani inu, limene ndi dzina la Khristu; ndipo ngati inu simudzamvera kwa mawu a m’busa wabwino, ku dzina limene inu mwaitanidwira, taonani, inu simuli nkhosa za m’busa wabwino.",
                "39": "Ndipo tsopano ngati simuli nkhosa za m’busa wabwino, kodi muli a khola lanji? Taonani, ndikunena kwa inu, kuti mdyerekezi ndiye m’busa wanu, ndipo inu muli a khola lake; ndipo tsopano, angakane izi ndani? Taonani, ndikunena kwa inu, aliyense amene akana izi ndi wabodza ndipo ndi mwana wa mdyerekezi.",
                "40": "Pakuti ndikunena kwa inu kuti chilichonse chili chabwino chimachokera kwa Mulungu, ndipo chilichonse choipa chimachokera kwa mdyerekezi.",
                "41": "Kotero, ngati munthu abweretsa ntchito zabwino iye amamvera kwa mawu a m’busa wabwino, ndipo iye amatsatira iye; koma aliyense amene amabweretsa ntchito zoipa, yemweyonso amakhala mwana wa mdyerekezi, chifukwa amamvera mawu ake, ndipo amamutsatira iye.",
                "42": "Ndipo aliyense amene achita izi akuyenera kulandira mphotho yake kwa iye; kotero, mphotho yake iye amalandira imfa, monga mwa zinthu zokhudzana ndi kulungama, kukhala okufa ku ntchito zonse zabwino.",
                "43": "Ndipo tsopano, abale anga, ndikufuna kuti mundimve, chifukwa ndikuyankhula mu mphamvu za moyo wanga; pakuti taonani, ndayankhula kwa inu momveka kuti simungalakwitse, kapena ndayankhula molingana ndi malamulo a Mulungu.",
                "44": "Pakuti ndaitanidwa kuti ndiyankhule monga momwemu, molingana ndi dongosolo loyera la Mulungu, limene liri mwa Khristu Yesu; inde, ndalamulidwa kuti ndiime ndi kuchitira umboni kwa anthu awa za zinthu zimene zidayankhulidwa ndi makolo athu zokhudzana ndi zinthu zomwe ziri nkudza.",
                "45": "Ndipo izi si zonse. Kodi simukuganiza kuti ine ndikudziwa zinthu izi ndekha? Taonani, ndikuchitira umboni kwa inu kuti ndikudziwa kuti zinthu izi zimene ine ndayankhula ndi zoona. Ndipo kodi mukuganiza kuti ndikudziwa bwanji za chitsimikizo chake?",
                "46": "Taonani, ndikunena kwa inu kuti zazindikiritsidwa kwa ine mwa Mzimu Oyera wa Mulungu. Taonani, ndasala kudya ndi kupemphera masiku ambiri kuti ndidziwe zinthu izi mwa ndekha. Ndipo tsopano ndikudziwa kwa ine ndekha kuti ndi zoona; pakuti Ambuye Mulungu waziwonetsera izo kwa ine mwa Mzimu wake Woyera; ndipo uwu ndi mzimu wa chibvumbulutso umene uli mwa ine.",
                "47": "Ndipo moonjezera, ndikunena kwa inu kuti motero zabvumbulitsidwa kwa ine, kuti mawu amene adayankhulidwa ndi makolo athu ndi oona, ngakhale motero molingana ndi mzimu wa uneneri umene uli mwa ine, umene ulinso mwa kuwonetseredwa kwa Mzimu wa Mulungu.",
                "48": "Ndikunena kwa inu, kuti ndikudziwa mwa ndekha kuti chilichonse chomwe ndidzanena kwa inu, chokhudzana ndi zomwe zirinkudza, ndi zoona; ndipo ndikunena kwa inu, kuti ndikudziwa kuti Yesu Khristu adzabwera, inde, Mwana, Wobadwa yekha wa Atate, odzadza ndi chisomo ndi chifundo ndi chilungamo. Ndipo taonani, ndi iye amene abwera kudzachotsa machimo a dziko lapansi, inde, machimo a munthu aliyense amene akhulupilira mokhazikika mu dzina lake.",
                "49": "Ndipo tsopano ndikunena kwa inu kuti ili ndilo dongosolo limene ine ndayitanidwira, inde, kuti ndilalikire kwa abale anga okondedwa, inde, ndi kwa aliyense amene akukhala mu dzikoli; inde kulalikira kwa onse, okalamba ndi achichepere omwe, akapolo ndi aufulu omwe; inde, ndikunena ndi inu achikulire, ndi aunsinkhu wapakati, ndi m’badwo wa achinyamata; inde, kufuula kwa iwo akuyenera kuti alape ndi kubadwanso mwatsopano.",
                "50": "Inde, atero Mzimu; Lapani, nonse a kumalekezero a dziko lapansi, chifukwa ufumu wa Kumwamba wayandikira, inde, Mwana wa Mulungu akubwera mu ulemelero wake, mu dzitho zake, mu ukulu wake, mphamvu ndi ulamuliro. Inde, abale anga okondedwa, ndinena kwa inu, kuti Mzimu ukuti: Taonani ulemelero wa Mfumu ya dziko lonse lapansi; ndiponso Mfumu ya kumwamba posachedwa idzawala pakati pa ana onse a anthu.",
                "51": "Ndiponso Mzimu wati kwa ine, inde, kufuula kwa ine ndi mawu amphamvu, nati: Pita nati kwa anthu awa—Lapani, pakuti pokhapokha inu mutalapa simungalandire ufumu wa kumwamba.",
                "52": "Ndipo kachiwiri ndikunena kwa inu, Mzimu wati: Taonani, nkhwangwa yaikidwa pa mtsitsi wa mtengo; kotero mtengo uliwonse osabala chipatso chabwino udzadulidwa ndi kuponyedwa m’moto, inde, moto umene sungathe kuthetsedwa, ngakhale moto osazimitsika. Taonani, ndipo kumbukirani, Oyerayo wayankhula ichi.",
                "53": "Ndipo tsopano abale anga okondedwa, ndinena kwa inu, kodi mungatsutsane ndi zonena izi; inde, kodi mungaziyike pambali zinthu izi, ndi kupondereza Oyerayo pansi pa mapazi anu; inde, kodi mungadzikweze m’kunyada kwa mitima yanu; inde, kodi mudzapitirizabe kuvala zovala zamtengo wapatali ndi kuika mitima yanu pa zinthu zachabe za dziko lapansi, pa chuma chanu?",
                "54": "Inde, kodi mudzapitiriza kuganiza kuti ndinu abwino kuposa wina; inde, kodi mudzapitiriza kuzunza abale anu, amene adzichepetsa okha ndi kuyenda motsata dongosolo loyera la Mulungu, limene iwo abweretsedwa nalo mu mpingo, atayeretsedwa ndi Mzimu Woyera, ndi kubweretsa ntchito zabwino zimene ndizofunikira polapa—",
                "55": "Inde, ndipo kodi mudzapitiriza kutembenuzira misana yanu anthu osauka, ndi osowa, ndi kuwamana chuma chanu?",
                "56": "Ndipo pomaliza, inu nonse amene mudzapitiriza m’zoipa zanu, ndikunena kwa inu kuti awa ndi iwo amene adzadulidwe ndi kuponyedwa m’moto pokhapokha atalapa mofulumira.",
                "57": "Ndipo tsopano ndikunena kwa inu, nonse amene mukufuna kutsata mawu a m’busa wabwino, tulukani kwa oipayo, ndipo patukani, ndipo musagwire zinthu zawo zodetsedwa; ndipo taonani, maina awo adzafufutidwa, kuti maina a oipa sadzawerengedwa pamodzi ndi maina a olungama, kuti mawu a Mulungu akwanilitsidwe, amene amati: Maina a oipa sadzasakanizidwa ndi maina a anthu anga.",
                "58": "Pakuti maina a olungama adzalembedwa mu buku la moyo, ndipo kwa iwo ndidzawapatsa cholowa pa dzanja langa lamanja. Ndipo tsopano, abale anga, munenapo chiyani motsutsana ndi izi? Ndinena kwa inu, ngati muyankhula motsutsana ndi izi, zilibe kanthu, pakuti mawu a Mulungu akuyenera kukwaniritsidwa.",
                "59": "Pakuti ndi m’busa wanji ali pakati panu okhala ndi nkhosa zambiri koma osaziyang’anira, kuti nkhandwe zisalowe ndi kuwononga nkhosa zake? Ndipo taonani, ngati nkhandwe ilowa mu nkhosa zake kodi iye sadzayithamangitsa? Inde, ndipo pamapeto pake, ngati angathe, adzaiwononga.",
                "60": "Ndipo tsopano ndikunena kwa inu kuti m’busa wabwino akukuitanani inu; ndipo ngati inu mudzamvera mawu ake iye adzakubweretsani inu mu khola lake, ndipo inu ndinu nkhosa zake; ndipo akukulamulani inu kuti musalore nkhandwe yolusa kuti ilowe pakati panu, kuti musawonongedwe.",
                "61": "Ndipo tsopano, ine, Alima, ndikukulamulani inu muchiyankhulo cha iye amene wandilamula ine, kuti musamale kuchita mawu amene ine ndiyankhula kwa inu.",
                "62": "Ndikuyankhula mwa njira ya lamulo kwa inu amene muli a mpingo; ndi kwa aliyense amene sali mu mpingo mwa kukuitanani, nati: Bwerani ndi kudzabatizidwa mwa kulapa, kuti inunso mukakhale okudya chipatso cha mtengo wa moyo."
            },
            "6": {
                "1": "Ndipo tsopano zidachitika kuti Alima atamaliza kuyankhula kwa anthu a mu mpingo, umene udakhazikitsidwa mu mzinda wa Zarahemula, iye adadzodza ansembe ndi akulu, powasanjika manja ake molingana ndi dongosolo la Mulungu, kuti atsogolere ndi kuyang’anira mpingowo.",
                "2": "Ndipo zidachitika kuti aliyense amene sadali wa mumpingo amene adalapa machimo awo adabatizidwa mu kulapa, ndipo adalandiridwa mu mpingo.",
                "3": "Ndiponso zidachitikanso kuti aliyense amene adali mu mpingo amene sadalape machimo ku zoipa zawo ndi kudzichepetsa okha pamaso pa Mulungu—ine ndikutanthauza iwo amene adakwezedwa m’kunyada kwa mitima yawo—omwewo adakanidwa, ndipo maina awo adafufutidwa, kuti maina awo sadawerengedwe pamodzi ndi olungama.",
                "4": "Ndipo motero iwo adayamba kukhazikitsa dongosolo la mpingo mu mzinda wa Zarahemula.",
                "5": "Tsopano ndikufuna kuti mumvetsetse kuti mawu a Mulungu adali operekedwa mwaulele kwa onse, kuti padalibe amene adakanizidwa mwayi wakusonkhana okha pamodzi kuti amve mawu a Mulungu.",
                "6": "Komabe, ana a Mulungu adalamulidwa kuti adzisonkhana pamodzi kawirikawiri, ndi kugwirizana mu kusala kudya ndi kupemphera mwa mphamvu m’malo mwa ubwino wa miyoyo ya iwo amene sankadziwa Mulungu.",
                "7": "Ndipo tsopano zidachitika kuti pamene Alima adapanga malamulowa adachoka kwa iwo, inde, kuchokera ku mpingo umene udali mu mzinda wa Zarahemula, ndi kupita kutsidya chakum’mawa kwa mtsinje wa Sidoni, ku chigwa cha Gidioni, kumeneko kudali kutamangidwa mzinda, umene udatchedwa mzinda wa Gidioni, umene udali mu chigwa chotchedwa Gideoni, umene udatchedwa motsatira munthu amene adaphedwa ndi dzanja la Neho ndi lupanga.",
                "8": "Ndipo Alima adapita ndi kuyamba kulengeza mawu a Mulungu kwa mpingo umene udakhazikitsidwa mu chigwa cha Gideoni, molingana ndi vumbulutso la choonadi cha mawu amene adayankhulidwa ndi makolo ake, ndi molingana ndi mzimu wa uneneri umene udali mwa iye, molingana ndi umboni wa Yesu Khristu, Mwana wa Mulungu, amene adzabwera kudzawombola anthu ake ku machimo awo, ndi dongosolo loyera limene iye adaitanidwa nalo. Ndipo motere zalembedwa. Ameni."
            },
            "7": {
                "intro": "Mawu a Alima amene iye adapereka kwa anthu a Gideoni, molingana ndi zolemba zake zomwe.",
                "1": "Taonani abale anga okondedwa, poona kuti ndaloredwa kuti ndibwere kwa inu, kotero ndikuyesa kukuyankhulani inu m’chiyankhulo changa; inde, ndi pakamwa panga, poona kuti aka ndikoyamba kuti ndiyankhule nanu ndi mawu apakamwa panga, ine pomangidwa kwathunthu pa mpando wa chiweruzo, pokhala ndi ntchito zambiri zochita kuti sindikadatha kubwera kwa inu.",
                "2": "Koma ngakhale tsopano sindikadatha kubwera kwa inu pa nthawi ino pakadapanda kuti mpando wa chiweruzo wapatsidwa kwa wina, kuti alamulire m’malo mwanga; ndipo Ambuye mu chifundo chake chochuluka wandilora kuti ndibwere kwa inu.",
                "3": "Ndipo taonani, ndabwera ndi ziyembekezo zazikulu ndi chikhumbo chachikulu kuti ndipeze kuti inu mudadzichepetsa nokha pamaso pa Mulungu, ndipo mudapitirizabe m’mapembedzero a chisomo chake, kuti ndikupezeni kuti muli opanda banga pamaso pake, kuti ndikupezeni kuti simuli m’mavuto oopsa amene abale athu aku Zarahemula adali.",
                "4": "Koma lidalitsike dzina la Mulungu, kuti wandipatsa inu kuti ndidziwe, inde, wandipatsa ine chisangalalo chachikulu chodziwa kuti iwo akhazikikanso mu njira ya chilungamo chake.",
                "5": "Ndipo ndikukhulupilira, molingana ndi Mzimu wa Mulungu umene uli mwa ine, kuti ndidzakhalanso ndi chisangalalo pa inu; komabe sindikukhumbira kuti chisangalalo changa chibwere chifukwa cha mazunzo ndi chisoni chimene ndakhala nacho pa abale aku Zarahemula, pakuti taonani, chisangalalo changa chabwera pa iwo nditadutsa m’masautso aakulu ndi chisoni.",
                "6": "Koma taonani, ndikukhulupilira kuti inu simuli mu mkhalidwe wa kusakhulupilira ngati adaliri abale anu; ndikukhulupilira kuti inu simudakuzike m’kunyada kwa mitima yanu; inde, ndikukhulupilira kuti simudayike mitima yanu pa chuma ndi zinthu zachabechabe za dziko lapansi; inde, ndikukhulupilira kuti simupembedza mafano, koma kuti mumapembedza Mulungu woona ndi wa moyo, ndipo kuti mukuyembekezera chikhululukiro cha machimo anu, ndi chikhulupiliro chosatha, chimene chili nkudza.",
                "7": "Pakuti taonani, ndikunena kwa inu pali zinthu zambiri zimene ziri nkudza; ndipo taonani, pali chinthu chimodzi chimene chiri chofunikira kuposa zonse—pakuti taonani, nthawi siiri kutali kuti Muwomboli adzakhala ndi kubwera pakati pa anthu ake.",
                "8": "Taonani, sindikunena kuti iye adzabwera pakati pa ife pa nthawi yakukhala kwake m’chihema chake chachivundi, pakuti taonani, Mzimu sudanene kwa ine kuti izi zidzakhala chonchi. Tsopano monga mwa chinthu ichi sindikudziwa; koma ichi chokha ndikudziwa, kuti Ambuye Mulungu ali ndi mphamvu yakuchita zinthu zonse zomwe zili molingana ndi mawu ake.",
                "9": "Koma taonani, Mzimu wanena zambiri kwa ine, nati: Fuula kwa anthu awa, nati: Lapani inu, ndipo konzani njira ya ambuye, ndipo yendani mu njira zake, zimene zili zoongoka, pakuti taonani, ufumu wakumwamba wayandikira, ndipo Mwana wa Mulungu akubwera pa nkhope ya dziko lapansi.",
                "10": "Ndipo taonani, iye adzabadwa mwa Mariya, ku Yerusalemu kumene ndi dziko la makolo athu, iye pokhala namwali, chotengera chake chamtengo wapatali ndi chosankhika, amene adzafungatiridwa ndi kudzatenga pakati mwa mphamvu ya Mzimu Woyera, ndi kubala mwana wa mwamuna, inde, ngakhale Mwana wa Mulungu.",
                "11": "Ndipo adzayenda, kumva zowawa ndi masautso ndi mayesero a mtundu wonse; ndipo izi kuti mawu akakwaniritsidwe amene akuti iye adzatengera pa iye zowawa ndi matenda a anthu ake.",
                "12": "Ndipo adzatengera pa iye imfa, kuti amasule nsinga za imfa zimene zimamanga anthu ake; ndipo iye adzatengera pa iye zofooka zawo, kuti zimphyo zake zidzadzidwe ndi chifundo, monga mwa thupi, kuti iye adziwe monga mwa thupi m’mene angathandizire anthu ake monga mwa zofooka zawo.",
                "13": "Tsopano Mzimu umadziwa zinthu zonse; komabe Mwana wa Mulungu avutika monga mwa thupi kuti iye akatenge pa iye machimo a anthu ake, kuti iye afufute zolakwitsa zawo monga mwa mphamvu ya chipulumutso chake, ndipo tsopano taonani, uwu ndi umboni omwe uli mwa ine.",
                "14": "Tsopano ndinena kwa inu kuti mukuyenera kulapa, ndi kubadwanso mwatsopano; pakuti Mzimu umati ngati simubadwanso mwatsopano simungalandire ufumu wa kumwamba; kotero bwerani ndi kubatizidwa m’kulapa, kuti mutsukidwe ku machimo, kuti mukhale ndi chikhulupiliro mwa Mwana wa Nkhosa wa Mulungu, amene amachotsa machimo a dziko lapansi, amene ali ndi mphamvu yopulumutsa ndi kuyeretsa ku kusalungama konse.",
                "15": "Inde, ndinena kwa inu bwerani ndipo musaope, ndipo ikani pambali tchimo lirilonse, limene limakuvutitsani inu mosavuta, limene limakumangani inu n’kugwa m’chiwonongeko, inde, bwerani ndi kupita chitsogolo, ndi kusonyeza kwa Mulungu wanu kuti inu muli wofunitsitsa kulapa machimo anu ndi kulowa mu chipangano ndi iye kuti musunga malamulo ake, ndi kuchitira umboni ichi kwa iye lero lino ndi kupita m’madzi aubatizo.",
                "16": "Ndipo aliyense amene achita izi, ndi kusunga malamulo a Mulungu kuyambira pamenepo, yemweyo adzakumbukira kuti ndidati kwa iye, inde, iye adzakumbukira kuti ine ndidati kwa iye, iye adzakhala nawo moyo wamuyaya, molingana ndi umboni wa Mzimu Woyera, umene umachitira umboni mwa ine.",
                "17": "Ndipo tsopano abale anga, kodi mumakhulupilira zinthu izi? Taonani, ndikunena kwa inu, inde, ndikudziwa kuti inu mumakhulupilira izo; ndipo njira yomwe ndikudziwira kuti mumakhulupilira izo ndi kudzera mwa kuwonetsera kwa Mzimu umene uli mwa ine. Ndipo tsopano chifukwa chikhulupiliro chanu ndi cholimba mokhudza izo, inde, mokhudzana ndi zinthu zimene ine ndayankhula, chisangalalo changa n’chachikulu.",
                "18": "Pakuti monga ndidanena kwa inu kuyambira pa chiyambi, kuti ndidali ndi chikhumbo chachikulu kuti inu simudali munkhalidwe la mavuto ngati abale anu, ngakhale chonchi ndapeza kuti zokhumba zanga zakwaniritsidwa.",
                "19": "Pakuti ndikuona kuti inu muli mu njira zolungama; ndipo ndikuona kuti muli mu njira imene imatsogolera ku ufumu wa Mulungu; inde, ndikuona kuti inu mukuwongola njira zake.",
                "20": "Ndikuona kuti zadziwika kwa inu, ndi umboni wa mawu ake, kuti iye sangayende munjira zokhota, ngakhale kusemphana ndi zomwe iye wanena, ngakhale alibe chithunzi chakutembenukira kudzanja lamanja kupita lakumanzere, kapena kuchoka ku chomwe chili cholondora kupita ku chomwe chili cholakwika; kotero, njira yake ndi imodzi yozungulira kwamuyaya.",
                "21": "Ndipo iye sakhala mu makachisi wodetsedwa, palibe chonyansa kapena china chilichonse chimene chili chodetsedwa chingalandiridwe mu ufumu wa Mulungu; kotero ndinena kwa inu nthawi idzafika, inde, ndipo idzakhala patsiku lomaliza, yoti amene ali onyansa adzakhalabe mukunyansa kwake.",
                "22": "Ndipo tsopano abale anga, ndanena zinthu izi kwa inu kuti ndikudzutseni inu ku kuzindikira kwa udindo wanu kwa Mulungu, kuti inu muyende opanda banga pamaso pake, kuti inu muyende potsatira dongosolo loyera la Mulungu, limene inu mwalandiridwa.",
                "23": "Ndipo tsopano ndikufuna kuti mukhale odzichepetsa, ndi omvera ndi odekha; osavuta kupemphedwa; odzadza ndi kuleza mtima ndi kupilira; kukhala odziletsa mu zinthu zonse, ndi akhama mu kusunga malamulo a Mulungu pa nthawi zonse; kupempha zinthu zina ziri zonse zomwe mukusowa, zauzimu ndi zakuthupi zomwe; nthawi zonse kubwenzera kuthokoza kwa Mulungu pa zina ziri zonse zomwe mumalandira.",
                "24": "Ndipo onetsetsani kuti muli ndi chikhulupiliro, chiyembekezo, ndi chikondi, ndipo pamenepo inu mudzakhala mu ntchito zabwino nthawi zonse.",
                "25": "Ndipo Ambuye akudalitseni inu, ndi kusunga zovala zanu kukhala zopanda banga, kuti pamapeto pake mudzabweretsedwe ndi kukhala pansi ndi Abrahamu, Isaki ndi Yakobo, ndi aneneri oyera amene adakhalako kuyambira pachiyambi pa dziko lapansi, kukhala ndi zovala zoyera ngati monga zovala zawo ziri zopanda banga, mu ufumu wa kumwamba kuti asatulukemonso.",
                "26": "Ndipo tsopano abale anga okondedwa, ndayankhula mawu awa kwa inu molingana ndi Mzimu umene umachitira umboni mwa ine; ndipo moyo wanga ukondwera kwakukulu, chifukwa cha khama lopambana ndi kumvera komwe inu mwapereka ku mawu anga.",
                "27": "Ndipo tsopano, mtendere wa Mulungu ukhale pa inu, ndi pa nyumba zanu, ndi malo anu, ndi pa nkhosa zanu, ndi ng’ombe, ndi zonse zomwe muli nazo, akazi anu ndi ana anu, molingana ndi chikhulupiliro ndi ntchito zabwino, kuyambira nthawi ino ndi kunthawi zosatha. Ndipo motere ndayankhula. Ameni."
            },
            "8": {
                "1": "Ndipo tsopano zidachitika kuti Alima atabwelera kuchokera ku dziko la Gideoni, atamaliza kuphunzitsa anthu a Gideoni zinthu zambiri zimene sizingalembedwe, atakhazikitsa dongosolo la mpingo, molingana ndi m’mene adachitira ku dziko la Zarahemula, inde, adabwelera ku nyumba kwake ku Zarahemula kukapumula ku ntchito zomwe iye adagwira.",
                "2": "Ndipo kotero chidatha chaka cha chisanu ndi zinayi cha ulamuliro wa oweruza pa anthu a Nefi.",
                "3": "Ndipo zidachitika kuti kumayambiliro kwa chaka chakhumi cha ulamuliro wa oweruza pa anthu a Nefi, kuti Alima adanyamuka kuchoka kumeneko ndi kutenga ulendo wake kupita ku dziko la Meleki, cha kumadzulo kwa mtsinje wa Sidoni, chakumadzulo kufupi ndi malire a chipululu.",
                "4": "Ndipo adayamba kuphunzitsa anthu mu dziko la Meleki molingana ndi dongosolo loyera la Mulungu, limene iye adaitanidwira; ndipo adayamba kuphunzitsa anthu m’dziko lonse la Meleki.",
                "5": "Ndipo zidachitika kuti anthu adabwera kwa iye m’malire onse a dziko limene lidali m’mbali mwa chipululu. Ndipo iwo adabatizidwa m’dziko lonselo;",
                "6": "Kotero kuti pamene iye adamaliza ntchito yake ku Meleki adachokako, ndi kuyenda ulendo wa masiku atatu ku mpoto kwa dziko la Meleki; ndipo adafika ku mzinda umene umatchedwa Amoniha.",
                "7": "Tsopano chidali chikhalidwe cha anthu a Nefi kutchula maiko awo, ndi midzi yawo, inde, ngakhale midzi yawo yonse ing’onoing’ono, potsatira dzina la iye amene adayamba kukhalako; ndipo motero ndim’mene zidalili ndi dziko la Amoniha.",
                "8": "Ndipo zidachitika kuti pamene Alima adafika ku mzinda wa Amoniha adayamba kulalikira mawu a Mulungu kwa iwo.",
                "9": "Tsopano Satana adali atagwiritsitsa mitima ya anthu a mzinda wa Amoniha; kotero sadamvera mawu a Alima.",
                "10": "Komabe Alima adagwira ntchito kwambiri mu mzimu, kulimbana ndi Mulungu mu pemphero la mphamvu, kuti atsanulire Mzimu wake pa anthu amene adali mu mzindawo; kuti amulorenso kuti awabatize anthuwo kuti alape.",
                "11": "Komabe, iwo adaumitsa mitima yawo, nati kwa iye: Taona, Ife tikudziwa kuti iwe ndi Alima; ndipo tikudziwa kuti ndiwe mkulu wansembe kwa mpingo umene iwe udakhazikitsa m’madera ambiri a dziko, monga mwa chikhalidwe chako; ndipo ife sitili a mpingo wako, ndipo sitimakhulupilira mu zikhalidwe zopusazo.",
                "12": "Ndipo tsopano tikudziwa kuti chifukwa sitiri a mpingo wako tikudziwa kuti iwe ulibe mphamvu pa ife; ndipo iwe wapereka mpando wa chiweruzo kwa Nefiha; kotero iwe sindiwe mkulu wa oweruza pa ife.",
                "13": "Tsopano pemene anthu adayankhula izi, ndi kukana mawu ake onse, ndi kumunyoza iye, ndi kumulavulira iye, ndipo adachititsa kuti atulutsidwe kunja kwa mzinda wawo, iye adachoka kumeneko ndi kutenga ulendo wake kuyandikira ku mzinda umene umatchedwa Aroni.",
                "14": "Ndipo zidachitika kuti pamene iye adali kuyenda kumeneko, okhala olemedwa ndi chisoni, akudutsa m’masautso aakulu, ndi kuwawa kwa moyo, chifukwa cha kuipa kwa anthu amene adali mu mzinda wa Amoniha, zidachitika kuti pamene Alima adali olemedwa motere ndi chisoni, taonani mngelo wa Ambuye adaonekera kwa iye nati:",
                "15": "Odala ndi iwe, Alima; kotero, kweza mutu wako ndi kukondwera, pakuti iwe uli nacho chifukwa chachikulu chokondwera; pakuti iwe wakhala okhulupirika m’kusunga malamulo a Mulungu kuyambira nthawi imene iwe udalandira uthenga wako oyamba kwa iye. Taona, ine ndine amene ndidaupereka kwa iwe.",
                "16": "Ndipo taona, ndatumidwa kuti ndikulamule iwe kuti ubwelere ku mzinda wa Amoniha, ndi kulalikanso kwa anthu a mzindawo; inde, kalalikire kwa iwo. Inde, ukati kwa iwo, kupatula iwo alape Ambuye Mulungu adzawawononga iwo.",
                "17": "Pakuti taona, iwo akuphunzira pa nthawi ino kuti awononge ufulu wa anthu ako, (pakuti atero Ambuye) zimene ziri zosemphana ndi malamulo olembedwa, ndi ziweruzo, ndi malamulo amene iye wapereka kwa anthu ake.",
                "18": "Tsopano zidachitika kuti Alima atalandira uthenga wake kuchokera kwa mngelo wa Ambuye adabwelera mofulumira ku dziko la Amoniha. Ndipo adalowa mzindawo kudzera njira ina, inde, m’njira imene ili kum’mwera kwa mzinda wa Amoniha.",
                "19": "Ndipo pamene adalowa m’mzindawo adamva njala, ndipo adati kwa munthu wina: Mungamupatse mdzakadzi wodzichepetsa wa Mulungu kanthu koti adye?",
                "20": "Ndipo munthuyo adati kwa iye: Ndine Mnefi, ndipo ndikudziwa kuti iwe ndi mneneri oyera wa Mulungu, pakuti ndiwe munthu amene mngelo adanena m’masomphenya: Udzamulandira. Kotero, pita ndi ine kunyumba kwanga ndipo ndidzakupatsa iwe chakudya changa; ndipo ndikudziwa kuti iwe udzakhala mdalitso kwa ine ndi nyumba yanga.",
                "21": "Ndipo zidachitika kuti munthuyo adamulandira iye ku nyumba kwake; ndipo munthuyo adali wotchedwa Amuleki; ndipo adabweretsa mkate ndi nyama ndikuika pamaso pa Alima.",
                "22": "Ndipo zidachitika kuti Alima adadya mkatewo ndipo adakhuta; ndipo adadalitsa Amuleki ndi nyumba yake, ndipo adapereka mayamiko kwa Mulungu.",
                "23": "Ndipo atatha kudya ndi kukhuta adati kwa Amuleki: ine ndine Alima, ndipo ndine mkulu wansembe wa mpingo wa Mulungu m’dziko lonseli.",
                "24": "Ndipo taona, ndaitanidwa kuti ndilalikire mawu a Mulungu pakati pa anthu awa, monga mwa mzimu wa chibvumbulutso ndi uneneri; ndipo ndidali mu dziko lino ndipo sadandilandire, koma adanditulutsa ndipo ndidali pafupi kuika nsana wanga ku dziko lino kwamuyaya.",
                "25": "Koma taona, ndalamulidwa kuti nditembenukenso ndi kunenera kwa anthu awa, inde, ndi kuchitira umboni mowatsutsa zokhudzana ndi mphulupulu zawo.",
                "26": "Ndipo tsopano, Amuleki, chifukwa iwe wandidyetsa ine ndi kundilandira, ndiwe odala; chifukwa ndidali ndi njala, pakuti ndasala chakudya masiku ambiri.",
                "27": "Ndipo Alima adakhala masiku ambiri ndi Amuleki asadayambe kulalikira kwa anthu.",
                "28": "Ndipo zidachitika kuti anthuwo adakula kwambiri mu zoipa ndi mphulupulu zawo.",
                "29": "Ndipo mawu adafika kwa Alima, nati: Pita, ndiponso ukati kwa mdzakadzi wanga Amuleki, pita uko ndipo ukanenere kwa anthu awa, nati—Lapani inu, pakuti atero Ambuye, pokhapokha mutalapa ndidzayendera anthu awa ndi mkwiyo wanga; inde, sindidzabweza mkwiyo wanga oopsa.",
                "30": "Ndipo Alima adapita ndiponso Amuleki, pakati pa anthu, kukalalikira mawu a Mulungu kwa iwo; ndipo adadzadzidwa ndi Mzimu Oyera.",
                "31": "Ndipo adali ndi mphamvu yopatsidwa kwa iwo, kotero kuti sakadatha kuponyedwa mu ndende; kapena sikudali kotheka kuti munthu aliyense akadatha kuwapha; komabe iwo sadaonetse mphamvu zawo kufikira atamangidwa ndi zingwe ndi kuponyedwa mu ndende. Tsopano, izi zidachitika kuti Ambuye athe kuwonetsa mphamvu yake mwa iwo.",
                "32": "Ndipo zidachitika kuti adapita ndi kuyamba kulalikira ndi kunenera kwa athu, molingana ndi mzimu ndi mphamvu imene Ambuye adawapatsa iwo."
            },
            "9": {
                "intro": "Mawu a Alima, ndiponso mawu a Amuleki, amene adapelekedwa kwa anthu amene adali mu dziko la Amoniha. Ndiponso aponyedwa mu ndende, ndi kuwomboledwa mwa mphamvu yozwizwitsa ya Mulungu imene idali mwa iwo, molingana ndi zolemba za Alima.",
                "1": "Ndiponso, ine, Alima, nditalamulidwa ndi Mulungu kuti ndimutenge Amuleki ndipo tipite ndi kukalalikiranso kwa anthu awa, kapena anthu amene adali mu mzinda wa Amoniha, zidachitika pamene ine ndidayamba kulalika kwa iwo, adayamba kulimbana nane, nati:",
                "2": "Kodi iwe ndi ndani? Ukuganiza kuti ife tingakhulupilire umboni wa munthu m’modzi, ngakhale atalalika kwa ife kuti dziko lapansi lidzatha?",
                "3": "Tsopano iwo sadamvetse mawu amene amayankhula; pakuti sadadziwe kuti dziko lapansi lidzatha.",
                "4": "Ndipo iwo adatinso: Ife sitidzakhulupilira mawu ako ngati iwe utanenere kuti mzinda waukulu uno udzawonongedwa mu tsiku limodzi.",
                "5": "Tsopano iwo sadadziwe kuti Mulungu akhonza kuchita ntchito zodabwitsa zoterozo, pakuti iwo adali anthu a mitima-yolimba ndi osamvera.",
                "6": "Ndipo iwo adati: Mulungu ndi ndani, kuti satumiza ulamuliro winanso woposa munthu m’modzi pakati pa anthu awa, kuti alalikire kwa iwo choonadi cha zinthu zazikulu ndi zodabwitsa zoterozo?",
                "7": "Ndipo adaimilira kuti aike manja awo pa ine; koma taonani, iwo sadatero. Ndipo ndidaima molimba mtima kuti ndilalike kwa iwo, inde, ndidachitira umboni molimba mtima kwa iwo, nati:",
                "8": "Taonani, O inu oipa ndi m’badwo wopotoka mwaiwala bwanji miyambo ya makolo anu; inde, mwaiwala mwachangu bwanji malamulo a Mulungu?",
                "9": "Kodi inu simukukumbukira kuti atate athu, Lehi, adabweretsedwa kuchokera ku Yerusalemu ndi dzanja la Mulungu? Kodi inu simukukumbukira kuti iwo wonse adatsogoleledwa ndi iye kudutsa m’chipululu?",
                "10": "Ndipo kodi inu mwaiwala posachedwapa kuti ndi nthawi zingati iye adawombola makolo athu m’manja mwa adani awo, ndi kuwasunga iwo kuti asawonongedwe, ngakhale ndi manja a abale awo omwe?",
                "11": "Inde, ndipo ngati kukadapanda kukhala mphamvu yake yosayerekezeka, ndi chifundo chake, ndi kuleza mtima kwake kwa ife, tikadadulidwa mosapeweka kuchoka pankhope yadziko lapansi tisadafike m’nyengo ya nthawi ino, ndipo mwina tikadakhazikidwa mu mkhalidwe wa chisoni ndi tsoka losatha.",
                "12": "Taonani, tsopano ndinena kwa inu kuti iye wakulamulani inu kuti mulape, ndipo pokhapokha mulape, inu simungathe kulandira ufumu wa Mulungu. Koma taonani, izi sizokhazi—iye wakulamulani inu kuti mulape, kapena adzakuwonongani kotheratu kuchoka pankhope ya dziko lapansi, inde, adzakuyenderani mu mkwiyo wake, ndipo mumkwiyo wake oopsya sadzayang’ana kumbali.",
                "13": "Taonani, kodi inu simukukumbukira mawu amene adayankhula kwa Lehi, kunena kuti: Pamene inu mudzasunga malamulo anga, mudzachita bwino m’dziko? Ndiponso kwanenedwa kuti: Pamene simudzasunga malamulo anga mudzadulidwa kuchoka pamaso pa Ambuye.",
                "14": "Tsopano ndikufuna kuti mukumbukire, kuti motero ngati Alamani sadasunge malamulo a Mulungu, iwo adulidwa kuchoka pamaso pa Ambuye. Tsopano tikuwona kuti mawu a Ambuye adatsimikizika mu chinthu ichi, ndipo Alamani adadulidwa kuchoka pamaso pake, kuyambira pa chiyambi cha zolakwitsfa zawo m’dzikomo.",
                "15": "Komabe ndikunena kwa inu, kuti chidzakhala chopilirika kwa iwo pa tsiku la chiweruzo kuposa kwa inu, ngati mukhalabe mu machimo anu, inde, ndipo ngakhale chopilirika kwambiri kwa iwo mu moyo uno kuposa kwa inu pokhapokha mutalapa.",
                "16": "Pakuti malonjezano alipo ambiri amene aperekedwa kwa Alamani; pakuti ndi chifukwa cha miyambo ya makolo awo imene idawachititsa iwo kukhala mu kusadziwa; kotero Ambuye adzawachitira chifundo kwa iwo ndi kutalikitsa kukhala kwawo m’dziko.",
                "17": "Ndipo pa nyengo ina ya nthawi adzafikitsidwa kuti kukhulupilira mu mawu ake, ndi kudziwa za kusalondola kwa miyambo ya makolo awo; ndipo ambiri mwa iwo adzapulumutsidwa, pakuti Ambuye adzachitira chifundo kwa onse amene ayitanira pa dzina lake.",
                "18": "Koma taonani, ndikunena kwa inu kuti ngati mulimbikira m’kuipa kwanu kuti masiku anu sadzatalikitsidwa mu dzikolo, pakuti Alamani adzatumizidwa pa inu; ndipo ngati inu simulapa iwo adzabwera mu nthawi yomwe simukudziwa, ndipo inu mudzayenderedwa ndi chiwonongeko chotheratu; ndipo zidzakhala molingana ndi mkwiyo woopsya wa Ambuye.",
                "19": "Pakuti iye sadzalora inu kuti mukhalebe m’kusaweruzika kwanu, kuti muwononge anthu ake. Ndinena kwa inu, Ayi: iye angathe kulolera kuti Alamani athe kuwononga anthu ake wonse amene amatchedwa anthu a Nefi, ngati kukadakhala kotheka kuti adzagwe mu machimo ndi zolakwitsa, atatha kukhala ndi kuwala kwakukulu ndi kupatsidwa chidziwitso chachikulu kuchokera kwa Ambuye Mulungu wawo.",
                "20": "Inde, atatha kukhala anthu okonderedwa kwambiri a Ambuye; inde, atatha kukhala anthu okonderedwa kuposa dziko lirilonse, mafuko, manenedwe kapena anthu; atatha kukhala ndi zinthu zonse kudziwitsidwa kwa iwo molingana ndi zokhumba zawo, ndi chikhulupiliro chawo, ndi mapemphero, a izo zimene zidali, ndi zimene zili, ndi zimene ziri nkudza;",
                "21": "Atayenderedwa ndi Mzimu wa Mulungu; atayankhulana ndi angelo, ndipo atayankhuliwa kwa iwo ndi mawu a Ambuye; ndi kukhala ndi mzimu wa uneneri, ndi mzimu wa chibvumbulutso, ndiponso mphatso zambiri, mphatso ya kuyankhula ndi malilime, ndi mphatso ya kulalikira, ndi mphatso ya Mzimu Woyera, ndi mphatso ya kumasulira;",
                "22": "Inde, atapulumutsidwa ndi Mulungu kuchokera m’dziko la Yerusalemu, ndi dzanja la Ambuye; atapulumutsidwa ku chilala, ndi ku matenda, ndi mitundu yonse ya matenda a mtundu uliwonse; ndi kukula mu mphamvu ya nkhondo, kuti asawonongedwe; atatulutsidwa mu ukapolo ku nthawi ndi nthawi, ndipo atasungidwa ndi kutetezedwa kufikira tsopano; ndipo iwo achita bwino kufikira ali olemera mu zinthu za mitundu yonse—",
                "23": "Ndipo tsopano taonani ndikunena kwa inu, kuti ngati anthu awa, amene alandira madalitso ochuluka chotere kuchokera m’dzanja la Ambuye, angalakwitse mosemphana ndi kuwala ndi chidziwitso chimene iwo ali nacho, ine ndikunena kwa inu kuti ngati izi zili choncho, kuti ngati atagwe mu kulakwitsa, chidzakhala chopilirika kwambiri kwa Alamani kuposera kwa iwo.",
                "24": "Pakuti taonani, malonjezano a Ambuye aperekedwa kwa Alamani, koma sali kwa inu ngati inu mulakwa; pakuti kodi Ambuye sadalonjeze momveka bwino ndi kulamula mwamphamvu, kuti ngati inu mudzaukira iye kuti mudzawonongedwa kotheratu kuchoka pankhope ya dziko lapansi?",
                "25": "Ndipo tsopano pachifukwa ichi, kuti inu musawonongedwe, Ambuye atumiza mngelo wake kuti ayendere ambiri a anthu ake, kulengeza kwa iwo kuti akuyenera kupita ndi kulilira mwamphamvu kwa anthu awa, nati: Lapani inu, pakuti ufumu wa kumwamba wayandikira.",
                "26": "Ndipo si masiku ambiri kuchokera pano Mwana wa Mulungu adzabwera mu ulemelero wake; ndipo ulemelero wake udzakhala ulemelero wa Wobadwa Yekhayo wa Atate, wodzadza ndi chisomo, chilungamo, ndi choonadi, wodzadza ndi chipiliro, chifundo, ndi kuleza mtima, wachangu kumvera kulira kwa anthu ake ndi kuyankha mapemphero awo.",
                "27": "Ndipo taonani, akubwera kudzawombola amene adzabatizidwe m’kulapa, kudzera m’chikhulupiliro pa dzina lake.",
                "28": "Kotero, konzani inu njira ya Ambuye, pakuti nthawi ili pafupi kuti anthu wonse adzakolole mphotho ya ntchito zawo, molingana ndi ichi chimene akhala—ngati iwo akhala olungama adzakolola chipulumutso cha miyoyo yawo, molingana ndi mphamvu ndi chiwombolo cha Yesu Khristu; ndipo ngati akhala oipa adzakolola chiwonongeko cha moyo wawo, molingana ndi mphamvu ndi ukapolo wa mdyerekezi.",
                "29": "Tsopano taonani, awa ndi mawu a mngelo, kulilira kwa anthu.",
                "30": "Ndipo tsopano, abale anga okondedwa, pakuti inu ndi abale anga, ndipo mukuyenera kukondedwa, ndipo inu mukuyenera kubweretsa ntchito zimene ziri zoyenerana ndi kulapa, poona kuti mitima yanu yalimbitsitsa monyansa motsutsana ndi mawu a Mulungu, ndi kuona kuti ndinu anthu osochera ndi akugwa.",
                "31": "Ndipo zidachitika kuti pamene ine, Alima, ndidayankhula mawu awa, taonani, anthu adakwiya nane chifukwa ndidanena kwa iwo kuti adali anthu olimba mitima ndi osamvera.",
                "32": "Ndiponso chifukwa ndidanena kwa iwo kuti adali osochera ndi anthu akugwa adakwiya nane, ndipo adafuna kuti aike manja awo pa ine, kuti andiponye ine mundende.",
                "33": "Koma zidachitika kuti Ambuye sadalore iwo kuti anditenge ine pa nthawi imeneyi ndikundiponya ine mundende.",
                "34": "Ndipo zidachitika kuti Amuleki adapita ndi kuima patsogolo, ndipo adayamba kulalikanso kwa iwo. Ndipo tsopano mawu a Amuleki sadalembedwe onse, komabe gawo lina la mawu ake lalembedwa mu buku ili."
            },
            "10": {
                "1": "Tsopano awa ndiwo mawu amene Amuleki adalalikira kwa anthu amene adali mu dziko la Amoniha, nati:",
                "2": "Ine ndine Amuleki; ine ndine mwana wa Gidona, amene adali mwana wa Ismaeli, amene adali mdzukulu wa Aminadi; ndipo ndiyemweyo Aminadi amene adamasulira zolemba zimene zidali pa khoma la kachisi, zimene zidalembedwa ndi chala cha Mulungu.",
                "3": "Ndipo Aminadi adali mdzukulu wa Nefi, amene adali mwana wa Lehi, amene adachokera ku dziko la Yerusalemu, amene adali mdzukulu wa Manase, amene adali mwana wa Yosefe amene adagulitsidwa ku Igupto ndi manja a abale ake.",
                "4": "Ndipo taonani, ine ndinenso munthu wa mbiri yosachepa pakati pa onse amene amandidziwa; inde, ndipo taonani, ndiri ndi abale ndi anzanga ambiri, ndipo ndapezanso chuma chambiri m’dzanja la ntchito yanga.",
                "5": "Komabe, pakutha pa izi zonse, sindinkadziwa zambiri za njira za Ambuye, ndi zinsinsi zake ndi mphamvu zake zodabwitsa. Ndanena sindinkadziwa zambiri za zinthu izi; koma taonani, ndalakwitsa, pakuti ndaona zambiri za zinsinsi ndi mphamvu zake zodabwitsa, inde, ngakhale m’kuteteza kwa moyo wa anthu awa.",
                "6": "Komabe, ndidalimbitsa mtima wanga, pakuti ndidaitanidwa nthawi zambiri ndipo sindidamve; kotero ndidadziwa zokhudzana ndi zinthu izi, komabe sindikadadziwa; kotero ndidapitiriza kuukira motsutsana ndi Mulungu, mu kuipa kwa mtima wanga, ngakhale kufikira tsiku lachinayi la mwezi wa chisanu ndi chiwiri, umene uli mu chaka cha khumi cha ulamuliro wa oweruza.",
                "7": "Pamene ndidali paulendo kukaona wachibale wapafupi, taonani mngelo wa Ambuye adaonekera kwa ine ndipo adati: Amuleki, bwelera ku nyumba yako, pakuti udzadyetsa mneneri wa Ambuye; inde munthu oyera, amene ali munthu wosankhidwa ndi Mulungu; pakuti wasala kudya kwa masiku ambiri chifukwa cha machimo a anthu awa, ndipo ali ndi njala, ndipo iwe udzamulandira mu nyumba mwako ndi kumudyetsa iye, ndipo iye adzakudalitsa iwe ndi nyumba yako; ndipo dalitso la Ambuye lidzakhala pa iwe ndi nyumba yako.",
                "8": "Ndipo zidachitika kuti ndidamvera mawu a mngeloyo, ndipo ndidabwelera kunyumba yanga. Ndipo pamene ndidali kupita kumeneko ndidapeza munthu amene mngelo adanena kwa ine: Udzamulandire m’nyumba mwako—ndipo taonani adali munthu yemweyo amene wakhala akuyankhula kwa inu zokhudzana ndi zinthu za Mulungu.",
                "9": "Ndipo mngeloyo adati kwa ine, ndi munthu oyera; kotero ndikudziwa kuti ndi munthu oyera chifukwa zidanenedwa ndi mngelo wa Mulungu.",
                "10": "Ndiponso, ndikudziwa kuti zinthu zimene iye wachitira umboni ndi zoona; pakuti taonani ndikunena kwa inu, kuti monga Ambuye ali wamoyo, ngakhale momwemonso watumiza mngelo wake kuti aonetsere zinthu izi kwa ine; ndipo izi wachita pamene Alima ameneyu akukhala m’nyumba mwanga.",
                "11": "Pakuti taonani, wadalitsa nyumba yanga, wandidalitsa ine, ndi azimayi anga, ndi ana anga, ndi atate anga, ndi azibale anga; inde ngakhale mtundu wanga wonse waudalitsa, ndipo dalitso la Ambuye lakhala pa ife monga mwa mawu amene iye adayankhula.",
                "12": "Ndipo tsopano, pamene Amuleki adanena mawu awa anthu adayamba kuzizwa, poona kuti padali mboni yoposera imodzi imene idachitira umboni za zinthu zimene iwo amadzudzulidwa, ndiponso za zinthu zimene zidali nkudza, monga mwa mzimu wa uneneri umene udali mwa iwo.",
                "13": "Komabe, padali ena mwa iwo amene adaganiza zowafunsa iwo, kuti mwa njira zawo zochenjera awagwire mu mawu awo, kuti apeze umboni otsutsana nawo, kuti akawapereke kwa oweruza awo amene akhonza kuwaweruza molingana ndi chilamulo, ndipo kuti awaphe kapena kuwaponya mu ndende, molingana ndi mulandu umene akadatha kuupanga kuonekera kapena kuchitira umboni otsutsana nawo.",
                "14": "Tsopano adali amuna aja amene adafuna kuti awawononge, amene adali oimira mulandu, amene adalembedwa ganyu kapena wosankhidwa ndi anthu kuti adziyendetsa malamulo pa nthawi ya milandu, kapena pa milandu ya zolakwa za anthu pamaso pa oweruza.",
                "15": "Tsopano azamalamulo awa adali ophunzira mu luso lonse ndi ukathyali wa anthu; ndipo izi zidali zowathandiza iwo kuti akhale a luso mu ntchito yawo.",
                "16": "Ndipo zidachitika kuti iwo adayamba kufunsa mafunso Amuleki, kuti potero amupangitse iye kusemphanitsa mawu ake, kapena kutsutsana ndi mawu amene iye akuyenera kuyankhula.",
                "17": "Tsopano iwo sankadziwa kuti Amuleki akhonza kudziwa mapangidwe awo. Koma zidachitika kuti pamene iwo adayamba kumufunsa iye, iye adadziwa maganizo awo, ndipo adati kwa iwo: O inu oipa ndi m’badwo wokhota, inu azamalamulo ndi onyenga, pakuti mukuyala maziko a mdyerekezi; pakuti mukutchera mbuna ndi misampha kuti mugwire woyera a Mulungu.",
                "18": "Mukuyala madongosolo oti mupotoze njira za wolungama, ndi kugwetsa mkwiyo wa Mulungu pamitu yanu, ngakhale chiwonongeko chotheratu cha anthu awa.",
                "19": "Inde, Mosiya adanena bwino, amene adali mfumu yathu yomaliza, pamene adali pafupi kupereka ufumu, opanda wina kuti ampatse, kuchititsa kuti anthu awa kuti alamulidwe ndi mawu awo omwe—inde, iye adanena bwino kuti ngati nthawi idzafika kuti mawu a anthu awa adzasankha kusaweruzika, ndiko kuti, ngati nthawiyo idzafike kuti anthu awa adzagwa mu kulakwitsa, adzakhala atafika poyenera chiwonongeko.",
                "20": "Ndipo tsopano ndikunena kwa inu kuti Ambuye amaweruza bwino zolakwa zanu; amafuula bwino kwa anthu awa, ndi mawu a angelo ake: Lapani inu, lapani, pakuti ufumu wa kumwamba wayandikira.",
                "21": "Inde, iye amafuula bwino, mwa mawu a angelo ake kuti: Ndidzatsika pansi pakati pa anthu anga, ndi kusaona nkhope ndi chilungamocho m’manja mwanga.",
                "22": "Inde, ndipo ndikunena kwa inu kuti kukadapanda mapemphero a olungama, amene tsopano ali mu dziko, kuti ngakhale tsopano inu mukadayenderedwa ndi chiwonongeko chotheratu; koma sikudzakhala ndi chigumula, ngati m’mene adalili anthu m’masiku a Nowa, koma kudzakhala mwa chilala, ndi mliri ndi lupanga.",
                "23": "Koma ndi chifukwa cha mapemphero a wolungama kuti mwapulumutsidwa; tsopano kotero, ngati mudzatulutsa olungama kuchoka pakati panu pamenepo ambuye sadzaletsa dzanja lake; koma mu mkwiyo wake woopsa adzakutulukirani kutsutsana nanu; pamenepo mudzakanthidwa ndi chilala, ndi mliri ndi lupanga; ndipo nthawi ikuyandikira mwansanga pokhapokha mulape.",
                "24": "Ndipo tsopano zidachitika kuti anthuwo adakwiya kwambiri ndi Amuleki, ndipo adafuula, nati: Munthu uyu akulimbana ndi malamulo athu amene ali olungama, ndi azamalamulo athu anzeru amene ife tidawasankha",
                "25": "Koma Amuleki adatambasula dzanja lake, ndi kufuula mwamphamvu kwa iwo, nati: O inu oipa ndi m’badwo wokhotakhota, chifukwa chiyani Satana wagwiritsa chotere pa mitima yanu? N’chifukwa chiyani mukudzipereka nokha kwa iye kuti akhale ndi mphamvu pa inu, kuchititsa khungu maso anu, kuti inu musamvetse mawu amene akuyankhulidwa molingana ndi chilungamo chawo?",
                "26": "Pakuti taonani, kodi ndachitira umboni motsutsana ndi chilamulo chanu? Inu simukumvetsa; mukuti ine ndayankhula motsutsana ndi lamulo lanu; koma sindidatelo, koma ndayankhula mokomera chilamulo chanu, kuchiweruzo chanu.",
                "27": "Ndipo tsopano taonani, ndikunena kwa inu, kuti maziko a chiwonongeko cha anthu awa akuyamba kukhazikitsidwa ndi kusalungama kwa azamalamulo anu ndi oweruza.",
                "28": "Ndipo tsopano zidachitika kuti pamene Amuleki adayankhula mawu awa anthu adafuula motsutsana naye, nati: Tsopano ife tikudziwa kuti munthu uyu ndi mwana wa mdyerekezi, pakuti watinamiza ife, pakuti wayankhula motsutsana ndi chilamulo chathu. Ndipo tsopano iye akuti sadayankhule motsutsana nacho.",
                "29": "Ndiponso, wanyoza azamalamulo athu ndi oweruza athu.",
                "30": "Ndipo zidachitika kuti azamalamulo adachiyika ichi m’mitima yawo kuti akumbukire zinthu izi motsutsana naye.",
                "31": "Ndipo padali m’modzi mwa iwo yemwe dzina lake adali Zeziromu. Tsopano iye adali oyambilira kumuzenga Amuleki ndi Alima, iye okhala m’modzi mwa akatswiri pakati pawo, pokhala ndi tchito yambiri yoti achite pakati pa anthu.",
                "32": "Tsopano chofuna cha azamalamulowa chidali kuti apindule; ndipo adapindula molingana ndi ntchito yawo."
            },
            "11": {
                "1": "Tsopano zidali mu lamulo la Mosiya kuti munthu aliyense amene adali oweruza wa chilamulo, kapena iwo amene adasankhidwa kukhala oweruza, akuyenera kulandira malipiro molingana ndi nthawi yomwe agwira kuti aweruze iwo omwe adabweretsedwa pamaso pawo kuti aweruzidwe.",
                "2": "Tsopano ngati munthu adali ndi ngongole kwa wina, ndipo sadabwenze izo zimene adangongola, amakasumilidwa kwa oweruza; ndipo oweruzayo ankachita ulamuliro, ndi kutumiza akapitawo kuti munthuyo abweretsedwe pamaso pake; ndipo iye amaweruza munthuyo molingana ndi lamulo ndi umboni umene udabweretsedwa motsutsana naye, ndipo choncho munthuyo amakakamizika kupereka zimene iye adangongola, kapena amalandidwa, kapena kutulutsidwa pakati pa anthu ngati wakuba ndi wambanda.",
                "3": "Ndipo oweruza ankalandira malipiro ake molingana ndi nthawi yake—senine wa golide pa tsiku, kapena senumu wa siliva, yomwe idali mulingo umodzi ndi senine wa golide; ndipo izi molingana ndi lamulo limene lidaperekedwa.",
                "4": "Tsopano awa ndiwo mayina a zidutswa zosiyanasiyana za golide wawo, ndi za siliva wawo, molingana ndi mulingo wawo. Ndipo mainawa aperekedwa ndi Anefi, pakuti iwo sadawerenge potsatira machitidwe a Ayuda amene adali ku Yerusalemu; ngakhale kuyeza mulingo potsatira machitidwe a Ayuda; koma iwo adasintha kawerengedwe kawo ndi kayezedwe kawo molingana ndi kaganizidwe ndi zochitika za anthu, mu m’badwo uliwonse, kufikira ulamuliro wa oweruza, iwo atakhazikitsidwa ndi mfumu Mosiya.",
                "5": "Tsopano kawerengedweko kali motere—senine wa golide, seyoni wa golide, shumu wa golide ndi limuna wa golide.",
                "6": "Senumu wa siliva, amunori wa siliva, eziromu wa siliva ndi onti wa siliva.",
                "7": "Senumu wa siliva adali olingana ndi senine wa golide, ndipo onse adali mulingo wa bale, ndiponso mulingo wa mbewu zamtundu uliwonse.",
                "8": "Tsopano kuchuluka kwa seyoni ya golide kudali kawiri ku mtengo wa senine.",
                "9": "Ndipo shumu ya golide idali kuphatikiza kawiri mtengo wa seyoni",
                "10": "Ndipo limuna ya golide idali yophatikiza mtengo wa zonsezi.",
                "11": "Ndipo amunori ya siliva idali yaikulu ngati ma senumu awiri.",
                "12": "Ndipo eziromu ya siliva idali yaikulu ngati ma senumu anayi.",
                "13": "Ndipo onti adali wamkulu ngati zonsezi.",
                "14": "Tsopano uwu ndiwo mtengo wa mawerengero ochepa a kawerengedwe kawo—",
                "15": "Shibuloni ndi theka la senumu; kotero shibuloni kwa theka la muyezo wa bale.",
                "16": "Ndipo shibulumu ndi theka la shibuloni.",
                "17": "Ndipo leya ndi theka la shibulumu.",
                "18": "Tsopano awa ndiwo mawerengedwe awo, molingana ndi kuwerengera kwawo.",
                "19": "Tsopano antiyoni wa golide ndi olingana ndi ma shibuloni atatu.",
                "20": "Tsopano, chidali cholinga chimodzi kuti apeze phindu, chifukwa ankalandira malipiro awo molingana ndi ntchito yawo, kotero, amautsa anthu ku zipolowe, ndi mitundu yonse ya zipolowe ndi zoipa, kuti iwo akhale ndi ntchito zambiri, kuti apeze ndalama molingana ndi milandu yomwe yabwera pamaso pawo; kotero adautsa anthu kutsutsana ndi Alima ndi Amuleki.",
                "21": "Ndipo Zeziromu ameneyu adayamba kufunsa Amuleki, nati: Kodi uyankha mafunso ochepa amene ine nditakufunse? Tsopano Zeziromu adali munthu amene adali katswiri mu njira za mdyerekezi, kuti akhonze kuwononga izo zimene zidali zabwino; kotero; adati kwa Amuleki: Kodi uyankha mafunso amene nditawaike pa iwe?",
                "22": "Ndipo Amuleki adati kwa iye: Inde, ngati zili molingana ndi Mzimu wa Ambuye, umene uli mwa ine; pakuti sindidzanena kanthu kamene kali kosemphana ndi Mzimu wa Ambuye. Ndipo Zeziromu adati kwa iye: Taona, apa pali ma onti a siliva asanu ndi m’modzi, ndipo onsewa ndidzakupatsa iwe ngati utakane za kukhalapo kwa Munthu Wamkulu.",
                "23": "Tsopano Amuleki adati: O iwe mwana wa gahena, undiyeseranji ine? Kodi sukudziwa kuti olungama samagwa m’mayesero oterewa?",
                "24": "Kodi umakhulupilira kuti kulibe Mulungu? Ndinena kwa iwe, Ayi, iwe ukudziwa kuti kuli Mulungu, koma iwe umakonda ndalama koposa iye.",
                "25": "Ndipo tsopano iwe wanama pamaso pa Mulungu kwa ine. Iwe wati kwa ine—Taona ma onti asanu ndi m’modzi awa, amene ndi a mtengo wapatali, ndidzapereka kwa iwe—pamene muntima mwako ukuganiza zowatenganso kwa ine; ndipo chidali chikhumbo chako chokha kuti ine ndikane Mulungu woonadi ndi wamoyo, kuti iwe ukathe kukhala ndi chifukwa chondiwonongera ine. Ndipo tsopano taona, chifukwa cha choipa chachikulu chimenechi iwe udzalandira mphotho yako.",
                "26": "Ndipo Zeziromu adati kwa iye: Kodi iwe ukunena kuti kuli Mulungu oona ndi wamoyo?",
                "27": "Ndipo Amuleki adati: Inde, kuli Mulungu oona ndi wamoyo.",
                "28": "Tsopano Zeziromu adati: Kodi alipo Mulungu oposa m’modzi?",
                "29": "Ndipo iye adayankha, Ayi.",
                "30": "Tsopano Zeziromu adanenanso kwa iye: Kodi iwe ukudziwa bwanji zinthu izi?",
                "31": "Ndipo iye adati: Mngelo wandidziwitsa izo kwa ine.",
                "32": "Ndipo Zeziromu adatinso: Kodi iye ndi ndani amene atadzabwere? Kodi ndi Mwana wa Mulungu?",
                "33": "Ndipo adati kwa iye, Inde.",
                "34": "Ndipo Zeziromu adatinso: Kodi iye adzapulumutsa anthu m’machimo awo? Ndipo Amuleki adayankha ndi kunena kwa iye: Ndikunena kwa iwe iye sadzatero, pakuti ndikosatheka kwa iye kukana mawu ake.",
                "35": "Tsopano Zeziromu adati kwa anthu: Muone kuti mukukumbukira zinthu izi; pakuti iye wati alipo koma Mulungu m’modzi; komabe iye akuti Mwana wa Mulungu adzabwera, koma sadzapulumutsa anthu ake—monga ngati ali ndi ulamuliro olamula Mulungu.",
                "36": "Tsopano Amuleki adatinso kwa iye: Taona iwe wanama, pakuti ukuti ine ndayankhula ngati kuti ndidali ndi ulamuliro wakulamula Mulungu chifukwa ndanena kuti iye sadzapulumutsa anthu m’machimo awo.",
                "37": "Ndipo ndikunena kwa iwe kachiwiri kuti iye sangapulumutse iwo m’machimo awo; pakuti ine sindingakane mawu ake, ndipo iye adati kuti palibe chinthu chodetsedwa chingalandire ufumu wa kumwamba; kotero, kodi ungapulumutsidwe bwanji, pokhapokha utalandira ufumu wakumwamba? Kotero, iwe sungapulumutsidwe m’machimo ako.",
                "38": "Tsopano Zeziromu adatinso kwa iye: Kodi Mwana wa Mulungu ndiye Atate wa Muyaya?",
                "39": "Ndipo Amuleki adati kwa iye: Inde, iye ndiye Atate wa Muyaya wakumwamba ndi dziko lapansi yemweyo, ndi zinthu zonse zimene ziri m’menemo; iye ndi chiyambi ndi chimaliziro, woyamba ndi wotsiliza.",
                "40": "Ndipo adzabwera ku dziko lapansi kudzawombola anthu ake; ndipo adzatenga pa iye zolakwitsa za iwo amene akhulupilira mu dzina lake; ndipo awa ndiwo amene adzakhale ndi moyo wamuyaya, ndipo chipulumutso sichidza kwa wina aliyense.",
                "41": "Kotero oipa adzakhalabe ngati kuti chiwombolo sichidachitidwe, kupatula kutakhala kumasulidwa kwa zingwe za imfa; pakuti taonani, tsiku likudza limene onse adzauka kwa akufa ndi kuima pamaso pa Mulungu, ndi kuweruzidwa molingana ndi ntchito zawo.",
                "42": "Tsopano, kuli imfa yomwe imatchedwa imfa ya kuthupi; ndipo imfa ya Khristu idzamasula nsinga za imfa ya kuthupi, kuti onse adzaukitsidwe kuchokera ku imfa ya kuthupi.",
                "43": "Mzimu ndi thupi zidzalumikizananso mu ungwiro wake; zonse ziwalo ndi zolumikizira zake zidzabwenzeretsedwa m’chimake, ngakhale monga m’mene tiliri nthawi ino; ndipo tidzabweretsedwa kuima pamaso pa Mulungu, kudziwa ngati m’mene tikudziwira tsopano, ndipo kukhala ndi kukumbukira kowala cha zolakwa zathu zonse.",
                "44": "Tsopano, kubwenzeretsa kumeneku kudzabwera kwa wonse, wonse aakulu ndi ana omwe, wonse womangidwa ndi afulu womwe, wonse amuna ndi akazi womwe, oipa ndi wolungama womwe; ndipo ngakhale sipadzakhala tsitsi lotaika pamutu pawo; koma chirichonse chidzabwezeretsedwa mchimake chaungwiro, monga ziliri pano, kapena mu thupi, ndipo adzabweretsedwa ndi kuiyimitsidwa pa bwalo lamilandu la Khristu Mwanayo, ndi Mulungu Atate, ndi Mzimu Woyera, amene ali Mulungu wa Muyaya m’modzi, kuti aweruzidwe monga mwa ntchito zawo, ngakhale ziri zabwino kapena ngakhale ziri zoipa.",
                "45": "Tsopano, taonani, ndayankhula kwa inu zokhudzana ndi imfa ya thupi la chivundi, ndiponso zokhudzana ndi chiukitso cha thupi lachivundi. Ndikunena kwa inu kuti thupi lachivundili lidzaukitsidwa ku thupi lachisavundi, zimene ndi kuchokera ku imfa, ngakhale kuchokera ku imfa yoyamba kupita ku moyo, kuti sadzafanso; mizimu yawo ikulumikizana ndi matupi awo, osagawanika konse; motero thupi lonse kukhala lauzimu ndi lachisavundi, kuti asadzaonenso kuola.",
                "46": "Tsopano, pamene Amuleki adamaliza mawu awa anthu adayamba kuzizwa, ndiponso Zeziromu adayamba kunjenjemera. Ndipo motero adathera mawu a Amuleki, kapena izi ndi zonse zimene ndazilemba."
            },
            "12": {
                "1": "Tsopano Alima, poona kuti mawu a Amuleki adatseketsa pakamwa Zeziromu, pakuti iye adaona kuti Amuleki adamugwira iye mu bodza lake ndi chinyengo choti amuwononge iye, ndi poona kuti iye adayamba kunjenjemera pansi pakuzindikira kulakwa kwake, adatsekula pakamwa pake ndi kuyamba kuyankhula kwa iye, ndi kukhazikitsa mawu a Amuleki, ndikulongosola zinthu mopitiriza, kapena kutambasula malembo oyera kupitiriza zimene Amuleki adachita.",
                "2": "Tsopano mawu amene Alima adayankhula kwa Zeziromu adamvedwa ndi anthu ozungulira; pakuti khamulo lidali lalikulu, ndipo adayankhula motere:",
                "3": "Tsopano Zeziromu, poona kuti iwe watengedwa mu bodza lako ndi chinyengo, pakuti siudanamize anthu wokha koma iwe wanama kwa Mulungu; pakuti taona, iye amadziwa maganizo ako onse, ndipo ukuona kuti maganizo ako adziwitsidwa kwa ife mwa Mzimu wake;",
                "4": "Ndipo iwe ukuona kuti ife tikudziwa kuti dongosolo lako lidali dongosolo lochenjera kwambiri, monga kuchenjera kwa mdyerekezi, pakunamiza ndi kunyenga anthu awa kuti iwe uwapangitse kudana nafe, kuti atinyoze ife ndi kutithamangitsa ife—",
                "5": "Tsopano ili lidali dongosolo la mdani wako, ndipo iye wagwiritsa tchito mphamvu yake mwa iwe. Tsopano ndikufuna kuti iwe ukumbukire kuti zomwe ndikunena kwa iwe ndikunena kwa onse.",
                "6": "Ndipo taonani ndikunena kwa inu nonse kuti uwu udali msampha wa mdani, umene adautchera kuti agwire anthu awa, kuti iye akubweretseni inu kukamumvera iye, kuti iye akakuzingeni inu ndi maunyolo ake, kuti akumangeni inu mpaka ku chiwonongeko chosatha, molingana ndi mphamvu yake ya ukapolo.",
                "7": "Tsopano pamene Alima adayankhula mawu awa, Zeziromu adayamba kunjenjemera kwambiri, pakuti adakhutitsidwa kwambiri ndi mphamvu ya Mulungu; ndiponso adakhutitsidwa kuti Alima ndi Amuleki adali ndi chidziwitso cha iye, pakuti adakhutitsidwa kuti ankadziwa maganizo ndi zofuna za muntima wake; pakuti mphamvu idapatsidwa kwa iwo kuti athe kudziwa zinthu izi monga mwa mzimu wa uneneri.",
                "8": "Ndipo Zeziromu adayamba kufunsa kwa iwo molimbikira, kuti iye adziwe zambiri zokhudzana ndi ufumu wa Mulungu. Ndipo iye adati kwa Alima: Kodi zikutanthauza chiyani zimene Amuleki wanena zokhudzana ndi chiukitso cha akufa, kuti onse adzauka kwa akufa, onse wolungama ndi wosalungama womwe, ndipo adzabweretsedwa kuima pamaso pa Mulungu kuti aweruzidwe ku ntchito zawo?",
                "9": "Ndipo tsopano Alima adayamba kufotokoza zinthu izi kwa iye, nati: kwapatsidwa kwa ambiri kudziwa zinsisi za Mulungu; komabe zaikidwa pa lamulo lokhwima kuti asadzapereke kokha molingana ndi gawo la mawu ake amene iye amapereka kwa ana a anthu, molingana ndi kumvera ndi khama limene iwo amapereka kwa iye.",
                "10": "Ndipo kotero, iye amene adzalimbitsa mtima wake, yemweyo alandira gawo lochepa la mawu; ndipo iye amene sadzalimbitsa mtima wake, kwa iye kwapatsidwa gawo lalikulu la mawu, kufikira atapatsidwa kwa iye kuti adziwe zinsinsi za Mulungu kufikira atadziwa zonse kwathunthu.",
                "11": "Ndipo iwo amene adzalimbitsa mitima yawo, kwa iwo kwapatsidwa gawo lochepa la mawu kufikira sadzadziwa kanthu kokhudzana ndi zinsinsi zake; ndipo kenako atengedwa ukapolo ndi mdyerekezi, ndikutsogoleredwa ndi chifuniro chake kufika kuchiwonongeko. Tsopano izi ndi zimene zikutanthauza pa maunyolo a gahena.",
                "12": "Ndipo Amuleki wayankhula momveka zokhudzana ndi imfa, ndikuwukitsidwa kuchokera ku chivundi ichi kupita ku chisavundi, ndi kubweretsedwa pamaso pa bwalo lamilandu la Mulungu, kukaweruzidwa molingana ndi ntchito zathu.",
                "13": "Ndiye ngati mitima yathu yakhala yolimba, inde, ngati ife talimbitsa mitima yathu motsutsana ndi mawu, mpakana kuti sadapezeke mwa ife, pamenepo tidzakhala mu mkhalidwe oopsa, pakuti pamenepo tidzatsutsidwa",
                "14": "Pakuti mawu athu adzatitsutsa ife, inde, ntchito zathu zonse zidzatitsutsa ife; sitidzapezeka opanda banga; ndipo maganizo athu adzatitsutsanso; ndipo mu mkhalidwe oopsa uwu sitidzayerekeza kuyang’ana kwa Mulungu wathu; ndipo tidzafunitsitsa bola tikadalamula miyala ndi mapiri kuti zigwere pa ife kutibisa pamaso pake.",
                "15": "Koma izi sizingatheke; tikuyenera kubwera ndi kuima pamaso pake mu ulemelero wake, ndi mu mphamvu yake, ndi mu nyonga zake, mu ukulu, ndi ulamuliro, ndi kuvomereza ku manyazi athu osatha kuti ziweruzo zake zonse ndi zolungama; kuti iye ndi wachilungamo mu ntchito zake zonse, ndipo kuti iye ndiwachifundo kwa ana a anthu, ndi kuti iye ali ndi mphamvu zonse zakupulumutsa munthu aliyense amene akhulupilira pa dzina lake ndi kubweretsa zipatso zoyenera kulapa.",
                "16": "Ndipo tsopano taonani, ndikunena kwa inu kenako kudzabwera imfa, ngakhale imfa yachiwiri, imene ndi imfa yauzimu; kotero ndi nthawi imene aliyense amene amwalira mu machimo ake, monga mwa imfa ya kuthupi, adzafanso imfa ya uzimu; iye adzafa monga mwa zinthu zokhudzana ndi chilungamo.",
                "17": "Kenako ndi nthawi imene kuzunzika kwawo kudzakhala ngati nyanja ya moto ndi sulufule, umene malawi ake akwera m’mwamba kunthawi za nthawi, ndipo pamenepo ndi nthawi imene iwo adzamangidwe maunyolo kunka kuchiwonongeko chosatha, molingana ndi mphamvu ndi ukapolo wa Satana, iye atawakhazika iwo molingana ndi chifuniro chake.",
                "18": "Pamenepo, ndikunena kwa inu, iwo adzakhala ngati kuti chiwombolo sichidachitike; pakuti sangawomboledwe monga mwa chilungamo cha Mulungu, ndipo sangafe, poona kuti palibenso chivundi.",
                "19": "Ndipo zidachitika kuti pamene Alima adamaliza kuyankhula mawu awa, anthu adayamba kuzizwa kwambiri;",
                "20": "Koma adalipo wina Antiona, amene adali mkulu olamulira pakati pawo, adabwera patsogolo nati kwa iye: Kodi ndi chiyani ichi chomwe wanena, kuti munthu adzauka kwa akufa ndipo adzasinthidwa kuchokera ku mkhalidwe wa chivundiwu kupita ku chisavundi, kuti mzimu siungafe?",
                "21": "Kodi malembo oyera akutanthauzanji, amene amanena kuti Mulungu adaika kerubi ndi lupanga la malawi a moto ku m’mawa kwa munda wa Edeni, kuopetsa kuti makolo athu oyamba angalowe ndi kudya chipatso cha mtengo wa moyo ndi kukhala ndi moyo kwamuyaya? Ndipo chotero tikuona kuti padalibe mwayi wakuthekera woti iwo akhale ndi moyo kwamuyaya.",
                "22": "Tsopano Alima adati kwa iye: ichi ndi chinthu chimene ndidali pafupi kufotokoza. Tsopano tikuona kuti Adamu adagwa mwa kudya chipatso choletsedwa, molingana ndi mawu a Mulungu; ndipo choncho tikuona, kuti chifukwa cha kugwa kwake, anthu onse adakhala osochera ndi anthu okugwa.",
                "23": "Ndipo tsopano taonani, ndikunena kwa inu kuti ngati kudali kotheka kwa Adamu kuti adye chipatso cha mtengo wa moyo pa nthawi imeneyo, kukadakhala kopanda imfa, ndipo mawu akadakhala opanda phindu, kupanga Mulungu wabodza, pakuti iye adati: Ngati utadye udzafa ndithu.",
                "24": "Ndipo tikuona kuti imfa imabwera pa anthu, inde, imfa imene yakambidwa ndi Amuleki, imene ili imfa ya thupi; komabe padali mpata operekedwa kwa munthu umene iye angathe kulapa, kotero moyo uno udakhala mkhalidwe woyembekezera; nthawi yokonzekera kukumana ndi Mulungu; nthawi yokonzekera mkhalidwe wopanda malire womwe wakambidwa ndi ife, umene uliko pakadzatha chiukitso cha akufa.",
                "25": "Tsopano, ngati pakadapanda dongosolo la chiwombolo, limene lidaikidwa kuchokera ku maziko a dziko lapansi, kukadakhala kopanda chiukitso cha akufa; koma pali dongosolo la chiwombolo loikidwa, limene lidzabweretse chiukitso cha akufa, chimene chakambidwa.",
                "26": "Ndipo tsopano taonani, kukadakhala kotheka kuti makolo akadatha kupita ndi kudya za mtengo wa moyo iwo akadakhala achisoni kwamuyaya, opanda nthawi yokonzekera; ndipo choncho dongosolo la chiwombolo likadasokonekera, ndipo mawu a Mulungu akadakhala opanda pake, osagwira tchito.",
                "27": "Koma taonani, sizidali choncho; koma kudaikika kwa anthu kuti akuyenera kudzafa; ndipo patatha imfa, iwo akuyenera kubwera ku chiweruzo, ngakhale chiweruzo chomwecho chimene chakambidwa, chimene chiri chimaliziro.",
                "28": "Ndipo Mulungu atakhazikitsa kuti zinthu izi zikuyenera kudzafika kwa munthu, taonani, kenako iye adaona kuti kudali kofunikira kuti munthu adziwe zinthu zokhudzana ndi zinthu zimene iye adasankhira kwa iwo;",
                "29": "Kotero iye adatumiza angelo kuti akayankhule ndi iwo, amene adachititsa anthu kuona ulemelero wake.",
                "30": "Ndipo iwo adayamba kuchokera m’nthawi imeneyo kuitanira pa dzina lake; kotero Mulungu adayankhula ndi anthu, ndi kudziwitsa kwa iwo dongosolo la chiwombolo, limene lidakonzedwa kuchokera pa maziko a dziko lapansi; ndipo izi iye adazidziwitsa kwa iwo molingana ndi chikhulupiliro chawo ndi kulapa ndi ntchito zawo zoyera.",
                "31": "Kotero, iye adapereka malamulo kwa anthu, iwo okhala oyamba kulakwira malamulo monga ku zinthu zimene zili zakuthupi, ndi kukhala monga milungu, odziwa chabwino kuchokera kuchoipa, kudziika okha mu chikhalidwe chakuchita, kapena kuikidwa mu chikhalidwe chakuchita monga zofuna zawo ndi zokondweretsa zawo, kaya kuchita zoipa kapena zabwino—",
                "32": "Kotero Mulungu adapereka kwa iwo malamulo, atatha kudziwitsa kwa iwo dongosolo la chiwombolo, kuti iwo asamachite zoipa, chilango chake kukhala imfa yachiwiri, imene idali imfa yosatha monga mwa zokhudzana ndi chilungamo; pakuti pa otero dongosolo la chiwombolo silikadakhala ndi mphamvu, pakuti ntchito za chilungamo zikadawonongeka, molingana ndi ubwino wopambana wa Mulungu.",
                "33": "Koma Mulungu adaitanira pa anthu, mu dzina la Mwana wake, (ili lokhala dongosolo la chiwombolo limene lidaikidwa) nati: Ngati inu mudzalape, ndi kusalimbitsa mitima yanu, pamenepo ndidzakuchitirani chifundo, kudzera mwa Mwana wanga Wobadwa Yekha.",
                "34": "Kotero, aliyense amene alapa, ndi kusalimbitsa mtima wake, adzakhala ndi kuyitanira pa chifundo kudzera mwa Mwana wanga Wobadwa Yekha, kuchikhululukiro cha machimo ake; ndipo amenewa adzalowa mu mpumulo wanga.",
                "35": "Ndipo aliyense amene adzalimbitsa mtima wake ndi kuchita mphulupulu, taonani, ndikulumbira mu mkwiyo wanga kuti sadzalowa mu mpumulo wanga.",
                "36": "Ndipo tsopano, abale anga, taonani ndikunena kwa inu, kuti ngati inu mudzalimbitsa mitima yanu simudzalowa mu mpumulo wa Ambuye; kotero mphulupulu zanu zidzaputa iye kuti adzatumiza mkwiyo wake pa inu monga mu kuputidwa woyamba, inde, monga mwa mawu ake mu kukwiyitsidwa komaliza komanso koyamba, kufikira ku chiwonongeko chosatha cha miyoyo yanu; kotero, molingana ndi mawu ake, kwa imfa yomaliza, monga ngati kwa yoyamba.",
                "37": "Ndipo tsopano, abale anga, poona tikudziwa zinthu izi, ndipo ndizoona, tiyeni tilape, ndi kusalimbitsa mitima yathu, kuti tisapute Ambuye Mulungu wathu kuti agwetse mkwiyo kwa ife mu malamulo ake achiwiri awa amene iye wapereka kwa ife; koma tiyeni tilowe mu mpumulo wa Mulungu, umene wakonzedwa molingana ndi mawu ake."
            },
            "13": {
                "1": "Ndipo kachiwiri, abale anga, ndikufuna kukumbutsa maganizo anu chitsogolo ku nthawi imene Ambuye Mulungu adapereka malamulo awa kwa ana ake; ndipo ndikufuna kuti mukumbukire kuti Ambuye Mulungu adadzodza ansembe, potsatira dongosolo lake lopatulika, limene lidali dongosolo la Mwana wake, kuti aphunzitse zinthu izi kwa anthu.",
                "2": "Ndipo ansembe amenewo adadzodzedwa potsatira dongosolo la Mwana wake, mu machitidwe akuti anthu adziwe mu njira yanji yoti ayan’ganire Mwana wake ku chiwombolo.",
                "3": "Ndipo umu ndi momwe iwo adadzodzedwera—ataitanidwa ndi kukonzekeretsedwa kuyambira ku maziko a dziko lapansi molingana ndi kudziwiratu kwa Mulungu, pa chifukwa cha chikhulupiliro chawo chachikulu ndi ntchito zabwino; pachiyambi adasiyidwa kusankha chabwino kapena choipa; kotero iwo atasankha chabwino, ndi kuonetsa chikhulupiliro chachikulu kwambiri, ayitanidwa ndi mayitanidwe opatulika, inde, ndi maitanidwe oyera amene adakonzekera, ndipo molingana ndi chiwombolo chokonzekera cha otero.",
                "4": "Ndipo choncho iwo ayitanidwa ku mayitanidwe oyerawa chifukwa cha chikhulupiliro chawo, pamene ena adakana Mzimu wa Mulungu chifukwa cha kuuma kwa mitima yawo ndi khungu la m’maganizo mwawo, pamene, kukadapanda zimenezi akadakhala ndi mwayi waukulu ngati abale awo.",
                "5": "Kapena mwachidule, pachiyambi adali mu mbali imodzi ndi abale awo; choncho mayitanidwe awa oyerawa adakonzedwa kuchokera ku maziko a dziko lapansi kwa iwo ngati sadzalimbitsa mitima yawo, pokhala mwa ndi kudzera mu chitetezero cha Mwana Wobadwa Yekha, amene adakonzedwa—",
                "6": "Ndipo choncho poyitanidwa ndi mayitanidwe oyerawa, ndi kudzodzedwa ku unsembe waukulu wa dongosolo loyera la Mulungu, kuti aphunzitse malamulo ake kwa ana a anthu, kuti nawonso alowe mu mpumulo wake—",
                "7": "Unsembe waukuluwu otsatira dongosolo la Mwana wake, umene dongosolo lake lidachokera pa maziko a dziko lapansi; kapena m’mawu ena, okhala opanda chiyambi cha masiku kapena mathero a dzaka, kukhala okonzekeredwa kuchokera ku nthawi za nthawi zonse, molingana ndi chidziwitso chake cha zinthu zonse.",
                "8": "Tsopano iwo adadzodzedwa motere—poitanidwa ndi mayitanidwe oyera, ndi kudzodzedwa mwa mwambo oyera, ndi kutengera pa iwo unsembe waukulu wa dongosolo lopatulika, limene mayitanidwe ake, ndi mwambo, ndi unsembe waukuluwo, ulibe chiyambi kapena mathero—",
                "9": "Choncho iwo amakhala akulu ansembe kwa muyaya, potsatira dongosola la Mwana, Wobadwa Yekha wa Atate, amene alibe chiyambi cha masiku kapena mapeto adzaka, amene ndi odzadza ndi chisomo, chilungamo ndi choonadi. Ndipo zili choncho. Ameni.",
                "10": "Tsopano, monga ndanena zokhudzana ndi dongosolo lopatulika, kapena unsembe waukuluwu, adalipo ambiri amene adadzodzedwa ndi kukhala akulu ansembe a Mulungu; ndipo chidali chifukwa cha chikhulupiliro chawo chopambana ndi kulapa, ndi kulungama kwawo pamaso pa Mulungu, iwo atasankha kulapa ndi kuchita chilungamo m’malo mwa kuwonongeka;",
                "11": "Kotero iwo adayitanidwa potsatira dongosolo lopatulikali, ndipo ayeretsedwa, ndipo zovala zawo zidachapidwa moyera kudzera mu mwazi wa mwana wa Nkhosa.",
                "12": "Tsopano iwo, atayeretsedwa ndi Mzimu Woyera, zovala zawo zitayeretsedwa, pokhala oyera ndi opanda banga pamaso pa Mulungu, sakadayang’ananso pa tchimo kupatura mo nyansidwa nalo; ndipo adalipo ambiri, ambiri kwambiri, amene adapangidwa kukhala oyera ndipo adalowa mu mpumulo wa Ambuye Mulungu wawo.",
                "13": "Ndipo tsopano, abale anga, ndikufuna kuti mudzichepetse pamaso pa Mulungu, ndi kubweretsa zipatso zoyenera ku kulapa, kuti inunso mukalowe mu mpumulo umenewo.",
                "14": "Inde, dzichepetseni inu eni ngakhale ngati anthu a m’masiku a Melikizedeki, amenenso adali mkulu wansembe potsatira dongosolo lomweli limene ndanena, amenenso adatengera pa iye unsembe waukulu kwamuyaya.",
                "15": "Ndipo adali Melikizedeki yemweyu kwa amene Abrahamu ankapereka chakhumi; inde, ngakhale atate athu Abrahamu ankapereka limodzi mwa magawo khumi a zonse iye adali nazo.",
                "16": "Tsopano miyambo imeneyi inkaperekedwa motere, kuti potero anthu adzitha kuyang’ana patsogolo pa Mwana wa Mulungu, iwo kukhala chitsanzo cha dongosolo lake, kapena iwo kukhala dongosolo la iye, ndipo izi kuti iwo akathe kuyang’ana patsogolo kwa iye ku chikhululukiro cha machimo awo, kuti adzathe kulowa mu mpumulo wa Ambuye.",
                "17": "Tsopano Melikizedeki ameneyu adali mfumu ya dziko la Salemu; ndipo anthu ake adali atakula mphamvu mu kusaweruzika ndi zonyasa; inde, iwo onse adasochera; iwo adali odzadza ndi zoipa zamitundu yonse;",
                "18": "Koma Melikizedeki pokhala ndi chikhulupiliro champhamvu, ndi kulandira udindo wa wansembe waukulu molingana ndi dongosolo lopatulika la Mulungu, adalalikira kulapa kwa anthu ake. Ndipo taonani, iwo adalapa; ndipo Melikizedeki adakhazikitsa mtendere mu dzikolo m’masiku ake; kotero iye ankatchedwa kalonga wa mtendere, popeza adali mfumu ya Salemu, ndipo adalamulira pansi pa atate ake.",
                "19": "Tsopano, adalipo ambiri m’mbuyo mwake, komanso adalipo ambiri patsogolo pake, koma padalibe amene adali opambana; kotero, za iye iwo azitchulapo mwapadera.",
                "20": "Tsopano sindikufunika kubwerenza nkhaniyi; zomwe ndanena zingakwanire. Taonani, malembo oyera ali pafupi ndi inu, ngati mulimbana nawo adzakhala kwa inu chiwonongeko chanu chomwe.",
                "21": "Ndipo tsopano zidachitika kuti pamene Alima adayankhula mawu awa kwa iwo, adatambasulira dzanja lake kwa iwo ndipo adafuula ndi mawu amphamvu, nati: Tsopano ndi nthawi ya kulapa, pakuti tsiku la chipulumutso likudza chifupi.",
                "22": "Inde, ndipo mawu a Ambuye, mwa pakamwa pa mngelo, akulalika ichi kwa maiko onse; inde, akulalika ichi, kuti iwo akhale ndi uthenga wabwino wa chisangalalo chachikulu; inde, ndipo iye akulengeza uthenga wabwino umenewu pakati pa anthu ake onse, inde, ngakhale kwa iwo amene adabalalitsidwa pankhope ya dziko lapansi; kotero iwo adabwera kwa ife.",
                "23": "Ndipo adziwitsidwa kwa ife momveka bwino, kuti tiwamvetsetse, kuti tisalakwitse, ndipo izi chifukwa cha kukhala kwathu oyendeyenda m’dziko lachilendo; kotero, ife tiri okonderedwa kwambiri, pakuti ife tiri ndi uthenga wabwino umenewu kulalikidwa kwa ife m’mbali zonse za munda wathu wampesa.",
                "24": "Pakuti taonani, angelo akulalikira ichi kwa ambiri pa nthawi ino mu dziko lathu; ndipo izi ndi cholinga chokonzekeretsa mitima ya ana a anthu kuti alandire mawu ake pa nthawi ya kubwera kwake mu ulemelero wake.",
                "25": "Ndipo tsopano ife tikungoyembekezera kuti timve uthenga wachisangalalo kulalikidwa kwa ife kudzera pakamwa pa angelo, wa kubwera kwake; pakuti nthawi ikubwera, sitikudziwa changu chake. Ndikadakonda kwa Mulungu kuti zidzakhale m’masiku anga; koma zikhala posachedwa kapena mtsogolomu, m’menemo ndidzakondwera.",
                "26": "Ndipo zidzadziwika kwa olungama ndi anthu oyera, kudzera pakamwa pa angelo, pa nthawi ya kubwera kwake, kuti mawu amakolo athu akwaniritsidwe, molingana mwa izo zimene iwo adayankhula zokhudza iye, zimene zidali molingana ndi mzimu wa uneneri umene udali mwa iwo.",
                "27": "Ndipo tsopano, abale anga, ndikulakalaka kuchokera mkati mwa mtima wanga, inde, ndi kudera nkhawa kwakukulu ngakhale mpaka ululu, kuti inu mukamvere mawu anga, ndi kusiya machimo anu, ndipo musazengereze tsiku lakulapa kwanu.",
                "28": "Koma kuti inu mudzichepetse pamaso pa Ambuye, ndi kuitanira pa dzina lake loyera, ndi kuyang’anira ndi kupemphera mosalekeza, kuti musayesedwe koposa zimene inu mungathe kukwanitsa, ndipo motero kutsogoleredwa ndi Mzimu Woyera, kukhala odzichepetsa, wofatsa, womvera, wopilira, wodzala ndi chikondi ndi woleza mtima;",
                "29": "Kukhala ndi chikhulupiliro pa Ambuye; kukhala nacho chiyembekezo kuti mudzalandira moyo wamuyaya; kukhala ndi chikondi cha Mulungu nthawi zonse m’mitima mwanu, kuti muthe kudzakwezedwa pa tsiku lomaliza ndi kulowa mu mpumulo wake.",
                "30": "Ndipo ambuye apereke kwa inu kulapa, kuti musagwetse mkwiyo pa inu, kuti musamangidwe pansi ndi maunyolo a gahena, kuti musazunzike imfa yachiwiri.",
                "31": "Ndipo Alima adayankhula mawu enanso ambiri kwa anthuwo, amene sadalembedwe mu buku ili."
            },
            "14": {
                "1": "Ndipo zidachitika kuti atatha kumaliza zoyankhula kwa anthuwo ambiri a iwo adakhulupilira mu mawu ake, ndi kuyamba kulapa, ndi kusakatula malembo oyera.",
                "2": "Koma gawo lambiri la iwo lidali ndi chikhumbo choti awononge Alima ndi Amuleki; pakuti adakwiya ndi Alima, chifukwa cha kumvetsetseka kwa mawu ake kwa Zeziromu; ndipo adanenanso kuti Amuleki adanama kwa iwo, ndipo adanyoza chilamulo chawo ndinso azamalamulo ndi oweruza awo.",
                "3": "Ndipo adalinso ndi mkwiyo ndi Alima ndi Amuleki; ndipo chifukwa adachitira umboni momveka bwino motsutsana ndi zoipa zawo, iwo adafuna kuwachotsa iwo mwamseri.",
                "4": "Koma zidachitika kuti iwo sadakwanitse; koma adawatenga ndikuwamanga iwo ndi zingwe zolimba, ndi kuwatengera iwo pamaso pa oweruza wamkulu wa dzikolo.",
                "5": "Ndipo anthu adapita ndi kuchitira umboni motsutsana nawo—kuchitira umboni kuti iwo adanyoza lamulo, ndi azamalamulo awo ndi oweruza, ndiponso anthu onse amene adali m’dzikolo; ndiponso adachitira umboni kuti adaliko koma Mulungu m’modzi, ndi kuti iye adzatumiza Mwana wake pakati pa anthu, koma sadzawapulumutsa iwo; ndipo zinthu zambiri zotere anthuwa adachitira umboni motsutsana ndi Alima ndi Amuleki. Tsopano izi zidachitika pamaso pa oweruza wamkulu wa dzikolo.",
                "6": "Ndipo zidachitika kuti Zeziromu adazizwa ndi mawu amene adayankhulidwa; ndipo iye adadziwanso zokhudzana ndi khungu la m’maganizo, limene iye adachititsa pakati pa anthu chifukwa cha mawu ake abodza; ndipo moyo wake udayamba kutsutsika pansi pa chikumbumtima cha kulakwa kwake; inde, adayamba kuzingidwa ndi ululu wa gahena.",
                "7": "Ndipo zidachitika kuti iye adayamba kulira kwa anthu, nati: Taonani, ndine olakwa, ndipo anthu awa ndiwopanda banga pamaso pa Mulungu. Ndipo adayamba kuwadandaulira kuchokera panthawiyo; koma iwo adamunyoza iye, nati: kodi nawenso wagwidwa ndi mdyerekezi? Ndipo adamulavulira iye, ndipo adamuchotsa kuchokera pakati pawo, ndi onse amene adakhulupilira mu mawu amene adayankhulidwa ndi Alima ndi Amuleki; ndipo adawachotsa pakati pawo, ndi kutumiza anthu kuti akawaponye miyala.",
                "8": "Ndipo adabweretsa akazi awo ndi ana awo pamodzi, ndipo aliyense amene adakhulupilira kapena adaphunzitsidwa kuti akhulupilire mu mawu a Mulungu adapangidwa kuti aponyedwe pa moto; ndipo adabweretsanso zolemba zimene zidali ndi malembo oyera, ndi kuziponyanso pamoto, kuti ziwotchedwe ndi kuwonongedwa ndi moto.",
                "9": "Ndipo zidachitika kuti adatenga Alima ndi Amuleki, ndi kuwanyamulira iwo ku malo ofera okhulupilira, kuti akachitire umboni kuwonongedwa kwa iwo amene adawotchedwa ndi moto.",
                "10": "Ndipo pamene Amuleki adaona ululu wa azimayi ndi ana amene ankapsa mu moto, nayenso adamva kuwawa; ndipo adati kwa Alima: kodi ife tingamaonelere bwanji chochitika choopsachi? Kotero tiyeni titambasule manja athu, ndi kuchita mphamvu ya Mulungu imene ili mwa ife, ndi kuwapulumutsa iwo ku malawi amoto.",
                "11": "Koma Alima adati kwa iye: Mzimu ukundikakamiza kuti ndisatambasule dzanja langa; pakuti taona Ambuye akuwalandira iwo kwa iye mwini, mu ulemelero; ndipo walora kuti iwo achite chinthu ichi, kapena kuti anthu achite chinthu ichi kwa iwo, molingana ndi kuuma kwa mitima yawo, kuti ziweruzo zimene iye adzachite pa iwo mu mkwiyo wake zidzakhale zolungama; ndipo mwazi wa osalakwa udzaima ngati mboni motsutsana nawo, inde, ndi kulira mwamphamvu motsutsana nawo pa tsiku lomaliza.",
                "12": "Tsopano Amuleki adati kwa Alima: Taona, kapena mwina atiwotchanso ife.",
                "13": "Ndipo Alima adati: Zikhale monga mwa chifuniro cha Ambuye. Koma, taona, ntchito yathu siyidathe; kotero iwo satiwotcha ife.",
                "14": "Tsopano zidachitika kuti pamene matupi a iwo amene adaponyedwa pa moto adanyekedwa, ndiponso zolemba zimene zidaponyedwa m’menemo ndi iwo, mkulu wa oweruza wa dzikolo adabwera ndikuima pamaso pa Alima ndi Amuleki, pamene adamangidwa; ndipo adapanda iwo ndi dzanja lake pa masaya awo, ndipo adanena kwa iwo: Patatha zomwe mwaonazi, kodi mudzalalikiranso kwa anthu awa, kuti adzaponyedwe mu nyanja ya moto ndi sulufule?",
                "15": "Taonani, mukuona kuti mudalibe mphamvu yopulumutsa iwo amene adaponyedwa mu moto; ngakhalenso Mulungu sadawapulumutse iwo chifukwa adali achikhulupiliro chanu. Ndipo oweruzayo adawapandanso iwo pa masaya awo, ndikufunsa: Kodi mudzinenera chiyani za inu eni?",
                "16": "Tsopano oweruzayi adali wa dongosolo ndi chikhulupiliro cha Nehori, amene adapha Gideoni.",
                "17": "Ndipo zidachitika kuti Alima ndi Amuleki sadamuyankhe kalikonse; ndipo iye adawapandanso, ndi kuwapereka iwo kwa adindo kuti awaponye mu ndende.",
                "18": "Ndipo pamene adawaponya mundende masiku atatu, kudabwera azamalamulo ambiri, ndi oweruza, ndi ansembe, ndi aphunzitsi, amene adali achipembedzo cha Nehori; ndipo adalowa mu ndende kudzawaona, ndipo adawafunsa iwo mawu ambiri; koma iwo sadawayankhe kanthu.",
                "19": "Ndipo zidachitika kuti oweruza adaima pamaso pawo ndipo adati: Chifukwa chiyani simukuyankha mawu a anthu awa? Kodi inu simukudziwa kuti ndili nayo mphamvu yokuperekani inu ku malawi a moto? Ndipo adawalamula kuti ayankhule; koma iwo sadayankhe kanthu.",
                "20": "Ndipo zidachitika kuti adachoka ndi kuyenda njira zawo, koma adabweranso m’mawa mwake; ndipo oweruza adapandanso iwo pa masaya awo. Ndipo ambiri adabweranso, ndi kuwapanda iwo, nati: Kodi mudzaimanso kachiwiri ndi kuweruza anthu awa, ndi kutsutsa lamulo lathu? Ngati muli ndi mphamvu yotere bwanji osadzipulumutsa nokha?",
                "21": "Ndipo zambiri zinthu zotere adazinena kwa iwo, kukukuta mano awo pa iwo, ndi kuwalavulira iwo, ndi kunena: Kodi tidzaoneka bwanji tikadzalangidwa?",
                "22": "Ndipo zinthu zambiri zotere, inde, mitundu yonse ya zinthu zotere iwo adanena kwa iwo: ndipo motere adaseka iwo kwa masiku ambiri. Ndipo adamana chakudya kwa iwo kuti akhale ndi njala, ndi madzi kuti akhale ndi ludzu; ndipo adawavulanso zovala zawo kuti akhale maliseche; ndipo motere adawamanga ndi zingwe zolimba ndi kuwaponya mundende.",
                "23": "Ndipo zidachitika atatha kuzunzika kotere kwa masiku ambiri, (ndipo lidali tsiku lakhumi ndi chiwiri, mu mwezi wakhumi, mu chaka chakhumi cha kulamulira kwa oweruza pa anthu a Nefi) kuti mkulu wa oweruza pa dziko la Amoniha ndi ambiri mwa aphunzitsi awo ndi azamalamulo awo adalowa mu ndende m’mene Alima ndi Amuleki adamangidwa ndi zingwe.",
                "24": "Ndipo mkulu wa oweruza adaima pamaso pawo, ndikuwamenyanso, ndipo adati kwa iwo: Ngati muli ndi mphamvu ya Mulungu, mudzipulumutse nokha kuzingwe izi, ndipo pamenepo ife tidzakhulupilira kuti Ambuye adzawononga anthu awa molingana ndi mawu anu.",
                "25": "Ndipo zidachitika kuti wonse adapita ndi kuwamenya iwo, nanena mawu omwewo, ngakhale kufikira omaliza, ndipo pamene omaliza adayankhula kwa iwo mphamvu ya Mulungu idali pa Alima ndi Amuleki, ndipo iwo adaimilila ndi kuima pa mapazi awo.",
                "26": "Ndipo Alima adafuula, nati: Kodi ife tidzavutika mpaka liti masautso aakulu awa, O Ambuye? O Ambuye, tipatseni ife mphamvu molingana ndi chikhulupiliro chathu chimene chili mwa Khristu, ngakhale ku chiwombolo. Ndipo adadula zingwe zimene iwo adamangidwa nazo; ndipo pamene anthu adaona izi, adayamba kuthawa, pakuti mantha a chiwonongeko adawafikira.",
                "27": "Ndipo zidachitika kuti aakulu adali mantha awo kotero kuti adagwa pansi, ndipo sadapeze khomo lotulukira mundende; ndipo nthaka idagwedezeka mwamphamvu, ndipo makoma a ndende adang’ambika pakati, kotero kuti adagwa pansi; ndipo oweruza wamkulu, ndi azamalamulo, ndi ansembe, ndi aphunzitsi, amene adamenya Alima ndi Amuleki, adaphedwa chifukwa cha kugwako.",
                "28": "Ndipo Alima ndi Amuleki adatuluka mu ndendemo, ndipo sadavulazidwe; pakuti Ambuye adawapatsa iwo mphamvu, molingana ndi chikhulupiliro chawo chimene chidali mwa Khristu. Ndipo pomwepo adaturuka mundendemo; ndipo adamasulidwa ku maunyolo awo; ndipo ndendeyo idali itagwa pansi, ndipo munthu aliyense mkati mwa makoma akewo, kupatula Alima ndi Amuleki, adaphedwa; ndipo pomwepo adabwera mu mzinda.",
                "29": "Tsopano anthu atamva phokoso lalikulu adabwera mothamanga pamodzi mwa makamu kuti adziwe chifukwa chake; ndipo pamene adaona Alima ndi Amuleki akubwera kutuluka mu ndende, ndipo makoma akewo adali atagwa pansi, adagwida ndi mantha aakulu, ndipo adathawa pamaso pa Alima ndi Amuleki ngati mbuzi ithawira ndi ana ake kwa mikango iwiri; ndipo adathawa kuchoka pamaso pa Alima ndi Amuleki."
            },
            "15": {
                "1": "Ndipo zidachitika kuti Alima ndi Amuleki adalamulidwa kuti achoke mu mzinda umenewo; ndipo iwo adachoka, ndi kutuluka ngakhale mu mzinda wa Sidomu; ndipo taonani, kumeneko adapeza anthu onse amene adachoka kutuluka mu mzinda wa Amoniha, amene adathamangitsidwa ndi kugendedwa, chifukwa iwo adakhulupiIira mu mawu a Alima.",
                "2": "Ndipo iwo adakamba kwa iwo zonse zimene zidachitika kwa akazi ndi ana awo, ndiponso zokhudzana ndi iwo eni, ndi za mphamvu yawo ya chipulumutso.",
                "3": "Ndiponso Zeziromu adagona akudwala ku Sidomu, ndi kutentha thupi, kumene kudachitika chifukwa cha masautso aakulu m’maganizo mwake pa nkhani ya kusaweruzika kwake, pakuti iye adaganiza kuti Alima ndi Amuleki adamwalira; ndipo iye adaganiza kuti adaphedwa chifukwa cha mphulupulu zake. Ndipo tchimo lalikulu ili, ndi machimo ake ena ambiri, adamukhumudwitsa m’maganizo ake mpaka adakhala owawa kwambiri, opanda chipulumutso; kotero iye adayamba kuwotchedwa ndi kutentha kwakukulu.",
                "4": "Tsopano, pamene adamva kuti Alima ndi Amuleki adali mu dziko la Sidomu, mtima wake udayamba kukhala olimbitsika; ndipo pomwepo iye adatumiza uthenga kwa iwo, kufuna kuti iwo abwere kwa iye.",
                "5": "Ndipo zidachitika kuti iwo adapita nthawi yomweyo, kumvera uthenga umene iye adatumiza kwa iwo, ndipo adalowa m’nyumba ya Zeziromu; ndipo adam’peza iye ali pa kama lake, akudwala, atalefuka ndi kutentha thupi; ndipo maganizo ake adali owawidwa chifukwa cha zoipa zake, ndipo pamene iye adawaona iwo adatambasula dzanja lake, ndi kuwapempha iwo kuti amuchiritse.",
                "6": "Ndipo zidachitika kuti Alima adati kwa iye, kumugwira iye pa dzanja; Kodi ukukhulupilira mu mphamvu ya Khristu ku chipulumutso?",
                "7": "Ndipo iye adayankha nati: Inde, ndikukhulupilira mawu onse amene inu mwaphunzitsa.",
                "8": "Ndipo Alima adati: Ngati iwe ukukhulupilira mu chiwombolo cha Khristu ukhonza kuchiritsidwa.",
                "9": "Ndipo iye adati: Inde, ndikukhulupilira monga mwa mawu anu.",
                "10": "Ndipo kenako Alima adafuula kwa Ambuye, nati: O Ambuye Mulungu wathu, chitirani chifundo kwa munthu uyu, ndipo muchiritseni monga mwa chikhulupiliro chake chimene chiri mwa Khristu.",
                "11": "Ndipo pemene Alima adanena mawu awa, Zeziromu adalumpha pa mapazi ake, ndipo adayamba kuyenda; ndipo izi zidachitika modabwitsa kwambiri anthu onse; ndipo chidziwitso cha izi chidafikira konse mu dziko lonse la Sidomu.",
                "12": "Ndipo Alima adabatiza Zeziromu kwa Ambuye; ndipo adayamba kuyambira nthawi imeneyo kulalikira kwa anthu.",
                "13": "Ndipo Alima adakhazikitsa mpingo mu dziko la Sidomu, ndipo adapatula ansembe ndi aphunzitsi m’dzikolo, kuti abatize kwa Ambuye aliyense amene adali ndi chikhumbo choti abatizidwe.",
                "14": "Ndipo zidachitika kuti iwo adalipo ambiri; pakuti adakhamukira kuchokera mu madera onse ozungulira Sidomu, ndipo adabatizidwa.",
                "15": "Koma ponena za anthu amene adali mu dziko la Amoniha, iwo adakhalabe anthu owuma‑mtima ndi anthu osamvera; ndipo sadalape machimo awo, kupereka mphamvu za Alima ndi Amuleki kwa mdyerekezi; pakuti adali achipembedzo cha Neho, ndipo sadakhulupilire mu zakulapa kwa machimo awo.",
                "16": "Ndipo zidachitika kuti Alima ndi Amuleki, Amuleki atasiya golide wake yense, ndi siliva, ndi zinthu zake zonse zamtengo wapatali, zimene zidali mu dziko la Amoniha, chifukwa cha mawu a Mulungu, iye atakanidwa ndi iwo amene poyamba adali anzake ndiponso ndi atate ake ndi abale ake;",
                "17": "Kotero, Alima atatha kukhazikitsa mpingo ku Sidomu, poona kukonza kwakukulu, inde, poona kuti anthu adakonzedwa mokhudzana ndi kunyada kwa mitima yawo, ndi kuyamba kudzichepetsa okha pamaso pa Mulungu, ndipo adayamba kusonkhana pamodzi m’malo awo opatulika kuti apembedze Mulungu pa guwa, kuyang’anira ndi kupemphera mosalekeza, kuti apulumutsidwe kwa Satana, ndi ku imfa, ndi kuchiwonongeko—",
                "18": "Tsopano monga ndanenera, Alima ataona zinthu zonsezi, kotero adatenga Amuleki ndi kubwera ku dziko la Zarahemula, ndi kumutenga iye kunyumba kwake, ndipo adamtumikira iye mu masautso ake, ndi kumulimbikitsa iye mwa Ambuye.",
                "19": "Ndipo motero chidatha chaka cha khumi cha ulamuliro wa oweruza pa anthu a Nefi."
            },
            "16": {
                "1": "Ndipo zidachitika mu chaka cha khumi ndi chimodzi cha ulamuliro wa oweruza pa anthu a Nefi, pa tsiku la chisanu la mwezi wachiwiri, pamene kudali mtendere waukulu mu dziko la Zarahemula, mopanda kukhala nkhondo kapena mikangano kwa dzaka zingapo, ngakhale kufikira tsiku la chisanu la mwezi wachiwiri mu chaka cha khumi ndi chimodzi, kudali mfuwu wa nkhondo udamveka m’dziko lonselo.",
                "2": "Pakuti taonani, ankhondo a Alamani adabwera kudzera mbali ya chipululu, kufika ku malire a dziko, ngakhale mu mzinda wa Amoniha, ndipo adayamba kupha anthu ndi kuwononga mzindawo.",
                "3": "Ndipo tsopano zidachitika, Anefi asadadzutse ankhondo okwanira kuti athamangitse iwo kunja kwa dzikolo, iwo adali atawononga anthu amene adali mu mzinda wa Amoniha, ndiponso ena ozungulira m’malire a Nowa, ndi kutenga ena ku ukapolo m’chipululu.",
                "4": "Tsopano zidachitika kuti Anefi adali ndi chikhumbo choti alanditse iwo amene adatengedwa ku ukapolo m’chipululu.",
                "5": "Kotero, iye adasankhidwa mkulu wa ankhondo pa ankhondo a Anefi, (ndipo dzina lake lidali Zoramu, ndipo adali ndi ana aamuna awiri, Lehi ndi Aha)—tsopano Zoramu ndi ana ake aamuna awiri, podziwa kuti Alima adali mkulu wansembe pa mpingo, ndipo atamva kuti adali ndi mzimu wa uneneri, kotero adapita kwa iye ndi kukhumba kwa iye kuti adziwe ngati Ambuye angalore kuti apite ku chipululu kukasaka abale awo, amene adatengedwa ukapolo ndi Alamani.",
                "6": "Ndipo zidachitika kuti Alima adafunsa kwa Ambuye zokhudzana ndi nkhaniyi. Ndipo Alima adabwelera ndi kunena kwa iwo: Taonani, Alamani adzawoloka mtsinje wa Sidoni kumadzulo kwa chipululu, kuchikweza cha malire a dziko la Manti. Ndipo taonani kumeneko mudzakumana nawo, cha ku m’mawa kwa mtsinje wa Sidoni, ndipo kumeneko Ambuye adzapereka kwa inu abale anu amene atengedwa ukapolo ndi Alamani.",
                "7": "Ndipo zidachitika kuti Zoramu ndi ana ake aamuna adawoloka mtsinje wa Sidoni, ndi ankhondo awo, ndipo adaguba kupitilira malire a Manti kupita ku chipululu chakumadzulo, chimene chidali ku mbali yakum’mawa kwa mtsinje wa Sidoni.",
                "8": "Ndipo adafika kwa ankhondo a Alamani, ndipo Alamani adabalalitsidwa ndi kuthamangitsidwira m’chipululu; ndipo adatenga abale awo amene adatengedwa ukapolo ndi Alamani, ndipo padalibe munthu m’modzi amene adaphedwa amene adatengedwa ukapolo. Ndipo adabweretsedwa ndi abale awo kuti adzatenge maiko awo.",
                "9": "Ndipo choncho chidatha chaka cha khumi ndi chimodzi cha ulamuliro wa oweruza, Alamani atathamangitsidwa kutuluka mdzikolo, ndipo anthu a Amoniha adawonongedwa; inde, munthu aliyense wa a Amoniha adawonongedwa, ndiponso mzinda wawo waukulu, umene ankati Mulungu sangawuwononge, chifukwa cha kukula kwake.",
                "10": "Koma taonani, mu tsiku limodzi udasiyidwa kukhala bwinja; ndipo mitembo yawo idadyedwa ndi agalu ndi zilombo za m’chipululu.",
                "11": "Komabe, patatha masiku ambiri mitembo yawo idaunjikidwa pa nkhope ya dziko lapansi, ndipo idakwiliridwa m’manda osazama. Ndipo tsopano chachikulu chidali chifungo mokuti anthu sadapiteko kukatenga dziko la Amoniha kwa dzaka zambiri. Ndipo lidatchedwa Bwinja la Nehori; pakuti adali a chipembedzo cha Neho, amene adaphedwawo ndipo maiko awo adakhalabe mabwinja.",
                "12": "Ndipo Alamani sadabwerenso kudzamenyana ndi Anefi mpaka chaka cha khumi ndi chinayi cha ulamuliro wa oweruza pa anthu a Nefi. Ndipo motero kwa dzaka dzitatu anthu a Nefi adakhala mu mtendere wopitilira mu dziko lonse.",
                "13": "Ndipo Alima ndi Amuleki adapita kukalalikira kulapa kwa anthu mu makachisi awo, ndi m’malo opatulika awo, ndiponso m’ma sunagoge, amene adamangidwa potsatira machitidwe a Ayuda.",
                "14": "Ndipo monga ambiri adamva mawu awo, kwa iwo adapereka mawu a Mulungu, mopanda tsankho la munthu, mosalekeza.",
                "15": "Ndipo motero Alima ndi Amuleki adapita chitsogolo, ndi enanso ambiri amene adasankhidwa ku ntchitoyo, kukalalika mawu m’dziko lonselo. Ndipo kukhazikitsidwa kwa mpingo kudakhala chizolowezi m’dziko lonselo, m’chigawo chonse kuzungulira, pakati pa anthu onse a Anefi.",
                "16": "Ndipo padalibe kusiyana pakati pawo; Ambuye adatsanulira Mzimu wake pa nkhope yadziko lonse kukonzekeretsa maganizo a ana a anthu, kapena kukonzekeretsa mitima yawo kuti ilandire mawu amene akuyenera kudzaphunzitsidwa pakati pawo pa nthawi yakubwera kwake—",
                "17": "Kuti iwo asadzalimbitse mitima yawo motsutsana ndi mawu, kuti asadzakhale osakhulupilira, ndi kupita ku chiwonongeko, koma kuti adzalandire mawu ndi chisangalalo, ndipo monga nthambi ilumikizanitsidwa ku mpesa weniweni, kuti iwo adzalowe mu mpumulo wa Ambuye Mulungu wawo.",
                "18": "Tsopano ansembe aja amene adapita pakati pa anthu adalalikira motsutsana ndi mabodza onse, ndi chinyengo, ndi kaduka ndi mikangano, dumbo, ndi zachipongwe, ndi kuba, umbanda, kulanda, ndi kuphana, kuchita chigololo, ndi kutayilira kwa mtundu uliwonse, kulira kuti zinthu izi sizikuyenera kukhala choncho.",
                "19": "Kugwiritsa ku zinthu zimene zikudza posachedwa; inde, kugwiritsitsa ku kubwera kwa Mwana wa Mulungu, mazunzo ake, ndi imfa, ndinso kuuka kwa akufa.",
                "20": "Ndipo anthu ambiri adafunsa zokhudzana ndi malo amene Mwana wa Mulungu adzabwere; ndipo adaphunzitsidwa kuti iye adzaonekera kwa iwo pambuyo pa chiukitso chake; ndipo ichi anthu adachimva ndi chisangalalo chachikulu ndi kukondwera.",
                "21": "Ndipo tsopano mpingo utakhazikitsidwa m’dziko lonselo—atagonjetsa mdyerekezi, ndipo mawu a Mulungu atalalikidwa mu chiyero chake mu dziko lonse, ndipo Ambuye adatsanulira madalitso ake kwa anthu—motero chidatha chaka chakhumi ndi chinayi cha ulamuliro wa oweruza pa anthu a Nefi."
            },
            "17": {
                "intro": "Nkhani ya ana aamuna a Mosiya, amene adakana maufulu awo ku ufumu chifukwa cha mawu a Mulungu, ndipo adapita ku dziko la Nefi kukalalikira kwa Alamani; kuvutika ndi kupulumutsidwa kwawo—molingana ndi zolemba za Alima.",
                "1": "Ndipo tsopano zidachitika kuti pamene Alima adali kuyenda kuchokera ku dziko la Gideoni chakum’mwera, kutali ndi dziko la Manti, taonani, mu kuzizwa kwake, adakumana ndi ana a Mosiya akuyenda molunjika dziko la Zarahemula.",
                "2": "Tsopano ana a Mosiya adali ndi Alima pa nthawi imene mngelo adaonekera koyamba kwa iye; kotero Alima adasangalala kwambiri kuona abale ake; ndipo chomwe chidawonjezera ku chisangalalo chake, adali abale akebe mwa Ambuye, inde, ndipo adakula mu mphamvu ya chidziwitso cha choonadi; pakuti adali anthu omvetsetsa bwino ndipo adafufuza malemba mwakhama, kuti adziwe mawu a Mulungu.",
                "3": "Koma izi sizokhazo; adadzipereka wokha ku mapemphero ochuluka, ndi kusala kudya, kotero adali ndi mzimu wa uneneri, ndi mzimu wa chivumbulutso, ndipo pamene ankaphunzitsa, ankaphunzitsa ndi mphamvu ndi ulamuliro wa Mulungu.",
                "4": "Ndipo iwo adali kuphunzitsa mawu a Mulungu kwa nthawi ya dzaka khumi ndi zinayi pakati pa Alamani, atakhala ndi chipambano m’kubweretsa ambiri ku chidziwitso cha choona; inde, mwa mphamvu ya mawu awo ambiri adabweretsedwa ku guwa la Mulungu, kuitanira pa dzina lake ndi kuvomereza machimo awo pamaso pake.",
                "5": "Tsopano izo ndizo zochitika zimene zidawachitikira iwo pa ulendo wawo, pakuti adali ndi masautso ochuluka; adavutika kwambiri, monse mu thupi ndi m’maganizo, monga njala, ludzu ndi kutopa, ndi kuthodwa ndi ntchito mu uzimu.",
                "6": "Tsopano awa ndiwo maulendo awo: Atatsanzikana ndi atate awo, Mosiya, mu chaka choyamba cha oweruza; atakana ufumu umene atate awo adafuna kupereka kwa iwo, ndiponso awa adali maganizo a anthu;",
                "7": "Komabe adachokako kudziko la Zarahemula, ndi kutenga malupanga awo, ndi mikondo yawo, ndi mauta awo, ndi mivi yawo, magulaye awo; ndipo izi adachita kuti akwanitse kupeza chakudya chawo pamene adali m’chipululu.",
                "8": "Ndipo motero adachoka kupita m’chipululu ndi chiwerengero chawo chimene iwo adasankha, kupita ku dziko la Nefi, kukalalikira mawu a Mulungu kwa Alamani.",
                "9": "Ndipo zidachitika kuti adayenda masiku ambiri m’chipululu, ndipo adasala kudya kwambiri ndi kupemphera kwambiri kuti Ambuye apereke kwa iwo gawo la Mzimu wake kuti lipite nawo, ndi kukhala ndi iwo, kuti akhale chipangizo m’manja a Mulungu kuti abweretse, ngati kudali kotheka, abale awo, Alamani, ku chidziwitso cha choonadi, ndi chidziwitso cha kupanda phindu kwa miyambo ya makolo awo, imene idali yosalondola.",
                "10": "Ndipo zidachitika kuti Ambuye adawayendera ndi Mzimu wake, ndikunena kwa iwo: Khalani otonthozedwa. Ndipo iwo adatonthozedwa.",
                "11": "Ndipo Ambuye adanenanso kwa iwo: Pitani pakati pa Alamani, abale anu, ndi kukhazikitsa mawu anga; koma mudzakhala oleza mtima m’kupilirako ndi masautso, kuti muonetse chitsanzo chabwino kwa iwo mwa ine, ndipo ndidzakupangani inu chipangizo m’manja mwanga ku chipulumutso cha miyoyo yambiri.",
                "12": "Ndipo zidachitika kuti mitima ya ana a Mosiya, ndiponso amene adali ndi iwo, idalimbikitsika kupita kwa Alamani ndi kukalalikira kwa iwo mawu a Mulungu.",
                "13": "Ndipo zidachitika pamene adafika ku malire a dziko la Alamani, adadzigawa okha ndi kupita kosiyanasiyana, kukhulupilira mwa Ambuye kuti adzakumananso pamapeto a kukolora kwawo; pakuti adaganiza kuti ndi yaikulu ntchito yomwe iwo adaiyamba.",
                "14": "Ndipo zoonadi idali yaikulu, pakuti iwo adayamba kulalika mawu a Mulungu kwa anthu oopsya, ovuta ndi ankhanza; anthu amene ankakondwera mu kupha Anefi, ndi kuwabera ndi kuwachita chiwembu; ndipo mitima yawo idakhazikika pa chuma, kapena pa golide ndi siliva, ndi miyala yamtengo wapatali; koma iwo adafunabe kulanda zinthu izi mwa kupha ndi chiwembu, kuti asazigwilire ntchito kwa iwo ndi manja awo.",
                "15": "Motero adali anthu aulesi ndithu, ambiri mwa iwo ankapembedza mafano, ndipo tembelero la Mulungu lidagwera pa iwo chifukwa cha zikhalidwe za makolo awo; posatengera malonjezano a Ambuye adatambasulidwa kwa iwo pa zikhalidwe za kulapa.",
                "16": "Kotero, ichi chidali chifukwa chimene ana a Mosiya adayamba ntchitoyo, kuti mwina awabweretse iwo kuti alape; kuti mwina angawabweretse iwo ku chidziwitso cha dongosolo la chiwombolo.",
                "17": "Kotero, adadzipatutsa okha wina ndi mzake, ndipo adapita pakati pawo, munthu aliyense payekha, molingana ndi mawu ndi mphamvu ya Mulungu imene idapatsidwa kwa iye.",
                "18": "Tsopano Amoni pokhala wamkulu pakati pawo, kapena kuti iye ankatumikira iwo, ndipo adawachokera, atatha kuwadalitsa molingana ndi magawo ochuluka antchito zawo, atagawira mawu a Mulungu kwa iwo, kapena atatumikira kwa iwo asadanyamuke, ndipo motero iwo adayamba maulendo awo ambiri kuzungulira dzikolo.",
                "19": "Ndipo Amoni adapita ku dziko la Ismaeli, dzikolo lidatchedwa potsatira ana a Ismaeli, amene adakhalanso Alamani.",
                "20": "Ndipo pamene Amoni adalowa mu dziko la Ismaeli, Alamani adamutenga iye ndi kumumanga, monga chidali chikhalidwe chawo kumanga a Anefi onse amene adagwa m’manja mwawo, ndi kuwatengera iwo pamaso pa mfumu; ndipo motero zidasiyidwa m’kukonda kwa mfumu kuti awaphe iwo, kapena kuwasiya mu ukapolo, kapena kuwaponya iwo mundende, kapena kuwathamangitsa iwo m’dzikolo, molingana ndi chifuniro ndi kukonda kwake.",
                "21": "ndipo kotero Amoni adatengedwa pamaso pa mfumu imene idali yolamulira dziko la Ismaeli, ndipo dzina lake lidali Lamoni; ndipo idali chidzukulu cha Ismaeli.",
                "22": "Ndipo mfumu idafunsa Amoni ngati chidali chikhumbo chake kuti akhale mu dzikolo pakati pa Alamani kapena pakati pa anthu ake.",
                "23": "Ndipo Amoni adati kwa iyo: Inde, ndikukhumba kukhala pakati pa anthu awa kwa kanthawi; inde, ndipo mwina kufikira tsiku lakufa kwanga.",
                "24": "Ndipo zidachitika kuti mfumu Lamoni idakondwera kwambiri ndi Amoni, ndikuchititsa kuti zingwe zake zimasulidwe; ndipo idafuna kuti Amoni atenge m’modzi mwa ana ake aakazi kukhala mkazi wake.",
                "25": "Koma Amoni adati kwa iyo: Ayi, koma ndidzakhala mdzakazi wanu. Kotero Amoni adakhala mdzakazi kwa mfumu Lamoni. Ndipo zidachitika kuti adaikidwa pakati pa adzakazi ena kuti adziyang’anira ziweto za Lamoni, monga mwa chikhalidwe cha Alamani.",
                "26": "Ndipo atakhala pa ntchito kwa mfumu masiku atatu, pamene iye adali ndi adzakazi Achilamani kupita ndi ziweto zawo ku malo omwetsera, amene ankatchedwa madzi a Sebusi, ndipo Alamani onse ankapititsa ziweto zawo kumeneko, kuti azimwetsere—",
                "27": "Kotero, pamene Amoni ndi adzakazi a mfumu adali kuyendetsa ziwetozo ku malo omwetsera, taonani, kudali gulu lina la Alamani, limene lidali ndi ziweto zawo kukamwetsera, adaima ndi kubalalitsa ziweto za Amoni ndi adzakazi a mfumu, ndipo adazibalalitsa mpakana zidathawira m’njira zambiri.",
                "28": "Tsopano adzakazi a mfumu adayamba kung’ung’udza, nati: Tsopano mfumu idzatipha ife, monga idachitira abale athu chifukwa cha ziweto zawo zidabalalitsidwa ndi kuipa kwa anthu awa. Ndipo adayamba kulira kwambiri, nati: Taonani, ziweto zathu zabalalika kale.",
                "29": "Tsopano adalira chifukwa cha mantha ophedwa. Tsopano pamene Amoni adaona izi mtima wake udadzadza mkati mwake ndi chisangalalo; pakuti, iye adati, ndidzaonetsa mphamvu yanga kwa adzakazi anzangawa, kapena mphamvu imene ili mwa ine, pakubwenzeretsa ziwetozi kwa mfumu, kuti ndikope mitima ya adzakazi anzangawa, kuti ndiwatsogolere iwo kukhulupilira mu mawu anga.",
                "30": "Ndipo tsopano, amenewa adali maganizo a Amoni, pamene adaona masautso a iwo amene iye adawatcha kuti abale ake.",
                "31": "Ndipo zidachitika kuti iye adawakomedwetsa ndi mawu ake, nati: Abale anga, limbani mtima, ndipo tiyeni tipite kukasaka ziweto, ndipo tidzazisonkhanitsa pamodzi ndi kuzibweretsa kumadzi; ndipo motero tidzateteza ziweto za mfumu ndipo iyo siyidzatipha ife.",
                "32": "Ndipo zidachitika kuti iwo adapita kukasaka ziwetozo, ndipo adatsatira Amoni, ndipo adathamangira ndi liwiro lalikulu ndipo adazipeza ziweto za mfumu, ndipo adazisonkhanitsanso pamodzi pa malo omwetsera.",
                "33": "Ndipo anthu aja adaimanso kuti abalalitse ziwetozo; koma Amoni adati kwa abale ake: Zungulirani ziwetozi kuti zisathawe; ndipo ine ndipita ndi kumenyana ndi anthu awa amene akubalalitsa ziweto zathu.",
                "34": "Kotero, adachita momwe Amoni adawalamulira iwo, ndipo iye adapita ndi kuima kuti amenyane ndi iwo amene adaima pa madzi a Sebusi; ndipo chiwerengero chawo sichidali chochepa.",
                "35": "Kotero iwo sadaope Amoni; pakuti adaganiza kuti m’modzi mwa iwo akhonza kumupha monga mwa kukondweretsedwa kwawo, pakuti iwo sadadziwe kuti Ambuye adalonjeza Mosiya kuti adzapulumutsa ana ake m’manja mwawo; kapena iwo sadadziwenso zokhudzana ndi Ambuye; kotero iwo ankasangalala mu kuwonongeka kwa abale awo; ndipo pachifukwa ichi adaima ndikubalalitsa ziweto za mfumu.",
                "36": "Koma Amoni adaima ndipo adayamba kuponya miyala pa iwo ndi legeni yake; inde, ndi mphamvu zochuluka adagenda miyala pakati pawo, ndipo motero adapha angapo a iwo kufikira mokuti adayamba kuzizwa ndi mphamvu zake; komabe iwo adakwiya chifukwa cha kuphedwa kwa abale awo, ndipo adatsimikizika kuti iye agwe; kotero, poona kuti sakadatha kumugenda iye ndi miyala yawo, adabwera ndi zibonga zawo kuti amuphe.",
                "37": "Koma taonani, aliyense amene adanyamula chibonga chake kuti amukanthe Amoni, iye adakantha manja awo ndi lupanga lake; pakuti iye adazinda nkhonya zawo podula mikono yawo ndi lupanga lake lokuthwa, kotero kuti adayamba kuzizwa, ndipo adayamba kuthawa pamaso pake; inde ndipo sadali ochepa pa chiwerengero; ndipo iye adachititsa kuti iwo athawe ndi mphamvu za mkono wake.",
                "38": "Tsopano asanu ndi m’modzi mwa iwo adagwa ndi legeni yake, koma sadaphe aliyense kupatula mtsogoleri wawo ndi lupanga lake; ndipo adadula yambiri ya mikono yawo imene idakwezedwa motsutsana naye, ndipo sadali ochepa.",
                "39": "Ndipo pamene iye adawathamangitsira iwo kutali, adabwelera ndipo adamwetsera ziweto zawo ndikubwelera kukhola la mfumu, ndipo kenako adapita kwa mfumu, atanyamula mikono imene idadulidwa ndi lupanga la Amoni, ya iwo amene ankafuna kumupha iye, ndipo idanyamulidwa kwa mfumu ngati umboni wa zinthu zomwe zidachitika."
            },
            "18": {
                "1": "Ndipo zidachitika kuti mfumu Lamoni idapangitsa kuti adzakazi ake aime patsogolo ndikuchitira umboni wa zinthu zonse zimene iwo adaona zokhudzana ndi nkhaniyi.",
                "2": "Ndipo pamene wonse adachitira umboni ku zinthu zimene iwo adaona, ndipo iye adadziwa za kukhulupilika kwa Amoni pa kusunga ziweto zake, ndiponso za mphamvu zake zazikulu pakulimbana ndi iwo amene adafuna kumupha, adadabwa kwambiri, ndipo adati: Indedi, uyu simunthu wamba. Taonani, kodi ameneyu si Mzimu Waukulu umene umatumiza chilango chachikulu chotere kwa anthu awa, chifukwa cha kupha kwawo?",
                "3": "Ndipo iwo adayankha mfumuyo, ndipo adati: Kaya ndi Mzimu Waukulu kapena munthu, ife sitikudziwa; koma zambiri izi zokha ife tidziwa, kuti iye sangaphedwe ndi adani a mfumu; ngakhale iwo sangathe kubalalitsa ziweto za mfumu pamene iye ali ndi ife, chifukwa cha ukatswiri wake ndi mphamvu zake zazikulu; kotero, ife tikudziwa kuti iye ndi bwenzi wa mfumu. Ndipo tsopano, O mfumu, ife sitikukhulupilira kuti munthu ali ndi mphamvu zotere, pakuti tikudziwa kuti iye sangaphedwe.",
                "4": "Ndipo tsopano, pamene mfumu idamva mawu awa, iyo idati kwa iwo: Tsopano ndikudziwa kuti ndi Mzimu Waukulu; ndipo iye wabwera pansi nthawi ino kudzateteza miyoyo yanu, kuti ine ndisakupheni inu monga ndidachitira abale anu. Tsopano uwu ndi Mzimu Waukulu umene makolo athu adakamba.",
                "5": "Tsopano ichi chidali chikhalidwe cha Lamoni, chimene iye adalandira kuchokera kwa atate ake, kuti kudali Mzimu Waukulu. Ngakhale iwo ankakhulupilira za Mzimu Waukulu, ankaganiza kuti chilichonse ankachita chidali cholondola: komabe, Lamoni adayamba kuchita mantha kwambiri, ndi kuopa kuti iye adachita zolakwa pa kupha adzakazi ake.",
                "6": "Pakuti iye adapha ambiri a iwo chifukwa abale awo adabalalitsa ziweto zawo kumadzi; ndipo choncho, chifukwa iwo adabalalitsidwira ziweto zawo adaphedwa.",
                "7": "Tsopano adali machitidwe a Alamaniwa kuima pa madzi a Sebusi kuti abalalitse ziweto za anthu, kuti kotero azitha kuthamangitsa zambiri zimene zabalalika kuti zithawire ku dziko lawo, awa adali machitidwe a kuba pakati pawo.",
                "8": "Ndipo zidachitika kuti mfumu Lamoni adafunsa adzakazi ake, kuti: Alikuti munthu ameneyu amene ali ndi mphamvu zazikulu zotere?",
                "9": "Ndipo iwo adati kwa iye: Taonani, akudyetsa akavalo anu. Tsopano mfumu idalamula adzakazi ake, isadafike nthawi yomwetsera ziweto zawo, kuti akonzekeretse akavalo ake ndi magaleta, ndipo amupititse iye ku dziko la Nefi; pakuti kumeneko kudakonzedwa phwando lalikulu lokhazikitsidwa pa dziko la Nefi, ndi atate ake a Lamoni, amene adali mfumu ya dziko lonse.",
                "10": "Tsopano pamene mfumu Lamoni adamva kuti Amoni adali kukonzekeretsa akavalo ake ndi magaleta ake anadabwa kwambiri, chifukwa cha kukhulupirika kwa Amoni, nati: Indedi sipadakhale m’dzakazi aliyense pakati pa adzakazi anga onse amene wakhala okhulupilika ngati munthu uyu; pakuti ngakhale iye amakumbukira malamulo anga onse kuwachita.",
                "11": "Tsopano ndikudziwa ndithu kuti ameneyu ndi Mzimu Waukulu, ndipo ndikadakhumbira kuti iye abwere kwa ine, koma ine sinditero.",
                "12": "Ndipo zidachitika kuti pamene Amoni adakonzekeretsa akavalo ndi magaleta a mfumu ndi adzakazi ake, adapita kwa mfumu, ndipo adaona kuti maonekedwe a mfumu adasinthika; kotero adali pafupi kubwelera kuchoka pamaso pake.",
                "13": "Ndipo m’modzi mwa adzakazi amfumu adati kwa iye, Rabana, amene ali, kutanthauzira kwake, wamphamvu kapena mfumu yaikulu, poganizira mafumu awo kukhala amphamvu; ndipo choncho iye adati kwa iye: Rabana, amfumu akufuna inu kuti mukhale.",
                "14": "Kotero Amoni adatembenukira kwa mfumu, ndipo adati kwa iye: Kodi mukufuna kuti ndikuchitireni chiyani, O mfumu? Ndipo mfumu siidamuyankhe iye kwa nthawi ya ora limodzi, molingana ndi nthawi yawo, pakuti sadadziwe choti anene kwa iye.",
                "15": "Ndipo zidachitika kuti Amoni adatinso kwa iye: Kodi inu mukukhumba chiyani kwa ine? Koma mfumuyo siidamuyankhe.",
                "16": "Ndipo zidachitika kuti Amoni, podzadzidwa ndi Mzimu wa Mulungu, kotero, adadziwa maganizo a mfumuyo. Ndipo iye adati kwa iyo; Kodi ndichifukwa choti mwamva zokuti ndidateteza adzakazi anu ndi ziweto zanu, ndi kupha abale awo asanu ndi awiri ndi legeni ndi lupanga ndi kudula mikono ya ena, kuti nditeteze ziweto zanu ndi adzakazi anu; taonani, kodi ndizimenezi zimene zachititsa kudabwa kwanu?",
                "17": "Ine ndikunena kwa inu, ndi chiyani, kuti kudabwitsika kwanu n’kwakukulu? Taonani, ine ndi munthu, ndipo ndine m’dzakazi wanu; kotero, chilichonse chimene inu mukukhumba chimene chiri choyenera, chimenecho ine ndidzachita.",
                "18": "Tsopano pamene mfumu idamva mawu awa, idadabwanso, pakuti idaona kuti Amoni ankazindikira malingaliro ake; koma posatengera izi, mfumu Lamoni idatsegula pakamwa pake, ndipo idati kwa iye: Ndiwe ndani? Kodi ndiwe Mzimu Waukulu uja, umene umadziwa zinthu zonse?",
                "19": "Amoni adayankha nati kwa iye: Sindine.",
                "20": "Ndipo Mfumu idati: Kodi ukudziwa bwanji maganizo a mtima mwanga? Uyankhule mopanda mantha, ndipo undiuze zokhudza zinthu izi; ndiponso undiuze ndi mphamvu yanji imene udaphera ndi kudula mikono ya abale anga amene adabalalitsa dziweto dzanga—",
                "21": "Ndipo tsopano, ngati iwe utandiuze ine zokhudza zinthu izi, chirichonse chimene iwe ukhumba ine ndidzakupatsa kwa iwe; ndipo ngati n’kofunika, ndidzakulondera iwe ndi ankhondo anga; koma ndikudziwa kuti iwe ndi wamphamvu kwambiri kuposa iwo onse; komabe, chirichonse chimene iwe ukhumba kwa ine ndidzapereka icho kwa iwe.",
                "22": "Tsopano Amoni pokhala wanzeru, koma osaopsya, adati kwa Lamoni: Kodi mudzamvera mawu anga, ngati nditakuuzeni inu ndi mphamvu yanji yomwe ndimachitira zinthu izi? Ndipo ichi ndi chinthu chomwe ine ndikhumba kwa inu.",
                "23": "Ndipo mfumu idamuyankha iye, nati: inde, ndidzakhulupilira mawu ako onse. Ndipo kotero iye adagwidwa ndi chinyengo.",
                "24": "Ndipo Amoni adayamba kuyankhula kwa iye molimba mtima, nati kwa iye: Kodi mukukhulupilira kuti kuli Mulungu?",
                "25": "Ndipo iye adayankha, nati kwa iye: Sindikudziwa chimene izi zikutanthauza.",
                "26": "Ndipo kenako Amoni adati: Kodi mukukhulupilira kuti kuli Mzimu Waukulu?",
                "27": "Ndipo adati, Inde.",
                "28": "Ndipo Amoni adati: Ameneyu ndi Mulungu. Ndipo Amoni adatinso kwa iye: Kodi mukukhulupilira kuti Mzimu Waukulu umenewu, umene ndi Mulungu, udalenga zinthu zonse zimene ziri kumwamba ndi mu dziko lapansi?",
                "29": "Ndipo iye adati: Inde, ndikukhulupilira kuti iye adalenga zinthu zonse zimene ziri mu dziko lapansi; koma sindikudziwa za kumwamba.",
                "30": "Ndipo Amoni adati kwa iye: Kumwamba ndi malo amene Mulungu amakhala ndi angelo oyera ake onse.",
                "31": "Ndipo mfumu Lamoni idati: Kodi ndi pamwamba pa dziko lapansi?",
                "32": "Ndipo Amoni adati: Inde, ndipo amayang’anira pansi pa ana a anthu onse; ndipo amadziwa maganizo onse ndi zolinga za mitima; pakuti ndi dzanja lake onse adalengedwa kuchokera pa chiyambi.",
                "33": "Ndipo mfumu Lamoni idati: Ndikukhulupilira zinthu zonsezi zimene iwe wayankhula. Kodi iwe watumidwa kuchokera kwa Mulungu?",
                "34": "Amoni adati kwa iye: Ndine munthu; ndipo munthu kuchokera pachiyambi adalengedwa m’chifaniziro cha Mulungu, ndipo ine ndidaitanidwa ndi Mzimu Wake Woyera kuti ndiphunzitse zinthu izi kwa anthu awa, kuti abweretsedwe ku chidziwitso cha zimene zili zolungama ndi zoona.",
                "35": "Ndipo gawo la Mzimu umenewo umakhala mwa ine, umene umandipatsa chidziwitso, ndiponso mphamvu molingana ndi chikhulupiliro changa ndi zokhumba zimene ziri mwa Mulungu.",
                "36": "Tsopano pamene Amoni adanena mawu awa, adayambira pa chilengedwe cha dziko lapansi, ndiponso chilengedwe cha Adamu, ndipo adamuuza iye zinthu zonse zokhudzana ndi kugwa kwa munthu, ndipo adabwerezanso ndi kuyala pamaso pake zolemba ndi malembo woyera a anthu, amene adayankhulidwa ndi aneneri, ngakhale mpaka nthawi yomwe kholo lawo, Lehi, adachoka ku Yerusalemu.",
                "37": "Ndiponso adabwereza kwa iwo (pakuti zidali kwa mfumuyo ndi adzakazi ake) za maulendo a makolo awo m’chipululu, ndi mazunzo awo onse ndi njala ndi ludzu, ndi kuvutika kwawo, ndi zina zotero.",
                "38": "Ndipo adabwerezanso kwa iwo zokhudzana kupandukira kwa Lamani ndi Lemueli, ndi ana a Ismaeli, inde, zopandukira zawo zonse iye adauza iwo; ndipo iye adatanthauzira kwa iwo zonse zolemba ndi malembo oyera kuchokera ku nthawi imene Lehi adachoka ku Yerusalemu kutsikira ku nthawi ino.",
                "39": "Koma izi sizokhazo: pakuti adatanthauzira kwa iwo dongosolo la chiwombolo, chimene chidakonzedwa kuchokera pa maziko a dziko lapansi; ndiponso adawadziwitsa iwo zokhudzana ndi kubwera kwa Khristu, ndi ntchito zonse za Ambuye iye adawadziwitsa iwo.",
                "40": "Ndipo zidachitika kuti atatha kunena zinthu zonsezi, ndi kuzitanthauzira kwa mfumu, kuti mfumu idakhulupilira mawu ake onse.",
                "41": "Ndipo idayamba kufuula kwa Ambuye, nati: O Ambuye, chitireni chifundo; molingana ndi zifundo zanu zochuluka zimene mwakhala nazo pa anthu a Nefi; zikhale pa ine, ndi anthu anga.",
                "42": "Ndipo tsopano, pamene adanena izi, adagwa pansi, ngati kuti wamwalira.",
                "43": "Ndipo zidachitika kuti adzakazi ake adamutenga ndi kumunyamulira kwa mkazi wake, ndi kumugoneka pa kama lake; ndipo adagona ngati kuti wamwalira kwa nthawi ya usana uwiri ndi usiku uwiri; ndipo mkazi wake, ndi ana ake aamuna, ndi ana ake aakazi adalira pa iye, motsatira chikhalidwe cha Alamani, kudandaula kwambiri za kufa kwake."
            },
            "19": {
                "1": "Ndipo zidachitika kuti patatha usana uwiri ndi usiku uwiri iwo adali pafupi kuti atenge thupi lake ndi kuliyika m’manda, amene adapangidwa ndi cholinga choikamo anthu akufa.",
                "2": "Tsopano mfumukazi itamva za kutchuka kwa Amoni, kotero idakhumba ndi kutuma kuti abwere kwa iyo.",
                "3": "Ndipo zidachitika kuti Amoni adachita momwe adalamulidwira, ndipo adapita kwa mfumukazi, ndipo adakhumbira kudziwa chomwe iyo idafuna kuti achite.",
                "4": "Ndipo iyo idati kwa iye: Adzakazi a mwamuna wanga andidziwitsa ine kuti iwe ndi mneneri wa Mulungu oyera, ndipo kuti iwe uli ndi mphamvu zakuchita ntchito zamphamvu zambiri mu dzina lake;",
                "5": "Kotero, ngati izi ziri chomwechi, ndikufuna kuti ulowe ndi kumuona mwamuna wanga, pakuti iye wagonekedwa pa kama lake kwa nthawi ya masiku awiri; ndipo ena akuti iye sadamwalire, koma ena akuti iye wamwalira ndipo akununkha, ndipo kuti akuyenera kuikidwa m’manda; koma monga kwa ine mwini, iye sakununkha.",
                "6": "Tsopano, izi zidali zimene Amoni ankakhumbira, pakuti adadziwa kuti mfumu Lamoni adali pansi pa mphamvu ya Mulungu; adadziwa kuti chophimba cha mdima wakusakhulupilira chidachotsedwa m’maganizo mwake, ndipo kuwala kumene kudawala m’maganizo mwake, kumene kudali kuwala kwa ulemelero wa Mulungu, kumene kudali kuwala kodabwitsa kwa ubwino wake—inde, kuwala uku kudabweretsa chisangalalo choterocho m’moyo mwake, mtambo wa mdima udachotsedwa, ndipo kuti kuwala kwa moyo wosatha kudawalira m’moyo mwake, inde, iye adadziwa kuti izi zidagonjetsa thupi lake la chilengedwe, ndipo adatengedwa mwa Mulungu—",
                "7": "Kotero, zimene mfumukazi idakhumba kwa iye zidali chikhumbo chake chokha. Kotero, iye adalowa kukamuona mfumu monga m’mene mfumukazi idakhumbira, ndipo adaiona mfumuyo, ndipo adadziwa kuti iyo siyidamwalire.",
                "8": "Ndipo iye adati kwa mfumukazi: Iye sadamwalire, koma akugona mwa Mulungu, ndipo mawa adzadzukanso; kotero asakwiliridwe.",
                "9": "Ndipo Amoni adati kwa iyo: Mukukhulupilira izi? Ndipo iyo idati kwa iye: Sindidakhale ndi umboni kupatura mawu ako, ndi mawu a adzakazi athu; komabe ndikukhulupilira kuti zidzachitika monga iwe wanenera.",
                "10": "Ndipo Amoni adati kwa iyo: Odala ndi iwe chifukwa cha chikhulupiliro chako chachikulu: Ndikunena ndi iwe, mzimayi, sipadakhalepo chikhulupiliro chotere pakati pa anthu wonse a Anefi.",
                "11": "Ndipo zidachitika kuti iyo idayang’anira pa kama la mwamuna wake, kuchokera pa nthawiyo ngakhale mpaka nthawi ya m’mawa umene Amoni adaikiza kuti iye adzauka.",
                "12": "Ndipo zidachitika kuti iye adauka, molingana ndi mawu a Amoni; ndipo pamene adauka, adatambasula dzanja lake kwa mzimayi ndi kunena: Lidalitsike dzina la Mulungu, ndipo odala ndi iwe.",
                "13": "Pakuti monga ndithu iwe ulimoyo, taona, ine ndaona Muwomboli wanga, ndipo iye adzabwera, ndikubadwa mwa mzimayi, ndipo adzawombola anthu onse amene akhulupilira mu dzina lake. Tsopano, pamene iye adanena mawu awa, mtima wake udadzadza mwa iye, ndipo adagwanso pansi m’chisangalalo ndipo mfumukaziyonso idagwa pansi, itagonjetsedwa ndi Mzimu.",
                "14": "Tsopano Amoni ataona Mzimu wa Ambuye udatsanuridwa monga mwa mapemphero ake kwa Alamani, abale ake, amene adali oyambitsa chisoni chachikulu pakati pa Anefi, kapena pakati pa anthu onse a Mulungu chifukwa cha mphulupulu zawo ndi miyambo yawo, iye adagwa pa mawondo ake, ndi kuyamba kutsanulira moyo wake mu pemphero ndi chiyamiko kwa Mulungu chifukwa cha zimene adachita kwa abale ake; ndipo iye adagonjetsedwa ndi chisangalalo, ndipo choncho atatu onse adagwa pansi.",
                "15": "Tsopano, pamene adzakazi a mfumu adaona izi kuti iwo agwa, iwonso adayambanso kufuula kwa Mulungu, pakuti kuopa kwa a Ambuye kudadza pa iwonso, pakuti adali iwowo amene adaima pamaso pamfumu ndi kuchitira umboni kwa iye zokhudzana ndi mphamvu yaikulu ya Amoni.",
                "16": "Ndipo zidachitika kuti onse adaitanira pa dzina la Ambuye, mu mphamvu zawo, ngakhale kufikira onse adagwa pansi, kupatula mzimayi m’modzi wachi-Lamani, amene dzina lake adali Abishi, atatembenukira kwa Ambuye kwa dzaka zambiri, chifukwa cha nkhani yodabwitsa ya masomphenya a atate ake—",
                "17": "Motero, atatembenukira kwa Ambuye, ndipo sadaulure za izi, kotero, pamene iye adaona kuti adzakazi onse a Lamoni adagwa pansi, komanso mbuye wake, mfumukaziyo, ndi mfumu, ndi Amoni adagona pansi, iye adadziwa kuti idali mphamvu ya Mulungu; ndipo poganiza kuti uwu udali mwayi, pakudziwitsa kwa anthu zomwe zidachitika pakati pawo, kuti pakuona chochitika ichi chikawapangitsa iwo kukhulupilira mu mphamvu ya Mulungu, kotero iye adathamanga kuchoka nyumba ndi nyumba, kudziwitsa kwa anthu.",
                "18": "Ndipo adayamba kusonkhana pamodzi ku nyumba ya mfumu. Ndipo kudabwera khamu la anthu, ndi kuzizwa kwawo, iwo adaona mfumu, ndi mfumukazi, ndi adzakazi awo atagwada pansi, ndipo iwo wonse adagona pamenepo ngati kuti amwalira; ndipo adaonanso Amoni, ndipo taonani, iye adali M’nefi.",
                "19": "Ndipo tsopano anthuwo adayamba kung’ung’udza pakati pawo; ena nanena kuti chidali choipa kwambiri chimene chidagwera pa iwo, kapena pa mfumu ndi nyumba yake, chifukwa iye adalolera kuti M’nefiyu akhalebe m’dzikolo.",
                "20": "Koma ena adawadzudzula iwo, nati: Mfumu yabweretsa choipachi pa nyumba yake, chifukwa iye adapha adzakazi ake amene adabalalitsidwira ziweto zawo pa madzi a Sebusi.",
                "21": "Ndipo iwonso adadzudzulidwa ndi iwo amene adaima pa madzi a Sebusi, ndi kubalalitsa ziweto zimene zidali za mfumu, pakuti iwo adakwiya ndi Amoni chifukwa cha chiwerengero chimene iye adapha mwa abale awo pa madzi a Sebusi, pamene ankateteza ziweto za mfumu.",
                "22": "Tsopano, m’modzi mwa iwo, amene m’bale wake adaphedwa ndi lupanga la Amoni, pokhala wokwiya kwambiri ndi Amoni, adasolora lupanga lake ndi kupita kuti alilore kuti ligwe pa Amoni, kuti amuphe iye; ndipo pamene iye adanyamula lupanga lake kuti amkanthe iye, taonani, adagwa ndi kufa.",
                "23": "Tsopano tikuona kuti Amoni sakadaphedwa, pakuti Ambuye adanena kwa Mosiya, atate ake: ndidzamuteteza iye, ndipo zidzakhala kwa iye molingana ndi chikhulupiliro chako—kotero Mosiya adampereka iye kwa Ambuye.",
                "24": "Ndipo zidachitika kuti pamene khamulo lidaona kuti munthuyo adagwa ndi kufa, amene adasolora lupanga kuti amuphe Amoni, mantha adawagwira onse, ndipo sadayesere kuika manja awo kuti amkhudze iye kapena aliyense mwa iwo amene adagwa; ndipo adayamba kudabwanso pakati pawokha chimene chingachititse mphamvu zazikuluzi, kapena zimene zonsezi zingatanthauze.",
                "25": "Ndipo zidachitika kuti adalipo ambiri pakati pawo amene adanena kuti Amoni adali Mzimu Waukulu, ndipo ena adati iye adatumidwa ndi Mzimu Waukulu.",
                "26": "Koma ena adawadzudzula onsewo, kunena kuti iye adali chilombo, chimene chidatumizidwa ndi Anefi kuti chidzawazunze iwo.",
                "27": "Ndipo adalipo ena amene adanena kuti Amoni adatumizidwa ndi Mzimu Waukulu kuti adzawasautse iwo chifukwa cha mphulupulu zawo; ndipo kuti udali Mzimu Waukulu umene umakhala ndi Anefi nthawi zonse, umene adawapulumutsa iwo m’manja mwawo; ndipo iwo adati kuti udali Mzimu Waukulu umene udawononga abale awo ambiri, Alamani.",
                "28": "Ndipo choncho mkangano udayamba kukula kwambiri pakati pawo. Ndipo pamene iwo adali kukangana, m’dzakazi wamkazi amene adachititsa kuti khamulo lisonkhane pamodzi adabwera, ndipo pamene iye adaona mkangano umene udali pakati pa khamulo iye adali ndi chisoni kwambiri, ngakhale mpaka misozi.",
                "29": "Ndipo zidachitika kuti iye adapita ndi kumutenga mfumukaziyo pa dzanja, kuti mwina amudzutse pansipo; ndipo atangomugwira dzanja adadzuka ndi kuima pamapazi ake, ndipo adafuula ndi mawu amfuwu, nati: Inu odala Yesu, amene mwapulumutsa ine ku gahena oopsya! O odala Mulungu, chitirani chifundo anthu awa!",
                "30": "Ndipo pamene iye adanena izi, adaomba m’manja, podzadzidwa ndi chisangalalo, nayankhula mawu ambiri amene sadamveke; ndipo pamene adachita izi, adamtenga mfumu, Lamoni, pa dzanja, ndipo taonani, iye adadzuka ndi kuima pamapazi ake.",
                "31": "Ndipo iye, pomwepo, poona mkangano pakati pa anthu ake, adapita ndi kuyamba kudzudzula iwo, ndi kuwaphunzitsa iwo mawu amene iye adamva kuchokera pakamwa pa Amoni; ndipo ambiri amene adamva mawu ake adakhulupilira, ndipo adatembenukira kwa Ambuye.",
                "32": "Koma adalipo ambiri pakati pawo amene sadamvere mawu ake; kotero adapita njira yawo.",
                "33": "Ndipo zidachitika kuti pamene Amoni adaima ndi kutumikira kwa iwo, ndiponso adzakazi onse a Lamoni; ndipo onse adalengeza kwa anthu chinthu chomwecho—kuti mitima yawo yasinthidwa; kuti adalibe chikhumbo cha kuchita zoipa.",
                "34": "Ndipo taonani, ambiri adalengeza kwa anthu kuti iwo adaona angelo ndipo adayankhula nawo; ndipo motero adawauza iwo zinthu za Mulungu, ndi chilungamo chake.",
                "35": "Ndipo zidachitika kuti adalipo ambiri amene adakhulupilira mawu awo; ndipo ambiri onse amene adakhulupilira adabatizidwa; ndipo adakhala anthu olungama, ndipo adakhazikitsa mpingo pakati pawo.",
                "36": "Ndipo motero ntchito ya Ambuye idayambika pakati pa Alamani; motero Ambuye adayamba kutsanulira Mzimu wake pa iwo; ndipo tikuona kuti mkono wake watambasulidwa kwa anthu wonse amene adzalape ndi kukhulupilira mu dzina lake."
            },
            "20": {
                "1": "Ndipo zidachitika kuti pamene iwo adakhazikitsa mpingo mu dzikolo, kuti mfumu Lamoni adakhumbira kuti Amoni apite naye limodzi ku dziko la Nefi, kuti akamuonetse iye kwa atate ake.",
                "2": "Ndipo mawu a Ambuye adadza kwa Amoni, nati: Usapite ku dziko la Nefi, pakuti taona, mfumuyo ikafuna moyo wako; koma iwe udzapite ku dziko la Midoni, pakuti taona, m’bale wako Aroni, ndiponso Muloki ndi Ama ali mu ndende.",
                "3": "Tsopano zidachitika kuti pamene Amoni adamva izi, adati kwa Lamoni: Taona, mchimwene ndi abale anga ali mu ndende ku Midoni, ndipo ine ndikupita kuti ndikawapulumutse iwo.",
                "4": "Tsopano Lamoni adati kwa Amoni: Ndikudziwa, mu mphamvu ya Ambuye iwe ukhonza kuchita zinthu zonse. Koma taona, ndidzapita nawe ku dziko la Midoni; pakuti mfumu ya dziko la Midoni, amene dzina lake ndi Antiyomuno, ndi bwenzi kwa ine, kotero ndipita ku dziko la Midoni, kuti ndikanyengelere mfumu ya dzikolo, ndipo adzawatulutsa abale ako mu ndendemo. Tsopano Lamoni adati kwa iye: Wakuuza ndi ndani kuti abale ako ali mu ndende?",
                "5": "Ndipo Amoni adati kwa iye: Palibe amene wandiuza, kupatula Mulungu; ndipo iye wati kwa ine—Pita ndi kukapulumutsa abale ako, pakuti ali mu ndende mu dziko la Midoni.",
                "6": "Tsopano pamene Lamoni adamva izi adachititsa kuti antchito ake akhonzekeretse akavalo ake ndi magaleta ake.",
                "7": "Ndipo adati kwa Amoni: Bwera, ndidzapita nawe ku dziko la Midoni, ndipo kumeneko ndidzachondelera kwa mfumu kuti adzatulutse abale ako mu ndende.",
                "8": "Ndipo zidachitika kuti pamene Amoni ndi Lamoni adali kupita kumeneko, adakumana ndi atate ake a Lamoni, amene adali mfumu ya dziko lonse.",
                "9": "Ndipo taonani, atate ake a Lamoni adati kwa iye: Bwanji siudabwere ku phwando pa tsiku lalikulu pamene ine ndidapanga phwando kwa ana anga aamuna, ndi kwa anthu anga?",
                "10": "Ndiponso iye adati: Ukupita kuti ndi M’nefiyu, amene ali m’modzi wa ana a wabodza?",
                "11": "Ndipo zidachitika kuti Lamoni adalongosola kwa iwo kumene iye adali kupita, pakuti adaopa kuwakhumudwitsa iwo.",
                "12": "Ndipo adamuuzanso iye zonse zidachititsa iye kukhalabe m’dziko lake, kuti iye sadapite ku phwando la atate ake limene iwo adakonza.",
                "13": "Ndipo tsopano pamene Lamoni adalongosola kwa atate ake zinthu zonsezi, taonani, m’kudabwitsika kwake, atate ake adakwiya naye, ndipo adati: Lamoni, ukupita kukapulumutsa Anefi awa, amene ali ana a wabodza. Taonani, iwo adabera makolo athu; ndipo tsopano ana akenso abwera pakati pathu kuti athe, mwa chinyengo chawo ndi bodza lawo, kutinamiza ife, kuti atiberenso ife chuma chathu.",
                "14": "Tsopano atate ake a Lamoni adamulamula iye kuti amuphe Amoni ndi lupanga. Ndipo adalamulanso iye kuti asapite ku dziko la Midoni, koma kuti abwelere ndi iye ku dziko la Ismaeli.",
                "15": "Koma Lamoni adati kwa iyo: Sindidzamupha Amoni, kapena kubwelera ku dziko la Ismaeli, koma ndidzapita ku dziko la Midoni kuti ndikawatulutse abale ake a Amoni, pakuti ndikudziwa kuti iwo ndi anthu olungama ndi aneneri oyera a Mulungu oona.",
                "16": "Tsopano pamene atate ake adamva mawu awa, adakwiya naye, ndipo adasolora lupanga lawo kuti amukhapire iye pansi.",
                "17": "Koma Amoni adaimilira patsogolo ndi kunena kwa iyo: Taonani, musamuphe mwana wanu; komabe, kukadakhala kwabwino kuti iye agwe kuposa inu, pakuti taonani, iye walapa machimo ake; koma ngati inu mutagwe pa nthawi ino, mu mkwiyo wanu, moyo wanu sudzapulumutsidwa.",
                "18": "Ndiponso, ndikofunikira kuti inu musatero; pakuti ngati mutaphe mwana wanu, iye okhala munthu osalakwa, mwazi wake udzafuula kuchokera ku nthaka kwa Ambuye Mulungu wake, kuti kubwenzera kudzafike pa inu; ndipo mwina inu mudzataya moyo wanu.",
                "19": "Tsopano pamene Amoni adanena mawu awa kwa iye, iye adamuyankha, nati: Ndikudziwa kuti ngati ndingaphe mwana wanga, kuti ndidzakhetsa mwazi osalakwa; pakuti ndi iweyo amene wafuna kuti uwononge iye.",
                "20": "Ndipo adatambasula dzanja lake kuti amuphe Amoni. Koma Amoni adazinda nkhonya zake, ndiponso adakantha nkono wake kuti iye sakadathanso kuugwiritsa ntchito.",
                "21": "Tsopano pamene mfumuyo idaona kuti Amoni akadatha kuipha, idayamba kuchondelera kwa Amoni kuti ayisiyile moyo wake.",
                "22": "Koma Amoni adakweza lupanga lake, ndi kunena kwa iye: Taonani, ndidzakukanthani inu pokhapokha mupereke kwa ine kuti abale anga atulutsidwe m’ndende.",
                "23": "Tsopano mfumuyo, poopa kuti ingathe kutaya moyo wake, idati: Ngati iwe undisiya ine ndidzakupatsa iwe chilichonse chomwe udzapempha, ngakhale kwa theka la ufumuwo.",
                "24": "Tsopano pamene Amoni adaona kuti adachitira mfumu yokalambayo monga mwa chokhumba chake, iye adati kwa iyo: Ngati mudzapereke kuti abale anga atulutsidwe m’ndende, ndiponso kuti Lamoni akhalebe ndi ufumu wake, ndipo kuti inu simudzakhumudwa naye, koma kumulora kuti iye achite molingana ndi zokhumba zake mu china chilichonse iye achiganize, pamenepo ine ndidzakusiyani inu; kupanda apo ndidzakukanthirani inu pansi.",
                "25": "Tsopano, pamene Amoni adanena mawu awa, mfumuyo idayamba kukondwera chifukwa cha moyo wake.",
                "26": "Ndipo pamene idaona kuti Amoni adalibe chikhumbo choiwononga iyo, ndipo pamene iyonso idaona chikondi chachikulu chomwe adali nacho kwa mwana wake Lamoni, idadabwa kwambiri, ndipo idati: Chifukwa izi ndi zonse zomwe iwe wakhumba, kuti ine nditulutse abale ako, ndi kulora mwana wanga Lamoni kuti akhalebe ndi ufumu wake, taonani, ndipereka kwa iwe kuti mwana wanga akhalebe ndi ufumu wake kuyambira nthawi ino ndi kunthawi zosatha; ndipo ine sindidzamulamuliranso iye—",
                "27": "Ndipo ndidzakupatsa kwa iwe kuti abale ako atulutsidwe mu ndende, ndipo iwe ndi azibale ako muthe kubwera kwa ine, mu ufumu wanga; pakuti ndidzafunitsitsa kuti ndikuoneni. Pakuti mfumuyo idazizwa kwambiri pa mawu amene adayankhulidwa, ndiponso pa mawu amene adayankhulidwa ndi mwana wake Lamoni, kotero idakhumbira kuti awaphunzire.",
                "28": "Ndipo zidachitika kuti Amoni ndi Lamoni adapitiriza ulendo wawo molunjika ku dziko la Midoni. Ndipo Lamoni adapeza chisomo m’maso mwa mfumu ya dzikolo; kotero abale a Amoni adatulutsidwa m’ndende.",
                "29": "Ndipo pamene Amoni adakumana nawo adali ndi chisoni chachikulu kwambiri, pakuti taonani adali amaliseche, ndipo khungu lawo lidasupuka kwambiri chifukwa cha kumangidwa ndi zingwe zamphamvu. Ndipo iwonso adazunzika ndi njala, ludzu, ndi mazunzo amitundu yonse; komabe adali woleza mtima mu masautso awo onse.",
                "30": "Ndipo, monga zidachitikira, lidali gawo lawo lidagwera m’manja mwa anthu oipa kwambiri ndi osamva; kotero sadamvere mawu awo, ndipo adawathamangitsa iwo ndi kuwakantha, ndi kuwathamangitsa kuchokera kunyumba ndi nyumba, ndi kuchokera malo kupita kumalo, ngakhale mpaka pamene adafika ku dziko la Midoni; ndipo kumeneko adatengedwa ndi kuponyedwa mu ndende, ndipo adamangidwa ndi dzingwe zamphamvu, ndipo adasungidwa m’ndende kwa masiku ambiri, ndipo adapulumutsidwa ndi Lamoni ndi Amoni."
            },
            "21": {
                "intro": "Nkhani ya kulalika kwa Aroni, ndi Muloki, ndi abale awo, kwa Alamani.",
                "1": "Tsopano pamene Amoni ndi abale ake adadzilekanitsa wokha m’malire a dziko la Alamani, taonani Aroni adayamba ulendo wake kuyandikira dziko lomwe limatchedwa ndi Alamani kuti Yerusalemu, kulitcha ilo potsatira dziko lomwe makolo awo adachokera; ndipo lidali kutali kophatikizana ndi malire a Mormoni.",
                "2": "Tsopano Alamani ndi Aamaleki ndi anthu a Amuloni adamanga mzinda waukulu, umene adautcha Yerusalemu.",
                "3": "Tsopano Alamani mwa iwo wokha adali ouma mokwanira, koma Aamaleki ndi Aamuloni adali oumitsitsa; kotero iwo adachititsa Alamani kuti aumitse mitima yawo, kuti akule mu mphamvu m’kuipa ndi zonyansa.",
                "4": "Ndipo zidachitika kuti Aroni adabwera ku mzinda wa Yerusalemu, ndipo choyamba adayamba kulalikira kwa Aamaleki. Ndipo iye adayamba kulalikira kwa iwo mu masunagoge mwawo, pakuti iwo adamanga masunagoge potsatira dongosolo la Neho; pakuti ambiri mwa Aamaleki ndi Aamuloni adali a dongosolo la Neho.",
                "5": "Kotero, pamene Aroni adalowa mu imodzi mwa masunagoge awo kuti alalikire kwa anthu, ndipo pamene iye ankayankhula kwa iwo, taonani pamenepo padadzuka m’Amaleki m’modzi ndi kuyamba kulimbana naye, nati: Kodi ndi chiyani chomwe iwe wachitira umboni? Kodi udamuona mngelo? N’chifukwa chiyani angelo samaonekera kwa ife? Taona kodi anthu awa sali abwino monga anthu ako?",
                "6": "Iweyo watinso, pokhapokha ife tilape, ife tidzawonongedwa. Iwe ukudziwa bwanji maganizo ndi zolinga za mitima yathu? Iwe ukudziwa bwanji kuti ife tili ndi chifukwa cholapira? Iwe ukudziwa bwanji kuti ife sitili anthu olungama? Taona, ife tamanga malo opatulika, ndipo timasonkhana tonse pamodzi kulambira Mulungu. Ife timakhulipilira kuti Mulungu adzapulumutsa anthu wonse.",
                "7": "Tsopano Aroni adati kwa iye: Kodi ukukhulupilira kuti Mwana wa Mulungu adzabwera kudzawombola anthu ku machimo awo?",
                "8": "Ndipo munthuyo adati kwa iye: Ife sitikhulupilira kuti iwe ukudziwa chinthu choterocho. Ife sitikhulupilira mu miyambo yopusayi. Ife sitikukhulupilira kuti iwe umadziwa za zinthu ziri nkudza, kapena kukhulupilira kuti mokolo anu ndiponso makolo athu ankadziwa zokhudzana ndi zinthu zimene iwo adayankhula, za izo zimene ziri nkudza.",
                "9": "Tsopano Aroni adayamba kutsekula malembo oyera kwa iwo okhudzana ndi kubwera kwa Khristu, ndiponso okhudzana ndi chiukitso cha akufa, ndipo kuti kulibe chiwombolo kwa anthu pokhapokha kudzera mwa imfa ndi mazunzo a Khristu, ndi chitetezero cha mwazi wake.",
                "10": "Ndipo zidachitika kuti pamene iye adayamba kutanthauzira zinthu izi kwa iwo, adayamba kukwiya naye, ndi kuyamba kumunyoza iye; ndipo sadamvere mawu amene iye ankayankhula.",
                "11": "Kotero, pamene iye adaona kuti iwo sakumvera mawu ake, adawachokera mu sunagoge mwawo, ndipo adabwera ku mudzi wina umene unkatchedwa Ani-Anti, ndipo kumeneko iye adapeza Muloki akulalikira mawu kwa iwo; ndiponso Ama ndi abale ake. Ndipo iwo adakangana ndi ambiri pa mawuwo.",
                "12": "Ndipo zidachitika kuti iwo adaona kuti anthuwo aumitsa mitima yawo, kotero iwo adachoka ndi kubwera mu dziko la Midoni. Ndipo iwo adalalikira mawu kwa ambiri, ndipo ochepa adakhulupilira pa mawu amene iwo adaphunzitsa.",
                "13": "Komabe, Aroni ndi gulu lina la abale ake adatengedwa ndi kuponyedwa mu ndende, ndipo otsala mwa iwo adathawa kutuluka mu dziko la Midoni kupita ku zigawo zozungulira.",
                "14": "Ndipo iwo amene adaponyedwa mu ndende adazunzika zinthu zambiri, ndipo adapulumutsidwa ndi dzanja la Lamoni ndi Amoni, ndipo adadyetsedwa ndi kuvekedwa.",
                "15": "Ndipo adapitanso kukalalikira mawu, ndipo iwo adapulumutsidwa kwa nthawi yoyamba kutuluka kundende; ndipo moteremu iwo adazunzika.",
                "16": "Ndipo adapita kulikonse kumene adatsogozedwa ndi Mzimu wa Ambuye, kulalikira mawu a Mulungu mu sunagoge aliyense wa Aamaleki, kapena mu misonkhano iliyonse ya Alamani imene iwo akadaloledwa.",
                "17": "Ndipo zidachitika kuti Ambuye adayamba kuwadalitsa iwo, kotero kuti adabweretsa ambiri ku chidziwitso cha choonadi; inde, adatsimikizira ambiri za machimo awo, ndi za miyambo ya makolo awo, zimene zidali zosalondola.",
                "18": "Ndipo zidachitika kuti Amoni ndi Lamoni adabwelera kuchokera dziko la Midoni kupita ku dziko la Ismaeli, limene lidali dziko la cholowa chawo.",
                "19": "Ndipo mfumu Lamoni sadalole kuti Amoni amutumikire iye, kapena kuti akhale m’dzakazi wake.",
                "20": "Koma iye adachititsa kuti pakhale ma sunagoge omangidwa mu dziko la Ismaeli; ndipo iye adachititsa kuti anthu ake, kapena anthu amene adali pansi pa ulamuliro wake, asonkhane wonse pamodzi.",
                "21": "Ndipo iye adakondwera pa iwo, ndipo iye adawaphunzitsa zinthu zambiri. Ndipo iyenso adalengeza kwa iwo kuti adali anthu amene adali pansi pake, ndipo kuti adali anthu aufulu, kuti adali omasuka mu kuponderezedwa kwa mfumu, atate ake; pakuti atate ake adapereka kwa iye kuti alamulire pa anthu amene adali mu dziko la Ismaeli, ndi mu madera onse ozugulira",
                "22": "Ndiponso iye adalengeza kwa iwo kuti akakhale ndi ufulu wa kupembedza Ambuye Mulungu wawo molingana ndi zokhumba zawo, mu malo ena aliwonse iwo adalimo, ngati ali mu dziko limene liri pansi pa ulamuliro wa mfumu Lamoni.",
                "23": "Ndipo Amoni adalalikira kwa anthu a mfumu Lamoni; ndipo zidachitika kuti iye adawaphunzitsa iwo zinthu zonse zokhudzana ndi zinthu zokhudza chilungamo. Ndipo iye adawachenjeza iwo tsiku ndi tsiku, mwa khama lonse; ndipo iwo adamvetsera ku mawu ake, ndipo iwo adali achangu pakusunga malamulo a Mulungu."
            },
            "22": {
                "1": "Tsopano, pamene Amoni adali kuphunzitsa motere anthu a Lamoni mosalekeza, tidzabwelera ku nkhani ya Aroni ndi abale ake; pakuti iye atachoka ku dziko la Midoni adatsogozedwa ndi Mzimu kupita ku dziko la Nefi, ngakhale kunyumba ya mfumu imene idali pa dziko lonse kupatula dziko la Ismaeli; ndipo iye adali atate ake a Lamoni.",
                "2": "Ndipo zidachitika kuti iye adapita kwa iye ku nyumba yachifumu, ndi abale ake ndipo adagwada pamaso pa mfumuyo, ndipo adati kwa iyo: Taonani, O mfumu, ife ndi abale ake a Amoni, amene inu mwamutulutsa kuchoka ku ndende.",
                "3": "Ndipo tsopano, O mfumu, ngati inu musunge miyoyo yathu, ife tidzakhala adzakazi anu. Ndipo mfumuyo idati kwa iwo: Dzukani, pakuti ndidzapereka kwa inu miyoyo yanu, ndipo sindidzalola kuti inu mukhale adzakazi anga; koma ndidzaumilira inu kuti munditumikire ine; pakuti ndakhala penapake osautsika m’maganizo chifukwa cha kupereka ndi ubwino wa mawu a m’bale wanu Amoni; ndipo ndikukhumbira kuti ndidziwe chifukwa chimene iye sadabwere kuchokera ku dziko la Midoni ndi inu.",
                "4": "Ndipo Aroni adati kwa mfumuyo: Taonani, Mzimu wa Ambuye wamuitanira iye ku njira ina; iye wapita ku dziko la Ismaeli, kukaphunzitsa anthu a Lamoni.",
                "5": "Tsopano mfumuyo idati kwa iwo: Kodi ndi chiyani ichi mukunena zokhudzana ndi Mzimu wa Ambuye? Taonani, ichi ndi chimene chikundisautsa ine.",
                "6": "Ndiponso, ndi chiyani chimene Amoni adanena kuti—Ngati inu mudzalape mudzapulumutsidwa, ndipo ngati inu simudzalapa, mudzatayidwa patsiku lomaliza?",
                "7": "Ndipo Aroni adamuyankha iye ndi kunena kwa iye: Kodi mukukhulupilira kuti kuli Mulungu? Ndipo mfumuyo idati: Ndikudziwa kuti Aamaleki amati kuli Mulungu, ndipo ine ndapereka kwa iwo kuti amange malo opatulika, kuti adzisonkhana wonse pamodzi kulambira iye. Ndipo ngati tsopano inu mukunena kuli Mulungu, taonani ine ndikhulupilira.",
                "8": "Ndipo tsopano pamene Aroni adamva izi, mtima wake udayamba kukondwera, ndipo adati: Taonani, ndithudi monga inu muli moyo, O mfumu, kuli Mulungu.",
                "9": "Ndipo mfumuyo idati: Kodi Mulungu ndi Mzimu Waukulu uja umene udatulutsa makolo athu kuchokera ku dziko la Yerusalemu?",
                "10": "Ndipo Aroni adati kwa iye: Inde, iye ndi Mzimu Waukulu, ndipo adalenga zinthu zonse zakumwamba ndi pa dziko lapansi. Kodi mukukhulupilira izi?",
                "11": "Ndipo iye adati: Inde, ndikukhulupilira kuti Mzimu Waukulu udalenga zinthu zonse, ndipo ndikukhumba kuti iwe undiuze ine zokhudzana ndi zinthu zonsezi, ndipo ndidzakhulupilira mawu ako.",
                "12": "Ndipo zidachitika kuti pamene Aroni adaona kuti mfumuyo ikhulupilira mawu ake, adayambira kuchokera pa chilengedwe cha Adamu, kuwerenga malembo oyera kwa mfumuyo—m’mene Mulungu adalengera munthu m’chifaniziro chake, ndipo kuti Mulungu adampatsa iye malamulo, ndipo kuti chifukwa cha kulakwitsa, munthu adagwa.",
                "13": "Ndipo Aroni adatanthauzira kwa iyo malembo oyera kuyambira pa kulengedwa kwa Adamu, kuyala kugwa kwa munthu pamaso pake, ndi chikhalidwe chawo chathupi ndiponso dongosolo la chiwombolo, limene lidakonzedwa kuyambira pa maziko a dziko lapansi, kudzera mwa Khristu, kwa aliyese amene adzakhulupilire mu dzina lake.",
                "14": "Ndipo popeza munthu adagwa, iye sakadatha kuyenerera kalikonse mwa iye yekha; koma mazunzo ndi imfa ya Khristu idatetezera iwo ku machimo awo, kudzera mu chikhulupiliro ndi kulapa, ndi zina zotero; ndipo kuti iye adadula nsinga za imfa, kuti manda adzakhale opanda chipambano, ndi kuti mbola ya imfa imezedwe mu ziyembekezo za ulemelero; ndipo Aroni adafotokoza zinthu zonsezi kwa mfumuyo.",
                "15": "Ndipo zidachitika kuti Aroni atamaliza kutanthauzira zinthu izi kwa iyo, mfumuyo idati: Ndingapange chiyani kuti ndikhale ndi moyo wamuyaya umene iwe wakamba? Inde, ndingapange chiyani kuti ine ndibadwe mwa Mulungu, kukhala ndi mzimu woipawu kuzulidwa kuchokera pachifuwa panga, ndi kulandira Mzimu wake, kuti ndidzadzidwe ndi chisangalalo, kuti ndisadzatayike pa tsiku lotsiriza? Taonani, adatero iye, ndidzapereka zonse zomwe ndili nazo, inde, ndidzasiya ufumu wanga, kuti ndilandire chisangalalo chachikuluchi.",
                "16": "Koma Aroni adati kwa iyo: ngati mukhumbira chinthu ichi, ngati inu mudzagwada pansi pamaso pa Mulungu, inde, ngati inu mudzalapa machimo anu onse, ndi kugwada pansi pamaso pa Mulungu, ndi kuitanira pa dzina lake m’chikhulupiliro, kukhulupilira kuti inu mudzalandira, pamenepo mudzalandira chiyembekezo chimene inu mukukhumbiracho.",
                "17": "Ndipo zidachitika kuti pamene Aroni adanena mawu awa, mfumuyo idagwada pansi pamaso pa Ambuye, pa mawondo ake; inde, mpakana iyo idadzigoneka yokha pansi, ndi kulira mwamphamvu, nati:",
                "18": "O Mulungu, Aroni wandiuza ine kuti kuli Mulungu; ndipo ngati kuli Mulungu, ndipo ngati inu muli Mulungu, dziwonetsereni nokha kwa ine, ndipo ine ndidzasiya machimo anga wonse kuti ndikudziweni inu, ndipo kuti ine ndidzaukitsidwe kwa akufa, ndi kupulumutsidwa pa tsiku lotsiriza. Ndipo tsopano, pamene mfumuyo idanena mawu awa, idakanthidwa ngati kuti yamwalira.",
                "19": "Ndipo zidachitika kuti adzakazi ake adathamanga ndi kukauza mfumukazi zonse zimene zidachitika kwa mfumuyo. Ndipo iye adabwera kwa mfumuyo; ndipo pamene adaona iyo itagona ngati kuti yamwalira, ndiponso Aroni ndi abale ake ataima ngati kuti ndi amene achititsa kugwa kwakeko, iye adakwiya nawo, ndipo adalamula kuti atumiki ake, kapena adzakazi a mfumuyo, awatenge iwo ndi kuwapha.",
                "20": "Tsopano atumikiwo adaona chimene chidachititsa mfumuyo kugwa, kotero sadayerekeze kuika manja awo pa Aroni ndi abale ake; ndipo adachondelera kwa mfumukaziyo nati: Chifukwa chiyani mukulamulira kuti ife tiphe anthu awa, pamene taonani m’modzi wa iwo ali ndi mphamvu kuposa ife tonsefe? Kotero ife tidzagwa pamaso pawo.",
                "21": "Tsopano pamene mfumukazi idaona mantha kwa atumikiwo, iyonso adayamba kuopa kwambiri, kuti mwina choipa china chingamugwere. Ndipo iyo idalamula atumiki ake kuti apite ndi kukaitana anthu, kuti adzaphe Aroni ndi azibale ake.",
                "22": "Tsopano pamene Aroni adaona kutsimikiza mtima kwa mfumukaziko, iye, podziwanso kuuma kwa mitima ya anthuwo, adaopa kuti khamu lidzasonkhana pamodzi, ndipo padzakhala mkangano waukulu ndi chisokonezo pakati pawo; kotero iye adakweza dzanja lake ndi kudzutsa mfumuyo kuchokera pansi, ndipo adati kwa iyo; Imani. Ndipo idaima ndi mapazi ake, kulandira mphamvu zake.",
                "23": "Tsopano izi zidachitidwa pamaso pa mfumukazi ndi ambiri mwa atumiki. Ndipo pamene iwo adaona izi, adazizwa kwambiri, ndipo adayamba kuopa. Ndipo mfumuyo idaima, ndi kuyamba kutumikira kwa iwo. Ndipo iyo idatumikira kwa iwo, kufikira kuti abanja lake onse adatembenukira kwa Ambuye.",
                "24": "Tsopano kudali khamu losonkhana pamodzi chifukwa cha chilamulo cha mfumukazi, ndipo padayamba kung’ung’udza kwakukulu pakati pa iwo chifukwa cha Aroni ndi abale ake.",
                "25": "Koma mfumuyo idaima pakati pawo ndi kuwatumikira iwo. Ndipo iwo adatonthozedwa kwa Aroni ndi iwo amene adali naye.",
                "26": "Ndipo zidachitika kuti pamene mfumu idaona kuti anthu adekha, idachititsa kuti Aroni ndi abale ake aime pakati pa khamulo, ndipo kuti alalikire mawu kwa iwo.",
                "27": "Ndipo zidachitika kuti mfumuyo idatumiza chilengezo m’dziko lonselo, pakati pa anthu ake wonse amene adali mu dziko lake lonse, amene adali mu m’zigawo zozungulira ngakhale ku nyanja, ku m’mawa ndi kumadzulo, ndi amene adagawanika kuchokera ku Zarahemula pafupi ndi kachigawo kakang’ono ka chipululu, chimene chimathamangira chakum’mawa kwa nyanja ngakhale ku kumadzulo kwa nyanja, ndipo kuzungulira ku malire a gombe la nyanja, ndi ku malire a chipululu chimene chidali ku mpoto kwa dziko la Zarahemula, kudzera ku malire a Manti, cha kumutu wa mtsinje wa Sidoni, kuthamanga kuchokera ku m’mawa kulowera kumadzulo—ndipo motero Alamani ndi Anefi adagawanika.",
                "28": "Tsopano, gawo lambiri la Alamani aulesi limakhala m’chipululu, ndipo amakhala m’mahema; ndipo adamwazikana kuzungulira chipululu chaku madzulo, mu dziko la Nefi; inde, ndiponso chaku madzulo kwa dziko la Zarahemula, mu malire ndi gombe la nyanja, ndi chaku madzulo a dziko la Nefi, mu malo a cholowa choyamba cha makolo awo, ndipo motero kuchita malire ndi gombe la nyanja.",
                "29": "Ndiponso kudali Alamani ambiri chaku m’mawa kwa gombe la nyanja, kumene Anefi adawathamangitsira iwo. Ndipo motero Anefi adazunguliridwa ndi Alamani; komabe Anefi adali atatenga madera wonse akumpoto kwa dziko loyandikana ndi chipululu, pamwamba pa mtsinje wa Sidoni, kuchokera kum’mawa mpaka kumadzulo, mozungulira mbali ya chipululu; cha kumpoto, ngakhale mpakana adabwera ku dziko limene adalitcha Lochuluka.",
                "30": "Ndipo lidachita malire ndi dziko limene iwo adalitcha Bwinja, ilo lokhala kutali chakumpoto kuti lidafika ku dziko limene mudali anthu ndipo adawonongedwa, amene mafupa awo ife tayankhulapo, amene adapezedwa ndi anthu a Zarahemula, iwo wokhala malo amene iwo adafikira koyamba.",
                "31": "Ndipo adachokera kumeneko nakwera kuchipululu cha kum’mwera. Motero dziko la kumpoto linkatchedwa Bwinja, ndipo dziko la kum’mwera linkatchedwa Lochuluka, ilo lokhala chipululu chimene chidali chodzadza ndi mitundu yonse ya zinyama zakutchire za mitundu yosiyasiyana, gawo limene lidabwera kuchokera dziko lakumpoto kusaka chakudya.",
                "32": "Ndipo tsopano, udali ulendo wa mtunda watsiku limodzi ndi theka lokha kwa Mnefi, ku malire a Lochuluka ndi dziko la Bwinja, kuchokera kum’mawa kupita ku nyanja yakumadzulo; ndipo motero dziko la Nefi ndi dziko la Zarahemula lidali pafupifupi kuzunguliridwa ndi madzi, kumene kudali khosi laling’ono la nthaka pakati pa dziko lakumpoto ndi dziko lakum’mwera.",
                "33": "Ndipo zidachitika kuti Anefi adakhala mu dziko la Lochuluka, ngakhale kuchokera ku m’mawa kufikira ku nyanja yakumadzulo, ndipo motero Anefi mu nzeru zawo, ndi alonda awo ndi magulu ankhondo awo, adali atatsekereza Alamani kum’mwera, kuti mwa kutero iwo asakhalenso ndi cholowa cha kumpoto; kuti asapitirire kulanda dziko lakumpoto.",
                "34": "Kotero Alamani sakadatha kukhala ndi zinthu mu dziko la Nefi, ndi kuzungulira m’chipululu. Tsopano izi zidali nzeru mwa Anefi—pakuti Alamani adali adani awo, sakadalora mazunzo awo pa dzanja lirilonse, ndiponso kuti iwo akakhale ndi dziko limene iwo angathawire molingana ndi zokhumba zawo.",
                "35": "Ndipo tsopano ine, nditamaliza kunena izi, ndikubwelera ku nkhani ya Amoni ndi Aroni, Omineri ndi Himuni, ndi abale awo."
            },
            "23": {
                "1": "Taonani, tsopano zidachitika kuti mfumu ya Alamani idatumiza chilengezo pakati pa anthu ake wonse, kuti iwo asaike manja awo pa Amoni, kapena Aroni, kapena Omineri, kapena Himuni, kapena aliyense wa abale awo amene adzapite kukalalikira mawu a Mulungu, m’malo ena aliwonse amene iwo adzakhalamo mu gawo lirilonse la dziko lawo.",
                "2": "Inde, iye adatumiza chilamulo pakati pawo, kuti asaike manja awo pa iwo kuti awamange, kapena kuwaponya mu ndende; ngakhale kuwalavulira iwo, kepana kuwakantha iwo, kapena kuwatulutsa iwo m’ma sunagoge awo, kapena kuwakwapula, ngakhale kuwagenda miyala, koma kuti iwo akhale ndi ufulu olowa m’nyumba zawo, ndiponso m’makachisi awo, ndi m’malo awo opatulika.",
                "3": "Ndipo motero iwo adzitha kupita ndi kulalikira mawu molingana ndi zokhumba zawo, pakuti mfumuyo idali itatembenukira kwa Ambuye, ndi banja lake lonse; n’chifukwa chake idatumiza chilengezocho m’dziko lonselo kwa anthu ake, kuti mawu a Mulungu asakhale ndi chotchinga, koma kuti afalikire m’dziko lonselo, kuti anthu ake akathe kutsimikizika zokhudzana ndi miyambo yoipa ya makolo awo, ndipo kuti akathe kutsimikizika kuti wonse adali pachibale, ndipo kuti iwo sakuyenera kupha, kapena kulandana, kapena kubelana, kapena kuchita chigololo, kapena kuchita mtundu uliwonse wa zoipa.",
                "4": "Ndipo tsopano zidachitika kuti pamene mfumuyo idatumiza chilengezochi, kuti Aroni ndi abale ake adayenda kuchokera mzinda ndi mzinda, ndipo kuchokera nyumba yopembedzera imodzi kupita ku inzake, akukhazikitsa mipingo, ndi kupatula ansembe ndi aphunzitsi m’dziko lonselo la Alamani, kuti akalalikire ndi kuphunzitsa mawu a Mulungu pakati pawo; ndipo motero adayamba kukhala ndi chipambano chachikulu.",
                "5": "Ndipo zikwizikwi zidabweretsedwa ku chidziwitso cha Ambuye, inde, zikwizikwi zidabweretsedwa m’kukhulupilira mu miyambo ya Anefi; ndipo adaphunzitsidwa zolemba ndi ma uneneri amene adaperekedwa ngakhale kufikira ku nthawi yatsopano.",
                "6": "Ndipo motsimikizikika monga Ambuye ali wamoyo, ndimotsimikizikadi monga ambiri amene anakhulupilira, kapena monga ambiri adabweretsedwa ku chidziwitso cha choonadi, kudzera mu ulaliki wa Amoni ndi abale ake, molingana ndi mzimu wa chibvumbulutso ndi uneneri, ndi mphamvu ya Mulungu akuchita zodabwitsa mwa iwo—inde, ndikunena ndi inu, monga Ambuye ali wa moyo, monga ambiri a Alamani adakhulipilira mu ulaliki wawo, ndipo adatembenukira kwa Ambuye, sadagwenso.",
                "7": "Pakuti iwo adakhala anthu wolungama; iwo adatula pansi zida za kuwukira kwawo, kuti sadamenyanenso ndi Mulungu, kapena kumenyana ndi aliyense wa abale awo.",
                "8": "Tsopano, awa ndiwo amene adatembenukira kwa Ambuye:",
                "9": "Anthu achilamani amene adali mu dziko la Ismaeli;",
                "10": "Ndiponso anthu achilamani amene adali mu dziko la Midoni.",
                "11": "Ndiponso anthu achilamani amene adali mu mzinda wa Nefi.",
                "12": "Ndiponso anthu Achilamani amene adali mu dziko la Shilomu, ndipo amene adali mu dziko la Shemuloni, ndi mu mzinda wa Lemueli, ndi mu mzinda wa Shimunilomu.",
                "13": "Ndipo awa ndiwo maina a mizinda ya Alamani amene adatembenukira kwa Ambuye; ndipo awa ndiwo amene adatula pansi zida zawo za kuwukira, inde, zida zawo zonse zankhondo; ndipo wonse adali Alamani.",
                "14": "Ndipo Aamaleki sadatembenuke, kupatula m’modzi yekha; ngakhale padalibe m’modzi mwa Aamuloni; koma iwo adaumitsa mitima yawo, ndiponso mitima ya Alamani a m’magawo aliwonse amene iwo amakhalamo, inde, ndi midzi yawo yonse, ndi mizinda yawo yonse.",
                "15": "Kotero, tatchula maina a mizinda yonse ya Alamani mumene iwo adalapa ndi kubwera ku chidziwitso cha choonadi, ndipo adatembenuka.",
                "16": "Ndipo tsopano zidachitika kuti mfumu ndi iwo amene adatembenuka adakhumba kuti akhale ndi dzina, kuti motero adzilekanitsidwa kwa abale awo, kotero mfumu idakambirana ndi Aroni ndi ambiri mwa ansembe awo, zokhudzana ndi dzina lakuti iwo atengere pa iwo, kuti iwo adzizindikirika.",
                "17": "Ndipo zidachitika kuti adadzitcha maina awo Aanti-Nefi-Lehi; ndipo ankatchulidwa dzina limeneli ndipo sadatchulidwenso Alamani.",
                "18": "Ndipo adayamba kukhala anthu akhama kwambiri; inde, ndipo adali anthu amsangala ndi Anefi; kotero, adatsegulira ubale ndi iwo, ndipo thembelero la Mulungu silidawatsatilenso."
            },
            "24": {
                "1": "Ndipo zidachitika kuti Aamaleki ndi Aamuloni ndi Alamani amene adali mu dziko la Amuloni, ndiponso mu dziko la Helamu, ndi amene adali mu dziko la Yerusalemu, ndipo kungoti, m’maiko wonse wozungulira, amene sadatembenuke ndipo sadadzitengele pa iwo dzina la Anti-Nefi-Lehi, adasonkhezeredwa ndi Aamaleki ndi Aamuloni kuti akwiye ndi abale awo.",
                "2": "Ndipo chidani chawo chidakula kwambiri kwa iwo, mpaka kufikira kuti adayamba kupandukira mfumu yawo, kufikira kuti iwo sadafunenso kuti akhale mfumu yawo; kotero, adanyamula zida kumenyana ndi anthu Aanti-Nefi-Lehi.",
                "3": "Tsopano mfumuyo idapereka ufumu kwa mwana wake wamwamuna, ndipo adamutcha dzina lake Anti-Nefi-Lehi.",
                "4": "Ndipo mfumuyo idamwalira mu chaka chomwecho chimene Alamani adayamba kukonzekera nkhondo motsutsana ndi anthu a Mulungu.",
                "5": "Tsopano pamene Amoni ndi abale ake ndi wonse amene adabwera limodzi naye adaona kukonzekera kwa Alamani kuti awononge abale awo, iwo adabwera ku dziko la Midiani, ndipo kumeneko Amoni adakumana ndi abale ake wonse; ndipo kuchokera pamenepo adabwera ku dziko la Ismaeli kuti akhale ndi zokambirana ndi Lamoni ndiponso m’bale wake Anti-Nefi-Lehi, zimene angachite kuti adzitetezere wokha kwa Alamani.",
                "6": "Tsopano kudalibiletu munthu m’modzi pakati pa anthu wonse amene adatembenukira kwa Ambuye amene akadatenga zida motsutsana ndi abale awo; ayi, iwo sadapange ngakhale zokonzekera zankhondo; inde, ndiponso mfumu yawo idalamula iwo kuti asatero.",
                "7": "Tsopano, awa ndiwo mawu amene iyo idanena kwa anthu zokhudzana ndi nkhaniyi: Ndikuthokoza Mulungu wanga, anthu anga okondedwa, kuti Mulungu wathu wamkulu mu ubwino wake adatumiza abale athu awa, Anefi, kwa ife kudzatilalikira, ndi kutitsimikizira ife za zikhalidwe zoipa za makolo athu.",
                "8": "Ndipo taonani, ndikuthokoza Mulungu wanga wamkulu kuti watipatsa ife gawo la Mzimu wake kufewetsa mitima yathu, kuti ife tatsegulira ubale ndi azibale athuwa, Anefi.",
                "9": "Ndipo taonani, ndikuthokozanso Mulungu wanga, kuti pakutsegulira ubalewu ife tatsimikiziridwa za machimo athu, ndi kupha kochuluka komwe ife tachita.",
                "10": "Ndipo ndikuthokozanso Mulungu wanga, inde, Mulungu wanga wamkulu, kuti iye adapereka kwa ife kuti tikhonza kulapa pa zinthu izi, ndiponso iye watikhululukira ife machimo athu wochulukawo ndi kupha kumene ife tidachita, ndipo wachotsa kulakwa kwathu m’mitima yathu, kudzera mwa kuyenerera kwa Mwana wake.",
                "11": "Ndipo tsopano, abale anga, popeza zakhala zonse zomwe ife tikadachita (monga tidali anthu otaika mwa anthu onse) ku kulapa machimo athu onse, ndi kupha kochuluka kumene ife tachita, ndi kumpangitsa Mulungu kuchotsa izo m’mitima yathu, pakuti zidali zonse zomwe ife tikadatha kuchita kuti tilape mokwanira pamaso pa Mulungu kuti iye achotse banga lathu.",
                "12": "Tsopano, abale anga okondwedwa apamtima, popeza kuti Mulungu wachotsa mabanga athu, ndipo malupanga athu ayeretsedwa, ndiye tiyeni tisadetsenso malupanga athu ndi mwazi wa abale athu",
                "13": "Taonani, ndinena kwa inu, Ayi, tiyeni tisunge malupanga athu kuti asadetsedwe ndi mwazi wa abale athu, pakuti mwina, ngati tingadetse malupanga athu kachiwiri sangayeretsedwenso mowala kudzera mwa mwazi wa Mwana wa Mulungu wathu wamkulu, umene udzakhetsedwe chifukwa cha chitetezero cha machimo athu.",
                "14": "Ndipo Mulungu wamkulu watichitira chifundo, ndipo adadziwitsa zinthu izi kwa ife kuti ife tisawonongeke; inde, ndipo iye watidziwitsiratu zinthu izi, chifukwa iye amakonda moyo wathu chimodzimodzi m’mene amakondera ana athu; kotero, mu chifundo chake iye amatiyendera ife ndi angelo ake, kuti dongosolo la chipulumutso likhale lodziwika kwa ife chimodzimodzi ndi mibadwo ilinkudza.",
                "15": "O, ndi wachifundo chotani Mulungu wathu! Ndipo tsopano, taonani, popeza zakhala monga momwe ife tikadathera kuchotsa mabanga athu kwa ife, ndipo malupanga athu anyezimira, tiyeni tiwabise kuti akakhale owala, akhale mboni kwa Mulungu wathu tsiku lomaliza, kapena pa tsiku limene ife tidzabweretsedwa kuyima pamaso pake kuti tiweruzidwe, kuti sitinadetse malupanga athu m’mwazi wa abale athu chiyambire pamene iye adapereka mawu ake kwa ife ndipo adatiyeretsa ife mwa kutero",
                "16": "Ndipo tsopano, abale anga, ngati abale athu akufuna kutiwononga ife, ife tidzabisa malupanga athu, inde, ngakhale tidzawakwilira pansi panthaka, kuti akathe kukhala owala, ngati umboni kuti ife sitidawagwiritse ntchito, patsiku lomaliza; ndipo ngati abale athu adzatiwononga ife, taonani, tidzapita kwa Mulungu wathu ndipo tidzapulumutsidwa.",
                "17": "Ndipo tsopano zidachitika kuti pamene mfumuyo idamaliza kuyankhula izi, ndipo anthu wonse adasonkhana pamodzi, adatenga malupanga awo, ndi zida zonse zimene zinkagwiritsidwa ntchito pokhetsera mwazi wa munthu, ndipo adazikwilira pansi panthaka.",
                "18": "Ndipo izi adazichita, izo kukhala m’maonedwe awo umboni kwa Mulungu, ndiponso kwa anthu, kuti iwo sadzagwiritsanso ntchito zida kuti akhetse mwazi wa munthu, ndipo izi adazichita, kutsimikizira ndi kupangana ndi Mulungu, kuti koposa kukhetsa mwazi wa azibale awo iwo adzapereka miyoyo yawo yomwe; ndipo m’malo molanda kwa m’bale iwo adzapereka kwa iye, ndipo m’malo mokhala m’masiku awo mwa ulesi iwo adzagwira ntchito ndi manja awo mochuluka.",
                "19": "Ndipo choncho tikuona kuti, pamene Alamani awa adabweretsedwa kuti akhulupilire ndi kudziwa choonadi, adali ochilimika, ndipo akadazunzika ngakhale ku imfa koposa kuchita tchimo; ndipo choncho tikuona kuti iwo adakwilira zida zawo za mtendere, kapena adakwilira zida zawo za nkhondo, chifukwa cha mtendere.",
                "20": "Ndipo zidachitika kuti abale awo, Alamani, adakonzekera nkhondo, ndipo adabwera ku dziko la Nefi pa cholinga chowononga mfumu, ndi kuikapo wina m’malo mwake, ndiponso kowononga anthu a Anti-Nefi-Lehi kuchoka m’dzikomo.",
                "21": "Tsopano pamene anthu adaona kuti akubwera kudzamenyana nawo, adatuluka kukakumana nawo, ndipo adagwada pansi pamaso pawo, ndi kuyamba kuitanira pa dzina la Ambuye; ndipo choncho iwo adali mu mchitidwe uwu pamene Alamani adayamba kugwa pa iwo, ndipo adayamba kuwapha iwo ndi malupanga.",
                "22": "Ndipo motero popanda kulimbana kulikonse, adapha chikwi chimodzi ndi asanu a iwo, ndipo tikudziwa kuti adali odalitsidwa, pakuti iwo apita kukakhala ndi Mulungu wawo.",
                "23": "Tsopano pamene Alamani adaona kuti abale awo sakadathawa lupanga, ngakhale kutembenukira kudzanja lamanja kapena kumanzere, koma kuti iwo adagona pansi ndi kuwonongedwa, ndipo adatamanda Mulungu ngakhale pamene adali kuwonongedwa pansi pa lupanga—",
                "24": "Tsopano pamene Alamani adaona izi iwo adaleka kuwapha; ndipo adalipo ambiri amene mitima yawo idakhudzika mkati mwawo chifukwa cha abale awo amene adagwa pansi pa lupanga, pakuti adalapa pa zinthu zomwe iwo adachita.",
                "25": "Ndipo zidachitika kuti iwo adaponya pansi zida zawo zankhondo, ndipo sadazitengenso, pakuti iwo adawawidwa ndi kupha kumene iwo adachita; ndipo adabwera monga ngati abale awo, kudalira pa zifundo za iwo amene manja awo adakwezedwa kuti awaphe.",
                "26": "Ndipo zidachitika kuti anthu a Mulungu adaphatikizidwa tsiku limenero ndi ambiri kuposa amene adaphedwa; ndipo iwo amene adaphedwa adali anthu wolungama, kotero tilibe chifukwa chokaikira koma kuti iwo adapulumutsidwa.",
                "27": "Ndipo padalibe munthu oipa amene adaphedwa pakati pawo; koma adalipo oposera chikwi chimodzi womwe adabweretsedwa ku chidziwitso cha choonadi; choncho tikuona kuti Ambuye amagwira nchito njira zambiri ku chipulumutso cha anthu ake.",
                "28": "Tsopano chiwerengero chachikulu cha iwo amene Alamani adapha ambiri mwa abale awo adali Aamaleki ndi Aamuloni, chiwerengero chachikulu cha iwo amene adali a dongosolo la Neho.",
                "29": "Tsopano pakati pa iwo amene adalowa mwa anthu a Ambuye, padalibepo amene adali Aamaleki kapena Aamuloni, kapena iwo amene adali a dongosolola Neho, koma adali zidzukulu zenizeni za Lamani ndi Lemueli.",
                "30": "Ndipo choncho tikhonza kuona poyera, kuti potsatira kuunikiridwa kwa anthu ndi Mzimu wa Mulungu, ndi kukhala ndi chidziwitso chachikulu cha zinthu zokhudzana ndi chilungamo, ndipo kenako akagwa mu uchimo ndi kulakwitsa, iwo amakhala oumitsitsa, ndipo choncho kukhala kwawo kumakhala koipitsitsa kuposa ngati kuti sadazidziwe zinthu izi."
            },
            "25": {
                "1": "Ndipo taonani, tsopano zidachitika kuti Alamaniwo adali wokwiya kwambiri chifukwa adapha abale awo, kotero adalumbira kubwenzera kwa Anefi; ndipo iwo sadafunenso kupha anthu Aanti-Nefi-Lehi panthawiyo.",
                "2": "Koma adatenga ankhondo awo ndikupita ku malire a dziko la Zarahemula, ndipo adagwera kwa anthu amene adali ku dziko la Amoniha ndi kuwawononga iwo.",
                "3": "Ndipo atatha pamenepo, adakhala ndi nkhondo zambiri ndi Anefi, kumene iwo adathamangitsidwa ndi kuphedwa.",
                "4": "Ndipo pakati pa Alamani amene adaphedwa padali pafupifupi wonse a mbewu ya Amuloni ndi abale ake, amene adali ansembe a Nowa, ndipo adaphedwa ndi manja a Anefi.",
                "5": "Ndipo otsalawo, atathawira ku chipululu chakum’mawa, ndipo atalanda mphamvu ndi ulamuliro pa Alamani, adachititsa kuti ambiri mwa Alamani awonongedwe ndi moto chifukwa cha chikhulupiliro chawo—",
                "6": "Pakuti ambiri mwa iwo, atatha kutaya zambiri ndi masautso ochuluka, adayamba kusonkhezeredwa m’kukumbukira mawu amene Aroni ndi abale ake adalalikira kwa iwo mu dziko lawo; kotero adayamba kusakhulupilira miyambo ya makolo awo, ndipo adayamba kukhulupilira mwa Ambuye, ndipo kuti iye adapereka mphamvu zazikulu kwa Anefi; ndipo motero adalipo ambiri amene adatembenuka m’chipululu.",
                "7": "Ndipo zidachitika kuti olamulira amene adali otsalira a ana a Amuloni adachititsa kuti aphedwe, inde, wonse amene adakhulupilira mu zinthu zimenezi.",
                "8": "Tsopano kuphedwa uku kudachititsa kuti ambiri mwa abale awo atakasike mu mkwiyo; ndipo kudayambika mkangano m’chipululumo; ndipo Alamani adayamba kusaka mbewu za Amuloni ndi abale ake ndi kuyamba kuwapha; ndipo iwo adathawira ku chipululu cha kum’mawa.",
                "9": "Ndipo taonani iwo akusakidwabe kufikira tsiku lino ndi Alamani. Choncho mawu a Abinadi adakwaniritsidwa, amene iye adanena zokhudzana ndi mbewu ya ansembe amene adachititsa kuti iye azunzike imfa ya moto.",
                "10": "Pakuti iye adati kwa iwo: Zimene inu mudzachite kwa ine zidzakhala chifaniziro cha zinthu zomwe ziri nkudza.",
                "11": "Ndipo tsopano Abinadi adali oyambilira kuphedwa ndi moto chifukwa cha chikhulupiliro chake mwa Mulungu; tsopano izi ndi zomwe iye adatanthauza, kuti ambiri adzazunzika imfa ya moto, molingana ndi m’mene iye adazunzikira.",
                "12": "Ndipo iye adati kwa ansembe a Nowa kuti mbewu yawo idzachititsa ambiri kuti aphedwe, mu njira yofanana ndi m’mene iye adachitira, ndipo adzabalalitsidwira kutali ndi kuphedwa, monga ngati nkhosa zopanda m’busa zimathamangitsidwa ndi kuphedwa ndi zilombo za kutchire; ndipo tsopano taonani, mawu awa adakwaniritsidwa, pakuti iwo adathamangitsidwa ndi Alamani, ndipo iwo ankasakidwa, ndipo adakanthidwa.",
                "13": "Ndipo zidachitika kuti pamene Alamani adaona kuti sakadatha kuwagonjetsa Anefi adabweleranso ku dziko lawo; ndipo ambiri mwa iwo adabwera kudzakhala mu dziko la Ismaeli ndi ku dziko la Nefi, ndipo adadziphatikiza wokha kwa anthu a Mulungu, amene adali anthu a Anti-Nefi-Lehi.",
                "14": "Ndipo nawonso adakwilira zida zawo zankhondo, molingana ndi momwe abale awo adachitira, ndipo adayamba kukhala anthu wolungama; ndipo adayenda mu njira za Ambuye, ndi kutsatira kusunga malamulo ndi malemba ake.",
                "15": "Inde, ndipo iwo adasunga lamulo la Mose; pakuti kudali kofunikira kuti iwo adzisungabe lamulo la Mose, pakuti lidali lisadakwanitsidwe. Koma posatengera lamulo la Mose, iwo ankayang’anira kubwera kwa Khristu, poganizira kuti lamulo la Mose lidali chifaniziro cha kubwera kwake, ndipo pokhulipilira kuti akuyenera kuchita ntchito zakunjazo kufikira pa nthawi imene iye adzawululidwa kwa iwo.",
                "16": "Tsopano iwo sadayese kuti chipulumutso chimabwera mwa lamulo la Mose; koma lamulo la Moselo lidali kuti lilimbikitse chikhulupiliro chawo mwa Khristu; ndipo motero iwo adakhalabe ndi chiyembekezo kudzera mu chikhulupiliro, ku chipulumutso chosatha, kudalira pa mzimu wa uneneri, umene unkayankhula za zinthu zomwe ziri nkudza.",
                "17": "Ndipo tsopano taonani, Amoni ndi Aroni, ndi Omineri, ndi Himuni, ndi abale awo adakondwera kwambiri, pa chipambano chomwe iwo adali nacho pakati pa Alamani, poona kuti Ambuye adapereka kwa iwo molingana ndi mapemphero awo, ndi kuti adatsimikiziranso mawu ake kwa iwo mwapadeladela."
            },
            "26": {
                "1": "Ndipo tsopano, awa ndiwo mawu a Amoni kwa abale ake, amene akunena motere: Azichimwene anga ndi abale anga, taonani ndikunena ndi inu, ndi chifukwa chachikulu chotani chimene ife tili nacho cha kusangalala; pakuti kodi tikadaganiza pamene ife tidayambira kuchokera ku dziko la Zarahemula kuti Mulungu akhonza kupereka kwa ife madalitso aakulu chotere?",
                "2": "Ndipo tsopano, ine ndikufunsa, ndi madalitso aakulu ati amene iye wapereka pa ife? Kodi munganene?",
                "3": "Taonani, ndikuyankhirani; pakuti abale athu, Alamani, adali mu mdima, inde, ngakhale mu mdima wa ndiweyani, koma taonani, ndi angati mwa iwo amene abweretsedwa kudzaona kuwala kodabwitsa kwa Mulungu! Ndipo ili ndi dalitso limene laperekedwa kwa ife, kuti ife tapangidwa kukhala zida m’manja mwa Mulungu kubweretsa ntchito yaikulu yotereyi.",
                "4": "Taonani, zikwi za iwo zakondwera, ndipo zabweretsedwa mu khola la Mulungu.",
                "5": "Taonani, munda udali wakucha, ndipo odala ndi inu, pakuti mwaponya chikwakwa chanu, ndipo mwakolola ndi mphamvu zanu, inde, tsiku lonse inu mwagwira ntchito; ndipo taonani chiwerengero cha mitolo ya zokolora zanu! Ndipo iwo adzasonkhanitsidwa mu nkhokwe, kuti iwo asawonongeke.",
                "6": "Inde, iwo sadzawombedwa ndi namondwe pa tsiku lotsiriza; inde, ngakhale kumezedwa ndi mphepo ya mkuntho; koma pamene namondwe afika iwo adzasonkhanitsidwa pamodzi mu malo awo, kotero namondweyo sangafike pa iwo; inde, ngakhale kuphepheluka ndi mphepo yoopsya kulikonse kumene mdani adzafuna kuwatengera iwo.",
                "7": "Koma taonani, iwo ali m’manja mwa Ambuye wa zokolora, ndipo ndi ake; ndipo iye adzawaukitsa iwo pa tsiku lotsiriza.",
                "8": "Lidalitsike dzina la Mulungu wathu; tiyeni tiyimbe matamando ake, inde tiyeni tiyamike ku dzina lake loyera, pakuti iye amachita ntchito zolungama kwa muyaya.",
                "9": "Pakuti ngati ife tikadapanda kubwera ku dziko la Zarahemula, abale athu okondedwawa, amene atikondanso ife kwambiri, akadazunzikabe mu udani ndi ife, inde, ndipo akadakhalanso achilendo kwa Mulungu.",
                "10": "Ndipo zidachitika kuti pamene Amoni adanena mawu awa, m’bale wake Aroni adamudzudzula iye, nati: Amoni, ndikuopa kuti chisangalalo chakochi chakutengera iwe mkudzitamandira.",
                "11": "Koma Amoni adati kwa iye: Sindikudzitamandira mu mphamvu zanga, kapena mu mzeru zanga; koma taona, chisangalalo changa ndi chodzadza, inde, mtima wanga wasefukira ndi chisangalalo, ndipo ndidzasangalala mwa Mulungu wanga.",
                "12": "Inde, ndikudziwa kuti ine ndili chabe; monga mwa mphamvu zanga ndili ofooka; kotero sindingadzitamandire ndekha, koma ndidzadzitamandira mwa Mulungu wanga, pakuti mu mphamvu zake ndikhonza kuchita zinthu zonse; inde, taona, zodabwitsa zazikulu zambiri ife tazichita mu dziko lino, pazimenezi ife tidzatamanda dzina lake ku nthawi zosatha.",
                "13": "Taonani, ndi zikwi zingati za abale athu amene iye wawamasula ku zowawa za gahena; ndipo abweretsedwa kuti ayimbe nyimbo ya chikondi cha chiwombolo, ndipo izi chifukwa cha mphamvu ya mawu ake amene ali mwa ife, kotero kodi ife tilibe chifukwa chokondwelera?",
                "14": "Inde, ife tilinacho chifukwa chomutamanda iye kwamuyaya, pakuti iye ndi Mulungu Wam’mwambamwamba, ndipo wamasula abale athu ku maunyolo a gahena.",
                "15": "Inde, iwo adazunguliridwa ndi mdima wamuyaya ndi chiwonongeko; koma taonani, iye wawabweretsa iwo mu kuwala kosatha, inde, mu chipulumutso chamuyaya; ndipo iwo azunguliridwa ndi chikondi chake chodzadza chosayelekezeka; inde, ndipo ife takhala zida m’manja mwake pochita ntchito yaikulu ndi yodabwitsayi.",
                "16": "Kotero, tiyeni titamandire, inde, tidzadzitamandira mwa Ambuye; tidzakondwera, pakuti chisangalalo chathu ndi chodzadza; inde, ife tidzatamanda Mulungu wathu kosalekeza. Taonani, ndindani angathe kutamandira koposa muyeso mwa Ambuye? Inde, ndani anganene moposa muyeso za mphamvu zake zazikulu ndi za chifundo chake, ndi za chipiliro chake kwa ana a anthu? Taonani, ndikunena kwa inu, sindinganene gawo lochepa la zomwe ine ndikumva.",
                "17": "Ndani akadaganiza kuti Mulungu wathu angakhale ndi chifundo mpaka kutichotsa ife kuchoka ku mkhalidwe wathu woipitsitsa, wauchimo ndi woipitsidwa?",
                "18": "Taonani, ife tidapita ngakhale mu mkwiyo, ndi kuopseza kwamphamvu kuti tiwononga mpingo wake.",
                "19": "O ndiye, bwanji iye sadatisiye ife m’chiwonongeko choopsya, inde, bwanji iye sadalore lupanga la chilungamo chake kutigwera ife, ndi kutiweruza ife mu kukhumudwa kosatha?",
                "20": "O, moyo wanga, pafupifupi ngati udali, kuthawa pa ganizo limeneli. Taonani, iye sadachite chilungamo chake pa ife, koma mu chifundo chake chachikulu watiwombotsa ife ku phompho losatha la imfa ndi chisoni, ngakhale kufikira ku chipulumutso cha miyoyo yathu.",
                "21": "Ndipo tsopano taonani, azibale anga, ndi munthu wachilengedwe otani amene amadziwa zinthu izi? Ndikunena kwa inu, palibe amene amadziwa zinthu izi, kupatula akhale wolapa.",
                "22": "Inde, iye amene amalapa ndi kukhulupirika, ndi kubweretsa ntchito zabwino ndi kupempherabe mosalekeza—kwa otere kumapatsidwa kwa iwo kuti adziwe zinsisi za Mulungu, inde, kwa otere kudzapatsidwa kuti aulure zinthu zimene sizidauliredwepo; inde, ndipo kudzapatsidwa kwa otere kubweretsa zikwi za miyoyo m’kulapa, monga momwe kudapatsidwira kwa ife kubweretsa abale athuwa m’kulapa.",
                "23": "Tsopano kodi mukukumbikira, abale anga, kuti tidati kwa abale athu mu dziko la Zarahemula, tikupita ku dziko la Nefi, kukalalika kwa abale athu, Alamani, ndipo iwo adatiseka ife monyoza?",
                "24": "Pakuti iwo adati kwa ife: Kodi mukuganiza kuti mungabweretse Alamani ku chidziwitso cha choonadi? Mukuganiza kuti mungatsimikizire Alamani za kusalondola kwa miyambo ya makolo awo, monga anthu osamvera monga iwo aliri; amene mitima yawo imakondwa mu kukhetsa mwazi; amene masiku awo adathera m’mphulupulu yopambana; m’mene njira za wolakwa zidali njira zawo kuyambira pachiyambi? Tsopano abale anga, inu mukukumbukira kuti aka kadali kayankhulidwe kawo.",
                "25": "Ndipo kuposera apo iwo adati: Tiyeni titenge zida tikamenyane nawo, kuti tiwawononge iwo ndi zoipa zawo kuwachotsa mu dzikoli, kuwopa angatipose ndi kutiwononga ife.",
                "26": "Koma taonani, abale anga, tidabwera m’chipululu osati ndi cholinga chakuwononga abale athu, koma ndi cholinga chakuti mwina tikhonza kupulumutsa ena wochepa mwa anthu awo.",
                "27": "Tsopano pamene mitima yathu idali yokhumudwa, ndipo tidali pafupi kubwelera, taonani, Ambuye adatitonthoza ife, ndipo adati: Pitani pakati pa abale anu, Alamani, ndi kukhala oleza mtima pa masautso anu, ndipo ine ndidzakupatsani inu chipambano.",
                "28": "Ndipo tsopano taonani, ife tabwera, ndipo takhala pakati pawo; ndipo takhala oleza mtima mu zowawa zathu, ndipo tazunzika mu kusowa chirichonse, inde, tayenda kuchoka nyumba ndi nyumba, kudalira pa zifundo za padziko lapansi—osati pa zifundo za padziko lapansi pokha koma pa zifundo za Mulungu.",
                "29": "Ndipo ife talowapo m’nyumba zawo ndi kuwaphunzitsa iwo, ndipo tawaphunzitsa iwo m’makwalala mwawo; inde, ndipo tawaphunzitsa iwo m’mapiri mwawo; ndiponso talowamo m’makachisi awo ndi m’ma sunagoge mwawo ndi kuwaphunzitsa iwo; ndipo tathamangitsidwa, ndi kunyozedwa, ndi kulavulidwa, ndi kumenyedwa makofi; ndipo tidagendedwa, ndipo tatengedwa ndi kumangidwa ndi zingwe zolimba, ndi kuponyedwa mu ndende, ndipo kudzera mu mphamvu ndi mnzeru ya Mulungu ife tapulumutsidwanso.",
                "30": "Ndipo ife tazunzika mitundu yonse yamasautso, ndipo zonsezi, kuti mwina tingathe kukhala njira yopulumutsira moyo wina; ndipo ife tikuganiza kuti chisangalalo chathu chidzakhala chodzadza ngati tingathe kukhala njira yopulumutsira moyo wina.",
                "31": "Tsopano taonani, kodi tingayang’ane ndi kuona zipatso za ntchito zathu; ndipo kodi ndizochepa? Ndikunena ndi inu, Ayi, ndizambiri, inde, ndipo tingathe kuchitira umboni za kuona mtima kwawo, chifukwa cha chikondi chawo kwa abale awo ndiponso kwa ife.",
                "32": "Pakuti taonani, iwo akadakonda kupereka nsembe miyoyo yawo koposa ngakhale kutenga moyo wa mdani wawo; ndipo akwilira zida zawo zankhondo mozama mu nthaka, chifukwa cha chikondi chawo kwa abale awo.",
                "33": "Ndipo tsopano taonani ndinena kwa inu, kodi pakhalapo chikondi chachikulu chotere mu dziko lonseli? Taonani, ndinena kwa inu, Ayi, sipadakhalepo, ngakhale pakati pa Anefi.",
                "34": "Pakuti taonani, iwo akadatenga zida kumenyana ndi abale awo; sakadalora iwo okha kuti aphedwe. Koma taonani ndi angati mwa iwowa ataya miyoyo yawo; ndipo tikudziwa kuti iwo apita kwa Mulungu wawo, chifukwa cha chikondi chawo ndi kudana ndi tchimo kwawo.",
                "35": "Tsopano kodi tilibe chifukwa chokondwelera? Inde, ndikunena ndi inu, sipadakhalepo anthu wokhala ndi chifukwa chokondwelera ngati ife, chiyambire dziko lapansi; inde, ndipo chisangalalo changa chanyamulidwa, ngakhale kufika podzitamandira mwa Mulungu wanga; pakuti iye ali ndi mphamvu zonse, ndi nzeru zonse, ndi luntha lonse; iye amadziwa zinthu zonse, ndipo iye ndi Munthu wachifundo, ngakhale ku chipulumutso, kwa iwo amene adzalapa ndi kukhulupilira mu dzina lake.",
                "36": "Tsopano ngati uku kuli kudzitamandira, momwemo ine ndidzadzitama; pakuti uwu ndi moyo wanga ndi kuwala kwanga, ndi chisangalalo changa ndi chipulumutso changa, ndi chiwombolo changa ku tsoka losatha. Inde, lodala ndi dzina la Mulungu wanga, amene wakhala moganizira anthu ake, amene ali nthambi ya mtengo wa Israeli, ndipo adasowekera mu thupi lake mu dziko lachilendo, ndikunena, lidalitsike dzina la Mulungu wanga, amene wakhala akutiganizira ife, woyendayenda mu dziko lachilendo.",
                "37": "Tsopano abale anga, tikuona kuti Mulungu amakumbukira anthu onse, mu dziko lirilonse lomwe iwo angakhalemo; inde, amawerengera anthu ake, ndipo zimphyo zake zachifundo zadzadza dziko lonse lapansi. Tsopano ichi ndicho chisangalalo changa, ndi kuthokoza kwanga kwakukulu; inde, ndipo ndidzayamika kwa Mulungu wanga kosalekeza. Ameni."
            },
            "27": {
                "1": "Tsopano zidachitika kuti pamene Alamani aja amene adapita kukamenya nkhondo ndi Anefi adapeza, potsatira zovuta zawo zambiri kuti awawononge iwo, kuti kudali kosatheka kufuna chiwonongeko chawo, adabweleranso ku dziko la Nefi.",
                "2": "Ndipo zidachitika kuti Aamaleki, chifukwa cha kulephera kwawo adali okwiya kwambiri. Ndipo pamene iwo adaona kuti sakadatha kubwezera kwa Anefi, adayamba kutakasira anthu ku mkwiyo wodana ndi azibale awo Aanti-Nefi-Lehi; kotero adayambiranso kuwawononga.",
                "3": "Tsopano anthu awa adakananso kutenga zida, ndipo adalolera kuti aphedwe molingana ndi zokhumba za adani awo.",
                "4": "Tsopano pamene Amoni ndi abale ake adaona ntchito yachiwonongekoyi pakati pa iwo amene adali okondedwa kwambiri, ndipo pakati pa iwo amene adali kuwakonda iwo—pakuti adasamalidwa monga ngati adali angelo otumidwa kuchokera kwa Mulungu kudzawapulutsa iwo ku chiwonongeko chosatha—kotero, pamene Amoni ndi abale ake adaona ntchito yaikulu yachiwonongekoyi, adakhudzika ndi chifundo, ndipo iwo adati kwa mfumu:",
                "5": "Tiyeni tisonkhanitse pamodzi anthu a Ambuyewa, ndipo tiyeni tipite ku dziko la Zarahemula kwa abale athu Anefi, ndipo tithawe kuchoka m’manja mwa adani athu, kuti ife tisawonongedwe.",
                "6": "Koma mfumuyo idati kwa iwo: Taonani, Anefi adzatiwononga ife, chifukwa cha kupha kochuluka ndi machimo amene ife tidachita motsutsana nawo.",
                "7": "Ndipo Amoni adati: Ine ndipita ndi kukafunsa kwa Ambuye, ndipo ngati atati kwa ine, pitani kwa abale anu, kodi inu mudzapita?",
                "8": "Ndipo mfumuyo idati kwa iye: Inde, ngati Ambuye atanene kwa ife tipite, ife tidzapita kwa abale athu, ndipo tidzakhala akapolo awo kufikira titakonza kwa iwo kupha kochuluka ndi machimo amene ife tidachita motsutsana nawo.",
                "9": "Koma Amoni adati kwa iyo: Ndizotsutsana ndi malamulo a abale athu, amene adakhazikitsidwa ndi atate anga, kuti padzikhala kapolo aliyense pakati pawo; kotero tiyeni tipite ndi kudalira pa zifundo za abale athu.",
                "10": "Koma mfumuyo idati kwa iye: Funsani kwa Ambuye, ndipo ngati iwo atanene kuti tipite, ife tidzapita; kupanda kutero ife tidzawonongeka mu dzikoli.",
                "11": "Ndipo zidachitika kuti Amoni adapita ndi kufunsa kwa Ambuye, ndipo Ambuye adati kwa iye:",
                "12": "Chotsani anthu awa mu dziko lino, kuti asawonongedwe; pakuti Satana wagwiritsa mitima ya Aamaleki, amene akusonkhezera Alamani ku mkwiyo wa abale awo kuti awaphe; kotero chokani inu mudziko lino; ndipo odala ndi anthu a m’badwo uwu, chifukwa ine ndidzawasunga iwo.",
                "13": "Ndipo tsopano zidachitika kuti Amoni adapita ndi kukauza mfumu mawu onse amene Ambuye adanena kwa iye.",
                "14": "Ndipo iwo adasonkhanitsa anthu awo wonse, inde, anthu wonse a Ambuye, ndi kusonkhanitsa pamodzi nkhosa zawo zonse ndi ng’ombe, ndipo adachoka mu dzikolo, ndi kubwera ku chipululu chimene chidagawa dziko la Nefi ku dziko la Zarahemula, ndipo adabwera kufupi ndi malire a dzikolo.",
                "15": "Ndipo zidachitika kuti Amoni adati kwa iwo: Taonani, ine ndi abale anga tipita ku Zarahemula, ndipo inu mudzatsalira konkuno kufikira ife titabwelera; ndipo ife tikayesa mitima ya abale athu, ngati adzalole kuti inu mubwere mu dziko lawo.",
                "16": "Ndipo zidachitika kuti pamene Amoni adali kupita ku dzikolo, kuti iye ndi abale ake adakumana ndi Alima, pamalo amene adayankhulidwa; ndipo taonani, uwu udali mkumano osangalatsa.",
                "17": "Tsopano chisangalalo cha Amoni chidali chachikulu zedi mpaka kusefukira; inde, iye adamezedwa m’chisangalalo cha Mulungu, ngakhale kufikira kutha mphamvu zake; ndipo iye adagwanso pansi.",
                "18": "Tsopano ichi sichidali chisangalalo choposa kodi? Taonani, ichi ndi chisangalalo chimene palibe amachilandira pokhapokha ali olapa moona ndi ofunafuna chimwemwe modzichepetsa.",
                "19": "Tsopano chisangalalo cha Alima pokumana ndi azibale ake chidalidi chachikulu, ndiponso chisangalalo cha Aroni, cha Omineri, ndi Himuni; koma taonani chisangalalo chawo sichidali choti n’kuposa mphamvu zawo.",
                "20": "Ndipo zidachitika kuti Alima adatsogolera abale ake ku dziko la Zarahemula; ngakhale kunyumba kwake. Ndipo iwo adapita ndi kuuza mkulu wa oweruza zinthu zonse zimene zidachitika kwa iwo mu dziko la Nefi, pakati pa abale awo, Alamani.",
                "21": "Ndipo zidachitika kuti mkulu wa oweruzayo adatumiza chilengezo m’dziko lonselo, kufuna mawu a anthu zokhudzana ndi kuvomeleza abale awo, amene adali anthu Aanti-Nefi-Lehi.",
                "22": "Ndipo zidachitika kuti mawu a anthu adafika, nati: Taonani, ife tidzapereka dziko lathu la Yeresoni, limene liri ku m’mawa kwa nyanja, limene limalumikizana ndi dziko Lochuluka, limene liri ku kum’mwera kwa dziko Lochuluka; ndipo dziko ili la Yeresoni ndi dziko limene ife tidzapereke kwa abale athu kukhala cholowa.",
                "23": "Ndipo taonani, ife tidzaika ankhondo athu pakati pa dziko la Yeresoni ndi dziko la Nefi, kuti tithe kuteteza abale athu mu dziko la Yeresoni; ndipo izi tikuchitira kwa abale athu, pa nkhani ya mantha awo kutenga zida motsutsana ndi abale awo kuopa kuti angachimwe; ndipo mantha awo aakulu awa abwera chifukwa cha kulapa kwawo kowawa kumene iwo adali nako, pa chifukwa cha mbiri ya kupha kwawo kochuluka ndi kuipa kwawo koopsya.",
                "24": "Ndipo tsopano taonani, izi ife tidzachitira kwa abale athu, kuti iwo alandire dziko la Yeresoni; ndipo ife tidzawateteza iwo kwa adani awo ndi ankhondo athu, pa mfundo yakuti iwo adzapereka gawo la chuma chawo kutithandiza ife kuti tidzithandizira ankhondo athu.",
                "25": "Tsopano, zidachitika kuti pamene Amoni adamva izi, adabwelera kwa anthu Aanti-Nefi-Lehi, ndipo Alima adalinso ndi iye, ku chipululu, kumene iwo adakhoma mahema awo, ndipo adawadziwitsa iwo zinthu zonsezi. Ndipo Alima nayenso adawauza iwo za kutembenuka kwake, ndi Amoni ndi Aroni, ndi abale ake.",
                "26": "Ndipo zidachitika kuti zidachititsa chisangalalo chachikulu pakati pawo. Ndipo iwo adapita ku dziko la Yeresoni, ndi kutenga dziko la Yeresoni; ndipo ankatchulidwa ndi Anefi kuti anthu a Amoni; kotero iwo ankasiyanitsidwa ndi dzina limeneli kuyambira pamenepo.",
                "27": "Ndipo iwo adali pakati pa anthu a Nefi, ndiponso adawerengedwa pakati pa anthu amene adali a mpingo wa Mulungu. Ndipo iwo ankadziwika chifukwa cha changu chawo kwa Mulungu, ndiponso kwa anthu; pakuti iwo adali woona mtima kotheratu ndi wowongoka pa zinthu zonse; ndipo adali olimba pa chikhulupiliro mwa Khristu, ngakhale mpaka kumapeto.",
                "28": "Ndipo iwo ankaona kukhetsa mwazi wa abale awo ndi kunyansidwa kwakukulu; ndipo sakadatha konse kukwanitsa kutenga zida kumenyana ndi abale awo; ndipo sankayang’ana pa imfa ndi mantha, chifukwa cha chiyembekezo chawo ndi maganizo awo pa Khristu ndi kuuka kwake; kotero, imfa idamezedwa kwa iwo pa chigonjetso cha Khristu pa iyo.",
                "29": "Kotero, iwo akadatha kuvutika imfa mu njira yowawa ndi yomvetsa chisoni imene abale awo akadawachitira, iwo asadanyamule lupanga kapena zikwanje kuti awakanthe iwo.",
                "30": "Ndipo motero iwo adali achangu ndi anthu okondedwa, anthu okondeledwa kwambiri a Ambuye."
            },
            "28": {
                "1": "Ndipo tsopano zidachitika kuti anthu a Amoni atatha kukhazikika mu dziko la Yeresoni, ndipo mpingo nawonso udakhazikitsidwa mu dziko la Yeresoni, ndipo ankhondo Anefi adakhazikitsidwa mozungulira dziko la Yeresoni, inde, mu malire onse ozungulira dziko la Zarahemula; taonani ankhondo a Alamani adali atatsatira abale awo ku chipululu.",
                "2": "Ndipo choncho kudali nkhondo yoopsa; inde, monga imene siidadziwikepo pakati pa anthu onse m’dzikolo kuchokera pa nthawi yomwe Lehi adachoka ku Yerusalemu; inde, ndipo makumi a zikwi za a Alamani adaphedwa ndi kubalalitsidwira kutali.",
                "3": "Inde, ndiponso kudali kuphedwa koopsa pakati pa anthu a Nefi, komabe, Alamani adathamangitsidwa ndi kubalalitsidwa, ndipo anthu a Nefi adabwelera ku dziko lawo.",
                "4": "Ndipo tsopano iyi idali nthawi yomwe kudali chisoni ndi maliro aakulu kumveka m’dziko lonselo, pakati pa anthu wonse a Nefi—",
                "5": "Inde, kulira kwa akazi amasiye kulilira amuna awo, ndiponso abambo kulilira ana awo aamuna ndi ana aakazi kulilira alongo awo, inde, mchimwene kulilira tate wawo; ndipo motero kulira kwa chisoni kudamveka pakati pawo wonse, kulilira achibale awo amene adaphedwa.",
                "6": "Ndipo tsopano ndithu ili lidali tsiku la chisoni; inde, nthawi ya mwambo, ndi nthawi ya kusala kudya kwambiri ndi kupemphera.",
                "7": "Ndipo kotero chidatha chaka cha khumi ndi chisanu cha ulamuliro wa oweruza pa anthu a Nefi;",
                "8": "Ndipo iyi ndi nkhani ya Amoni ndi Abale ake, maulendo awo mu dziko la Nefi, mazunzo awo mu dzikolo, zisoni zawo, ndi masautso awo, ndi chisangalalo chawo chosamvetsetseka, ndi kulandiridwa ndi kutetezedwa kwa abale mu dziko la Yeresoni. Ndipo tsopano Ambuye, Muwomboli wa anthu onse, adalitse miyoyo yawo kwamuyaya.",
                "9": "Ndipo iyi ndi nkhani ya nkhondo ndi mikangano pakati pa Anefi, ndinso nkhondo pakati pa Anefi ndi Alamani; ndi kutha kwa dzaka khumi ndi chisanu cha ulamuliro wa oweruza.",
                "10": "Ndipo kuchokera pa chaka choyamba mpaka cha khumi ndi chisanu chabweretsa chiwonongeko cha miyoyo zikwi zochuluka; inde, zabweretsa zochitika zoopsya ndi kukhetsa mwazi.",
                "11": "Ndipo matupi a zikwi zochuluka agonekedwa pansi panthaka, pamene matupi a zikwi zambiri awunjikidwa pa nkhope ya dziko lapansi; inde, ndipo zikwi zambiri zikulira chifukwa cha kutaika kwa achibale awo, chifukwa iwo ali ndi chifukwa chochitira mantha, molingana ndi malonjezo a Ambuye, kuti iwo aperekedwa ku mkhalidwe wa tsoka losatha.",
                "12": "Pamene zikwi zochuluka za ena zikulira moonadi chifukwa cha kutaika kwa achibale awo, komanso iwo akusangalala ndi kukondwera mu chiyembekezo, ndipo ngakhale akudziwa, molingana ndi malonjezo a Ambuye, kuti iwo aukitsidwa ndi kukakhala ku dzanja lamanja la Mulungu, mu mkhalidwe wa chimwemwe chosatha.",
                "13": "Ndipo choncho tikuona m’mene kusiyana kwa munthu kuliri chifukwa cha uchimo ndi kulakwitsa, ndi mphamvu ya mdyerekezi, imene imabwera ndi dongosolo lochenjera lachinyengo limene iye adalikonza kuti akole mitima ya anthu.",
                "14": "Ndipo choncho tikuona maitanidwe aakulu a khama la anthu kuti agwire ntchito mu minda yampesa ya Ambuye; ndipo choncho tikuona chifukwa chachikulu cha chisoni, ndiponso chisangalalo—chisoni chifukwa cha imfa ndi chiwonongeko pakati pa anthu, ndipo chisangalalo chifukwa cha kuwala kwa Khristu ku moyo."
            },
            "29": {
                "1": "O kuti ndikadakhala mngelo, ndi kukhala ndi zofuna za mtima wanga, kuti ndikhonza kupita ndi kuyankhula ndi lipenga la Mulungu, ndi mawu ogwedeza dziko lapansi, ndi kulalika zakulapa kwa anthu aliwonse!",
                "2": "Inde, ndikadalalikira kwa moyo uliwonse, monga ndi mawu a bingu, kulapa ndi dongosolo la chiwombolo, kuti iwo akuyenera kulapa ndi kubwera kwa Mulungu wathu, kuti kusakhale zisoni pa nkhope ya dziko lonse lapansi.",
                "3": "Koma taonani, ine ndine munthu, ndipo ndimachimwa mu zokhumba zanga, pakuti ndikuyenera kukhutiritsidwa ndi zinthu zomwe Ambuye adandipatsa ine.",
                "4": "Sindikuyenera kuzingwa mu zokhumba zanga lamulo lolimba la Mulungu wolungama, pakuti ndikudziwa kuti iye amapereka kwa anthu molingana ndi zokhumba zawo, ngakhale ziri kwa imfa kapena moyo, ndikudziwa kuti iye amapereka kwa anthu, inde, amalamula kwa iwo malamulo amene ali osasinthika, molingana ndi zokhumba zawo, ngakhale ziri kwa chipulumutso kapena chiwonongeko.",
                "5": "Inde, ndipo ndikudziwa kuti zabwino ndi zoipa zabwera pamaso pa anthu onse; iye amene samadziwa zabwino ku zoipa ali wopanda cholakwa; koma iye amene amadziwa zabwino ndi zoipa, kwa iye kwapatsidwa molingana ndi zokhumba zake, ngakhale iye akhumbe zabwino kapena zoipa, moyo kapena imfa, chisangalalo kapena chisoni cha chikumbu mtima.",
                "6": "Tsopano, poona kuti ndikudziwa zinthu zimenezi, ndikhumbiranji kuchita zambiri kuposa ntchito imene ine ndidaitanidwira?",
                "7": "Ndikhumbiranji kuti ndikhale mngelo, kuti ndiyankhule kwa anthu kumathero wonse a dziko lapansi?",
                "8": "Pakuti taonani, Ambuye amapereka kwa maiko wonse, a dziko lawo ndi lilime lawo lomwe, kuti aphunzitse mawu ake, inde, mu nzeru, zonse zimene iye waona zoyenera kuti iwo akhale nazo; kotero tikuona kuti Ambuye amalangiza mwa nzeru, molingana ndi zimene ziri zolungama ndi zoona.",
                "9": "Ndikudziwa zimene Ambuye wandilamula ine, ndipo ine ndimatamandira mu izo. Sindimadzitamandira mwa ine ndekha, koma ndimatamandira mu zomwe Ambuye andilamula ine, inde, ndipo uwu ndiwo ulemelero wanga, kuti mwina ndikhale chida m’manja mwa Mulungu chobweretsera moyo wina m’kulapa; ndipo ichi ndiye chisangalalo changa.",
                "10": "Ndipo taonani, pamene ine ndaona kuti abale anga alapa moonadi, ndi kubwera kwa Ambuye Mulungu wawo, pamenepo moyo wanga ndiodzala ndi chisangalalo; kenako ndikukumbukira zimene Ambuye achita kwa ine, inde, ngakhale kuti iye wamva pemphero langa; inde, kenako ndikukumbukira mkono wake wachifundo umene watambasulidwa kwa ine.",
                "11": "Inde, ndiponso ndikukumbukira ukapolo wa makolo anga; pakuti indedi ndikudziwa kuti Ambuye adawapulumutsa iwo ku ukapolo, ndipo pa ichi adakhazikitsa mpingo wake; inde, Ambuye Mulungu, Mulungu wa Abrahamu, Mulungu wa Isaki, ndi Mulungu wa Yakobo, adawapulumutsa iwo mu ukapolo.",
                "12": "Inde, ndakhala nthawi zonse ndikukumbukira za ukapolo wa makolo anga; Mulungu yemweyo amene adapulumutsa iwo kuchoka m’manja mwa Aigupto adawapulumutsa iwo mu ukapolo.",
                "13": "Inde, ndipo Mulungu yemweyo adakhazikitsa mpingo pakati pa iwo; inde, ndipo Mulungu yemweyo waitana ine mu mayitanidwe oyera, kuti ndilalikire mawu kwa anthu awa, ndipo wandipatsa ine chipambano chambiri, momwe chisangalalo changa chadzadza.",
                "14": "Koma ine sindisangalala mu chipambano changa chokha, koma chisangalalo changa chili chodzadza kwambiri chifukwa cha chipambano cha abale anga, amene akhala mu dziko la Nefi.",
                "15": "Taonani, iwo agwira ntchito kwambiri, ndipo abweretsa zipatso zochuluka; ndipo idzakhala yaikulu bwanji mphotho yawo!",
                "16": "Tsopano, pemene ine ndiganiza za kupambana kwa awa abale angawa mzimu wanga umatengedwera kutali, ngakhale m’kulekanitsidwa kwake ndi thupi, monga zidaliri, choncho chisangalalo changa n’chachikulu.",
                "17": "Ndipo tsopano Ambuye apereke kwa awa, abale anga, kuti iwo adzakhale pansi mu ufumu wa Mulungu; inde, ndiponso wonse amene ali zipatso za ntchito yawo kuti iwo asatulukemonso, koma kuti adzamutamande iye kwamuyaya. Ndipo Mulungu apereke kuti zichitike monga mwa mawu anga, ngakhale monga ine ndayankhulira. Ameni."
            },
            "30": {
                "1": "Taonani, tsopano zidachitika kuti atamaliza anthu a Amoni kukhazikika mu dziko la Yeresoni, inde, ndiponso Alamani atathamangitsidwa kunja kwa dzikolo, ndipo akufa awo adakwiliridwa ndi anthu am’dzikolo—",
                "2": "Tsopano akufa awo sadawerengedwe chifukwa cha kuchuluka kwa chiwerengero chawo; ngakhalenso akufa a Anefi sadawerengedwe—koma zidachitika kuti atatha kukwilira akufa awo, komanso atamaliza masiku akusala kudya, ndi kulira, ndi pemphero, (ndipo chidali chaka chakhumi ndi chisanu ndi chimodzi cha ulamuliro wa oweruza pa anthu a Nefi) kudayamba kukhala mtendere wopitilira ku dziko lonselo.",
                "3": "Inde, ndipo anthuwo adatsata kusunga malamulo a Ambuye; ndipo adali okhwima pakusunga miyambo ya Mulungu, molingana ndi lamulo la Mose; pakuti iwo adaphunzitsidwa kusunga lamulo la Mose kufikira ilo lidzakwaniritsidwe.",
                "4": "Ndipo choncho anthuwo sadakhale ndi chisokonezo mu chaka chonse cha khumi ndi chisanu n’chimodzi cha ulamuliro wa oweruza pa anthu a Nefi.",
                "5": "Ndipo zidachitika kuti kumayambiliro kwa chaka cha khumi ndi chisanu ndi ziwiri cha ulamuliro wa oweruza, kudali mtendere wopitilira.",
                "6": "Koma zidachitika kumapeto a chaka chakhumi ndi chisanu ndi ziwiri, kudabwera munthu mudziko la Zarahemula, ndipo adali wotsutsa Khristu, pakuti adayamba kulalikira kwa anthu motsutsana ndi mauneneri amene adanenedwa ndi aneneri, zokhudzana ndi kubwera kwa Khristu.",
                "7": "Tsopano kudalibe lamulo lotsutsa chikhulupiliro cha munthu; pakuti zidali zosemphana kwambiri ndi malamulo a Mulungu kuti kukhale lamulo limene likuyenera kubweretsa anthu ku zifukwa zosalingana.",
                "8": "Pakuti malembo oyera amati: Sankhani inu lero lino, amene inu mudzamtumikira.",
                "9": "Tsopano ngati munthu akhumba kutumikira Mulungu, udali mwayi wake; kapena kuti, ngati iye akhulupilira mwa Mulungu udali mwayi wake kumtumikira iye; koma ngati iye sadakhulupilire mwa iye kudalibe lamulo lomulanga iye.",
                "10": "Koma ngati iye apha ankalangidwa pakuphedwa; ndipo ngati iye walanda ankalangidwanso; ndipo ngati iye waba ankalangidwanso; ndipo ngati iye wachita chigololo ankalangidwanso; inde, pa zoipa zonsezi iwo ankalangidwa.",
                "11": "Pakuti padali lamulo kuti anthu akuyenera kuweruzidwa molingana ndi zolakwa zawo. Komabe, kudalibe lamulo loletsa chikhulupiliro cha munthu; kotero, munthu ankalangidwa pa zoipa zimene iye wachita basi; kotero anthu onse adali pa zifukwa zofanana.",
                "12": "Ndipo wotsutsa Khristuyu, amene dzina lake lidali Koriho, (ndipo lamulo silikadatha kugwira ntchito pa iye) adayamba kulalikira kwa anthu kuti sikudzakhala Khristu. Ndipo moteremu iye ankalalikira, nati:",
                "13": "O inu amene mwamangidwa pansi pa chiyembekezo chopusa ndi chopanda pake, n’chifukwa chiyani mumadzimanga m’goli ndi zinthu zopusa chotere? N’chifukwa chiyani mukuyang’anira pa Khristu? Pakuti palibe munthu amene angathe kudziwa chilichonse chimene chili nkudza.",
                "14": "Taonani, zinthu izi zimene inu mumazitcha mauneneri, zimene inu mukuti zaperekedwa kuchokera kwa aneneri oyera, taonani, ndi miyambo yopusa ya makolo anu.",
                "15": "Mukudziwa bwanji za chitsimikizo chawo? Taonani, inu simungadziwe za zinthu zimene simukuziona; kotero simungadziwe kuti kudzakhala Khristu.",
                "16": "Inu mukuyang’ana kutsogolo ndikunena kuti mukuona chikhululukiro cha machimo anu. Koma taonani, izi ndi zotsatira za maganizo openga; ndipo kusokonezeka kwa maganizoku kukubwera chifukwa cha miyambo ya makolo anu, imene ikukutsogolerani inu mu kukhulupilira zinthu zimene sizili choncho.",
                "17": "Ndipo zinthu zina zambiri iye adanena kwa iwo, kuwauza iwo kuti sikudzakhala chitetezero chopangidwa ku machimo a anthu, koma munthu aliyense adzakhala mudziko lapansili molingana ndi kakhalidwe ka cholengedwa; kotero munthu aliyense amachita bwino molingana ndi luso lake, ndipo kuti munthu aliyense adagonjetsa molingana ndi mphamvu zake; ndipo chilichonse chomwe munthu ankachita sichidali mulandu.",
                "18": "Ndipo motere iye adalalikira kwa iwo, kusocheretsetsa mitima ya anthu ambiri, kuwapangitsa iwo kukweza mitu yawo ku zoipa zawo, inde, kutsogolera azimayi ambiri, ndiponso azibambo, kuchita zachiwerewere—kuwauza iwo kuti pamene munthu wamwalira, amenewo ndi mathero ake.",
                "19": "Tsopano munthu uyu adapitanso ku dziko la Yeresoni, kukalalikira zinthu izi pakati pa anthu a Amoni, amene poyamba adali anthu Achilamani.",
                "20": "Koma taonani iwo adali anzeru kuposa ambiri Achinefi; pakuti iwo adamtenga iye, ndi kum’manga, ndi kumutengera iye pamaso pa Amoni, amene adali mkulu wansembe pa anthu amenewo.",
                "21": "Ndipo zidachitika kuti iye adachititsa kuti iye anyamulidwe kunja kwa dzikolo. Ndipo adabwera ku dziko la Gideoni, ndipo adayamba kulalikiranso kwa iwo; ndipo uku iye sadakhale ndi chipambano chachikulu, pakuti adatengedwa ndi kumangidwa ndi kutengeredwa pamaso pa mkulu wansembe, ndiponso mkulu wa oweruza pa dzikolo.",
                "22": "Ndipo zidachitika kuti mkulu wansembe adati kwa iye: N’chifukwa chiyani umayendayenda kupotoza njira za Ambuye? N’chifukwa chiyani umaphunzitsa anthu awa kuti sikudzakhala Khristu, kuti usokoneze chikondwelero chawo? N’chifukwa chiyani iwe umayankhula motsutsana ndi mauneneri onse a aneneri oyera?",
                "23": "Tsopano dzina la mkulu wansembeyo lidali Gidona. Ndipo Koriho adati kwa iye: Chifukwa sindiphunzitsa miyambo yopusa ya makolo anu, ndipo chifukwa sindiphunzitsa anthu awa kuti adzimangilire pansi pa miyambo yopusa ndi machitidwe amene adaikidwa ndi ansembe akale, kuti alande mphamvu ndi ulamuliro pa iwo, kuwasunga iwo mu umbuli, kuti iwo asakweze mitu yawo, koma kuti agwetsedwe pansi molingana ndi mawu anu.",
                "24": "Inu mukuti anthu awa ndi anthu aufulu. Taonani, ine ndikuti iwo ali mu ukapolo. Inu mukunena kuti mauneneri akale ndi woona. Taonani, ine ndikunena kuti inu simukudziwa kuti ndi woona.",
                "25": "Inu mukunena kuti anthu awa ndi olakwa komanso anthu akugwa, chifukwa cha kulakwitsa kwa kholo. Taonani, ine ndikunena kuti mwana sali olakwa chifukwa cha makolo ake.",
                "26": "Ndipo inu mukunena kuti Khristu adzabwera. Koma taonani, ine ndikunena kuti inu simukudziwa kuti kudzakhala Khristu. Ndipo inu mukunena kuti iye adzaphedwa chifukwa cha machimo a dziko lapansi—",
                "27": "Ndipo choncho mukusocheletsa anthu awa potsata miyambo yopusa ya makolo anu, ndipo molingana ndi zikhumbo zanu; ndipo mumawasunga pansi, inde monga ngati zidaliri mu ukapolo, cholinga inu muzidyelera ndi ntchito za manja awo, kuti iwo asayerekeze kuyang’ana m’mwamba ndi kulimba mtima, ndipo kuti iwo asayerekeze kukondwera ndi maufulu ndi mwayi wawo.",
                "28": "Inde, iwo sakuyerekeza kugwiritsa ntchito zomwe zili zawo kuopa kuti angakhumudwitse ansembe awo, amene amawamanga m’goli iwo molingana ndi zokhumba zawo, ndipo awabweretsa iwo m’kukhulupilira, mwa miyambo yawo ndi maloto awo ndi mafuno awo, ndi masomphenya awo, ndi zinsinsi zopeka, kuti adzichita, ngati iwo sadachite molingana ndi mawu awo, akhumudwitse munthu wina osadziwika, amene iwo amati ndi Mulungu—munthu amene sadaonekepo kapena kudziwika, amene sadakhalepo kapena kudzakhalapo.",
                "29": "Tsopano pamene mkulu wansembe ndi mkulu wa oweruza adaona kuuma mtima kwake, inde, pamene adaona kuti iye akunyoza ngakhale Mulungu, iwo sadamuyankhe kalikonse ku mawu ake; koma adachititsa kuti iye amangidwe; ndipo adamubweretsa iye m’manja mwa adindo, ndi kumutumiza iye ku dziko la Zarahemula, kuti iye akapititsidwe pamaso pa Alima, ndi mkulu wa oweruza amene adali olamulira dziko lonselo.",
                "30": "Ndipo zidachitika kuti pamene iye adabweretsedwa pamaso pa Alima ndi mkulu wa oweruza, iye adapitiriza momwe adachitira pamene adali mudziko la Gideoni; inde iye adapitiriza kunyoza.",
                "31": "Ndipo iye adaima mu mawu otukumuka pamaso pa Alima, ndipo iye adanyoza ansembe ndi aphunzitsi, kuwazenga iwo kuti akusocheretsa anthu potsata miyambo yopusa ya makolo awo, ndi cholinga chofuna kukhuta pa ntchito za anthu.",
                "32": "Tsopano Alima adati kwa iye: Iwe ukudziwa kuti ife sitidzikhutitsa tokha pa ntchito za anthu awa; pakuti taona ine ndagwira ntchito ngakhale pachiyambi cha ulamuliro wa oweruza kufikira tsopano, ndi manja anga kuti ndidzithandize, posaganizira za maulendo anga ambiri kuzungulira dziko lonseli kulalikira mawu a Mulungu kwa anthu anga.",
                "33": "Ndipo posaganizira ntchito zambiri zimene ine ndidachita mu mpingo, sindidalandire kanthu ngakhale monga senine m’modzi pa ntchito yanga; ngakhale abale anga kulandira, kupatula ndiri pa mpando wa chiweruzo; ndipo pamenepo ife talandira zokhazo zolingana ndi lamulo la nthawi yathu.",
                "34": "Ndipo tsopano, ngati ife sitilandira kalikonse pa ntchito yathu mu mpingo, zitipindulira chiyani ife kugwira ntchito mu mpingomo kupatula kulalikira choonadi, kuti ife tikhale ndi chisangalaro mu chimwemwe cha abale athu?",
                "35": "Nanga bwanji iwe ukunena kuti ife timalalikira kwa anthu awa kuti tipeze phindu, pamene iwe, mwa wekha, ukudziwa kuti ife sitilandirapo phindu? Ndipo tsopano, kodi ukukhulupilira kuti ife tikunamiza anthu awa, zimene zimabweretsa chimwemwe chotere m’mitima mwawo?",
                "36": "Ndipo Koriho adamuyankha iye, Inde.",
                "37": "Ndiye Alima adati kwa iye: Kodi ukukhulupilira kuti kuli Mulungu?",
                "38": "Ndipo iye adayankha, Ayi.",
                "39": "Tsopano Alima adati kwa iye: Kodi udzakananso kuti kuli Mulungu, ndiponso kumukana Khristu? Pakuti taona, ndikunena kwa iwe, ndikudziwa kuti kuli Mulungu, ndiponso kuti Khristu adzabwera.",
                "40": "Ndipo tsopano kodi ndi umboni wanji umene uli nawo kuti kulibe Mulungu, kapena kuti Khristu sadzabwera? Ndikunena kwa iwe kuti ulibe, kupatula akhale mawu ako okha.",
                "41": "Koma, taona, ine ndili ndi zinthu zonse ngati umboni kuti zinthu izi ndi zoona; ndipo iwenso uli ndi zinthu zonse ngati umboni kwa iwe kuti ndi zoona; ndipo kodi iwe uzikana zimenezo? Kodi ukukhulupilira kuti zinthu izi ndi zoona?",
                "42": "Taona, ndikudziwa kuti iwe umakhulupilira, koma iwe wagwidwa ndi mzimu wabodza, ndipo iwe wathamangitsa Mzimu wa Mulungu kuti usakhale ndi malo mwa iwe; koma mdyerekezi ali ndi mphamvu pa iwe, ndipo iye amakunyamula iwe, kupanga njira zoti awononge ana a Mulungu.",
                "43": "Ndipo tsopano Koriho adati kwa Alima: Ngati iwe ungandionetse ine chizindikiro, kuti ndithe kutsimikizilidwa kuti kuli Mulungu, inde, undionetse ine kuti iye ali ndi mphamvu, ndipo pamenepo ine ndidzatsimikizika za choona cha mawu ako.",
                "44": "Koma Alima adati kwa iye: iwe ulinazo zizindikiro zokwanira; kodi udzayesa Mulungu wako? Kodi udzati, Ndionetseni ine chizindikiro, pamene iwe uli ndi umboni wa abale ako onsewa, ndiponso aneneri oyera onse? Malembo oyera aikidwa pamaso pako, inde, ndipo zinthu zonse zimasonyeza kuti kuli Mulungu; inde, ngakhale dziko lapansi, ndi zinthu zonse zimene ziri pa nkhope yake, inde, ndi kayendedwe kake, inde, ndiponso mapulaneti onse amene amayenda mu kakonzedwe kake zimachitira umboni kuti kuli Mlengi Wamkulu.",
                "45": "Ndipo chonchobe iwe umayendayenda, kusocheletsa mitima ya anthu awa, kuchitira umboni kwa iwo kuti kulibe Mulungu? Ndipo choncho kodi iwe ukukanabe motsutsana ndi mboni zonsezi? Ndipo iye adati: Inde, ndidzakana, pokhapokha mutandionetsa chizindikiro.",
                "46": "Ndipo tsopano zidachitika kuti Alima adanena kwa iye: Taona, ine ndili ndi chisoni chifukwa cha kuuma kwa mtima kwako, inde: kuti iwe ukukanabe mzimu wa choonadi, kuti moyo wako ukhonza kuwonongedwa.",
                "47": "Koma taona, ndikwabwino kuti moyo wako uwonongedwe koposa kuti iwe ukhale njira yobweretsera miyoyo yochuluka kuchiwonongeko, ndi bodza lako ndi mawu ako wopusitsa; kotero ngati iwe udzakanebe, taona Mulungu adzakukantha iwe kuti udzakhala wosayankhula, kuti iwe sudzatsekulanso kamwa lako, kuti iwe usadzanamizenso anthu awa.",
                "48": "Tsopano Koriho adati kwa iye: ine sindikukana za kupezeka kwa Mulungu, koma sindikhulupilira kuti kuli Mulungu; ndipo ndikunenanso, kuti iwe sukudziwa kuti kuli Mulungu; ndipo pokhapokha undionetse ine chizindikiro, ine sindidzakhulupilira.",
                "49": "Tsopano Alima adati kwa iye: Ichi ndidzakupatsa iwe ngati chizindikiro, kuti iwe udzakanthidwa kuti ukhala wosayankhula, molingana ndi mawu anga; ndipo ndikunena, kuti mu dzina la Mulungu, iwe udzakanthidwa nkukhala osayankhula, kuti iwe sudzayankhulanso.",
                "50": "Tsopano pamene Alima adanena mawu awa, Koriho adakanthidwa kukhala osayankhula, kuti iye sadathenso kuyankhula molingana ndi mawu a Alima.",
                "51": "Ndipo tsopano pamene mkulu wa oweruza adaona izi, adatambasula dzanja lake ndipo adalemba kwa Koriho, nati: Tsopano watsimikiza za mphamvu ya Mulungu? Mwa amene iwe umakhumba kuti Alima akuonetse chizindikiro chake? Kodi ukufuna kuti iye asautse ena, kuti awonetse kwa iwe chizindikiro? Taona, iye wakuonetsa iwe chizindikiro; ndipo tsopano kodi upitiriza kutsutsa?",
                "52": "Ndipo Koriho adatambasula dzanja lake ndi kulemba, nati: Ndikudziwa kuti ndine osayankhula, pakuti sindingayankhule; ndipo ndikudziwa kuti palibe chilichonse kupatula mphamvu ya Mulungu ingabweretse ichi pa ine; inde, ndipo nthawi zonse ndinkadziwa kale kuti kuli Mulungu.",
                "53": "Koma taonani, mdyerekezi adandinamiza ine; pakuti adaonekera kwa ine ngati mngelo, ndipo adati kwa ine: Pita ndi kapulumutse anthu awa, pakuti wonsewo asochera potsata Mulungu osadziwika. Ndipo adati kwa ine: Kulibe Mulungu, inde, ndipo adandiphunzitsa ine zoti ndiyankhule. Ndipo ine ndaphunzitsa mawu ake; ndipo ndawaphunzitsa chifukwa adali okoma kwa maganizo achithupithupi; ndipo ine ndawaphunzitsa iwo, kufikira ndidakhala ndi chipambano chachikulu, mpakana kuti ine ndidakhulupiliradi kuti adali woona; ndipo pachifukwa ichi ndidakanitsitsa choonadi, ngakhale kufikira ndabweretsa thembelero lalikulu ili pa ine.",
                "54": "Tsopano pamene iye adanena izi, adapempha kuti Alima amupemphelere kwa Mulungu, kuti thembelero lichotsedwe pa iye.",
                "55": "Koma Alima adati kwa iye: Ngati thembelero ili likachotsedwa kwa iwe udzasocheretsanso kukasocheretsa mitima ya anthu awa; kotero, lidzakhala pa iwe monga m’mene Ambuye akufunira.",
                "56": "Ndipo zidachitika kuti thembelero silidachotsedwe pa Koriho; koma iye adaponyedwa kunja, ndipo adayenda kuchokera nyumba ndi nyumba kupempha chakudya chake.",
                "57": "Tsopano chidziwitso cha zomwe zidachitika kwa Koriho chidafalikira mwachangu ku dziko lonselo; inde, uthenga udatumizidwa ndi wamkulu oweruza pa anthu wonse mdzikolo, kulengeza kwa iwo amene adakhulupilira mu mawu a Koriho kuti alape mofulumira, kuopa chiweruzo chomwecho chingadze pa iwo.",
                "58": "Ndipo zidachitika kuti onse adatsimikiza za kuipa kwa Koriho; kotero onse adatembenukiranso kwa Ambuye; ndipo izi zidathetsa kusaweruzika monga mwa njira za Koriho. Ndipo Koriho adayenda kuchoka nyumba ndi nyumba, kupemphetsa chakudya choti adzithandizire.",
                "59": "Ndipo zidachitika kuti pamene iye adapita pakati pa anthu, inde, pakati pa anthu amene adadzilekanitsa okha kwa Anefi ndi kudzitcha okha Azoramu, potsogoleredwa ndi munthu amene dzina lake lidali Zoramu—ndipo pamene iye adapita pakati pawo, taonani, adathamangitsidwa ndi kupondedwa, kufikira iye adamwalira.",
                "60": "Ndipo choncho tikuona mathero a iye amene amapotoza njira za Ambuye; ndipo choncho tikuona kuti mdyerekezi sadzathandiza ana ake pa tsiku lomaliza, koma iye amawakokera mwachangu ku gahena."
            },
            "31": {
                "1": "Tsopano zidachitika kuti potsatira mathero a Koriho, Alima atalandira uthenga wakuti Azoramu adali kupotoza njira za Ambuye, ndipo kuti Zoramu, amene adali mtsogoleri wawo, adali kutsogolera mitima ya anthu kugwadira mafano wosayankhula, mtima wake udayambanso kudwala chifukwa cha kusaweruzika kwa anthuwo.",
                "2": "Pakuti chidali chochititsa chisoni chachikulu kwa Alima kudziwa za kusaweruzika pakati pa anthu ake; kotero mtima wake udali wachisoni kwambiri chifukwa cha kulekana kwa Azoramu ndi Anefi.",
                "3": "Tsopano Azoramu adadzisonkhanitsa pamodzi mu dziko limene limatchedwa Antionamu, limene lidali kum’mawa kwa dziko la Zarahemula, limene lidayandikira malire a gombe lanyanja, limene lidali kum’mwera kwa dziko la Yeresoni, limene lidachitanso malire ndi chipululu cha kum’mwera, chimene chipululucho chidali chodzadza ndi Alamani.",
                "4": "Tsopano Anefi adachita mantha kwambiri kuti Azoramu angadzalowe mu mgwirizano ndi Alamani, ndipo kuti ingadzakhale njira yakutaika kwa gawo la Anefi.",
                "5": "Ndipo tsopano, pamene kulalikira kwa mawu kudali ndi chizoloŵezi chachikulu cha kutsogolera anthu kuchita chimene chidali cholungama—inde, kudali ndi chikoka champhamvu kwambiri pa maganizo a anthu kuposa lupanga, kapena chinthu chilichonse, chimene chidachitika pa iwo—kotero Alima adaganiza kuti kudali koyenera kuti iwo ayesere mphamvu za mawu a Mulungu.",
                "6": "Kotero iye adatenga Amoni, ndi Aroni, ndi Omineri; ndipo Himuni adamusiya mu mpingo ku Zarahemula; koma atatu woyambilirawo iye adawatenga ndi iye ndiponso Amuleki ndi Zeziromu, amene adali ku Meleki; ndipo iye adatenganso ana ake aamuna awiri.",
                "7": "Tsopano wamkulu wa ana ake iye sadamutenge, ndipo dzina lake lidali Helamani; koma maina a amene iye adawatenga adali Shibuloni ndi Koriyantoni; ndipo awa adali maina a iwo amene adapita naye pakati pa Azoramu, kuti akalalikire kwa iwo mawu.",
                "8": "Tsopano Azoramu adali wotsutsa kuchokera kwa Anefi; kotero adakhalapo ndi mawu a Mulungu kulalikidwa kwa iwo.",
                "9": "Koma iwo adagwa mu zolakwika zazikulu, pakuti iwo sankatsata kusunga malamulo a Mulungu, ndi malembo ake, monga mwa lamulo la Mose.",
                "10": "Ngakhalenso iwo samatsata zochitika zamumpingo, kuti apitirizebe m’mapemphero ndi mapembedzero kwa Mulungu tsiku lirilonse, kuti iwo asalowe m’mayesero.",
                "11": "Inde, mwachidule, iwo ankapotoza njira za Ambuye mu nthawi zambiri; kotero, pachifukwa ichi, Alima ndi abale ake adapita ku dzikolo kukalalika mawu kwa iwo.",
                "12": "Tsopano, pamene iwo adafika ku dzikolo, taonani, m’kudabwitsika kwawo adapeza kuti Azoramu adamanga masunagoge, ndipo kuti iwo ankasonkhana pamodzi pa tsiku limodzi mu sabata, limene tsikulo ankalitcha tsiku la Ambuye; ndipo ankapembedza potsatira njira imene Alima ndi abale ake sadaonepo;",
                "13": "Pakuti iwo adali ndi malo omangidwa chapakati pa sunagoge wawo, pa malo oimirapo, amene adali pamwamba pa mutu; ndipo pamwamba pakepo amalora munthu m’modzi basi.",
                "14": "Kotero, aliyense amene amakhumba kupembedza amayenera kupita ndi kuima pamwambapo, ndi kutambasulila manja ake kumwamba, ndipo amafuula ndi mawu aakulu, nati:",
                "15": "Oyera, oyera Mulungu, ife tikukhulupilira kuti inu ndi Mulungu, ndipo ife tikukhulupilira kuti inu ndi oyera, ndipo kuti inu mudali mzimu, ndipo kuti inu ndi mzimu, ndipo kuti inu mudzakhalabe mzimu kwa muyaya.",
                "16": "Mulungu Oyera, tikukhulupilira kuti inu mudatisiyanitsa ife kwa abale athu; ndipo ife sitikhulupilira mu miyambo ya abale athu, imene idaperekedwa kwa iwo mwa ubwana wa makolo awo; koma ife tikukhulupilira kuti inu mwasankha ife kukhala ana anu oyera; ndiponso inu mwadziwitsa kwa ife kuti sikudzakhala Khristu.",
                "17": "Koma inu muli yemweyo dzulo, lero ndi kunthawi zonse; ndipo inu mwatisankha ife kuti tidzapulumuka, pamene onse ozungulira ife asankhidwa kuti adzatayidwa ndi mkwiyo wanu kupita ku gahena; pa chiyero chimenechi, O Mulungu, tikukuthokozani; ndipo ifenso tikuthokoza inu kuti mwatisankha ife, kuti tisasocheretsedwe potsata miyambo yopusa ya abale athu, imene imawamanga iwo m’kukhulupilira kuti Khristu, amene amatsogolera mitima yawo kufikira kutali ndi inu, Mulungu wathu.",
                "18": "Ndipo kachiwiri tikukuthozani inu, O Mulungu, kuti ife ndife anthu osankhidwa ndi oyera. Ameni.",
                "19": "Ndipo zidachitika kuti atamaliza Alima ndi abale ake ndi ana ake kumva mapemphero amenewa, anadabwa koposa mulingo onse.",
                "20": "Pakuti taonani, munthu wina aliyense adapitapo ndi kupereka mapemphero omwewa.",
                "21": "Tsopano malowa ankatchedwa ndi iwo kuti Ramemputomu, amene kutanthauzira kwake ndi nsanja yoyera.",
                "22": "Tsopano, kuchokera ku nsanja imeneyi iwo ankapereka, munthu aliyense, pemphero limodzimodzi lomwelo kwa Mulungu, kuthokoza Mulungu wawo kuti iwo adasankhidwa ndi iye, ndipo kuti iye sadawasocholetse potsatira miyambo ya abale awo, ndipo kuti mitima yawo siidapusitsike m’kukhulupilira mwa zinthu ziri nkudza, zimene iwo sankadziwapo kanthu kake.",
                "23": "Tsopano, anthuwa atatha kupereka mathokozo awo mu njira imeneyi, adabwelera ku nyumba zawo osayankhulanso zokhudza Mulungu wawo kufikira iwo adzasonkhanenso pamodzi ku nsanja yoyera, kukapereka mathokozo monga mwa njira yawo.",
                "24": "Tsopano pamene Alima adaona izi mtima wake udamva chisoni; pakuti iye adaona kuti iwo adali oipa ndi anthu wopotoka; inde, iye adaona kuti mitima yawo idali pa golide, ndi pa siliva, ndi pa mitundu yonse ya zinthu zabwino.",
                "25": "Inde, ndipo iye adaona kuti mitima yawo idali yodzikweza m’kudzitamandira kwakukulu, mu kunyada kwawo.",
                "26": "Ndipo iye adakweza mawu ake kumwamba ndipo adafuula nati: O, kwa nthawi yaitali bwanji, O Ambuye, mudzalora kuti adzakazi anu adzakhale pano pansi mu thupi, kuonelera zoipa zonyansa pakati pa ana a anthu?",
                "27": "Taonani, O Mulungu, akufuula kwa inu, ndipo chonsecho mitima yawo yamezedwa m’kudzikweza kwawo. Taonani, O Mulungu, iwo akufuula kwa inu ndi pakamwa pawo, koma iwo ndiwodzikweza, ngakhale kwakukulu, ndi zinthu zachabechabe za dziko lapansi.",
                "28": "Taonani, O Mulungu wanga, zovala zawo zamtengo wapali, ndi mphete zawo, ndi zibangili zawo, ndi zokongoletsera zawo za golide, ndi zonse zamtengo wapatali zimene amazikongoletsera; ndipo taonani, mitima yawo ili pa izo, ndipo komabe akufuula kwa inu nati—Tikuthokozani inu, O Mulungu, pakuti ndife anthu wosankhidwa kwa inu, pamene enawo adzawonongeka.",
                "29": "Inde, ndipo iwo akunena kuti inu mwawadziwitsa iwo kuti sikudzakhala Khristu.",
                "30": "O Ambuye Mulungu, inu mudzalora kwa nthawi yaitali bwanji kuipa ndi kusakhulupilika kotere kukhala pakati pa anthu awa? O Ambuye, kodi mudzandipatsa ine mphamvu, kuti ndipilire mzofooka zanga. Pakuti ndine ofooka, ndipo kuipa kotere pakati pa anthu awa kukundiwawitsa moyo wanga.",
                "31": "O Ambuye, mtima wanga uli ndi chisoni chachikulu; kodi inu mudzatonthoza moyo wanga mwa Khristu. O Ambuye, kodi mudzapereka kwa ine kuti ndikhale ndi mphamvu, kuti ndizunzike moleza mtima mazunzo awa amene adzabwera kwa ine, chifukwa cha zoipa za anthu awa.",
                "32": "O Ambuye, kodi mudzatonthoza moyo wanga, ndi kundipatsa ine chipambano, ndiponso antchito anzanga amene ali nane—inde, Amoni, ndi Aroni, ndi Omineri, ndiponso Amuleki ndi Zeziromu, ndiponso ana anga aamuna—inde, ngakhale onsewa kodi mudzawatonthoza, O Ambuye. Inde, kodi mudzatonthoza miyoyo yawo mwa Khristu.",
                "33": "Kodi mudzawapatsa iwo kuti akhale ndi mphamvu, kuti adzapilire mazunzo awo amene adzabwera kwa iwo chifukwa cha zoipa za anthu awa.",
                "34": "O Ambuye, kodi mudzapereka kwa ife kuti tipambane pobweretsanso iwo kwa inu mwa Khristu.",
                "35": "Taonani, O Ambuye, miyoyo yawo ndi yamtengo wapatali, ndipo ambiri mwa iwo ndi abale athu; kotero, mutipatse ife, O ambuye, mphamvu ndi nzeru kuti ife tibweretse awa, abale athu, kachiwiri kwa inu.",
                "36": "Ndipo zidachitika kuti pamene Alima adanena mawu awa, kuti iye adawombera m’manja pa onse amene adali ndi iye. Ndipo taonani, pamene iye adawombera m’manja pa iwo, iwo adadzadzidwa ndi Mzimu Woyera.",
                "37": "Ndipo pambuyo pake iwo adadzilekanitsa wina ndi mzake, osadziganizira iwo wokha zimene angadye, kapena zimene iwo angamwe, kapena zimene iwo angavale.",
                "38": "Ndipo Ambuye adawasamalira iwo kuti iwo asamve njala, ngakhale kumva ludzu, inde, ndipo adawapatsanso iwo mphamvu, kuti asamve masautso aliwonse, kupatula amezedwe m’chimwemwe cha Khristu. Tsopano izi zidali molingana ndi pemphero la Alima; ndipo izi ndi chifukwa iye adapemphera mwachikhulupiliro."
            },
            "32": {
                "1": "Ndipo zidachitika kuti adapita ndi kuyamba kulalikira mawu a Mulungu kwa anthuwo, kulowa m’masunagoge awo, ndi m’nyumba zawo; ndipo ngakhale adalalikira mawu m’misewu yawo.",
                "2": "Ndipo zidachitika kuti atatha kugwira ntchito yochuluka pakati pa iwo, adayamba kukhala ndi chipambano pakati pa gulu la osauka la anthu; pakuti taonani, iwo adatulutsidwa mu masunagoge chifukwa cha kukhakhala kwa zovala zawo—",
                "3": "Kotero iwo sankaloledwa kulowa m’masunagoge kuti apembedze Mulungu, poonedwa ngati onyansa; kotero iwo adali osauka; inde, ankaonedwa ndi abale awo ngati opanda pake; kotero adali osauka monga ku zinthu za padziko lapansi; ndiponso osauka mumtima.",
                "4": "Tsopano, pamene Alima adali kuphunzitsa ndi kuyankhula kwa anthu pa phiri la Onida, padabwera khamu lalikulu kwa iye, amene adali mwa iwo amene takhala tikunena, mwa limene lidali osauka mumtima, chifukwa cha umphawi wawo monga ku zinthu za padziko lapansi.",
                "5": "Ndipo adabwera kwa Alima; ndipo m’modzi amene adali patsogolo pawo adati kwa iye: Taonani, kodi achite chiyani abale angawa, pakuti iwo amanyozedwa ndi anthu onse chifukwa cha umphawi wawo, inde, ndipo makamaka ndi ansembe athu; pakuti iwo atithamangitsa ife kuchoka m’masunagoge athu amene ife tidagwira ntchito mwakhama kuwamanga ndi manja athu; ndipo iwo atithamangitsa ife chifukwa cha umphawi wathu waukulu; ndipo ife tilibe malo opembedzera Mulungu wathu; ndipo taonani, kodi tipange chiyani?",
                "6": "Ndipo tsopano pamene Alima adamva izi, iye adamutembenukira, nkhope yake kuyang’ana iye pomwepo, ndipo iye adayang’ana ndi chisangalalo chachikulu; pakuti iye adaona kuti masautso awo adawachepetsa iwo, ndipo kuti adali wokonzekera kumva mawu.",
                "7": "Kotero iye sadayankhulenso kanthu kwa khamu linalo; koma adatambasula dzanja lake, nafuula kwa iwo amene iye adawaona, amene adali olapa moonadi, nati kwa iwo:",
                "8": "Ndikuona kuti inu ndi odzichepetsa mtima, ndipo ngati ndi choncho, ndinu odala.",
                "9": "Taonani m’bale wanu wanena, Kodi tingapange chiyani?—pakuti ife tatulutsidwa m’masunagoge athu, kuti sitingapembedze Mulungu wathu.",
                "10": "Taonani, ndikunena kwa inu, kodi mukuganiza kuti simungapembedze Mulungu pokhapokha mukhale mu masunagoge anu wokha basi?",
                "11": "Ndipo moonjezera apo, ndikufunsani, kodi mukuganiza kuti mukuyenera kupembedza Mulungu kamodzi kokha pa sabata?",
                "12": "Ine ndikunena kwa inu, zilibwino kuti inu mwatulutsidwa m’masunagoge anu, kuti mukhale wodzichepetsa, ndipo kuti muphunzire nzeru; pakuti kuli koyenera kuti inu muphunzire nzeru; pakuti ndi chifukwa choti inu mwatulutsidwa, kuti inu mukunyozedwa ndi abale anu chifukwa cha umphawi wanu waukulu, kuti inu mwabweretsedwa m’kudzichepetsa kwa mtima; pakuti mudafunikira kubwera kuti mudzichepetse.",
                "13": "Ndipo tsopano, chifukwa inu mwakakamizika kuti mudzichepetse ndinu odala; pakuti munthu nthawi zina amakakamizika kukhala odzichepetsa, amafuna kulapa; ndipo tsopano ndithudi, aliyense amene walapa adzapeza chifundo, ndipo iye amene wapeza chifundo ndi kupilira kufikira chimaliziro yemweyo adzapulumutsidwa.",
                "14": "Ndipo tsopano, monga ndanena kwa inu, kuti chifukwa inu mwakakamizika kukhala wodzichepetsa, kodi simukuganiza kuti ndi odala kwambiri amene amadzichepetsadi wokha chifukwa cha mawu?",
                "15": "Inde, iye amene adzichepetsadi yekha, ndi kulapa machimo ake, ndi kupilira kufikira chimaliziro, yemweyo adzadalitsidwa—inde, kudalitsidwa kwambiri kuposa iwo amene akakamizidwa kukhala wodzichepetsa chifukwa cha umphawi wawo wochuluka.",
                "16": "Kotero, odala ndi iwo amene adzichepetsa okha popanda kukakamizidwa kukhala wodzichepetsa; kapena mwina, mu mawu ena, odala ndi iye amene akhulupilira mu mawu a Mulungu, ndi kubatizidwa popanda makani a mtima, inde, popanda kubweretsedwa kuti adziwe mawu, kapena ngakhale kukakamizidwa kudziwa, asadakhulupilire.",
                "17": "Inde, alipo ambiri amene amati: Ngati mungationetse ife chizindikiro chochokera kumwamba, pamenepo ife tidzadziwa ndithu, kenako tidzakhulupilira.",
                "18": "Tsopano ndikufunsa, kodi ichi ndi chikhulupiliro? Taonani, ndinena kwa inu, Ayi; pakuti ngati munthu adziwa chinthu alibe chifukwa chokhulupilira, pakuti iye akuchidziwa.",
                "19": "Ndipo tsopano, kodi ndiotembeleredwa mochuluka motani iye amene adziwa chifuniro cha Mulungu ndi kusachichita, kuposa iye amene angokhulupilira kokha, kapena ali ndi chifukwa chakukhulupira kokha, ndipo nkugwa mu zolakwitsa?",
                "20": "Tsopano za chinthu ichi inuyo mukuyenera muweruze. Taonani, ndikunena ndi inu, kuti ziri ku dzanja limodzi monga momwe ziliri ku linali; ndipo zidzakhala kwa munthu aliyense molingana ndi ntchito yake.",
                "21": "Ndipo tsopano monga ine ndanena zokhudzana ndi chikhulupiliro—chikhulupiliro sindicho kukhala ndi chidziwitso chonse cha zinthu; kotero ngati inu muli ndi chikhulupiliro mumayembekezera pa zinthu zimene inu simukuziona, zimene ziri zoona.",
                "22": "Ndipo tsopano, taonani, ndikunena ndi inu, ndipo ndikufuna kuti mukumbukire, kuti Mulungu ndi wachifundo kwa wonse amene akhulupilira mu dzina lake; kotero iye amakhumba, pachiyambi, kuti inu mukhulupilire, inde, ngakhale mawu ake.",
                "23": "Ndipo tsopano, iye amagawira mawu ake kudzera mwa angelo kwa amuna, inde, osati kwa amuna okha komanso kwa akazi. Tsopano izi sizokhazo; ana aang’ono amakhala ndi mawu opatsidwa kwa iwo nthawi zambiri, amene amasokoneza anzeru ndi ophunzira.",
                "24": "Ndipo tsopano, abale anga okondedwa, monga inu mwakhumbira kudziwa kuchokera kwa ine zimene mungachite chifukwa chakuti mukusautsidwa ndi kuponyedwa kunja—tsopano sindikufuna kuti inu muganize kuti ine ndikufuna kukuweruzani inu basi molingana ndi chimene chili choona—",
                "25": "Pakuti sindikutanthauza kuti inu nonse mwakakamizidwa kuti mudzichepetse; pakuti indetu ndikukhulupilira kuti alipo ena pakati panu amene angadzichepetse okha, angakhale mu zochitika zilizonse.",
                "26": "Tsopano, monga ine ndanena zokhudzana chikhulupiliro—kuti icho sichidziwitso chonse—ngakhale ziri ndi mawu anga. Simungathe kudziwa za chitsimikizo chake poyamba, mpaka ku ungwiro, chilichonse choposa chikhulupiliro ndi chidziwitso chonse.",
                "27": "Koma taonani, ngati inu mungadzuke ndi kudzutsa mphamvu zanu, ngakhale kuyesera pa mawu anga, ndi kuchita kachidutswa kakang’ono kachikhulupiliro, inde, ngakhale ngati simungakhumbenso kukhulupilira, lolani chikhumbo ichi chigwire ntchito mwa inu, mpakana kufikira mutakhulupilira mu njira imene inu mungapereke malo kwa gawo la mawu anga.",
                "28": "Tsopano, ife tidzafaniziritsa mawu ndi mbewu. Tsopano, ngati mungapereke malo, kuti mbewu idzalidwe mu mtima mwanu, taonani, ngati ili yoona, kapena ngati ili mbewu yabwino, ngati inu simuitaya chifukwa cha kusakhulupilira kwanu, kuti mukanize Mzimu wa Ambuye, Taonani idzayamba kufufuma mkati mwachifuwa chanu; ndipo pamene inu mumva kufufumaku, mudzayamba kunena mkati mwanu—zikuyenera kukhala kuti iyi ndi mbewu yabwino, kapena kuti mawuwa ndi abwino, pakuti ayamba kukulitsa moyo wanga; ayamba kuunikira kumvetsetsa kwanga, inde, ayamba kundikomera ine.",
                "29": "Tsopano taonani, kodi izi sizidzawonjezera chikhulupiliro chanu? Ine ndikunena kwa inu, Inde, komabe sichidakule kufika pa chidziwitso chonse.",
                "30": "Koma taonani pamene mbewu ifufuma, ndi kuphukira, ndi kuyamba kukula, kenako inu mumayenera kunena kuti mbewuyo ndi yabwino; pakuti yafufuma, ndi kuphukira ndipo yayamba kukula. Ndipo tsopano taonani, kodi izi sizidzalimbitsa chikhulupiliro chanu? Inde, zidzalimbitsa chikhulupiliro chanu; pakuti inu mudzati ndikudziwa kuti iyi ndi mbewu yabwino; pakuti yaphukira ndi kuyamba kukula.",
                "31": "Ndipo tsopano, taonani, kodi muli otsimikiza kuti iyi ndi mbewu yabwino? Ine ndikunena kwa inu, Inde, pakuti mbewu iliyonse imabeleka m’chifanizo chake.",
                "32": "Kotero, ngati mbewu yakula ndi yabwino, koma ngati mbewuyo siikula, taonani iyo siyabwino, kotero imatayidwa.",
                "33": "Ndipo tsopano, taonani, chifukwa inu mwayesera kuyesa, ndipo mwadzala mbewuyo, ndipo yafufuma, ndi kuphukira, ndipo kuyamba kukula, inu mukuyenera kudziwa kuti mbewuyo ndi yabwino.",
                "34": "Ndipo tsopano, taonani, kodi chidziwitso chanu ndi changwiro? Inde, chidziwitso chanu ndi changwiro mu chinthu chimenecho, ndipo chikhulupiliro chanu n’chosasuntha; ndipo izi chifukwa mukudziwa, pakuti mkudziwa kuti mawuwa afufumitsa miyoyo yanu, ndipo inu mukudziwa kuti iwo aphukira, kuti kumvetsetsa kwanu kudayamba kuunikiridwa, ndipo maganizo anu ayamba kukula.",
                "35": "O ndiye, kodi ichi sichoona? Ine ndikunena ndi inu, Inde, chifukwa ndi chowala, ndipo chilichonse chowala, ndi chabwino, chifukwa chimadziwika, kotero inu mukuyenera kudziwa kuti ndi chabwino, mutatha kulawa kuwalaku kodi chidziwitso chanu ndi changwiro?",
                "36": "Taonani, ndinena kwa inu, Ayi; ngakhale kuti inu simukuyenera kuika pambali chikhulupiliro chanu, pakuti inu mwangogwiritsa ntchito chikhulupiliro chanu podzala mbewu kuti muyesere kuyesa kuti mudziwe ngati mbewuyo ili yabwino.",
                "37": "Ndipo taonani, pamene mtengo ukuyamba kukula, inu mudzati: Tiyeni tiudyetse ndi chisamaliro chachikulu, kuti ungophuka mizu, kuti ukakule, ndi kubweretsa chipatso kwa ife. Ndipo tsopano taonani, ngati mungaudyetse ndi chisamaliro chachikulu udzaphuka mizu, ndi kukula, ndi kubeleka zipatso.",
                "38": "Koma ngati muulekelera mtengowo, ndi kusauganizira za chakudya chake, taonani siudzamera mizu; ndipo pamene kutentha kwa dzuwa kufika ndi kuuwotcha, chifukwa ulibe mizu iwo udzafota, ndipo inu mudzauzula ndi kuutaya.",
                "39": "Tsopano, izi siziri chifukwa mbewu sidali yabwino, ngakhalenso chifukwa chipatso chake sichikadakhala chokhumbirika; koma ndi chifukwa nthaka yanu ndiyoguga, ndipo inu simudaudyetsere mtengowo, kotero inu simungapezeko chipatso chake.",
                "40": "Ndipo motero, ngati inu simudzadyetsera mawu, kuyang’anira chitsogolo ndi diso la chikhulupiliro ku chipatso chakecho, simungathe kuthyola chipatso cha mtengo wa Moyo.",
                "41": "Koma ngati inu mudzadyetsera mawu, inde, kudyetsera mtengowo pamene wayamba kukula, mwa chikhulupiliro chanu ndi khama, ndi kuleza mtima, kuyang’ana kutsogolo kwa chipatso chakecho, udzamera mizu; ndipo taonani udzakhala mtengo ophukira ku moyo wosatha.",
                "42": "Ndipo chifukwa cha khama lanu ndi chikhulupiliro chanu ndi chipiliro chanu ndi mawu powadyetsera, kuti amere mizu mwa inu, taonani, pang’ono ndi pang’ono mudzathyola chipatso chake, chimene chili cha mtengo wapatali, chimene chili chotsekemera kuposa zonse zotsekemera, chimene chili choyera kuposa zonse zimene ziri zoyera, inde chowala kuposa chilichonse chimene chili chowala, ndipo mudzadyelera chipatso chimenechi ngakhale mpaka kukhuta, kuti simudzamvaso njala, ngakhale kumva ludzu.",
                "43": "Ndiye, abale anga, inu mudzakolola mphoto ya chikhulupiliro chanu ndi khama lanu, ndi kuleza mtima kwanu, ndi chipiliro chanu, kudikilira pa mtengowo kuti ubweretse zipatso kwa inu."
            },
            "33": {
                "1": "Tsopano atamaliza Alima kuyankhula mawu awa, iwo adatumiza kwa iye kufuna kudziwa ngati iwo akuyenera kukhulupilira mwa Mulungu m’modzi, kuti iwo akalandire chipatso chimene iye adayankhula, kapena m’mene iwo angadzalire mbewuyo, kapena mawu amene iye adayankhula, amene iye adati akuyenera kudzalidwa m’mitima mwawo; kapena mu njira yanji imene iwo akuyenera kuwonetsera chikhulupiliro chawo.",
                "2": "Ndipo Alima adati kwa iwo: Taonani, inu mwati simukadatha kupembedza Mulungu chifukwa mwatulutsidwa kunja kwa masunagoge anu. Koma taonani, ine ndikunena ndi inu, ngati mukuganiza kuti simungapembedze Mulungu, mukulakwitsa kwakukulu ndipo mukuyenera kufufuza malembo oyera; ngati inu mukuganiza kuti iwo akuphunzitsani izi, simumawamvetsa.",
                "3": "Kodi mukukumbukira kuti mudawerenga zimene Zenosi, mneneri wakale, adanena zokhudzana ndi pemphero kapena kupembedza?",
                "4": "Pakuti iye adati: Inu ndinu wachifundo, O Mulungu, pakuti mwamva pemphero langa, ngakhale pamene ndidali m’chipululu; inde mudandichitira chifundo pamene ndidapemphera zokhudzana ndi iwo amene adali adani anga, ndipo inu mudawatembenuzira kwa ine.",
                "5": "Inde, O Mulungu, ndipo inu mudandichitira chifundo pemene ine ndidafuula kwa inu m’munda mwanga; pamene ine ndidafuula kwa inu mu pemphero langa, ndipo inu mudandimvera.",
                "6": "Ndiponso, O Mulungu, pamene ine ndidatembenukira kunyumba kwanga inu mudamva pemphero langa.",
                "7": "Ndipo pamene ine ndidatembenukira m’chipinda mwanga, O Ambuye, ndi kupemphera kwa inu, inu mudandimvera ine.",
                "8": "Inde, Inu ndi wachifundo kwa ana anga pamene iwo akufuula kwa inu, kuti amvedwe ndi inu, ndipo osati ndi anthu ndipo inu mudzawamvera iwo.",
                "9": "Inde, O Mulungu, mwandichitira ine chifundo, ndipo mwamva kulira kwanga pakati pa anthu anu.",
                "10": "Inde, ndipo inu mudandimvera ine pamene ndidathamangitsidwa ndi kunyozedwa ndi adani anga; inde, inu mudamva kulira kwanga, ndipo mudakwiya ndi adani anga, ndipo mudawayendera iwo mu mkwiyo wanu ndi kuwononga kwa msanga.",
                "11": "Ndipo inu mudandimvera ine chifukwa cha masautso anga ndi kuona mtima kwanga; ndipo ndi chifukwa cha Mwana kuti inu mwandichitira chifundo chotere, kotero ine ndidzafuula kwa inu m’masautso anga onse, pakuti mwa inu muli chimwemwe changa, pakuti inu mwachotsa chiweruzo chanu pa ine, chifukwa cha Mwana wanu.",
                "12": "Ndipo tsopano Alima adati kwa iwo: Kodi mukukhulupilira malembo oyera amenewo amene adalembedwa ndi iwo akale?",
                "13": "Taonani, ngati inu mutero, mukuyenera kukhulupilira zimene Zenosi adanena; pakuti, taonani iye adati: Inu mwabweza chiweruzo chanu chifukwa cha Mwana wanu.",
                "14": "Tsopano taonani, abale anga, ndikufunsani ngati inu mudaweranga malembo oyera? Ngati mudawerenga, bwanji inu simungakhulupilire mwa Mwana wa Mulungu?",
                "15": "Pakuti kodi sikudalembedwe kuti Zenosi yekha adayankhula zinthu izi, koma Zenoki adayankhulanso za zinthu izi—",
                "16": "Pakuti taonani, iye adati: Inu mwakwiya, O Ambuye, ndi anthu awa, chifukwa iwo sakumvetsa zifundo zanu zimene mwachita pa iwo chifukwa cha Mwana wanu.",
                "17": "Ndipo tsopano, abale anga, mukuona kuti mneneri wachiwiri wakale adachitira umboni za Mwana wa Mulungu, ndipo chifukwa anthu sadamvetse mawu ake iwo adamugenda miyala mpaka kufa.",
                "18": "Koma taonani, izi sizokhazo; awa siokhawo amene adanena zokhudzana ndi Mwana wa Mulungu.",
                "19": "Taonani, iye adakambidwapo ndi Mose; inde, ndipo taonani chifanizo chidakwezedwa m’chipululu, kuti wina aliyense amene angayang’ane pa icho akhale ndi moyo. Ndipo ambiri adayang’ana ndi kukhala ndi moyo.",
                "20": "Koma ochepa adamvetsa tanthauzo la zinthu zimenezo, ndipo izi chifukwa cha kulimba kwa mitima yawo. Koma adalipo ambiri amene adali olimba kuti sadafune kuyang’ana, kotero adawonongeka. Tsopano chifukwa chomwe iwo sadafune kuyang’ana ndi choti iwo sadakhulupilire kuti chikadatha kuwachiritsa.",
                "21": "O abale anga, ngati mukadachiritsidwa pakuyang’ana pakuponya maso anu okha kuti muchiritsidwe, simukadayang’ana mwachangu kodi, kapena mungalimbitse mitima yanu mu kusakhulupilira, ndi kuchedwa, kuti musaponye maso anu, kuti mungawonongedwe?",
                "22": "Ngati n’choncho, tsoka libwere pa inu; koma ngati sichoncho, ndiye ponyani maso anu ndi kuyamba kukhulupilira mwa Mwana wa Mulungu, kuti iye adzabwera ndi kuwombola anthu ake, ndipo kuti iye adzazunzika ndi kufa kutetezera machimo awo; ndipo kuti iye adzaukanso kwa akufa, zimene zidzabweretse chiukitso, kuti anthu onse adzaime pamaso pake, kudzaweruzidwa pa tsiku lomaliza ndi tsiku lachiweruzo, molingana ndi ntchito zawo.",
                "23": "Ndipo tsopano, abale anga okondedwa, ndikukhumba kuti inu mudzale mawu awa m’mitima mwanu, ndipo pamene ayamba kufufuma monga choncho adyetsereni ndi chikhulupiliro chanu. Ndipo taonani, adzakhala mtengo, kukula mwa inu kufikira ku moyo wosatha. Ndipo Mulungu athe kudzakupatsani inu kuti zolemetsa zanu zikhale zopepuka, kudzera mu chimwemwe cha Mwana wake. Ndipo ngakhale zonsezi mungathe kuchita ngati mukufuna. Ameni"
            },
            "34": {
                "1": "Ndipo zidachitika kuti Alima atamaliza kuyankhula mawu awa kwa iwo iye adakhala pansi pa dothi, ndipo Amuleki adadzuka ndi kuyamba kuphunzitsa iwo nati:",
                "2": "Abale anga, ndikuganiza kuti ndizosatheka kuti inu mukhale osadziwa zinthu zimene zayankhulidwa zokhudzana ndi kubwera kwa Khristu, amene waphunzitsidwa kukhala Mwana wa Mulungu; inde, ndikudziwa kuti zinthu izi zidaphunzitsidwa kwa inu mochuluka inu musadagalukire kuchoka pakati pathu",
                "3": "Ndipo monga inu mwakhumbira kwa m’bale wanga wokondedwa kuti iye akudziwitseni inu zimene mukuyenera kuchita chifukwa cha masautso anu; ndipo iye wayankhula zinazake kwa inu kukukonzekeretsani maganizo anu; inde, ndipo iye wakulimbikitsani inu ku chikhulupiliro ndi kuleza mtima—",
                "4": "Inde, ngakhale kuti inu mukhale ndi chikhulupiliro chachikulu monga ngati kudzala mawu m’mitima mwanu, kuti muyesere kuyesa za ubwino wake.",
                "5": "Ndipo ife taona kuti funso lalikulu limene liri m’maganizo mwanu ndilo ngati mawuwa ali mwa Mwana wa Mulungu, kapena ngati sikudzakhala Khristu.",
                "6": "Ndipo inu mwaonanso kuti m’bale wanga watsimikizira kwa inu, mu nthawi zambiri, kuti mawu ali mwa Khristu ku chipulumutso.",
                "7": "M’bale wanga waitanira pa mawu a Zenosi, kuti chiwombolo chimabwera kudzera mwa Mwana wa Mulungu, ndiponso pa mawu a Zenoki; ndiponso iye wafikiranso kwa Mose, kutsimikizira kuti zinthu izi ndi zoona.",
                "8": "Ndipo tsopano taonani, ine ndidzachitira umboni kwa inu mwa ine mwini kuti zinthu izi ndi zoona. Taonani, ndikunena kwa inu, kuti ndikudziwa kuti Khristu adzabwera pakati pa ana a anthu, kudzatenga pa iye zolakwitsa za anthu ake, ndipo kuti iye adzatetezera ku machimo a dziko lapansi; pakuti Ambuye Mulungu wanena izi.",
                "9": "Pakuti ndikofunikira kuti chitetezero chipangidwe; pakuti molingana ndi dongosolo lalikulu la Mulungu wa Muyaya kukuyenera kukhala chitetezero chopangidwa, apo ayi anthu onse akuyenera kuwonongeka mosapeweka; inde, onse ndi olimba; inde, onse ndi okugwa, ndipo ndi osochera, ndipo akuyenera kuwonongedwa pokhapokha zitadzera mwa chitetezero chimene chili chofunikira kuti chipangidwe.",
                "10": "Pakuti kuli koyenera kuti kukhale nsembe yaikulu ndi yomaliza; inde, si nsembe ya munthu, kapena ya nyama, kapena ya mtundu uli wonse wa mbalame; pakuti siidzakhala nsembe ya munthu; koma ikuyenera kukhala nsembe yopanda malire ndi yamuyaya.",
                "11": "Tsopano kulibe munthu aliyense amene akhonza kupereka nsembe mwazi wake umene ungadzatetezere pa machimo amzake. Tsopano, ngati munthu apha, taonani kodi lamulo lathu, limene liri lolungama, lidzatenga moyo wa m’bale wake? Ndinena kwa inu, Ayi.",
                "12": "Koma lamulo limafuna moyo wa iye amene wapha; kotero sikungakhale kanthu kamene kali koposa chitetezero chopanda malire chimene chidzakwanire pa machimo a dziko lapansi.",
                "13": "Kotero, kuli koyenera kuti payenera kukhala nsembe yaikulu ndi yotsiriza, ndipo pamenepo padzakhala, kapena kuyenera kukhala, kuleka kwa kukhetsa mwazi; pamenepo lamulo la Mose lidzakwaniritsidwa; inde, lonse lidzakwaniritsidwa, kanthu kolembedwa kena kalikonse ndi mutu, ndipo palibe kamene kadzapita.",
                "14": "Ndipo taonani, ili ndi tanthauzo lonse la lamulo, kachigawo kalikonse kuloza ku nsembe yaikulu ndi yomalizayo; ndipo kuti nsembe yaikulu ndi yomalizayo idzakhala Mwana wa Mulungu, inde, yopanda malire ndi yamuyaya.",
                "15": "Ndipo motero iye adzabweretsa chipulumutso kwa onse amene adzakhulupilire mu dzina lake; izi kukhala cholinga cha nsembe yake yomaliza, kubweretsa zimphyo zake zachifundo, zimene zimaposa chilungamo, ndi kubweretsa njira kwa anthu kuti iwo akhale ndi chikhulupiliro cha kulapa.",
                "16": "Ndipo motero chifundo chidzakwaniritsa zofuna za chilungamo, ndikuwazinga iwo m’manja a chitetezo, pemene iye amene sakhala ndi chikhulupiliro adzaikidwa poyera ku lamulo la zofuna za chilungamo; kotero yekhayo amene ali ndi chikhulupiliro cha kulapa wabweretseredwa dongosolo la chiwombolo lalikulu ndi lamuyaya.",
                "17": "Kotero Mulungu apereke kwa inu, abale anga, kuti muyambe kuwonetsa chikhulupiliro chanu cha kulapa, kuti muyambe kuitanira pa dzina lake loyera, kuti iye akhale ndi chifundo pa inu.",
                "18": "Inde, fuulani kwa iye pa chifundo; pakuti iye ndiwamphamvu zopulumutsa.",
                "19": "Inde, dzichepetseni nokha, ndi kupitiriza m’pemphero kwa iye.",
                "20": "Fuulani kwa iye pamene muli m’munda mwanu, inde pa ziweto zanu zonse.",
                "21": "Fuulani kwa iye mnyumba zanu, inde, pa banja lanu lonse, monse, m’mawa, masana ndi madzulo.",
                "22": "Inde, fuulani kwa iye motsutsana ndi mphamvu ya adani anu.",
                "23": "Inde, fuulani kwa iye motsutsana ndi mdyerekezi, amene ndi mdani wa chilungamo.",
                "24": "Fuulani kwa iye pa zomera za m’munda mwanu, kuti inu mupindule nazo.",
                "25": "Lirani pa nkhosa za m’munda mwanu, kuti zichulukane.",
                "26": "Koma izizi sizokhazo; mukuyenera kutsanulira mzimu wanu m’zipinda zanu, ndi malo anu obisika, ndi mzipululu zanu.",
                "27": "Inde, ndipo pamene inu simukufuula kwa Ambuye, lolani mitima idzale, kukopedwa m’pemphero kwa iye mosalekeza pa ubwino wanu, ndinso pa ubwino wa iwo amene akuzungulirani.",
                "28": "Ndipo tsopano taonani, abale okondedwa, ndikunena ndi inu, musaganize kuti izi ndi zonse; pakuti mutatha kuchita zinthu zonsezi, ngati mubweza osowa, ndi amaliseche, ndi kusayendera odwala ndi ovutika, ndi kugawira chuma chanu, ngati mwatero, kwa iwo amene akufuna thandizo—ndinena ndi inu, ngati simuchita zinthu izi, taonani, pemphero lanu liri chabe ndipo silipindula kanthu, ndipo muli achinyengo ngati iwo amene amakana chikhulupiliro.",
                "29": "Kotero, ngati inu simukumbukira kukhala achikondi, muli ngati zinyenyeswa zimene osula amazitaya, (izo zokhala zopanda phindu) ndipo zimapondedwa ndi mapazi a anthu.",
                "30": "Ndipo tsopano, abale anga, ndikufuna kuti, mutatha kulandira mboni zambiri, poona kuti malembo oyera achitira umboni wa zinthu izi, mubwere ndi kubweretsa zipatso za kulapa.",
                "31": "Inde, ndikufuna kuti inu mubwere ndipo musalimbitsebe mitima yanu; pakuti taonani, ino ndi nthawi ndi tsiku la chipulumutso chanu; ndipo kotero, ngati inu mulapa ndi kusalimbitsa mitima yanu, mosachedwa dongosolo la chiwombolo lalikulu lidzabweretsedwa kwa inu.",
                "32": "Pakuti taonani, moyo uno ndi nthawi yoti anthu akonzekere kukumana ndi Mulungu; inde, taonani tsiku la moyo uno ndi tsiku loti anthu agwire ntchito zawo.",
                "33": "Ndipo tsopano, monga ndanena kwa inu kale, monga mwakhala ndi mboni zochuluka, kotero, ndikukupemphani inu kuti musachedwetse tsiku lakulapa kwanu kufikira kumapeto; pakuti pakutha pa tsiku ili la moyo, limene lapatsidwa kwa ife kuti tikonzekere muyaya, taonani, ngati sitikonza nthawi yathu imene ili m’moyo uno, ndiye kudzabwera usiku wa mdima umene sikudzagwiridwa ntchito.",
                "34": "Simunganene, pamene mwabweretsedwa ku zovuta zoopsyazo, kuti ndilapa, kuti ndibwelera kwa Mulungu wanga. Ayi, simunganene izi; pakuti mzimu omwewo umene umakhala m’nthupi mwanu pa nthawi yomwe inu mukuchoka m’moyo uno, ndi mzimu omwewo umene udzakhale ndi mphamvu yokhala ndi thupi lanu mu dziko lamuyayalo.",
                "35": "Pakuti taonani, ngati inu mwachedwetsa tsiku la kulapa kwanu ngakhale kufikira imfa, taonani, mudzaperekedwa ku mzimu wa mdyerekezi, ndipo iye wakutsindikizani kukhala ake; kotero, Mzimu wa Ambuye wachoka mwa inu, ndipo alibe malo mwa inu, ndipo mdyerekezi ali ndi mphamvu zonse pa inu; ndipo ichi ndicho chikhalidwe chomaliza cha oipa.",
                "36": "Ndipo ichi ndikudziwa, chifukwa Ambuye anena kuti samakhala mu kachisi odetsedwa, koma m’mitima ya olungama iye amakhalamo; inde, ndipo iye anenanso kuti olungama adzakhala pansi mu ufumu wake, sadzatulukamonso; koma zovala zawo zidzayeretsedwa ndi mwazi wa mwana wa Nkhosa.",
                "37": "Ndipo tsopano, abale anga okondedwa, ndikufuna kuti mukumbukire zinthu izi, ndipo kuti mugwire ntchito ya chipulumutso chanu ndi mantha pamaso pa Mulungu, ndipo kuti musakanenso zakubwera kwa Khristu.",
                "38": "Kuti musalimbanenso ndi Mzimu Woyera, koma kuti inu muulandira, ndi kutengera pa inu dzina la Khristu; kuti mudzichepetse nokha ngakhale ku fumbi, ndi kupembedza Mulungu, mu malo ena aliwonse amene mungakhale, mu Mzimu ndi choonandi; kuti inu mukhale chiyamiko tsiku lilironse, pa zifundo zambiri ndi madalitso amene iye amapereka kwa inu.",
                "39": "Inde, ndiponso ndikukulimbikitsani inu, abale anga, kuti mukhale tcheru pa pemphero mosalekeza, kuti musasocheletsedwe ndi mayesero a mdyerekezi, kuti iye asakugonjetseni inu, kuti inu musakhale anthu ake pa tsiku lomaliza, pakuti taonani, iye samapereka mphoto yabwino kwa inu.",
                "40": "Ndipo tsopano abale anga okondedwa, ndikukulimbikitsani inu kuti mukhale oleza mtima, ndipo kuti mupilire masautso osiyanasiyana; kuti musanyoze amene akuthamangitsani inu chifukwa cha kusauka kwanu kochuluka, kuti mungakhale ochimwa ngati iwo.",
                "41": "Koma kuti mukhale oleza mtima, ndikupilira masautsowo, ndi chiyembekezo chokhwima kuti tsiku lina mudzapumule ku masautso anu onse."
            },
            "35": {
                "1": "Tsopano zidachitika kuti Amuleki atamaliza mawu awa, iwo adadzichotsa okha kuchoka pa khamulo ndi kubwera kudziko la Yeresoni.",
                "2": "Inde, ndipo abale onse, atamaliza kulalikira mawu kwa Azoramu, nawonso adabwera ku dziko la Yeresoni.",
                "3": "Ndipo zidachitika kuti atamaliza gawo lodziwika kwambiri la Azoramu lidafunsana pamodzi zokhudzana ndi mawu amene adalalikidwa kwa iwo, adakwiya chifukwa cha mawuwo, pakuti adawononga chinyengo chawo, kotero sadamvere mawuwo.",
                "4": "Ndipo adaitanitsa ndi kusonkhanitsa pamodzi dziko lonselo anthu onse, ndipo adafunsa iwo zokhudzana ndi mawu amene adayankhulidwa.",
                "5": "Tsopano olamulira awo ndi ansembe awo ndi aphunzitsi awo sadafune anthu adziwe zolinga zawo; kotero adapeza mwachinsinsi maganizo a anthu onse.",
                "6": "Ndipo zidachitika kuti atamaliza kupeza maganizo a anthu onse, iwo amene adali kugwirizana ndi mawu amene adayankhulidwa ndi Alima ndi abale ake adaponyedwa kunja kwa dzikolo; ndipo adalipo ambiri; ndipo adabweranso ku dziko la Yeresoni.",
                "7": "Ndipo zidachitika kuti Alima ndi abale ake adatumikira kwa iwo.",
                "8": "Tsopano anthu Azoramu adakwiya ndi anthu a Amoni amene adali ku Yeresoni, ndipo mkulu olamulira wa Azoramu, okhala munthu oipa kwambiri, adaitanitsa anthu a Amoni kufuna kuti awathamangitse mu dziko lawo onse amene adabwera kuchokera kwa iwo kupita kudziko lawo",
                "9": "Ndipo adayankhula mawu ambiri owopsyeza motsutsuna nawo. Ndipo tsopano anthu a Amoni sadaope mawu awo; kotero iwo sadawathamangitse, koma iwo adalandira onse osauka achizoramu kuti abwere kwa iwo; ndipo adawadyetsa iwo, ndi kuwaveka iwo, ndipo adawapatsa iwo malo amakolo awo; ndipo adatumikira kwa iwo molingana ndi zofuna zawo.",
                "10": "Tsopano izi zidasonkhezera Azoramu kukwiya ndi anthu a Amoni ndipo adayamba kusakanizana ndi Alamani ndi kuwasonkhezeranso iwo kuti akwiye nawo.",
                "11": "Ndipo motero Azoramu ndi Alamani adayamba zokonzekera kuchita nkhondo ndi anthu a Amoni, ndiponso ndi Anefi.",
                "12": "Ndipo choncho chidatha chaka cha khumi ndi zisanu ndi ziwiri za ulamuliro wa oweruza pa anthu a Nefi.",
                "13": "Ndipo anthu a Amoni adachoka ku dziko la Yeresoni, ndi kubwera ku dziko la Meleki, ndi kupereka malo mu dziko la Yeresoni kwa ankhondo Achinefi, kuti iwo amenyane ndi ankhondo Achilamani ndi ankhondo Achizoramu; ndipo choncho idayambika nkhondo pakati pa Alamani ndi Anefi, mu chaka cha khumi ndi chisanu ndi chitatu cha ulamuliro wa oweruza; ndipo nkhani za nkhondo zawo zidzaperekedwa patsogolo.",
                "14": "Ndipo Alima, ndi Amoni, ndi abale ake, ndiponso ana aamuna awiri a Alima adabwelera ku dziko la Zarahemula, atakhala zida m’manja mwa Mulungu pobweretsa ambiri mwa Azoramu m’kulapa; ndipo monga ambiri amene adabweretsedwa m’kulapa adathamangitsidwa m’maiko awo; koma iwo ali ndi malo acholowa chawo mu dziko la Yeresoni, ndipo iwo anyamula zida kudziteteza okha, ndi akazi awo, ndi ana awo, ndi dziko lawo.",
                "15": "Tsopano Alima, pokhala ndi chisoni chifukwa cha kusaweruzika kwa anthu ake, inde chifukwa cha nkhondo, ndi kukhetsa mwazi, ndi mikangano imene idali pakati pawo; ndipo atapita kokalalikira mawu, kapena kutumidwa kolalikira mawu, pakati pa anthu onse mu mzinda uliwonse; ndipo poona kuti mitima ya anthu idayamba kulimba, ndipo kuti adayamba kukhumudwa chifukwa cha kukhwimitsa kwa mawuwo, mtima wake udamva chisoni kwambiri.",
                "16": "Kotero, iye adachititsa kuti ana ake aamuna asonkhane pamodzi, kuti iye apereke kwa aliyense udindo wake, payekhapayekha, okhudzana ndi zinthu za chiyero. Ndipo tili ndi nkhani ya malamulo ake, amene iye adapereka kwa iwo molingana ndi mbiri yake yomwe."
            },
            "36": {
                "intro": "Malamulo a Alima kwa mwana wake Helamani.",
                "1": "Mwana wanga, tchera khutu ku mawu anga; pakuti ndikulumbira kwa iwe, kuti monga momwe iwe udzasunge malamulo a Mulungu udzachita bwino mu dziko.",
                "2": "Ndikufuna kuti iwe uchite monga ine ndachitira, pokumbukira ukapolo wa makolo athu; pakuti iwo adali mu ukapolo, ndipo palibe amene akadawapulumutsa kupatula adali Mulungu wa Abrahamu, Mulungu wa Isaki, ndi Mulungu wa Yakobo; ndipo ndithu, iye adawapulumutsadi iwo mu masautso awo.",
                "3": "Ndipo tsopano, O mwana wanga Helamani, taona, iwe udakali mu ubwana wako, ndipo kotero, ndikukupempha iwe kuti umvere mawu anga ndi kuphunzira kwa ine; pakuti ndikudziwa kuti onse amene adzaika chikhulupiliro chake mwa Mulungu adzathandizidwa m’mayesero awo, ndi mu mavuto awo, ndi mu masautso awo, ndipo adzakwezedwa pa tsiku lomaliza.",
                "4": "Ndipo sindikufuna kuti iwe uganize kuti ine ndikudziwa mwandekha—osati mwa kuthupi koma mwauzimu, osati za maganizo achithupithupi koma a Mulungu.",
                "5": "Tsopano, taona, ndikunena ndi iwe, ngati ndidakapanda kubadwa mwa Mulungu sindikadadziwa zithu izi; koma Mulungu, mwa pakamwa pa angelo ake oyera, adadziwitsa zinthu izi kwa ine, osati chifukwa cha kuyenera kwanga.",
                "6": "Pakuti ine ndinkayendayenda ndi ana a Mosiya, kufunafuna kuwononga mpingo wa Mulungu, koma taona, Mulungu adatumiza mngelo wake oyera kudzatiletsa ife panjira.",
                "7": "Ndipo taona, iye adayankhula kwa ife, monga ngati adali mawu a bingu, ndipo dziko lonse lidagwedezeka pansi pa mapazi athu; ndipo ife tidagwa pansi, pakuti mantha a Ambuye adadza pa ife.",
                "8": "Koma taona, mawuwo adati kwa ine: Dzuka. Ndipo ndidadzuka ndi kuimilira, ndipo ndidaona mngelo.",
                "9": "Ndipo iye adati kwa ine: Ngati ukufuna mwa iwe mwini kuwonongeka, usafunenso kuwononga Mpingo wa Mulungu.",
                "10": "Ndipo zidachitika kuti ine ndidagwa pansi; ndipo kudali kwa masiku atatu, usana ndi usiku, omwe ine sindidathe kutsegula pakamwa panga, ngakhale kugwiritsa ntchito ziwalo zanga.",
                "11": "Ndipo mngeloyo adayankhula zinthu zambiri kwa ine, zimene zidamvedwa ndi abale anga, koma ine sindidazimve; pakuti pamene ndidamva mawu—Ngati iwe ukufuna kuwonongedwa mwa iwe wekha, usafunenso kuwononga mpingo wa Mulungu—ndidagwidwa ndi mantha aakulu ndi kututumuka kuopa kuti mwina ndingawonongedwe, mpaka ndidagwa pansi ndipo sindidamvenso.",
                "12": "Koma ndidasautsika ndi mazunzo amuyaya, pakuti mzimu wanga udazunzika ndi mantha aakulu ndi kusautsika ndi machimo anga onse.",
                "13": "Inde, ndidakumbukira machimo anga onse ndi mphulupulu, pakuti ndidazunzika ndi kuwawa kwa gahena; inde, ndidaona kuti ndidapandukira motsutsana ndi Mulungu, ndipo kuti sindidasunge malamulo ake oyera.",
                "14": "Inde, ndidapha ambiri a ana ake, kapena kuti ndidawatsogolera ku chiwonongeko; inde, ndipo mapeto ake zambiri zidali mphulupulu zanga, kuti ganizo lokha lobwera pamaso pa Mulungu wanga lidagwira mzimu wanga ndi kuopsya kosasimbika.",
                "15": "O, ndidaganiza ine, kuti ndikadathamangitsidwa ndi kukhala otheratu zonse mzimu ndi thupi, kuti ndisabweretsedwe kuti ndiime pamaso pa Mulungu wanga, kuti ndiweruzidwe pa ntchito zanga.",
                "16": "Ndipo tsopano, kwa masiku atatu usana ndi usiku ndidasautsidwa, ngakhale ndi ululu kwa mzimu wokanidwa.",
                "17": "Ndipo zidachitika kuti pamene ndidazunzidwa ndi mazunzo choncho, pamene ndidakhumudwitsidwa ndi chikumbutso cha machimo anga ambiri, taona, ndidakumbukiranso kuti ndidamva mawu a atate anga akunenera kwa anthu zokhudzana ndi kubwera kwa m’modzi Yesu Khristu, Mwana wa Mulungu, kudzatetezera ku machimo a dziko lapansi.",
                "18": "Tsopano, pamene maganizo anga adagwira pa ganizo limeneri, ndidalira mkati mwa mtima wanga: O Yesu, inu mwana wa Mulungu, ndichitireni chifundo, amene ndiri mu ndulu yowawa, ndipo ndazingidwa ndi maunyolo osatha a imfa.",
                "19": "Ndipo tsopano, taona, pamene ndidaganiza izi, sindidakumbukirenso zowawa zanga; inde, sindidazunzikenso ndi chikumbutso cha machimo anga.",
                "20": "Ndipo O, chisangalalo chotani, ndipo kuwala kodabwitsa kotani komwe ine ndidaona; inde, mzimu wanga udadzadzidwa ndi chisangalalo chachikulu monganso udaliri ululu wanga!",
                "21": "Inde, ndinena kwa iwe, mwana wanga, kuti sipangakhale kanthu kopambana ndi kowawa ngati udaliri ululu wanga. Inde, ndiponso ndikunena ndi iwe, mwana wanga, kuti ku dzanja linali, sikungakhale chinthu chokongola ndi chokoma ngati chisangalalo changa.",
                "22": "Inde, ndidaganiza ndidaona, monga ngati atate athu Lehi adaonera, Mulungu atakhala pa mpando wachifumu wake, atazunguliridwa ndi magulu a angelo osawerengeka, ali mu mchitidwe woimba ndi kutamanda Mulungu wawo; inde ndipo mzimu wanga udafunitsitsa kukhala kumeneko.",
                "23": "Koma taona, ziwalo zanga zidalandiranso mphamvu, ndipo ine ndidaimilira pamapazi anga, ndi kuonetsera kwa anthu kuti ndidabadwa mwa Mulungu.",
                "24": "Inde, ndipo kuchokera pa nthawi imeneyo kufikira tsopano, ndagwira ntchito mosalekeza, kuti ndithe kubweretsa miyoyo m’kulapa; kuti ndithe kubweretsa iwo kulawa za chisangalalo choposera chimene ine ndidalawa; kuti iwo athenso kubadwa mwa Mulungu, ndi kudzadzidwa ndi Mzimu Oyera.",
                "25": "Inde, ndipo tsopano taona, O mwana wanga, Ambuye wandipatsa ine chisangalalo chachikulu kwambiri mu chipatso cha ntchito zanga.",
                "26": "Pakuti chifukwa cha mawu amene iye wandigaila ine, taona, ambiri abadwa mwa Mulungu, ndipo alawa monga ine ndalawira, ndipo aona maso ndi maso monga ine ndaonera; kotero iwo akudziwa zinthu izi zimene ine ndanena, monga ine ndikudziwira; ndipo chidziwitso chimene ine ndiri nacho ndi cha Mulungu.",
                "27": "Ndipo ndathandizidwa pansi pa mayesero ndi mavuto amitundu yonse, inde, ndipo mu masautso amitundu yonse; inde, Mulungu wandipulumutsa ine kuchokera ku ndende, ndi ku nsinga, ndi ku imfa; inde, ndipo ndimaika chikhulupiliro changa mwa iye, ndipo iye adzandipulumutsabe ine.",
                "28": "Ndipo ndikudziwa kuti iye adzandiukitsa ine pa tsiku lomaliza, kuti ndikakhale ndi iye mu ulemelero; inde, ndipo ndidzamutamanda iye kosatha, pakuti iye wabweretsa makolo athu kuchoka ku Igupto, ndipo wameza Aigupto mu Nyanja Yofiira; ndipo iye adawatsogolera iwo mwa mphamvu yake kulowa ku dziko la lonjezano; inde, ndipo waapulumutsa iwo kutuluka mu nsinga ndi ukapolo kuchokera ku nthawi ndi nthawi.",
                "29": "Inde, ndipo wabweretsanso makolo athu kuchokera ku dziko la Yerusalemu; ndipo iye, ndi mphamvu yake yosatha, wapulumutsa iwo kuchokera ku nsinga ndi ukapolo, kuchokera ku nthawi ndi nthawi ngakhale kufikira ku tsiku la lero; ndipo ine ndakhala ndikukumbukirabe za ukapolo wawo, inde, iwenso ukuyenera kukumbukirabe, monga ine ndachitira, ukapolo wawo.",
                "30": "Koma taona, mwana wanga, izi sizokhazi; pakuti ukuyenera kudziwa monga ine ndidziwira, kuti monga momwe iwe udzasunge malamulo a Mulungu udzachita bwino pa dziko; ndipo ukuyenera kudziwanso, kuti monga momwe sudzasunga malamulo a Mulungu udzadulidwa kuchoka pamaso pake. Tsopano izi ndi molingana ndi mawu ake."
            },
            "37": {
                "1": "Ndipo tsopano, mwana wanga Helamani, ndikukulamula iwe kuti utenge zolemba izi zimene zidapatsidwa kwa ine.",
                "2": "Ndiponso ndikukulamula iwe kuti usunge zolemba za anthu awa, molingana ndi m’mene ine ndachitira, pa mapale a Nefi, ndi kusunga zinthu zonsezi zopatulika zimene ine ndazisunga, monga ine ndazisungira; pakuti zili pa cholinga chanzeru kuti zisungidwe.",
                "3": "Ndipo mapale amkuwa awa, amene ali ndi zozokotedwa izi, amene ali ndi zolemba za malembo oyera pa iwo, amene ali ndi mibadwo ya makolo athu, ngakhale kuchokera pa chiyambi—",
                "4": "Taona, zidaneneredwa ndi makolo athu, kuti izo zikuyenera kudzasungidwa ndi kupatsidwa kuchokera ku m’badwo umodzi kupita ku umzake, ndipo zidzasungidwa ndi kusamalidwa ndi dzanja la Ambuye kufikira zidzapita ku pfuko lilironse, mtundu, lilime, ndi anthu, kuti iwo adziwe za zinsinsi zili m’menemo.",
                "5": "Ndipo tsopano taona, ngati zasungidwa zikuyenera kukhalabe zowala; inde, ndipo zidzasunga kuwala kwake; inde ndiponso mapale onse amene ali ndi malembo oyera.",
                "6": "Tsopano iwe ukhonza kuganiza kuti uku ndi kupusa mwa ine; koma taona ndikunena ndi iwe, kuti kudzera mu zinthu zazing’ono ndi zophweka zinthu zazikulu zimachitika; ndipo mu njira zazing’ono m’nthawi zambiri zimatsutsa anzeru.",
                "7": "Ndipo Ambuye Mulungu amagwira ntchito mu njirayi kuti akwaniritse zolinga zake zazikulu ndi zamuyaya; ndipo kudzera mu njira zazing’ono Ambuye amatsutsa anzeru ndi kubweretsa chipulumutso ku miyoyo yambiri.",
                "8": "Ndipo tsopano, mpaka pano chakhala nzeru mwa Mulungu kuti zinthu izi zikuyenera kusungidwa, pakuti taona, zakuza chikumbutso cha anthu awa, ndi kutsimikizira ambiri njira zawo zolakwika zambiri, ndi kuwabweretsa iwo ku chidziwitso cha Mulungu wawo kufika ku chipulumutso cha miyoyo yawo.",
                "9": "Inde, ndikunena ndi iwe, kukadapanda zinthu izi zimene zolemba izi zili nazo, zimene zili pa mapale awa, Amoni ndi abale ake sakadatsimikizira zikwi zambiri za Alamani za kusalondola kwa miyambo ya makolo awo; zolemba izi ndi mawu awo zidabweretsa iwo m’kulapa, ndiye kuti, adawabweretsa ku chidziwitso cha Ambuye Mulungu wawo, ndi kukondwera mwa Yesu Khristu muwomboli wawo.",
                "10": "Ndipo ndani adziwa koma chimene zidzakhale njira yobweretsera zikwi zambiri za iwo, inde ndiponso zikwi zambiri za abale athu ouma makosi, Anefi, amene tsopano alimbitsa mitima yawo mu tchimo ndi mphulupulu, ku chidziwitso cha Muwomboli wawo?",
                "11": "Tsopano zinsinsi izi sizidadziwitsidwe kwathunthu kwa ine; kotero ndidzaleka.",
                "12": "Ndipo zingakhale zokwanira ngati ndingonena kuti zasungidwa pa cholinga cha nzeru, chimene cholinga chake chikudziwika ndi Mulungu; pakuti iye amalangiza mwanzeru pantchito zake zonse, ndipo njira zake ndi zoongoka, ndipo njira yake ndi yozungulira yamuyaya.",
                "13": "O kumbukira, kumbukira, mwana wanga Helamani, ndi wokhwima chotani malamulo a Mulungu. Ndipo iye adati: Ngati iwe udzasunge malamulo anga udzachita bwino mu dziko—koma ngati iwe siudzasunga malamulo anga udzadulidwa kuchoka pamaso pake.",
                "14": "Ndipo tsopano kumbukira, mwana wanga, kuti Mulungu wakudalira iwe ndi zinthu izi, zimene zili zopatulika, zimene iye wazisunga zopatulika, ndiponso zimene iye adzazisunge ndi kuzisamala pa cholinga cha nzeru mwa iye, kuti iye athe kuonetsa mphamvu yake kwa mibadwo yamtsogolo.",
                "15": "Ndipo tsopano taona, ndikukuuza iwe kudzera mwa mzimu wa uneneri, kuti ngati ulakwire malamulo a Mulungu, taona, zinthu izi zimene zili zopatulika zidzalandidwa kwa iwe mwa mphamvu ya Mulungu, ndipo iwe udzaperekedwa kwa Satana, kuti akupete iwe ngati mankhusu pamaso pa mphepo.",
                "16": "Koma ngati usunga malamulo a Mulungu, ndi kuchita ndi zinthu izi zimene zili zopatulika molingana ndi zimene Ambuye akulamulira iwe, (pakuti ukuyenera kupempha kwa Ambuye mu zinthu zonse zimene ukuyenera kuchita nazo) taona, palibe mphamvu padziko lapansi kapena ku gahena ingathe kuzitenga kwa iwe, pakuti Mulungu ndi wamphamvu za kukwaniritsa mawu ake onse.",
                "17": "Pakuti iye adzakwaniritsa malonjezano ake onse amene adzapange kwa iwe, pakuti iye wakwaniritsa malonjezo ake amene adapanga kwa makolo athu.",
                "18": "Pakuti iye adalonjeza kwa iwo kuti adzasunga zinthu izi pa cholinga chanzeru mwa iye, kuti iye aonetsere mphamvu yake ku mibadwo yamtsogolo.",
                "19": "Ndipo tsopano taona, cholinga chimodzi iye wakwaniritsa, ngakhale kubwenzeretsa zikwi zambiri za Alamani ku chidziwitso cha choonadi; ndipo iye waonetsa mphamvu yake kwa iwo, ndiponso adzaonetserabe mphamvu yake kwa iwo kwa mibadwo yamtsogolo; kotero zidzasungidwa.",
                "20": "Kotero ndikukulamula iwe, mwana wanga Helamani, kuti ukhale wakhama pakukwaniritsa mawu anga onse, ndipo kuti ukhale wakhama pakusunga malamulo a Mulungu monga m’mene alembedwera.",
                "21": "Ndipo tsopano, ndiyankhula kwa iwe zokhudzana ndi mapale makumi awiri ndi mphambu zinayi, kuti uwasunge, kuti zinsinsi ndi ntchito za mdima, ndi ntchito zachinsinsi zawo, kapena ntchito za chinsinsi za anthu amene awonongedwa, ziwonekere kwa anthu awa; inde, kupha kwawo konse, ndi kuba, ndi kulanda, ndi kuipa kwawo konse ndi zonyansa, zikhonza kuonetseredwa kwa anthu awa; inde, ndipo kuti iwe usunge zomasulirazi.",
                "22": "Pakuti taona, Ambuye adaona kuti anthu awo adayamba kugwira ntchito mumdima, inde, kuchita zakupha mwachinsinsi ndi zonyansa; kotero Ambuye adati, ngati iwo sadalape iwo akuyenera kuwonongedwa kuchokera pa pankhope ya dziko lapansi.",
                "23": "Ndipo Ambuye adati: Ndidzakonzera kwa mtumiki wanga Gazelemu, mwala umene udzawalira mu mdima mkuyeretsa, kuti ndipeze kwa anthu anga amene amanditumikira, kuti ndipeze kwa iwo ntchito za abale awo, inde, ntchito zawo zachinsinsi, ndi ntchito zawo za mdima ndi kuipa kwawo ndi zonyansa zawo.",
                "24": "Ndipo tsopano, mwana wanga, zomasulira izi zidakonzedwa kuti mawu a Mulungu akwaniritsidwe, amane iye adayankhula, nati:",
                "25": "Ndidzatulutsa kuchoka mumdima n’kuika poyera ntchito zawo zonse zachinsinsi ndi zonyansa zawo; ndipo kupatula iwo atalapa ndidzawawononga iwo kuchoka pa nkhope ya dziko lapansi; ndipo ndidzabweretsa poyera zachinsinsi zawo zonse ndi zonyansa, kwa mtundu uliwonse umene pambuyo pake udzalandira dzikolo.",
                "26": "Ndipo tsopano, mwana wanga, tikuona kuti iwo sadalape, kotero iwo awonongedwa, ndipo motero mawu a Mulungu akwaniritsidwa; inde, zonyansa zawo zobisika zatulutsidwa kuchoka mumdima ndipo zadziwika kwa ife.",
                "27": "Ndipo tsopano, mwana wanga, ndikukulamula iwe kuti usunge malumbiro awo onse, ndi mapangano awo, ndi migwirizano yawo mu zinsinsi zawo zonyasa; inde, ndi zizindikiro ndi zodabwitsa zawo zonse iwe udzazisunga kwa anthu awa, kuti iwo asazidziwe, kuopa kuti mwina angagwerenso mumdima ndi kuwonongedwa.",
                "28": "Pakuti taona, pali thembelero pa dziko lonseli, kuti chiwonongeko chidzagwera pa onse ogwira ntchito za mdima, molingana ndi mphamvu ya Mulungu, pamene iwo akhwima kwathunthu; kotero ndikukhumba kuti anthu awa asawonongedwe.",
                "29": "Kotero iwe udzasunga madongosolo achinsinsiwa a malumbiro awo ndi mapangano awo kwa anthu awa, ndipo zoipa zawo zokha ndi kuphana kwawo ndi zonyansa zawo iwe udzawadziwitsa iwo; ndipo udzawaphunzitsa iwo kudana ndi zoipa zotere ndi zonyansa ndi zophana; ndipo iwe udzawaphunzitsanso iwo kuti anthu awa adawonongedwa pa nkhani ya zoipa zawo ndi zonyansa ndi kuphana kwawo.",
                "30": "Pakuti taona, adapha aneneri onse a Ambuye amene adabwera pakati pawo kudzalalika kwa iwo zokhudzana ndi kusaweruzika kwawo; ndipo mwazi wa iwo amene adawapha udalira kwa Ambuye Mulungu wawo kuti abwenzere pa iwo amene adali kuwapha; ndipo motero ziweruzo za Mulungu zidadza pa awa ochita ntchito zamdima ndi zinsinsi zonyansa.",
                "31": "Inde, ndipo likhale lotembeleredwa dzikoli kunthawi zosatha kwa iwo ochita za mdima ndi magulu a zachinsinsi, ngakhale kuchiwonongeko, pokhapokha iwo atalapa asadakhwime mwathunthu.",
                "32": "Ndipo tsopano, mwana wanga, kumbukira mawu amene ine ndayankhula kwa iwe, usapereke madongosolo azachinsinsiwo kwa anthu awa, koma uwaphunzitse iwo kudana ndi tchimo kosatha ndi kusaweruzika.",
                "33": "Ulalikire kwa iwo kulapa, ndi chikhulupiliro mwa Ambuye Yesu Khristu; uwaphunzitse kudzichepetsa wokha ndi kukhala ofatsa ndi ochidzichepetsa mumtima; uwaphunzitse kupilira m’mayesero aliwonse a mdyerekezi, ndi chikhulupiliro chawo mwa Ambuye Yesu Khristu.",
                "34": "Uwaphunzitse iwo kusatopa ndi ntchito zabwino, koma kuti akhale ofatsa ndi odzichepetsa mumtima; pakuti oterowo adzapeza mpumulo ku miyoyo yawo.",
                "35": "O, kumbukira, mwana wanga, ndi kuphunzira nzeru mu ubwana wako; inde, phunzira mu ubwana wako kusunga malamulo a Mulungu.",
                "36": "Inde, ndi kulira kwa Mulungu pa thandizo lako; inde, lora zochita zako zonse zikhale kwa Ambuye, ndipo kulikonse komwe upita lora kuti kukhale mwa Ambuye; inde, lora maganizo ako onse alunjike kwa Ambuye; inde, lora zokonda za mtima wako ziikidwe pa Ambuye kwamuyaya.",
                "37": "Funsa kwa Ambuye mu zochita zako zonse, ndipo iye adzakulondolera iwe kuzabwino; inde, pamene iwe ukugona pansi usiku, gona pansi mwa Ambuye, kuti iye akuyang’anire iwe m’tulo tako; ndipo pamene udzuka m’mawa lora mtima wako udzadze ndi chiyamiko kwa Mulungu; ndipo ngati iwe uchita zinthu izi, udzakwezedwa pa tsiku lomaliza.",
                "38": "Ndipo tsopano, mwana wanga, ndili ndi zina zoti ndinene zokhudzana ndi chinthu chimene makolo athu adachitcha mpira, kapena chotsogolera—kapena makolo athu adachitcha Liyahona, chimene chili, kutanthauziridwa, kampasi; ndipo Ambuye adachikonza.",
                "39": "Ndipo taona, sipangakhale munthu aliyense angagwire ntchito mwaupangiri wopatsa chidwi chotere. Ndipo taona, chidapangidwa kuti chiwonetse makolo athu njira imene iwo akuyenera kuyenda m’chipululu.",
                "40": "Ndipo chimagwira ntchito kwa iwo molingana ndi chikhulupiliro chawo mwa Mulungu; kotero, ngati iwo adali ndi chikhulupiliro kukhulupilira kuti Mulungu akhonza kuchititsa zitsulo zopotazo ziloze njira imene iwo akuyenera kupita, taonani, zimachitika; kotero iwo adali ndi chozizwitsa chimenechi, ndiponso zozizwitsa zina zambiri zidachitidwa ndi mphamvu ya Mulungu, tsiku ndi tsiku.",
                "41": "Komabe, chifukwa cha zodabwitsa zimenezo zinkachitika mwa njira zazing’ono zidawaonetsa kwa iwo ntchito zodabwitsa. Iwo adali aulesi, ndipo adaiwala kuonetsa chikhulupiliro chawo ndi khama lawo ndipo potero ntchito zodabwitsazo zidasiya, ndipo sadapite patsogolo pa ulendo wawo;",
                "42": "Kotero, adakhalabe m’chipululu, kapena sadayende njira yolondola, ndipo adasautsika ndi njala ndi ludzu, chifukwa cha zolakwitsa zawo.",
                "43": "Ndipo tsopano, mwana wanga, ndikufuna kuti umvetsetse kuti zinthu izi siziri zopanda chithunzithunzi; pakuti monga mokolo athu adali aulesi kumvera ku kampasi imeneyi (tsopano zinthu izi zidali zakuthupi) iwo sadachite bwino; ngakhale momwemonso ndi zinthu zimene zili zauzimu.",
                "44": "Pakuti taona, kuli kophweka kumvera mawu a Khristu, amene adzalozera kwa iwe mu njira yoongoka yamuyaya, monga m’mene zidalili ndi makolo athu pomvetsera ku kampasi imeneyi, imene inkaloza kwa iwo njira yoongoka kupita ku dziko lalonjezo.",
                "45": "Ndipo tsopano ndikunena, kodi palibe chifanizo pa chinthu ichi? Pakuti monga mwandithu ngati kampasiyi idawabweretsa makolo athu, potsatira njira yake, ku dziko lalonjezo, adzakhala mawu a Khristu, ngati ife titsatira njira yawo, adzatitengera ife kupitilira chigwa cha chisonichi kufika ku dziko labwino kwambiri lalonjezo.",
                "46": "O, mwana wanga, usatilore ife tikhale aulesi chifukwa cha kuphweka kwa njira; pakuti kudatero ndi makolo athu; pakuti choncho kudakonzeredwa kwa iwo, kuti ngati iwo angayang’ane akakhale ndi moyo; ngakhale momwemonso ziliri ndi ife. Njira yakonzedwa, ndipo ngati ife tingayang’ane tidzakhala moyo kwamuyaya.",
                "47": "Ndipo tsopano mwana wanga, ona kuti ukusamalira zinthu zopatulikazi, inde, ona kuti ukuyang’ana kwa Mulungu ndi kukhala moyo. Pita kwa anthu awa ndi kulalikira mawu, ndipo khala odziletsa. Mwana wanga, tsala bwino."
            },
            "38": {
                "intro": "Malamulo a Alima kwa mwana wake Shibuloni.",
                "1": "Mwana wanga, mvetsera ku mawu anga, pakuti ndikunena ndi iwe, monga m’mene ndidanenera kwa Helamani, kuti monga momwe iwe udzasunge malamulo a Mulungu udzachita bwino m’dzikoli; ndipo monga momwe iwe siudzasunga malamulo a Mulungu udzadulidwa kuchoka pamaso pake.",
                "2": "Ndipo tsopano, mwana wanga, ndikhulupilira kuti ndidzakhala ndi chisangalalo chachikulu mwa iwe, chifukwa cha kukhazikika kwako ndi kukhulupirika kwako kwa Mulungu; pakuti monga iwe wayambira m’chinyamata chako kuyang’ana kwa Ambuye Mulungu wako, momwemonso ine ndikuyembekeza kuti iwe udzapitiriza kusunga malamulo ake; pakuti wodala ndi iye amene apilira kufikira chimaliziro.",
                "3": "Ndikunena kwa iwe, mwana wanga, kuti ndakhala ndi chisangalalo chachikulu mwa iwe tsopano, chifukwa cha kukhulupirika kwako ndi khama lako, ndi kuleza mtima kwako, ndi chipiliro chako pakati pa anthu Achizoramu.",
                "4": "Pakuti ndikudziwa kuti iwe udamangidwa; inde, ndipo ndikudziwanso kuti iwe udagendedwa chifukwa cha mawu; ndipo iwe udapilira zinthu zonsezi ndi kuleza mtima chifukwa choti Ambuye adali nawe; ndipo tsopano iwe ukudziwa kuti Ambuye adakupulumutsa iwe.",
                "5": "Ndipo tsopano mwana wanga, Shibuloni, ndikufuna kuti ukumbukire, kuti monga momwe iwe udzayika chikhulupiliro chako mwa Mulungu ngakhale kochuluka kwambiri iwe udzapulumutsidwa kuchokera m’mayesero ako, ndi mu mavuto ako, ndi mu masautso ako, ndipo iwe udzakwezedwa pa tsiku lomaliza.",
                "6": "Tsopano, mwana wanga, sindikufuna kuti iwe uganize kuti ndikudziwa zinthu izi mwa ndekha, koma ndi Mzimu wa Mulungu umene uli mwa ine umene umadziwitsa za zinthu izi kwa ine; pakuti ngati ndidakapanda kubadwa mwa Mulungu sindikadadziwa zinthu izi.",
                "7": "Koma taona, Ambuye mu chifundo chawo chachikulu adatumiza mngelo kudzandiuza ine kuti ndisiye ntchito ya kuwononga pakati pa anthu ake; inde, ndipo ndidaona mngelo maso ndi maso, ndipo iye adayankhula nane, ndipo mawu ake adali ngati bingu, ndipo adagwedeza dziko lonse.",
                "8": "Ndipo zidachitika kuti ndidakhala masiku atatu usana ndi usiku mu ululu owawa kwambiri ndi kuwawidwa mzimu; ndipo ayi, kufikira nditalilira kwa Ambuye Yesu Khristu chifundo, ndidalandira chikhululukiro cha machimo anga. Koma taona, ndidalira kwa iye ndipo ndidapeza mtendere m’mzimu mwanga.",
                "9": "Ndipo tsopano, mwana wanga, ndakuuza izi kuti iwe uphunzire nzeru, kuti uphunzire kwa ine kuti palibe njira ina kapena kuthekera kumene munthu angapulumutsidwire, pokhapokha mwa ndi kudzera mwa Khristu basi. Taona, iye ndi moyo ndi kuwala kwa dziko lapansi. Taona, iye ndi mawu a choonadi ndi chilungamo.",
                "10": "Ndipo tsopano, monga iwe wayambira kuphunzitsa mawu ngakhale motero ine ndikufuna kuti upitilize kuphunzitsa; ndipo ndikufuna kuti ukhale wakhama ndi kudziletsa mu zinthu zonse.",
                "11": "Ona kuti usakhale odzikweza m’kunyada, inde, ona kuti sukudzitamandira mu nzeru zako, ngakhale mu mphamvu zako zambiri.",
                "12": "Gwiritsa ntchito kulimba mtima, koma osati kupondereza; ndiponso ona kuti wadziletsa zilakolako zako zonse, kuti udzadzidwe ndi chikondi; ona kuti ukupewa ulesi.",
                "13": "Usamapemphere monga Azoramu amachitira, pakuti iwe waona kuti iwo amapemphera kuti amvedwe ndi anthu, ndipo kuti atamandidwe chifukwa cha nzeru zawo.",
                "14": "Usamati: O Mulungu, ndikukuthokozani inu kuti ife ndife abwino kuposa abale athu; koma udziti; O Ambuye, mundikhululukire ine kusayenera kwanga, ndipo kumbukirani abale anga mu chifundo—inde, vomereza kusayenera kwako pamaso pa Mulungu.",
                "15": "Ndipo Ambuye adalitse mzimu wako, ndi kukulandira iwe pa tsiku lomaliza mu ufumu wake, kukhala pansi mu mtendere. Tsopano pita, mwana wanga, ndipo kaphunzitse mawu kwa anthu awa. Khala tcheru. Mwana wanga, tidzaonana."
            },
            "39": {
                "intro": "Malamulo a Alima kwa mwana wake Koriyantoni.",
                "1": "Ndipo tsopano, mwana wanga, ndili ndi zina zoti ndinene kwa iwe zowonjezera kuposera zomwe ndidanena kwa m’bale wako; pakuti taona, kodi sudaone kukhazikika kwa m’bale wako, kukhulupirika kwake, ndi khama lake m’kusunga malamulo a Mulungu? Taona, kodi iye sadapereke chitsanzo chabwino kwa iwe?",
                "2": "Pakuti iwe sudamvetsere kwambiri ku mawu anga monga m’mene adachitira m’bale wako, pakati pa anthu Achizoramu. Tsopano izi ndi zomwe ndili kutsutsana nawe; iwe udapita m’kudzitamandira mu mphamu zako ndi nzeru zako.",
                "3": "Ndipo izi si zonse, mwana wanga. Iwe udachita chimene chili chowawa kwa ine; pakuti udasiya utumiki, ndi kupita ku dziko la Sironi pakati pa malire a Alamani, kutsata mkazi wachigololo Isabelo.",
                "4": "Inde, iye adatenga mitima ya anthu ambiri; koma sichidali chifukwa kwa iwe, mwana wanga. Iwe udayenera kusamala utumiki umene iwe udapatsidwa.",
                "5": "Kodi sukudziwa, mwana wanga, kuti zinthu izi ndi zonyansa pamaso pa Ambuye; inde, zonyansa kwambiri kuposa machimo onse kupatula kukhetsa kwa mwazi wa osalakwa kapena kukana Mzimu Woyera?",
                "6": "Pakuti taona, ngati iwe ukana Mzimu Woyera pamene udali ndi malo mwa iwe, ndipo iwe ukudziwa kuti waukana, taona, ili ndi tchimo limene silingakhululukidwe; inde aliyense amene aphe motsutsana ndi kuwala ndi chidziwitso cha Mulungu, ndi kovuta kwa iye kulandira chikhululukiro; inde, ndikunena ndi iwe, mwana wanga, kuti ndikosavuta kwa iye kulandira chikhululukiro.",
                "7": "Ndipo tsopano, mwana wanga, ndikufunitsa kwa Mulungu kuti iwe usakhale olakwa ndi tchimo lalikululi. Sindikadafuna kukhazikika pa zolakwa zako, kukhumudwitsa mzimu wako, ngati sikudali kwa ubwino wako.",
                "8": "Ndipo taona, iwe sungabise zolakwa zako kwa Mulungu; ndipo pokhapokha utalapa zidzaima ngati umboni otsutsana nawe patsiku lomaliza.",
                "9": "Tsopano mwana wanga, ndikufuna kuti iwe ulape ndi kusiya machimo ako, ndipo usapitenso kutsatira zilakolako za maso ako, koma udzikanize wekha muzinthu zonsezi; pakuti pokhapokha uchite izi siungalandire ufumu wa Mulungu. O, kumbukira, ndi kuchitenga pa iwe, ndi kudzikaniza wekha mu zinthu izi.",
                "10": "Ndipo ndikukulamula iwe kuti utenge pa iwe langizo la akulu ako mu zochita zako, pakuti taona, iwe uli mu chinyamata chako, ndipo ukufunikira kusamalidwa ndi abale ako. Ndi kumvetsera malangizo awo.",
                "11": "Usadzilole wekha kuti usocheretsedwe ndi zachabechabe kapena zinthu zopusa; usalore kuti mdyerekezi asocheretse mtima wako kachiwiri kutsatira akazi achigololo oipawo. Taona, O mwana wanga, n’kwakukulu motani kuipa zimene udabweretsa kwa Azoramu; pakuti taona pamene iwo adaona zochita zako iwo sadakhukhulupilire mu mawu anga.",
                "12": "Ndipo tsopano Mzimu wa Ambuye ukunena kwa ine: Lamulira ana ako kuchita zabwino, kuopa angasochoretse mitima ya anthu ambiri kuchiwonongeko; kotero ndikukulamula iwe, mwana wanga, m’kuopa kwa Mulungu, kuti udziletse ku mphulupulu zako.",
                "13": "Kuti iwe utembenukire kwa Ambuye ndi nzeru zako zonse, ndi nyonga ndi mphamvu; kuti usasocheletsenso mitima ya ena kuchita zoipa; koma makamaka bwelera kwa iwo, ndi kuvomeleza kulakwitsa kwako, ndi zolakwika zimene iwe wazichita.",
                "14": "Usafune chuma kapena zinthu zachabechabe za dziko lapansili; pakuti taona, siungathe kuzinyamula ndi iwe.",
                "15": "Ndipo tsopano, mwana wanga, ndikufuna kunena pang’ono kwa iwe zokhudzana ndi kubwera kwa Khristu. Taona, ndikunena ndi iwe, kuti ndi iyeyo amene adzabwere ndithu kudzachotsa machimo a dziko lapansi; inde, iye ali nkudza kudzalalikira Uthenga Wabwino wa chipulumutso kwa anthu ake.",
                "16": "Ndipo tsopano, mwana wanga, uwu ndi utumiki umene iwe udaitanidwira, kukalalikira uthenga wabwino umenewu kwa anthu awa, kukakonzekeretsa malingaliro awo; kuti mwina kapena chipulumutso chingabwere kwa iwo, kuti iwo akonzekeretse malingaliro a ana awo kukamvera mawu pa nthawi yakubwera kwake.",
                "17": "Ndipo tsopano ine ndipeputsa malingaliro ako pa mutu uwu. Taona, iwe ukudabwa chifukwa chiyani zinthu izi zikuyenera kudziwika kale nthawi isadakwane. Taona, ndikunena ndi iwe, kodi moyo pa nthawi ino siwamtengo wapatali kwa Mulungu monga moyo udzakhale pa nthawi ya kubwera kwake?",
                "18": "Kodi sikoyenera kuti dongosolo la chiwombolo lidziwike kwa anthu awa chimodzimodzi ndi kwa ana awo?",
                "19": "Kodi sikophweka pa nthawi ino kwa Ambuye kutumiza angelo kukalalikira uthenga wabwino kwa ife monga kwa ana athu, kapena monga potsatira kubwera kwake?"
            },
            "40": {
                "1": "Tsopano mwana wanga, izi ndi zina zowonjezera zomwe ndinene kwa iwe; pakuti ndikuona kuti malingaliro ako akudandaula zokhudzana ndi chiukitso cha akufa.",
                "2": "Taona, ndikunena ndi iwe, kuti palibe chiukitso—kapena, nditi, m’mawu ena, kuti chivundichi sichivala chisabvundi, choolachi sichivala chosaola—kufikira Khristu atabwera.",
                "3": "Taona, iye adzabweretsa chiukitso cha akufa. Koma taona, mwana wanga, chiukitso sichidafike. Tsopano, ine ndikuululira kwa iwe chinsinsi, komabe, pali zinsinsi zambiri zimene zasungidwa, kuti palibe angazidziwe kupatula Mulungu iye mwini. Koma ndikuonetsa iwe chinthu chimodzi chimene ine ndafunsa modzipereka kwa Mulungu kuti ndichidziwe—chimene chili chokhudzana ndi chiukitso.",
                "4": "Taona, pali nthawi yoikika yoti wonse adzabwera kuchokera kwa akufa. Tsopano pamene nthawi imeneyi ikubwera palibe akudziwa; koma Mulungu akudziwa nthawi imene yaikidwa.",
                "5": "Tsopano, kaya padzakhala nthawi imodzi, kapena nthawi yachiwiri, kapena nthawi yachitatu, yoti anthu adzabwera kuchokera kwa akufa, zilibe kanthu; pakuti Mulungu akudziwa zinthu zonsezi; ndipo ndizokwanira kwa ine kudziwa kuti izi ndi m’mene ziliri—kuti ilipo nthawi yosankhika imene onse adzauka kwa akufa.",
                "6": "Tsopano pakuyenera kukhala mpata pakati pa nthawi ya imfa ndi nthawi ya chiukitso.",
                "7": "Ndipo tsopano ndikufunsa chidzachitike ndi chiyani pa moyo wa anthu kuchokera pa nthawi yakufa kufikira ku nthawi yosankhidwa ya chiukitso?",
                "8": "Tsopano kaya pali nthawi yoposa imodzi yosankhidwa kwa anthu kuuka zilibe kanthu; pakuti onse samafa pa nthawi imodzi, ndipo izi zilibe kanthu; zonse zili ngati tsiku limodzi ndi Mulungu, ndipo nthawi imangoyezedwa kwa anthu.",
                "9": "N’chifukwa chake, pali nthawi yosankhidwa kwa anthu imene iwo adzauke kwa akufa; ndipo pali mpata pakati pa nthawi ya kufa ndi chiukitso. Ndipo tsopano, zokhudzana ndi mpata wa nthawi, chomwe chimachitika kwa moyo wa anthu ndi chinthu chimene ine ndafunsa molimbika kwa Ambuye kuti ndidziwe; ndipo ichi ndi chinthu chimene ine ndikudziwa.",
                "10": "Ndipo pamene nthawiyo idzafika imene onse adzauka, pamenepo adzadziwa kuti Mulungu amadziwa nthawi zonse zimene zasankhidwa kwa munthu.",
                "11": "Tsopano, zokhudzana ndi kukhala kwa mzimu pakati pa imfa ndi chiukitso—Taona, zadziwitsidwa kwa ine ndi mngelo, kuti mizimu ya anthu onse, posakhalitsa pomwe iwo achoka kuchokera ku thupi lachibvundili, inde mizimu ya anthu onse, kaya ndi abwino kapena oipa, imatengedwa kwa Mulungu amene adawapatsa moyo.",
                "12": "Ndipo kenako zidzachitika, kuti mizimu ya iwo amene ali olungama idzalandiridwa mkhalidwe wa chisangalalo, umene umatchedwa paradiso, mkhalidwe wopumula, mkhalidwe wamtendere, kumene iwo adzapumule ku mavuto awo onse ndi ku zolabadira zonse ndi chisoni.",
                "13": "Ndipo kenako zidzachitika, kuti mizimu ya oipa, inde, amene ali oipa—pakuti taona, alibe mbali kapena gawo la Mzimu wa Ambuye; pakuti taona, iwo adasankha ntchito zoipa m’malo mwa zabwino; kotero mzimu wa mdyerekezi udalowa mwa iwo, ndi kutenga ulamuliro wa mnyumba yawo—ndipo amenewa adzaponyedwa kumidima kunja; kumene kudzakhala kulira, ndi kupfuula ndi kukukuta mano, ndipo izi n’chifukwa cha zolakwa zawo, potsogoleredwa mu ukapolo ndi chifuniro cha mdyerekezi.",
                "14": "Tsopano uwu ndiwo mkhalidwe wa mzimu wa oipa, inde, mumdima, ndi mkhalidwe oopsya, mwamantha kuyang’anira ukali wamoto wa mkwiyo wa Mulungu pa iwo; motero iwo akhala mu mkhalidwe umenewu, chimodzimodzi ngati olungama mu paradiso, kufikira nthawi ya chiukitso chawo.",
                "15": "Tsopano, pali ena amene adamvetsa kuti mkhalidwe umenewu wa chisangalalo ndi mkhalidwe wa chisoni cha mzimu, pasadafike chiukitso, udali chiukitso choyamba. Inde, ndikuvomereza zikhonza kutanthauza chiukitso, kuuka kwa mzimu kapena moyo ndi kukhazikidwa kwawo mu chisangalalo kapena chisoni, molingana ndi mawu amene ayankhulidwa.",
                "16": "Ndipo tsopano, kachiwiri zayankhulidwa, kuti pali chiukitso choyamba, chiukitso cha onse amene adali, kapena ali, kapena adzakhale, kufikira chiukitso cha Khristu kwa akufa.",
                "17": "Tsopano, sitikuganiza kuti ichi ndi chiukitso choyamba, chimene chayankhulidwa mu njira iyi, chingakhale chiukitso cha miyoyo ndi kukhazikidwa kwake mu chisangalalo kapena chisoni. Iwe siungaganize kuti izi ndi zomwe zikutanthauza.",
                "18": "Taona, ndikunena ndi iwe, Ayi: Koma zikutanthauza kulumikizana kwa mzimu ndi thupi, la iwo kuchokera ku masiku a Adamu kutsikira ku chiukitso cha Khristu.",
                "19": "Tsopano, kaya mizimu ndi matupi a iwo amene ayankhulidwa adzaluzanitsidwa pakamodzi, oipa chimodzimodzi ndi olungama, ine sindikunena, izi zikwanile, kuti ndikunena kuti onse adzabwera; kapena m’mawu ena, chiukitso chawo chidzabwera pasadafike chiukitso cha iwo amene afa pambuyo pa chiukitso cha Khristu.",
                "20": "Tsopano, mwana wanga, sindikunena kuti chiukitso chawo chikubwera pa chiukitso cha Khristu; koma taona, ndikupereka ngati maganizo anga, kuti mizimu ndi matupi a olungama zidzalumizana, pa chiukitso cha Khristu, ndi kukwera kwake kumwamba.",
                "21": "Koma kaya chidzakhala pa chiukitso chake kapena pambuyo, sindikunena; koma izi zokha ndikunena, kuti kuli mpata pakati pa imfa ndi chiukitso cha thupi, ndi mkhalidwe wa mzimu mu chisangalalo kapena chisoni kufikira nthawi imene yasankhidwa ndi Mulungu kuti akufa adzabwera, ndi kulumikizana, zonse mzimu ndi thupi, ndi kubweretsedwa kudzaima pamaso pa Mulungu, ndi kudzaweruzidwa molingana ndi ntchito zawo.",
                "22": "Tsopano, izi zikubweretsa kubwenzeretsa kwa zinthu izo zomwe zimene zayankhulidwa ndi pakamwa pa aneneri.",
                "23": "Mzimu udzabwenzeretsedwa ku thupi; ndipo thupi lidzabwenzeretsedwa ku mzimu; inde, chiwalo ndi fupa zidzabwenzeretsedwa ku thupi lake; ngakhale tsitsi lakumutu silidzasowa; koma zinthu zonse zidzabwenzeretsedwa m’chimake.",
                "24": "Ndipo tsopano mwana wanga, ichi ndicho chibwenzeretso chimene chayankhulidwa ndi pakamwa pa aneneri—",
                "25": "Ndipo kenako olungama adzawala mu ufumu wa Mulungu.",
                "26": "Koma taona, imfa yoopsya ikubwera pa oipa, pakuti iwo afa monga ku zinthu zokhudzana ndi zinthu za chilungamo; pakuti iwo ndiwodetsedwa, ndipo palibe chinthu chodetsedwa chingalandire ufumu wa Mulungu; koma iwo adzaponyedwa kunja, ndi kuikidwa kolandira zipatso za ntchito yawo kapena zochita zawo, zimene zakhala zoipa, ndipo adzamwa msenga za achikho chowawa."
            },
            "41": {
                "1": "Ndipo tsopano, mwana wanga, ndili ndi zina zakuti ndinene kwa iwe zokhudzana ndi chibwenzeretso chimene chayankhulidwa; pakuti taona, ena adalimbana ndi malembo woyera, ndipo asokonekera chifukwa cha chinthu ichi. Ndipo ndikuona kuti malingaliro ako akhala odandaulanso mokhudzana ndi chinthu ichi. Koma taona, ndikufotokozera ichi kwa iwe.",
                "2": "Ndikunena ndi iwe, mwana wanga, kuti dongosolo la chibwenzeretso ndilofunikira ndi chilungamo cha Mulungu; pakuti ndikofunikira kuti zinthu zonse zidzabwenzeretsedwe mu ndondomeko yake yoyenera. Taona, ndikofunikira ndi kolungama, molingana ndi mphamvu ndi chiukitso cha Khristu, kuti mzimu wa munthu udzabwenzeretsedwe ku thupi lake, ndipo kuti gawo lina lililonse la thupi lidzabwelere kwalokha.",
                "3": "Ndipo ndikofunikira ndi chilungamo cha Mulungu kuti anthu aweruzidwe molingana ndi ntchito zawo; ndipo ngati ntchito zawo zidali zabwino mu moyo uno, ndipo zokhumba za mtima wawo zidali zabwino, kuti iwo akuyeneranso, pa tsiku lomaliza, kubwenzeretsedwa ku icho chimene chili chabwino.",
                "4": "Ndipo ngati ntchito zawo zidali zoipa iwo adzabwenzeretsedwa ku choipa. Kotero, zinthu zonse zidzabwenzeretsedwa ku ndondomeko yake yoyenera, chilichonse ku chilengedwe chake—chakufa kuukitsidwa chosafa, chibvundi ku chisabvundi—kuukitsidwa ku chisangalalo chosatha kukalandira ufumu wa Mulungu, kapena ku chisoni chosatha kukalandira ufumu wa mdyerekezi, m’modzi ku dzanja limodzi ndipo wina ku lina—",
                "5": "M’modziyo kuukitsidwa ku chisangalalo molingana ndi zokhumba za chisangalalo. kapena zabwino molingana ndi zokhumba zake za bwino; ndipo wina ku choipa molingana ndi zokhumba zake zoipa; pakuti monga iye ali ndi zokhumba zochita zoipa tsiku lonse monga choncho iye adzalandira mphoto yake ya zoipa pamene usiku udzafika.",
                "6": "Ndipo motero zili ku dzanja linali. Ngati iye alapa machimo ake, ndi kukhumbira chilungamo kufikira mapeto a masiku ake, monga choncho iye adzalandira mphoto ya chilungamo.",
                "7": "Awa ndi iwo amene awomboledwa mwa Ambuye, inde, awa ndi iwo amene atatulutsidwa, amene ali wopulumutsidwa kuchokera ku usiku wa mdima wosatha uja; ndipo choncho iwo amaima kapena kugwa; pakuti taona, iwo ali oweruza a iwo eni, kaya kuchita zabwino kapena kuchita zoipa.",
                "8": "Tsopano, malamulo a Mulungu sangasinthidwe, kotero, njira yakonzedwa kuti aliyense amene angafune ayende m’menemo ndipo adzapulumuka.",
                "9": "Ndipo tsopano taona, mwanawanga, usadziikire mulandu wina wolakwira Mulungu wako pa mfundo za chiphunzitso izo, zimene iwe udaziyika iwe pa chiopsezo kufikira tsopano kuti uchite tchimo.",
                "10": "Usaganize, chifukwa zayankhulidwa zokhudzana ndi chibwenzeretso, kuti iwe udzabwenzeretsedwa kuchoka ku tchimo kufika ku chisangalalo. Taona, ndinena kwa iwe, kuipa sikudakhalepo chisangalalo.",
                "11": "Ndipo tsopano, mwana wanga, anthu onse amene ali mu mkhalidwe wa chilengedwe, kapena ndinganene, mu khalidwe la chithupithupi, ali mu ndulu yowawa ndipo mu nsinga ya uchimo; ali opanda Mulungu mu dziko lapansi, ndipo iwo apita kosemphana ndi chilengedwe cha Mulungu; kotero, ali mu khalidwe losemphana ndi chikhalidwe cha chisangalalo.",
                "12": "Ndipo tsopano taona, kodi tanthauzo la mawu achibwenzeretso ndikutenga chinthu cha mkhalidwe wa chilengedwe ndi kuchiika mu khalidwe lachosalengedwa, kapena kuchiika mu mkhalidwe osemphana ndi chilengedwe chake?",
                "13": "O, mwana wanga, izi sizili choncho; koma tanthauzo la mawu a chibwenzeretso ndi kubwenzeretsa kachiwiri choipa ku choipa, chithupithupi ku chithupithupi, waudyerekezi ku waudyerekezi—chabwino ku icho chimene chili chabwio, chilungamo ku chimene chili cholungama; choyenera ku chimene chili choyenera; chifundo ku chimene chili chifundo.",
                "14": "Kotero, mwana wanga, ona kuti uli wa chifundo kwa abale ako; udzichita choyenera, udziweruza molungama, ndi kuchita zabwino mosalekeza; ndipo ngati uchita zinthu zonsezi ndiye udzalandira mphoto yako; inde, iwe udzakhala ndi chifundo chobwenzeretsedwanso kwa iwe; udzakhala ndi chilungamo kubwenzeretsedwanso kwa iwe; iwe udzakhala ndi chiweruzo cholungama kubwenzeretsedwanso kwa iwe; ndipo iwe udzalandira chabwino chopatsidwanso kwa iwe.",
                "15": "Pakuti chimene iwe utumiza kunja chidzabweleranso kwa iwe, ndi kubwenzeretsedwa; kotero, liwu loti chibwenzeretso kwatunthu limaweruza ochimwa ndipo silimamulungamitsa iye konse."
            },
            "42": {
                "1": "Ndipo tsopano, mwana wanga, ndikuona kuti pali zina zochuluka zimene zikudandaulitsa malingaliro ako, zimene iwe sungathe kuzimvetsa—zimene ndi zokhudzana ndi chilungamo cha Mulungu mu chilango cha wochimwa, pakuti iwe ukuyesera kuganiza kuti ndi kusalungama kuti wochimwa atumizidwe ku mkhalidwe wa chisoni.",
                "2": "Tsopano taona, mwana wanga, ine ndilongosola chinthu ichi kwa iwe. Pakuti taona, Ambuye Mulungu atatha kuthamangitsa makolo athu oyamba m’munda wa Edeni, kukalima m’nthaka, imene iwo adachokera—taona, iye adatulutsa munthu, ndipo iye adaika kumapeto chakum’mawa kwa munda wa Edeni, kerubi, ndi lupanga lamoto limene limatembenuka mbali zonse, kusunga mtengo wa moyo—",
                "3": "Tsopano, tikuona kuti munthu adakhala monga Mulungu, kudziwa chabwino ndi choipa; ndipo poopa kuti angaike dzanja lake, ndikuthyolanso cha mtengo wa moyo, ndi kudya ndi kukhala moyo kwamuyaya, Ambuye Mulungu adaika kerubi ndi lupanga la moto, kuti iye asadye chipatsocho—",
                "4": "Ndipo motero tikuona, kuti kudali nthawi yopatsidwa kwa munthu kuti alape, inde, nthawi yoyesedwa, nthawi yakulapa ndi kutumikira Mulungu.",
                "5": "Pakuti taona, ngati Adamu akadatambasula dzanja lake mwachangu, ndi kudya mwa mtengo wa Moyo, akadakhala moyo kwa muyaya, molingana ndi mawu a Mulungu, opanda mpata wolapa; inde, ndiponso mawu a Mulungu akadakhala opanda ntchito, ndipo dongosolo lalikulu la chipulumutso likadasokonekera.",
                "6": "Koma taona, kudaikika kwa munthu kuti afe—kotero, monga iwo adadulidwa kuchokera ku mtengo wa moyo akuyenera kudulidwa pa nkhope ya dziko lapansi—ndipo munthu adakhala wotaika kwa muyaya, inde, adakhala munthu wakugwa.",
                "7": "Ndipo tsopano, ukuona mwa ichi kuti makolo athu oyamba adadulidwa ku zonse kuthupi ndi uzimu kuchoka pamaso pa Ambuye; ndipo choncho tikuona iwo adakhala odalira kutsata chifuniro chawo.",
                "8": "Tsopano taona, sikudali kofunikira kuti munthu alanditsidwe ku imfa yakuthupiyi, pakuti izo zikadawononga dongosolo lalikulu la chisangalalo.",
                "9": "Kotero, monga mzimu sukadatha kufa, ndipo kugwa kudabweretsa pa anthu onse imfa yauzimu chimodzimodzi yakuthupi, ndiye kuti, iwo adadulidwa kuchoka pamaso pa Ambuye, kudali kofunika kuti munthu alanditsidwe kuchokera ku imfa ya uzimu.",
                "10": "Kotero, monga iwo adakhala achithupithupi, adama, ndi ausatana, mwa chilengedwe, mkhalidwe woyesedwawu udakhala mkhalidwe wa iwo kuti akonzekere; udakhala mkhalidwe wokonzekera.",
                "11": "Ndipo tsopano kumbukira, mwana wanga, pakadapanda dongosolo la chiwombolo, (kusiya pa mbali) posakhalitsa iwo atangofa mizimu yawo idali yachisoni, podulidwa kuchoka pamaso pa Ambuye.",
                "12": "Ndipo tsopano, kudalibe njira ina yolanditsa anthu mu khalidwe lakugwa kumeneku, kumene munthu adadzibweretsera yekha chifukwa cha kusamvera kwake;",
                "13": "Kotero, molingana ndi chilungamo, dongosolo la chiwombolo silikadabweretsedwa, kupatula pa mfundo za kulapa kwa anthu mu mkhalidwe wakuyesedwawu, inde, mkhalidwe wokonzekerawu; pakuti pokhapokha pali mfundo zimenezi, chifundo sichikadakhala ndi zotsatira pokhapokha chitawononga ntchito ya chilungamo. Tsopano ntchito ya chilungamo siingawonongedwe; ngati ndi choncho, Mulungu akadasiya kukhala Mulungu.",
                "14": "Ndipo choncho tikuona kuti anthu onse adagwa, ndipo adagwidwa ndi chilungamo; inde, chilungamo cha Mulungu, chimene chidaika iwo kwa muyaya kukhala odulidwa pamaso pake.",
                "15": "Ndipo tsopano, dongosolo la chifundo silikadabweretsedwa pokhapokha chitetezero chichitidwe; kotero Mulungu mwini atetezera ku machimo a dziko lapansi, kubweretsa dongosolo la chifundo, kuziziritsa zofuna za chilungamo, kuti Mulungu akhale wangwiro, Mulungu wolungama, ndiponso Mulungu wachifundo.",
                "16": "Tsopano, kulapa sikukadabwera kwa anthu pokhapokha padali chilango, chimenenso chidali chamuyaya monga moyo wa mzimu ukhalira, poikidwa motsutsana ndi dongosolo la chisangalalo, chimenenso chidali chamuyaya monga moyo wa mzimu.",
                "17": "Tsopano, munthu akadalapa bwanji pokhapokha atachimwa? Nanga akadachimwa bwanji ngati padalibe lamulo? Nanga pakadakhala bwanji lamulo ngati padalibe chilango?",
                "18": "Tsopano, padali chilango choikidwa, ndipo lamulo lachilungamo lidaperekedwa, limene lidabweretsa chisoni cha chikumbumtima kwa munthu.",
                "19": "Tsopano, ngati sipadaperekedwe lamulo—ngati munthu wapha iye akuyenera afe—kodi akadaopa kuti afa ngati iye ataphe?",
                "20": "Ndiponso, ngati sipadaperekedwe lamulo lotsutsana ndi tchimo anthu sakadaopa kuchita tchimo.",
                "21": "Ndipo ngati pakadapanda kuperekedwa lamulo, ngati anthu achimwa kodi chilungamo chikadachita chiyani, kapena ngakhale chifundo, pakuti sizikadakhala ndi chonena pa cholengedwacho?",
                "22": "Koma pali lamulo lopekedwa, ndi chilango choikidwa, ndipo kulapa kwapatsidwa; kulapa kumene, chifundo chili ndi chonena; kupanda apo, chilungamo chikhala ndi chonena cholengedwa ndi kutsata lamulo, ndipo lamulo limapereka chilango; ngati sichoncho, ntchito za chilungamo zikadawonongeka, ndipo Mulungu akadasiya kukhala Mulungu.",
                "23": "Koma Mulungu sangasiye kukhala Mulungu, ndipo chifundo chimafuna wolapa, ndipo chifundo chimabwera chifukwa cha chitetezero; ndipo chitetezero chimabweretsa chiukitso cha akufa; ndipo chiukitso cha akufa chimabweretsa anthu pamaso pa Mulungu; ndipo choncho iwo amabwenzeretsedwa pamaso pake, kuti aweruzidwe molingana ndi ntchito zawo, molingana ndi lamulo ndi chilungamo.",
                "24": "Pakuti taona, chilungamo chimachita zofuna zake zonse, ndiponso chifundo chimakhala ndi chonena zonse zimene zili zake; ndipo choncho, palibe amene amapulumutsidwa koma wolapadi amapulumutsidwa.",
                "25": "Chiyani, kodi ukuganiza kuti chifundo chingabere chilungamo? Ndikunena kwa iwe, Ayi; n’kosatheka olo pang’ono. Ngati ndi choncho, Mulungu akadasiya kukhala Mulungu.",
                "26": "Ndipo choncho Mulungu amabweretsa zolinga zake zazikulu ndi zamuyaya, zimene zidakonzedwa kuchokera pa maziko a dziko lapansi. Ndipo choncho kudzabwera chipulumutso ndi chiwombolo cha anthu, ndiponso chiwonongeko chawo ndi chisoni.",
                "27": "Kotero, O mwana wanga, aliyense amene afuna kubwera abwere ndi kudzamwa madzi a moyo kwaulele; ndipo aliyense amene safuna kubwera yemweyonso sakukakamizidwa kubwera; koma pa tsiku lomaliza chidzabwenzeretsedwa kwa iye molingana ndi ntchito zake.",
                "28": "Ngati iye akhumba kuchita zoipa, ndipo sadalape mu masiku ake, taona, choipa chidzachitidwa kwa iye, molingana ndi chibwenzeretso cha Mulungu.",
                "29": "Ndipo tsopano, mwana wanga, ndikufuna kuti iwe usalore zinthu izi zikuvutitsenso, ndipo ulore machimo ako okha akuvutitse iwe, ndi kuvutitsa kumene kudzakugwetsa iwe pansi mkulapa.",
                "30": "O mwana wanga, ndikufuna kuti usakanenso chilungamo cha Mulungu. Usayesetsenso kudzilungamitsa wekha ngakhale pang’ono chifukwa cha machimo ako, pokana chilungamo cha Mulungu; koma lora chilungamo cha Mulungu, ndi chifundo chake, ndi chipiliro chake zikhale ndi mphamvu zonse mumtima mwako; ndipo uzilore zikubweretse iwe pansi pa fumbi mkudzichepetsa.",
                "31": "Ndipo tsopano, O mwana wanga, iwe waitanidwa ndi Mulungu kukalalikira mawu kwa anthu awa. Ndipo tsopano, mwana wanga, pita njira yako, lalika mawu ndi choonadi ndi kudziletsa, kuti iwe ubweretse miyoyo m’kulapa, kuti dongosolo la chifundo likhale ndi chonena pa iwo. Ndipo Mulungu apereke kwa iwe ngakhale molingana ndi mawu anga. Ameni."
            },
            "43": {
                "1": "Ndipo tsopano zidachitika kuti ana aamuna a Alima adapita pakati pa anthu, kukalalikira mawu kwa iwo. Ndipo Alima, nayenso, iyemwini, sadathe kupuma, ndipo nayenso adapita.",
                "2": "Tsopano sitidzakambanso zambiri zokhudzana ndi ulaliki wawo, kupatula kuti iwo adalalikira mawu, ndi choonadi, molingana ndi mzimu wa uneneri ndi vumbulutso; ndipo iwo adalalikira potsatira dongosolo loyera la Mulungu limene iwo adaitanidwira.",
                "3": "Ndipo tsopano ndibwelera ku nkhani ya nkhondo zapakati pa Anefi ndi Alamani, mu chaka cha khumi ndi chisanu ndi zitatu cha ulamuliro wa oweruza.",
                "4": "Pakuti taonani, zidachitika kuti Azoramu adakhala Alamani; kotero, kumayambiliro kwa chaka cha khumi ndi chisanu ndi zitatu, anthu achinefi adaona kuti Alamani adali kubwera pa iwo; kotero iwo adachita zokonzekera nkhondo, inde, iwo adasonkhanitsa pamodzi ankhondo awo mu dziko la Yerisoni.",
                "5": "Ndipo zidachitika kuti Alamani adabwera mu zikwi zawo; ndipo adabwera ku dziko la Antionamu, limene liri dziko la Azoramu; ndipo munthu otchedwa Zerahemuna adali mtsogoleri wawo.",
                "6": "Ndipo tsopano, monga Aamaleki adali anthu oipitsitsa ndi akhalidwe lokupha kuposera m’mene Alamani adaliri, mwa iwo ndi za iwo okha, kotero, Zerahemuna adasankha akulu ankhondo pa Alamani, ndipo onse adali Aamaleki ndi Azoramu.",
                "7": "Tsopano izi iye adachita kuti athe kusunga udani wawo kwa Anefi, kuti athe kuwabweretsa iwo m’kugonjera kwa kukwaniritsa zolinga zake.",
                "8": "Pakuti taonani, zolinga zake zidali zoti awutse Alamani ku mkwiyo motsutsana ndi Anefi; izi iye adachita kuti akhale ndi mphamvu zazikulu pa iwo, ndiponso kuti iye athe kupeza mphamvu pa Anefi powabweretsa iwo mu ukapolo.",
                "9": "Ndipo tsopano zolinga za Anefi zidali zoti ateteze dziko lawo ndi nyumba zawo, ndi akazi awo, ndi ana awo, kuti athe kuwateteza iwo m’manja mwa adani awo; ndiponso kuti akhonze kuteteza maufulu awo ndi mwayi wawo, inde, ndiponso ufulu wawo, kuti iwo ankhonze kulambira Mulungu molingana ndi zokhumba zawo.",
                "10": "Pakuti iwo adadziwa kuti ngati angagwe m’manja mwa Alamani, kuti aliyense amene angapembedze Mulungu mu mzimu ndi m’choonadi, Mulungu woona ndi wa moyo, Alamani adzawawononga.",
                "11": "Inde, ndipo iwo adadziwanso udani woipitsitsa wa Alamani kwa abale awo amene adali anthu a Anti-Nefi-Lehi, amene ankatchedwa anthu a Amoni—ndipo iwo sakadatha kutenga zida, inde, iwo adali atalowa mupangano ndipo sakadaliphwanya—kotero, ngati iwo angagwe m’manja mwa Alamani adzawonongedwa.",
                "12": "Ndipo Anefi sakadalora kuti iwo awonongedwe, kotero iwo adawapatsa iwo dziko la cholowa chawo.",
                "13": "Ndipo anthu a Amoni adapereka kwa Anefi gawo lalikulu la chuma chawo kuthandizira ankhondo awo; ndipo motero Anefi adakakamizika, okha, kulimbana motsutsana ndi Alamani, amene adali gulu la Lamani ndi Lemueli, ndi ana aamuna a Ismaeli, ndi onse amene adagawikana kuchoka kwa Anefi, amene adali Aamaleki ndi Azoramu, ndi zidzukulu za ansembe a Nowa.",
                "14": "Tsopano zidzukuludzo zidali zochuluka, pafupifupi, monga adaliri Anefi; ndipo motero Anefi adali okakamizidwa kulimbana ndi abale awo, ngakhale m’kukhetsa mwazi.",
                "15": "Ndipo zidachitika pamene ankhondo a Alamani adasonkhana pamodzi mu dziko la Antionamu, taonani, ankhondo a Anefi adali okonzeka kukumana nawo mu dziko la Yerisoni.",
                "16": "Tsopano, mtsogoleri wa Anefi; kapena munthu amene adasankhidwa kukhala mkulu wa ankhondo pa Anefi—tsopano mkulu wa ankhondoyu adatenga ulamuliro wa ankhondo onse a Anefi—ndipo dzina lake lidali Moroni.",
                "17": "Ndipo Moroni adatenga ulamuliro, ndi utsogoleri wa nkhondo zawo. Ndipo iye adali wa dzaka makumi awiri ndi zisanu zokha pamene iye adasankhidwa mkulu wa ankhondo pa ankhondo Achinefi.",
                "18": "Ndipo zidachitika kuti iye adakumana ndi Alamani m’malire a Yerisoni, ndipo anthu ake adali atanyamula malupanga, ndi zikwanje, ndi mitundu yonse ya zida zankhondo.",
                "19": "Ndipo pamene ankhondo Achilamani adaona kuti anthu a Nefi, kapena kuti Moroni, adakonzekeretsa anthu ake ndi zapachifuwa ndi zishango za mkono, inde, ndiponso zishango zoteteza mitu yawo, ndiponso adali atavala zovala zokhuthala—",
                "20": "Tsopano ankhondo a Zerahemuna sadakonzekere ndi chinthu chonga ichi; iwo adali ndi malupanga awo basi ndi zikwanje zawo, ndi mauta awo, ndi mikondo yawo, ndi miyala yawo ndi malegeni awo; ndipo adali amaliseche, kupatula chikopa chodzimangilira mchiuno mwawo; inde, onse adali maliseche, kupatula Azoramu ndi Aamaleki.",
                "21": "Koma iwo sadavale zapachifuwa, kapena zishango—kotero, iwo adaopa kwambiri chifukwa cha ankhondo Achinefi chifukwa cha zovala zawo, posatengera chiwerengero chawo chokhala chochuluka kwambiri kuposera cha Anefi.",
                "22": "Taonani, tsopano zidachitika kuti iwo sadayerekeze kubwera kudzamenyana ndi Anefi ku malire a Yerisoni; kotero iwo adachoka m’dziko la Antionamu kupita m’chipululu, ndipo adatenga ulendo mozungulira m’chipululu, kutali ndi mutu wa mtsinje wa Sidoni, kuti athe kubwera ku dziko la Manti ndi kulanda dzikolo; pakuti iwo sadaganizire kuti magulu ankhondo a Moroni angadziwe kumene iwo adapita.",
                "23": "Koma zidachitika, atangochoka kupita m’chipululu Moroni adatumiza akazitape ku chipululu kukasunzumira msasa wawo; ndipo Moroninso, podziwa za uneneri wa Alima, adatumiza amuna ena kwa iye, kufuna iye kuti afunse kwa Ambuye kumene ankhondo achinefi apite kuti akadziteteze okha motsutsana ndi Alamani.",
                "24": "Ndipo zidachitika kuti mawu a Ambuye adadza kwa Alima, ndipo Alima adauza anthenga a Moroni, kuti ankhondo achilamani adali kuguba mozungulira m’chipululu, kuti iwo akhonze kubwera ku dziko la Manti, kuti akhonze kuyamba kuwukira mbali yofooka ya anthu. Ndipo anthengawo adapita ndi kukapereka uthengawo kwa Moroni.",
                "25": "Tsopano Moroni, adasiya gawo la ankhondo ake mu dziko la Yerisoni, kuopa kuti mwa njira iliyonse gawo la Alamani lingabwere kulowa mudzikolo ndi kulanda mzindawo, natenga gawo lotsalira la ankhondo ake ndi kugubira ku dziko la Manti.",
                "26": "Ndipo iye adachititsa kuti anthu onse ku m’chigawo cha dziko chimenecho asonkhane pamodzi kuti amenyane ndi Alamani, kuteteza malo awo ndi dziko lawo, mwayi wawo ndi maufulu awo; kotero iwo adakonzekera molingana ndi nthawi yobwera ya Alamani.",
                "27": "Ndipo zidachitika kuti Moroni adachititsa kuti ankhondo ake abisale mu chigwa chimene chidali pafupi ndi mphepete mwa mtsinje wa Sidoni, chimene chidali kumadzulo kwa mtsinje wa Sidoni mu chipululu.",
                "28": "Ndipo Moroni adaika akazitape mozungulira, kuti iye akathe kudziwa pamene msasa wa Alamani udzabwera.",
                "29": "Ndipo tsopano, monga Moroni ankadziwa cholinga cha Alamani, kuti chidali cholinga chawo kuwononga abale awo, kapena kuwalamulira iwo ndi kuwabweretsa iwo mu ukapolo kuti akhonze kukhazikitsa ufumu kwa iwo eni pa dziko lonselo;",
                "30": "Ndipo iye podziwanso kuti chidali chikhumbo chokha cha Anefi kuteteza malo awo, ndi ufulu wawo, ndi mpingo wawo, kotero iye adaganiza kuti silidali tchimo kuti iye awateteze iwo mwaukathyali; kotero, adapeza kudzera mwa akazitape ake njira imene Anefi ankayenera kudutsa.",
                "31": "Kotero, iye adagawa ankhondo ake ndi kubweretsa gawo lina ku chigwa, ndi kuwabisa iwo cha kum’mawa, ndi cha kum’mwera kwa phiri la Ripila.",
                "32": "Ndipo otsalawo iye adawabisa ku chigwa chakumadzulo, chakumadzulo kwa mtsinje wa Sidoni, ndiponso kumusi kwa malire a dziko la Manti.",
                "33": "Ndipo motero ataika ankhondo ake molingana ndi khumbo lake, iye adali okonzeka kukumana nawo.",
                "34": "Ndipo zidachitika kuti Alamani adabwera cha ku mpoto kwa phiri, kumene gawo lina la ankhondo a Moroni adabisala.",
                "35": "Ndipo pamene Alamani adadutsa phiri la Ripila, ndikubwera ku chigwa, ndi kuyamba kuwoloka mtsinje wa Sidoni, ankhondo amene adabisala cha kumadzulo kwa phiri, amene ankatsogoleredwa ndi munthu amene dzina lake lidali Lehi, ndipo iye adatsogolera ankhondo ake ndi kuzungulira Alamani cha kum’mawa kumbuyo kwawo.",
                "36": "Ndipo zidachitika kuti Alamani, pamene adaona Anefiwo akubwera pa iwo chakumbuyo kwawo, adawatembenukira ndi kuyamba kulimbana ndi ankhondo a Lehi.",
                "37": "Ndipo ntchito yophana idayambika ku mbali zonse, koma idali yowopsya kwambiri ku mbali ya Alamani, chifukwa cha umalicheche wawo udakumana ndi nkhonya zazikulu za Anefi ndi malupanga awo ndi zikwanje zawo, zimene zidabweretsa imfa pafupifupi pa kumenya kulikonse.",
                "38": "Pamene kumbali inayi, kudali apa ndi apo munthu kugwa pakati pa Anefi, ndi malupanga ndi kutaya magazi, iwo potetezedwa ku ziwalo zofunikira za thupi, kapena ziwalo zofunikira kwambiri za thupi lawo zidali zotetezedwa ku nkhonya za Alamani, ndi zapachifuwa zawo, ndi zishango zawo, ndi zisoti zawo; ndipo motero Anefi adapitiriza ntchito yakupha pakati pa Alamani.",
                "39": "Ndipo zidachitika kuti adachita mantha, chifukwa cha chiwonongeko chachikulu pakati pawo, mpakana kufikira adayamba kuthawira chakumtsinje wa Sidoni.",
                "40": "Ndipo adathamangitsidwa ndi Lehi ndi anthu ake; ndipo adathamangitsidwa ndi Lehi ku madzi a Sidoni, ndipo adawoloka madzi a Sidoni. Ndipo Lehi adaimitsa ankhondo ake mu mphepete mwa mtsinje wa Sidoni kuti iwo asawoloke.",
                "41": "Ndipo zidachitika kuti Moroni ndi ankhondo ake adakumana ndi Alamani mu chigwa, kutsidya lina la mtsinje wa Sidoni, ndipo adayamba kugwera pa paiwo ndi kuwapha.",
                "42": "Ndipo Alamani adathawa kachiwiri pamaso pawo, kupita ku dziko la Manti; ndipo adakumananso ndi ankhondo a Moroni.",
                "43": "Tsopano mu nthawi iyi Alamani adamenyana kwambiri, inde, Alamani adali asadadziwikeponso kuti amenya nkhondo ndi mphamvu zochuluka ndi kulimba mtima kotere, ayi, ngakhale kuchokera pachiyambi.",
                "44": "Ndipo iwo adalimbikitsidwa ndi Azoramu ndi Aamaleki, amene adali akulu ankhondo awo ndi atsogoleri awo, ndipo ndi Zerahemuna, amene adali mkulu wa ankhondo wawo, kapena mtsogoleri wamkulu ndi olamulira; inde, iwo adamenyana ngati zinjoka, ndipo ambiri mwa Anefi adaphedwa ndi manja awo, inde, pakuti iwo adagaza pawiri mzisoti zawo, ndipo adalasa ambiri m’zapachifuwa zawo, ndipo adathyola mikono yawo yambiri; ndipo motero Alamani adaakantha mu mkwiyo wawo owopsya.",
                "45": "Komabe, Anefi adalimbikitsidwa ndi cholinga chabwino, pakuti iwo sadali kumenyera chifukwa cha ufumu kapena mphamvu koma adali kumenyera chifukwa cha nyumba zawo, ndi maufulu awo, akazi awo ndi ana awo, ndi zonse zawo, inde, chifukwa miyambo ya kupembedza kwawo ndi mpingo wawo.",
                "46": "Ndipo iwo adali kuchita zimene iwo adazimva kuti udali udindo umene adali nawo kwa Mulungu wawo; pakuti Ambuye adati kwa iwo ndiponso kwa makolo awo, kuti: Pamene monga inu simuli olakwa pa cholakwa choyamba, kapena chachiwiri, simudzazilora inu nokha kuphedwa ndi manja a adani anu.",
                "47": "Ndipo kachiwiri, Ambuye anena kuti: Mudzateteza mabanja anu ngakhale kufikira mu kukhetsa mwazi. Kotero pachifukwa ichi Anefi ankamenyana ndi Alamani, kuti adziteteze okha, ndi mabanja awo, ndi malo awo, ndi dziko lawo, ndi maufulu awo, ndi chipembedzo chawo.",
                "48": "Ndipo zidachitika kuti pamene anthu a Moroni adaona kukangalika ndi mkwiyo wa Alamani, adatsala pang’ono kusiya ndi kuthawa kwa iwo. Ndipo Moroni, poona cholinga chawo, adatuma ndi kulimbikitsa mitima yawo ndi maganizo awa—inde, maganizo a malo awo, maufulu awo, inde ufulu wawo kuchokera mu ukapolo.",
                "49": "Ndipo zidachitika kuti adatembenukira kwa Alamani, ndipo adafuula ndi mawu amodzi kwa Ambuye Mulungu wawo, chifukwa cha ufulu wawo ndi kumasulidwa kwawo ku ukapolo.",
                "50": "Ndipo adayamba kuima motsutsana ndi Alamani mwamphamvu; ndipo mu nthawi yomweyo yomwe iwo adafuula kwa Ambuye pa ufulu wawo, Alamani adayamba kuthawa pamaso pawo; ndipo adathawira ngakhale mpaka ku madzi a Sidoni.",
                "51": "Tsopano, Alamaniwo adali ochuluka kwambiri, inde, kuposera kawiri chiwerengero cha Anefi; komabe, adathamangitsidwa mpakana kuti iwo adasonkhanitsidwa pamodzi mu thupi limodzi mu chigwa, pa mphepete pa mtsinje wa Sidoni.",
                "52": "Kotero ankhondo a Moroni adawazungulira iwo, inde ngakhale kumbali zonse za mtsinje, pakuti taonani, chakum’mawa kudali anthu a Lehi.",
                "53": "Kotero pamene Zerahemuna adaona anthu a Lehi chakum’mawa kwa mtsinje wa Sidoni, ndi ankhondo a Moroni chakumadzulo kwa mtsinje wa Sidoni, kuti iwo azunguliridwa ndi Anefi, adagwidwa ndi mantha.",
                "54": "Tsopano Moroni, pamene adaona mantha awo, adalamulira anthu ake kuti asiye kukhetsa mwazi wawo."
            },
            "44": {
                "1": "Ndipo zidachitika kuti iwo adaima ndi kubwelera pang’ono kwa iwo. Ndipo Moroni adati kwa Zerahemuna: Taona, Zerahemuna, kuti ife sitikufuna kukhala anthu a mwazi. Iwe ukudziwa kuti uli m’manja mwathu, komabe sitikufuna kukuphani.",
                "2": "Taona, ife sitidabwere kudzamenyana ndi inu kuti tikhetse mwazi wanu chifukwa cha mphamvu; ngakhale sitikufuna kubweretsa aliyense mu goli la ukapolo. Koma ichi ndi chifukwa chimene inu mwabwera motsutsana nafe; inde, ndipo inu mwakwiya nafe chifukwa cha chipembedzo chathu.",
                "3": "Koma tsopano, waona kuti Ambuye ali nafe; ndipo iwe waona kuti iye wakuperekani inu m’manja mwathu. Ndipo tsopano ndikufuna kuti umvetse kuti izi zachitika kwa ife chifukwa cha chipembedzo chathu ndi chikhulupiliro chathu mwa Khristu. Ndipo tsopano iwe waona kuti simungawononge chikhulupiliro chathuchi.",
                "4": "Tsopano ukuona kuti ichi ndi chikhulupiliro choonadi cha Mulungu; inde, ukuona kuti Mulungu adzathandiza, ndi kutisunga, ndi kutiteteza ife, kufikira pamene ife tikhala okhulupirika kwa iye, ndi kuchikhulupiliro chathu, ndi ku chipembedzo chathu, ndipo Ambuye sadzalora konse kuti ife tiwonongedwe pokhapokha titagwa mu kulakwitsa ndi kukana chikhulupiliro chathu.",
                "5": "Ndipo tsopano, Zerahemuna; ndikukulamula iwe, mu dzina la Mulungu wamphamvu zonse, amene walimbitsa manja athu kuti ife tapeza mphamvu pa inu, mwa chikhulupiliro chathu, ndi mwa chipembedzo chathu, ndipo mwa miyambo yathu yakupembedza, ndi mpingo wathu, ndi chithandizo chopatulika chomwe tili nacho kwa akazi athu ndi ana athu, ndi ufulu umene umatimangilira ife ku malo athu ndi dziko lathu, inde, ndiponso ndi kasamalidwe ka mawu opatulika a Mulungu, amene ife tili nawo chimwemwe chathu chonse; ndipo ndi zonse zimene zili zofunika kwambiri kwa ife—",
                "6": "Inde, ndipo izi si zonse; ndikukulamula iwe ndi zikhumbo zonse zomwe uli nazo za moyo, kuti upereke zida zako za nkhondo kwa ife, ndipo ife sitidzafunanso mwazi wanu, koma tidzakusiyirani inu moyo wanu, ngati mudzapita njira yanu ndi kusabweranso kudzamenya nkhondo ndi ife.",
                "7": "Ndipo tsopano, ngati siuchita izi, taona, iwe uli m’manja mwathu, ndipo ndidzalamula anthu anga kuti agwere pa iwe, ndi kukupatsani mabala a imfa m’matupi mwanu, kuti inu muthe kutheratu; ndipo kenako ife tidzaona amene adzakhale ndi mphamvu pa anthu awa; inde, tidzaona amene adzabweretsedwe mu ukapolo.",
                "8": "Ndipo tsopano zidachitika kuti pamene Zerahemuna adamva zonena izi adabwera patsogolo ndi kupereka lupanga lake ndi chikwanje chake, ndi uta wake m’manja mwa Moroni, ndipo adati kwa iye: Taonani, izi ndi zida zathu za nkhondo; tidzazipereka kwa inu, koma sitidzadzilora ife eni kutenga chipangano kwa iwe, chimene ife tikudziwa kuti tidzaswa, ndiponso ana athu; koma tengani zida zathu zankhondo, ndi kutilora kuti tipite m’chipululu; apo ayi tidzatenganso malupanga athu, ndipo tidzawonongeka kapena tidzapambana.",
                "9": "Taona, ife sitili achikhulupiliro chako, sitikhulupilira kuti ndi Mulungu amene watipereka ife m’manja mwanu; koma tikukhulupilira kuti ndi kuchenjera kwako kumene kwakutetezani inu ku malupanga athu. Taonani, ndi zapachifuwa zanu ndi zishango zanu zimene zakutetezani inu.",
                "10": "Ndipo tsopano pamene Zerahemuna adamaliza kuyankhula kwake mawu awa, Moroni adabweza malupangawo ndi zida zankhondozo, zimene iye adalandira, kwa Zerahemuna, nati: Taonani, timaliza nkhondoyi.",
                "11": "Tsopano sindingathe kukumbukira mawu amene ine ndanena, kotero monga Ambuye ali wamoyo, inu simudzachoka pokhapokha mutachoka ndi lumbiro kuti inu simudzabweleranso kudzamenyana nafe kunkhondo. Tsopano pamene iwe uli m’manja mwathu tidzakhetsa mwazi wanu pansi, kapena inu mudzagonjera ku zofunika zimene ine ndapempha.",
                "12": "Ndipo tsopano pamene Moroni adanena mawu awa, Zerahemuna adabwenzeretsa lupanga lake, ndipo adali okwiya ndi Moroni, ndipo adathamangira patsogolo kuti amuphe Moroni; koma pamene iye adakweza lupanga lake, taonani, m’modzi wa ankhondo a Moroni adalikantha mpaka pansi, ndipo lidathyoka chigwiliro; ndipo iye adakanthanso Zerahemuna mpaka adakhapa khungu lake lapamutu ndipo lidagwera pansi. Ndipo Zerahemuna adachoka pamaso pawo kupita pakati pa ankhondo ake.",
                "13": "Ndipo zidachitika kuti wankhondo amene adaima pambali, amene adakhapa khungu lapamutu la Zerahemuna, adanyamula khungulo kuchokera pansi ndi tsitsi, ndipo adalipachika ku nsonga ya lupanga lake, ndipo adalitambasulira kwa iwo, nati kwa iwo ndi mawu ofuula.",
                "14": "Ngakhale monga ngati khungu la pamutu ili lagwa pansi, limene liri khungu la pamutu pa mkulu wanu, choncho inunso mudzagwera pansi pokhapokha mutapereka zida zanu za nkhondo ndi kuchoka ndi pangano la mtendere.",
                "15": "Tsopano adalipo ambiri, pamene adamva mawu amenewa ndi kuona chikhungu chimene chidali pa lupangalo, amene adagwidwa ndi mantha, ndipo ambiri adabwera patsogolo ndi kuponya pansi zida zawo zankhondo pamapazi a Moroni, ndipo adalowa mu pangano la mtendere. Ndipo onse ambiri amene adalowa mu pangano iwo adawalora kuti apite m’chipululu.",
                "16": "Tsopano zidachika kuti Zerahemuna adali okwiya kwambiri, ndipo adautsira otsala a ankhondo akewo ku mkwiyo, kuti alimbane mwa mphamvu kwambiri motsutsana ndi Anefi.",
                "17": "Ndipo tsopano Moroni adakwiya, chifukwa cha makani a Alamani; kotero iye adalamula anthu ake kuti agwere pa iwo ndi kuwapha. Ndipo zidachitika kuti iwo adayamba kuwapha; inde, ndipo Alamani adalimbana ndi malupanga awo ndi nyonga zawo.",
                "18": "Koma taonani, khungu lawo lamaliseche ndi mitu yawo yosavala idaikidwa poyera ku malupanga akuthwa a Anefi; inde, taonani iwo adalasidwa ndi kukanthidwa, inde, ndipo adagwa mwansanga kwambiri pamaso pa malupanga achinefi; ndipo iwo adayamba kugwetsedwa pansi, monga momwe wankhondo wa Moroni adalosera.",
                "19": "Tsopano Zerahemuna, pamene adaona kuti adali pafupi kuwonongedwa, adafuula mwamphamvu kwa Moroni, kulonjeza kuti iye adzapangana ndiponso anthu ake limodzi nawo, ngati iwo adzawasiyira otsalirawo moyo wawo, kuti iwo sadzabweranso kunkhondo motsutsana ndi iwo.",
                "20": "Ndipo zidachitika kuti Moroni adachititsa kuti ntchito yophana iyimenso pakati pa anthu. Ndipo iye adatenga zida zankhondo kwa Alamani; ndipo atamaliza kulowa mu pangano ndi iye la mtendere adawalora kunyamuka kupita m’chipululu.",
                "21": "Tsopano chiwerengero cha akufa awo sichidawerengedwe chifukwa cha kuchuluka kwa chiwerengerocho; inde chiwerengero cha akufa awo chidali chachikulu kwambiri, mbali zonse za Anefi ndi za Alamani.",
                "22": "Ndipo zidachitika kuti iwo adaponya akufa awo mu madzi a Sidoni, ndipo adapita ndi kukwiliridwa mkuya kwa nyanja.",
                "23": "Ndipo ankhondo achinefi, kapena a Moroni, adabwelera ndi kufika ku nyumba zawo ndi malo awo.",
                "24": "Ndipo motero chidatha chaka cha khumi ndi zisanu ndi zitatu cha ulamuliro wa oweruza pa anthu a Nefi. Ndipo motero zolemba za Alima zidatha, zimene zidalembedwa pa mapale a Nefi."
            },
            "45": {
                "intro": "Nkhani ya anthu a Nefi, ndi nkhondo ndi kusagwirizana kwawo mu masiku a Helamani, molingana ndi zolemba za Helamani, zimene adasunga m’masiku ake.",
                "1": "Taonani tsopano zidachitika kuti anthu a Nefi adakondwa kwambiri, chifukwa Ambuye adawawomboranso kuchokera m’manja mwa adani awo; kotero iwo adapereka chiyamiko kwa Ambuye Mulungu wawo; inde, ndipo adasala kudya kwambiri ndi kupemphera kwambiri, ndipo adapembedza Mulungu ndi chisangalalo chachikulu kwambiri.",
                "2": "Ndipo zidachitika mu chaka cha khumi ndi chisanu ndi chinayi cha ulamuliro wa oweruza pa anthu a Nefi, kuti Alima adabwera kwa mwana wake Helamani ndipo adati kwa iye: Kodi ukukhulupilira mawu amene ine ndidayankhula kwa iwe okhudzana ndi zolemba zimene zakhala zikusungidwa?",
                "3": "Ndipo Helamani adati kwa iye: Inde, ndikukhulupilira.",
                "4": "Ndipo Alima adatinso: Kodi iwe ukukhulupilira mwa Yesu Khristu, amene atadzabwere?",
                "5": "Ndipo iye adati: Inde, ndikukhulupilira mawu onse amene inu mwayankhula.",
                "6": "Ndipo Alima adatinso kwa iye: Kodi iwe udzasunga malamulo anga?",
                "7": "Ndipo iye adati: Inde, ndidzasunga malamulo anu ndi mtima wanga onse.",
                "8": "Ndiye Alima adati kwa iye: Odala ndi iwe; ndipo Ambuye adzakuchititsa bwino mu dzikoli.",
                "9": "Koma taona, ndiri ndi zinazake zoti ndinenere kwa iwe; koma zimene ndikunenera kwa iwe, iwe usadzaziulure; inde, zimene ndikunenera kwa iwe zisazadziwike, ngakhale kufikira uneneriwu utakwaniritsidwa; kotero ulembe mawu amene ine nditanene.",
                "10": "Ndipo awa ndiwo mawuwo: Taona, ndikuona kuti anthu awa omwewa, Anefi, malingana ndi mzimu wa chibvumbulutso umene uli mwa ine, mu zaka mazana anayi kuchokera pa nthawi imene Yesu Khristu adzadzionetsera yekha kwa iwo, adzacheperachepera m’kusakhulupilira.",
                "11": "Inde, ndipo kenako iwo adzaona nkhondo ndi miliri, inde, zilala ndi kukhetsa mwazi, ngakhale kufikira anthu a Nefi adzatha psiti—",
                "12": "Inde, ndipo izi chifukwa cha kucheperachepera m’kusakhulupira ndi kugwa mu ntchito za mdima, ndipo kutayilira, ndi zoipa zamitundu yonse; inde, ndikunena kwa iwe, kuti chifukwa iwo adzachimwira motsutsana ndi kuwala kwakukulu ndi chidziwitso, inde, ndikunena kwa iwe, kuti kuchokera pa tsikulo, mpakana m’badwo wa chinayi siudzatha pasadafike kuipa kwakukuluku.",
                "13": "Ndipo pamene tsiku lalikululo lidzafika, taona, nthawi ifika posachedwa imene iwo amene tsopano, kapena mbewu ya iwo amene tsopano awerengedwa pakati pa anthu a Nefi, sadzawerengedwanso pakati pa anthu a Nefi.",
                "14": "Koma aliyense amene atsalira, ndipo sadawonongedwe mu tsiku ilo lalikulu ndi loopsya, adzawerengedwa pakati pa Alamani, ndipo adzakhala ngati iwo, onse, kupatula iwo ochepa amene adzatchedwe ophunzira a Ambuye; ndipo awo Alamani adzawalondola kufikira atatheratu. Ndipo tsopano, chifukwa cha kusaweruzika, ulosi uwu udzakwaniritsidwa.",
                "15": "Ndipo zidachitika kuti Alima atamaliza kuyankhula zinthu izi kwa Helamani, adamudalitsa iye, ndiponso ana ake ena aamuna; ndiponso iye adadalitsa dziko lapansi kwa ubwino wa olungama.",
                "16": "Ndipo iye adati: Akutero Ambuye Mulungu—Lotembeleredwa lidzakhala dzikoli, inde, dziko ili, kwa dziko lililonse, mtundu, chinenero, ndi anthu, ku chiwonongeko, amene amachita zoipa, pamene iwo adzakhwimitsitsa; ndipo monga ndanena chomwecho zidzakhala; pakuti ili ndi thembelero ndi mdalitso wa Mulungu pa dzikoli, pakuti Ambuye sangathe kuyang’ana patchimo ndi mlingo ngakhale wochepa wa chilolezo.",
                "17": "Ndipo tsopano, pamene Alima adanena mawu awa adadalitsa mpingo, inde, onse amene adzaima olimbika mu chikhulupiliro kuchokera panthawiyi kupita kutsogolo.",
                "18": "Ndipo pamene Alima adachita izi iye adachoka ku dziko la Zarahemula, ngati kuti akupita ku dziko la Meleki. Ndipo zidachitika kuti sadamvekenso; monga pa za imfa yake kapena kuikidwa ife sitikudziwa za izo.",
                "19": "Taonani, ichi tikudziwa, kuti iye adali munthu olungama; ndipo mawu adabuka mu mpingo kuti iye adatengedwa ndi Mzimu, kapena kuikidwa ndi dzanja la Ambuye, monga ngati Mose. Koma taonani, malembo oyera amati Ambuye adatenga Mose kwa iye mwini; ndipo ife tikuganiza kuti iye walandiranso Alima mu mzimu, kwa iye mwini; kotero, pachifukwa ichi ife sitikudziwa kanthu kokhudzana ndi imfa ndi kuikidwa kwake.",
                "20": "Ndipo tsopano zidachitika kumayambiliro a chaka cha khumi ndi chisanu ndi chinayi cha ulamuliro wa oweruza pa anthu a Nefi, kuti Helamani adapita pakati pa anthu kukalalikira mawu kwa iwo.",
                "21": "Pakuti taonani, chifukwa cha nkhondo zawo ndi Alamani ndi kuchuluka timikangano ndi chisokonezo chimene chidali pakati pa anthuwo, kudakhala kofunikira kwambiri kuti mawu a Mulungu alalikidwe pakati pawo, inde, ndipo kuti lamulo liperekedwe mu mpingo wonse.",
                "22": "Kotero Helamani ndi abale ake adapita kukakhazikitsanso mpingo mu dziko lonselo, inde, mu mzinda uliwonse kuzungulira dziko lonselo limene lidatengedwa ndi anthu a Nefi. Ndipo zidachitika kuti iwo adasankha ansembe ndi aphunzitsi kuzungulira dziko lonselo, pa mipingo yonse.",
                "23": "Ndipo tsopano zidachitika kuti Helamani ndi abale ake atatha kusankha ansembe ndi aphunzitsi pa mipingoyo kuti padauka kusagwirizana pakati pawo, ndipo iwo sadamvetsere mawu a Helamani ndi abale ake;",
                "24": "Koma iwo adakula m’kunyada, ndikudzikweza mu mitima yawo, chifukwa cha chuma chawo chochuluka kwambiri; kotero iwo adalemera m’maso mwawo, ndipo sakadamvetsera ku mawu awo, kuti ayende mowongoka pamaso pa Mulungu."
            },
            "46": {
                "1": "Ndipo zidachitika kuti pamene ambiri amene sadamvere mawu a Helamani ndi abale ake adasonkhana pamodzi motsutsana ndi abale awo.",
                "2": "Ndipo tsopano, iwo adakwiya kwambiri, kufikira kuti iwo adatsimikizika kuti awaphe.",
                "3": "Tsopano mtsogoleri wa iwo amene adali wokwiya motsutsana ndi abale awo adali munthu ojintcha ndi wamphamvu; ndipo dzina lake lidali Amalikiya.",
                "4": "Ndipo Amalikiya adakhumbira kukhala mfumu; ndipo anthu awo amene adali wokwiya adakhumbiranso kuti iye akhale mfumu yawo; ndipo adali gawo lalikulu la iwo oweruza a dzikolo ndipo iwo ankafuna mphamvu.",
                "5": "Ndipo adatsogozedwa ndi zinyengo za Amalikiya, kuti ngati iwo adzamuthandiza iye ndi kumukhazika iye kukhala mfumu yawo iye adzawapanga iwo olamulira pa anthuwo.",
                "6": "Motero iwo adasocheletsedwa ndi Amalikiya m’kusagwirizana, posatengera za ulaliki wa Helamani ndi abale ake, inde, posatengera za chisamaliro chawo chachikulu cha mpingo, pakuti iwo adali akulu ansembe pa mpingo.",
                "7": "Ndipo adalipo ambiri mu mpingo amene adakhulupilira mu mawu achinyengo a Amalikiya, kotero iwo adagalukira ngakhale kuchoka ku mpingo; ndipo motero zidali zochitika za anthu a Nefi zokayikitsa ndi zoopsya, posatengera za chipambano chawo chachikulu chimene iwo adali nacho pa Alamani, ndi chimwemwe chawo chachikulu chimene iwo adali nacho chifukwa cha chipulumutso chawo ndi dzanja la Ambuye.",
                "8": "Motero tikuona m’mene ana a anthu amafulumilira kuiwala Ambuye Mulungu wawo, inde, m’mene amafulumilira pakuchita zoipa, ndi kutsogoleredwa ndi woipayo.",
                "9": "Inde, ndiponso tikuonanso kuipa kwakukulu munthu m’modzi oipa angapangitse kuti kuchitike pakati pa ana a anthu.",
                "10": "Inde, tikuona kuti Amalikiya, chifukwa iye adali munthu wanjira zochenjera ndi munthu wa mawu achinyengo ambiri, kuti adasocheretsa mitima ya anthu ambiri kuchita zoipa; inde, ndipo kufuna kuwononga mpingo wa Mulungu, ndi kuwononga maziko a ufulu umene Mulungu adapereka kwa iwo, kapena madalitso amene Mulungu adatumiza pa nkhope ya dziko lapansi chifukwa cha olungama.",
                "11": "Ndipo tsopano zidachitika kuti pamene Moroni, amene adali mkulu wa ankhondo a Anefi, adamva za kusagwirizanaku, iye adakwiya ndi Amalikiya.",
                "12": "Ndipo zidachitika kuti iye adang’amba chovala chake; ndi kutenga sanza yake, ndikulembapo—Pa kukumbukira Mulungu wathu, chipembedzo chathu, ufulu wathu, ndi mtendere wathu, akazi athu ndi ana athu—ndipo adamangilira pa nsonga ya mtengo.",
                "13": "Ndipo adamangilira chisoti chake chakumutu, ndi chapachifuwa chake, ndi chishango chake, ndi kumangira m’chiuno mwake lupanga lake, ndipo iye adatenga mtengo uja, umene kunsonga kwake kudali sanza ya chovala chake, (ndipo iye adaitcha mbendera ya ufulu) ndipo adadzigwaditsa pansi, ndipo adapemphera mwamphamvu kwa Mulungu wake kuti madalitso a ufulu akhale pa abale ake, kufikira pamene gulu la Akhristu lidzatsala ndi kutenga dzikolo.",
                "14": "Pakuti motero adali onse okhulupilira mwa Khristu, amene adali mu mpingo wa Mulungu, kutchedwa ndi iwo amene sadali ampingo.",
                "15": "Ndipo iwo amene adali a mpingo adali wokhulupirika; inde, onse amene adali wokhulupilira moonadi mwa Khristu adatenga pa iwo, mokondwera, dzina la Yesu, kapena Akhristu monga ankaitanidwira, chifukwa cha chikhulupiliro mwa Khristu amene akuyenera kudza.",
                "16": "Ndipo kotero, pa nthawi imeneyi, Moroni adapemphera kuti ntchito ya Akhristu, ndi ufulu wa dziko ukonderedwe.",
                "17": "Ndipo zidachitika kuti pamene iye adatsanulira moyo wake kwa Mulungu, adatchula dziko lonse limene lidali kum’mwera kwa dzikolo Bwinja, inde, ndipo pamapeto pake, dziko lonse, konse chakumpoto ndi chakum’mwera—Dziko losankhidwa, ndi dziko la ufulu.",
                "18": "Ndipo iye adati: Indedi Mulungu sadzalora kuti ife, amene tikunyozedwa chifukwa tatenga pa ife dzina la Khristu, tidzaponderezedwe ndi kuwonongedwa, kufikira titachibweretsa tokha ndi kulakwitsa kwathu komwe.",
                "19": "Ndipo pamene Moroni adanena mawu awa, iye adapita pakati pawo, akugwedeza mlengalenga nsaza ya chovala chong’ambidwacho, kuti onse aone zolembedwa zimene iye adalembapo, ndipo adafuula ndi mawu aakulu, nati:",
                "20": "Taonani, aliyense amene adzasunga mbendera iyi pa dzikoli, aloreni abwere mu mphamvu za Ambuye, ndi kulowa mu pangano kuti iwo adzasunga maufulu awo, ndi chipembedzo chawo, kuti Ambuye Mulungu awadalitse iwo.",
                "21": "Ndipo zidachitika kuti pamene Moroni adanena mawu awa, taonani, anthuwo adabwera akuthamanga limodzi ndi zida zawo zankhondo zitamangiliridwa m’chiuno mwawo, akung’amba zovala zawo m’chizindikiro, kapena ngati chipangano kuti iwo sadzamusiya Ambuye Mulungu wawo, kapena, mu mawu ena, ngati iwo adzalakwire malamulo a Mulungu, kapena kugwa mu kulakwitsa, ndi kuchita manyazi kutengera pa dzina la Khristu, Ambuye akuyenera kudzawang’amba monga ngati iwo adang’ambira chovala chawo.",
                "22": "Tsopano ichi chidali chipangano chimene iwo adapanga, ndipo iwo adaponya zovala zawo pamapazi a Moroni, nati: Ife tikupangana ndi Mulungu wathu, kuti ife tidzawonongedwe, monga ngati abale athu mu dziko lakumpoto, ngati ife tidzagwa mu kulakwitsa, inde, iye adzatiponye ife pamapazi a adani athu monga ngati ife taponyera zovala zathu pamapazi ako kuti zipondedwe pansi paphanzi, ngati ife tidzagwa mu kulakwitsa.",
                "23": "Moroni adati kwa iwo: Taonani, ife ndi otsalira a mbewu ya Yakobo, inde, ndife otsalira a mbewu ya Yosefe, amene chovala chake chidang’ambidwa ndi abale ake mdzidutswa zambiri, inde, ndipo tsopano taonani, tiyeni tikumbukire malamulo a Mulungu, kapena zovala zathu zidzang’ambidwa ndi abale athu, ndipo tidzaponyedwa mu ndende, kapena kugulitsidwa, kapena kuphedwa.",
                "24": "Inde, tiyeni titeteze ufulu wathu monga otsalira a Yosefe, inde, tiyeni tikumbukire mawu a Yakobo asadamwalire, pakuti taonani, iye adaona kuti gawo lotsalira la chovala cha Yosefe chidasungidwa ndipo sichidaole. Ndipo iye adati—Monga ngati chovala chotsalirachi mwana wanga wasungidwa, chomwechonso otsalira a mbewu ya mwana wanga adzasungidwa ndi dzanja la Mulungu, ndi kutengedwa kwa iye mwini, pamene otsalira a mbewu ya Yosefe adzawonongedwa, monga ngati chotsalira cha chovala chake.",
                "25": "Tsopano taonani, izi zikupatsa mzimu wanga chisoni, komabe, moyo wanga uli ndi chisangalalo mwa mwana wanga, chifukwa cha gawo lina la mbewu yake limene lidzatengedwe kwa Mulungu.",
                "26": "Tsopano taona, uku ndiko kudali kuyankhula kwa Yakobo.",
                "27": "Ndipo tsopano ndani adziwa koma chimene otsalira a mbewu ya Yosefe, amene adzawonongedwe monga chovala chake, ndi iwo amene asiyana ndi ife? Inde, ndipo monga zidzakhalira kwa ife tomwe ngati sitidzaima nji mu chikhulupiliro cha Khristu.",
                "28": "Ndipo tsopano zidachitika kuti pamane Moroni adanena mawu awa, iye adapita, ndiponso adatumiza ku zigawo zonse za dziko limene kudali kusagwirizana, ndi kusonkhanitsa pamodzi anthu wonse amene adali ndi khumbo loteteza ufulu wawo, kuti aime motsutsana ndi Amalikiya ndi iwo amene adagalukira amene ankatchedwa Aamalikiya.",
                "29": "Ndipo zidachitika kuti pamene Amalikiya adaona kuti anthu a Moroni adali ochuluka kwambiri kuposera Aamalikiya—ndipo iye adaonanso kuti anthu ake ankakayikira zokhudzana ndi chilungamo cha cholinga chimene iwo adachita—kotero, poopa kuti sapindula kanthu, iye adatengana ndi iwo amene ankafuna ndi kunyamuka nawo kupita ku dziko la Nefi.",
                "30": "Tsopano Moroni adaganiza kuti sikudali koyenera kuti Alamani akhale ndi mphamvu zinanso; kotero iye adaganiza zowadula anthu a Amalikiya, kapena kuwatenga ndi kuwabweretsa iwo, ndi kupha Amalikiya; inde, pakuti iye adadziwa kuti iye adzawautsira ku mkwiyo Alamani kuwakwiyira iwo, ndi kuchititsa kuti abwere ku nkhondo motsutsana nawo; ndipo izi iye adadziwa kuti Amalikiya adzachita kuti apeze zolinga zake.",
                "31": "Kotero Moroni adaganiza kuti kudali koyenera kuti atenge ankhondo ake, amene adadzisonkhanitsa okha pamodzi, ndi zida zawo, ndi kulowa m’chipangano chosunga mtendere—ndipo zidachitika kuti iye adatenga ankhondo ake ndi kugubira ndi mahema awo kupita m’chipululu, kuti akadule njira ya Amalikiya m’chipululu.",
                "32": "Ndipo zidachitika kuti iye adachita molingana ndi zokhumba zake, ndipo adaguba kupita m’chipululu, ndipo adalondola ankhondo a Amalikiya.",
                "33": "Ndipo zidachitika kuti Amalikiya adathawa ndi chiwerengero chochepa cha anthu, ndipo otsalirawo adaperekedwa m’manja mwa Moroni ndipo adatengedwa kubwelera ku dziko la Zarahemula.",
                "34": "Tsopano, Moroni pokhala munthu amene adasankhidwa ndi mkulu wa oweruza ndi mawu a anthu, kotero iye adali ndi mphamvu molingana ndi chifuniro chake ndi ankhondo achinefi, kuti akhazikitse ndi kuonetsa ulamuliro pa iwo.",
                "35": "Ndipo zidachitika kuti aliyense wa Aamalikiya amene sadafune kulowa mu pangano kuthandizira ntchito ya ufulu, kuti akhalebe ndi ulamuliro waufulu, adachitititsa kuti aphedwe, ndipo adalipo koma ochepa amene adakana kulowa m’chipangano cha ufulu.",
                "36": "Ndipo zidachitikanso, kuti iye adachititsa kuti mbendera ya ufulu ipachikidwe pa nsanja imene idaikidwa mu dziko lonselo, limene mudali Anefi; ndipo motero Moroni adadzala mbendera ya ufulu pakati pa Anefi.",
                "37": "Ndipo iwo adayamba kukhalanso ndi mtendere mu dzikolo; ndipo motero adapitiliza kukhala ndi mtendere kufikira pafupifupi kumapeto kwa chaka cha khumi ndi chisanu ndi chinayi cha ulamuliro wa oweruza.",
                "38": "Ndipo Helamani ndi akulu ansembe adasunga dongosolo la mpingo; inde, mpakana kwa nthawi ya dzaka zinayi iwo adakhalabe ndi mtendere ndi chikondwelero mu mpingo.",
                "39": "Ndipo zidachitika kuti kudali ambiri amene adamwalira, kukhulupilira molimba kuti mizimu yawo idawomboledwa ndi Ambuye Yesu Khristu, motero iwo adachoka padziko lapansi okondwa.",
                "40": "Ndipo adalipo ena amene adamwalira ndi kuphwanya kwathupi, kumene mu nyengo zina za chakacho kudafala mu dzikolo—koma osati kwambiri ndi kuphwanya thupiko, chifukwa cha zitsamba ndi mitsitsi yabwino imene Mulungu adawakonzera kuti adzichotsera zoyambitsa matenda, amene anthu adali kutengera ndi kusintha kwa nyengo.",
                "41": "Koma kudali ambiri amene adamwalira ndi ukalamba; ndi ena amene adamwalira ndi chikhulupiliro cha Khristu ali okondwa mwa iye, monga momwe tikuyenera kuganizira."
            },
            "47": {
                "1": "Tsopano tidzabwelera mu zolemba zathu kwa Amalikiya ndi iwo amene adathawa ndi iye kulowera m’chipululu; pakuti, taonani, iye adatenga iwo amene adapita ndi iye, ndipo adapita nawo ku dziko la Nefi pakati pa Alamani, ndipo adawautsa Alamani ku mkwiyo motsutsana ndi anthu a Nefi, kufikira kuti mfumu ya Alamani idatumiza chilengezo kudziko lonselo, pakati pa anthu ake onse, kuti adzisonkhanitse okha pamodzi kachiwiri kuti apite ku nkhondo motsutsana ndi Anefi.",
                "2": "Ndipo zidachitika kuti pamene chilengezo chidapita kwa iwo adali amantha kwambiri; inde, iwo adaopa kukhumudwitsa mfumu yawo, ndiponso adaopa kupita kunkhondo motsutsana ndi Anefi kuopa kuti angataye moyo wawo. Ndipo zidachitika kuti iwo sadafune, kapena gawo lambiri la iwo silidafune, kumvera lamulo la mfumuyo.",
                "3": "Ndipo tsopano zidachitika kuti mfumuyo idakwiya chifukwa cha kusamvera kwawo; kotero adampatsa Amalikiya ulamuliro wa gawo limenero la ankhondo ake limene lidali lomvera malamulo ake, ndipo adamulamula iye kuti apite ndi kuwakakamiza iwo ku zida.",
                "4": "Tsopano taonani, ichi chidali chokhumba cha Amalikiya; pakuti iye okhala munthu wochenjera kwambiri pochita zoipa kotero adayala dongosolo mu mtima mwake kuti achotse mfumu ya Alamani.",
                "5": "Ndipo tsopano iye adakhala ndi ulamuliro wa magawo amenewo a Alamani amene adali ogwirizana ndi mfumu; ndipo iye adafuna kuti apeze kukonderedwa kwa iwo amene adali osamvera; kotero iye adapita ku malo amene ankatchedwa Onida, pakuti kumeneko ndi komwe Alamani onse adathawira; pakuti adazindikira ankhondo akudza, ndipo, poganiza kuti akudza kudzawawononga, adathawira ku Onida, ku malo a zida.",
                "6": "Ndipo iwo adasankha munthu kuti akhale mfumu ndi mtsogoleri pa iwo, atakhazikitsa m’malingaliro awo ndi cholinga chotsimikizika kuti iwo sakagonjetsedwanso kuti apite komenyana ndi Anefi.",
                "7": "Ndipo zidachitika kuti iwo adadzisonkhanitsa okha pamodzi pa mwamba pa phiri limene linkatchedwa Antipa, pokonzekera nkhondo.",
                "8": "Tsopano sichidali cholinga cha Amalikiya kuwapatsa iwo nkhondo molingana ndi malamulo a mfumu; koma taonani, chidali cholinga chake kuti apeze kukonderedwa ndi ankhondo a Alamani, kuti iye adziike yekha pa mutu pawo ndi kuchotsa mfumuyo ndi kutenga ufumuwo.",
                "9": "Ndipo taonani, zidachitika kuti iye adachititsa ankhondo ake kukhoma mahema awo mu chigwa chimene chidali pafupi ndi phiri la Antipa.",
                "10": "Ndipo zidachitika kuti pamene udali usiku iye adatumiza akazembe achinsinsi ku phiri la Antipa, kufuna kuti mtsogoleri wa iwo amene adali pa phirilo, amene dzina lake lidali Lehonti, kuti iye atsike pansi kumusi kwa phirilo, pakuti iye adafuna kuti ayankhule naye.",
                "11": "Ndipo zidachitika kuti pamene Lehonti adalandira uthenga iye sadayerekeze kutsika pansi kumusi kwa phirilo. Ndipo zidachitika kuti Amalikiya adatumizanso kwa nthawi yachiwiri, kufuna iye kuti atsike pansi. Ndipo zidachitika kuti Lehonti sadafune; ndipo iye adatumizanso kwa nthawi yachitatu.",
                "12": "Ndipo zidachitika kut pamene Amalikiya adapeza kuti iye sadamuthe Lehonti kuti atsike pansi pa phiri, iye adakwera pa phirilo, kuyandikana ndi msasa wa Lehonti; ndipo adatumizanso kwa nthawi yachinayi uthenga kwa Lehonti, kufuna kuti iye atsike pansi, ndipo kuti iye abweretse alonda ake ndi iye.",
                "13": "Ndipo zidachitika kuti pamene Lehonti adatsika pansi ndi alonda ake kwa Amalikiya, kuti Amalikiya adafuna iye kuti atsike pansi ndi ankhondo ake mu nthawi ya usiku, ndi kuzungulira anthu amene adali mu msasa wawo pa womwe mfumu adamupatsa iye ulamuliro, ndipo kuti iye adzawapereke iwo m’manja mwa Lehonti, ngati iye angamupange iye (Amalikiya) mtsogoleri wachiwiri pa ankhondo onse.",
                "14": "Ndipo zidachitika kuti Lehonti adatsika pansi ndi anthu ake ndipo adazungulira anthu a Amalikiya, kotero kuti asadadzuke pakucha pa tsiku iwo adali atazunguliridwa ndi ankhondo a Lehonti.",
                "15": "Ndipo zidachitika kuti pamene iwo adaona kuti iwo adali atazunguliridwa, adamupempha Amalikiya kuti awalore iwo alowerane ndi abale awo, kuti iwo asawonongedwe. Tsopano ichi chidali chinthu chomwecho chimene Amalikiya adafuna.",
                "16": "Ndipo zidachitika kuti iye adapereka anthu ake, mosemphana ndi malamulo a mfumu. Tsopano chinthu ichi ndi chimene Amalikiya adafuna, kuti akwaniritse madongosolo ake pochotsa mfumu.",
                "17": "Tsopano chidali chikhalidwe cha Alamani, ngati mtsogoleri wamkulu wawo waphedwa, kusankha mtsogoleri wachiwiri kukhala mtsogoleri wamkulu wawo.",
                "18": "Ndipo zidachitika kuti Amalikiya adachititsa kuti m’modzi mwa antchito ake apereke mankhwala achiphe pang’onopang’ono kwa Lehonti, mpaka iye adamwalira.",
                "19": "Tsopano, pamene Lehonti adamwalira, Alamani adasankha Amalikiya kuti akhale mtsogoleri wawo ndi mkulu wa ankhondo.",
                "20": "Ndipo zidachitika kuti Amalikiya adaguba ndi ankhondo ake (pakuti adapeza zokhumba zake) kupita ku dziko la Nefi, ku mzinda wa Nefi, umene udali mzinda waukulu.",
                "21": "Ndipo mfumu idabwera kudzakumana naye ndi alonda ake, pakuti idaganiza kuti Amalikiya adakwanilitsa malamulo ake, ndipo kuti Amalikiya adasonkhanitsa pamodzi ankhondo ochuluka kuti apite kukamenyana ndi Anefi ku nkhondo.",
                "22": "Koma taonani, pamene mfumu idatuluka kuti ikumane naye, Amalikiya adachititsa kuti antchito ake apite ndi kukakumana ndi mfumuyo. Ndipo adapita ndi kugwadira pamaso pa mfumuyo, ngati kuti akupereka ulemu chifukwa cha ukulu wake.",
                "23": "Ndipo zidachitika kuti mfumuyo idatambasula dzanja lake kuti iwadzutse iwo, monga chidali chikhalidwe cha Alamani, ngati chizindikiro cha mtendere, chimene chikhalidwecho adatengera kwa Anefi.",
                "24": "Ndipo zidachitika kuti pamene iye adadzutsa oyamba kuchokera pansi, taonani iye adalasa mfumuyo pa mtima, ndipo idagwa pansi.",
                "25": "Tsopano antchito a mfumuyo adathawa; ndipo antchito a Amalikiya adafuula, nati:",
                "26": "Taonani, antchito a mfumu amulasa iye pa mtima, ndipo wagwa ndipo iwo athawa, taonani, bwerani mudzaone.",
                "27": "Ndipo zidachitika kuti Amalikiya adalamula kuti ankhondo ake apite ndipo akaone chimene chidachitika kwa mfumuyo, ndipo pamene iwo adafika pamalopo, ndi kupeza mfumuyo itagona m’mwazi wake, ndipo Amalikiya adanamizira kukwiya, ndipo adati: Aliyense amene amaikonda mfumuyi, apite ndi kuthamangitsa antchitowo kuti iwo aphedwe.",
                "28": "Ndipo zidachitika kuti onse amene ankaikonda mfumuyo, pamene adamva mawu awa, adabwera ndi kuthamangitsa antchito a mfumuwo.",
                "29": "Tsopano pamene antchito a mfumuwo adaona ankhondo akuwathamangitsa, adawopanso, ndipo adathawira m’chipululu, ndipo adafika ku dziko la Zarahemula ndipo adagwirizana ndi anthu a Amoni.",
                "30": "Ndipo ankhondo amene ankawathamangitsawo adabwelera, atawathamangitsa iwo pa chabe; ndipo motero, Amalikiya, mwa chinyengo chake, adakopa mitima ya anthuwo.",
                "31": "Ndipo zidachitika kuti m’mawa mwake adalowa mu mzinda wa Nefi ndi ankhondo ake, ndi kutenga mzindawo.",
                "32": "Ndipo tsopano zidachitika kuti mfumukazi, pamene idamva kuti mfumu yaphedwa—pakuti Amalikiya adatumiza kazembe kwa mfumukaziyo kukaidziwitsa kuti mfumu yaphedwa ndi antchito ake, kuti iye adawathamangitsa iwo ndi ankhondo ake, koma padali pachabe, ndipo iwo adathawa—",
                "33": "Kotero, pamene mfumukaziyo idalandira uthenga umenewu idatumiza kwa Amalikiya, kufuna kwa iye kuti awaleke anthu ake mu mzindawo; ndipo idafunanso kwa iye kuti abwere kwa iye; ndipo idafunanso kwa iye kuti abweretse mboni kudzachitira umboni zokhudzana ndi imfa ya mfumuyo.",
                "34": "Ndipo zidachitika kuti Amalikiya adatenga antchito amene adapha mfumu, ndi onse amene adali naye, ndipo adapita kwa mfumukaziyo, ku malo amene idakhala; ndipo onse adachitira umboni kwa iyo kuti mfumu idaphedwa ndi antchito ake omwe; ndiponso adati: Iwo athawa; kodi izi sizikuchitira umboni motsutsana nawo? Ndipo motero iwo adakhutilitsa mfumukaziyo zokhudzana ndi imfa ya mfumu.",
                "35": "Ndipo zidachitika kuti Amalikiya adafuna kukonderedwa kwa mfumukaziyo, ndipo adaitenga kukhala mkazi wake; ndipo motero mwa chinyengo chake, ndi kuthandizidwa kwa antchito ake ochenjerawo, iye adatenga ufumu; inde, adavomerezedwa kukhala mfumu mu dziko lonselo, pakati pa anthu onse achilamani, amene adali opangidwa ndi Alamani, ndi Alemueli ndi Aismaeli, ndi onse ogalukira a Anefi, kuchokera ku ulamuliro wa Nefi kufikira ku nthawi imeneyi.",
                "36": "Tsopano ogalukirawa, pokhala ndi maphunziro ndi uthenga umodzi wa Anefi, inde, pokhala ophunzitsidwa mu chidziwitso chimodzi cha Ambuye, komabe, ndi zodabwitsa kufotokoza, posakhalitsa potsatira kusagwirizana kwawo iwo adakhala owuma kwambiri ndi osalapa, ndi aukali kwambiri, ndi oipa ndi ankhanza kuposera Alamani—akumwa mu chikhalidwe cha Alamani; kupereka njira ku ulesi, ndi zonyansa zamitundu yonse, inde, kuiwaliratu Ambuye Mulungu wawo."
            },
            "48": {
                "1": "Ndipo tsopano zidachitika kuti, posakhalitsa pamene Amalikiya adatenga ufumuwo iye adayamba kulimbikitsa mitima ya Alamani motsutsana ndi anthu a Nefi, inde, iye adasankha anthu kuti ayankhule kwa Alamani kuchokera ku nsanja zawo, motsutsana ndi Anefi.",
                "2": "Ndipo motero iye adalimbikitsa mitima yawo motsutsana ndi Anefi, kotero kuti kumapeto kwa chaka cha khumi ndi chisanu ndi chinayi cha ulamuliro wa oweruza iye atakwaniritsa zofuna zake choncho, inde, atapangidwa kukhala mfumu pa Alamani, iye adafunanso kulamulira pa dziko lonselo, inde, ndi anthu onse amene adali mu dzikolo, Anefi komanso Alamani.",
                "3": "Kotero iye adakwaniritsa zofuna zake, pakuti iye adali atalimbitsa mitima ya Alamani ndipo adachititsa khungu maganizo awo, ndipo adawautsira iwo mkwiyo, kufikira kuti iye adasonkhanitsa pamodzi khamu lochuluka kuti apite kunkhondo motsutsana ndi Anefi.",
                "4": "Pakuti iye adali wotsimikizika, chifukwa cha kukula kwa chiwerengero cha anthu ake, kuti agonjetsa Anefi ndi kuwabweretsa iwo mu ukapolo.",
                "5": "Ndipo motero iye adasankha akulu ankhondo a Azoramu, iwo pokhala odziwa kwambiri za mphamvu za Anefi, ndi malo awo obisalira, ndi madera ofooka a mizinda yawo; kotero iye adasankha iwo kukhala akulu ankhondo pa ankhondo ake.",
                "6": "Ndipo zidachitika kuti iwo adatenga msasa wawo, ndi kupita chakufupi ndi dziko la Zarahemula m’chipululu.",
                "7": "Tsopano zidachitika kuti pamene Amalikiya adapeza mphamvu choncho mwa chinyengo ndi ukamberembere, Moroni, ku dzanja linali, adali akukonzekeretsa maganizo a anthu kukhala wokhulupirika kwa Ambuye Mulungu wawo.",
                "8": "Inde, iye adali akulimbikitsa ankhondo achinefi, ndi kukhazikitsa malinga ang’onoang’ono, kapena malo obisaliramo; kuponya mizere ya dothi mozungulira kuti azizinga magulu ankhondo ake, ndi kumanganso makoma a miyala kuti awazungulire iwo, mozungulira mizinda yawo ndi malire a dziko lawo; inde, kuzungulira dziko lonselo.",
                "9": "Ndipo mu malinga awo ofooka iye adaikamo chiwerengero cha anthu chokulirapo; ndipo motero iye adalimbitsa ndi kulimbikitsa dzikolo limene lidali la Anefi.",
                "10": "Ndipo motero iye adali kukonzekera kuthandizira ufulu wawo, dziko lawo, akazi awo, ndi ana awo, ndi mtendere wawo, ndipo kuti akathe kukhala ndi moyo kwa Ambuye Mulungu wawo, komanso kuti akathe kusunga icho chimene chidatchedwa ndi adani awo cholinga cha Akhristu.",
                "11": "Ndipo Moroni adali munthu wolimba ndi wamphamvu; adali munthu wa luntha langwiro; inde, munthu amene sankakondwera mukukhetsa mwazi; munthu amene mzimu wake udali osangalalamu kumasuka ndi ufulu wa dziko lake, ndi abale ake kuchokera mu msinga ndi ukapolo.",
                "12": "Inde, munthu amene mtima wake udasefukira ndi chiyamiko kwa Mulungu wake, chifukwa cha mwayi ndi madalitso wochuluka amene iye adapereka pa anthu ake; munthu amene adagwira ntchito mopambanitsa chifukwa cha ubwino ndi chitetezo cha anthu ake.",
                "13": "Inde, ndipo adali munthu amene adali wokhazikika mu chikhulupiliro cha Khristu, ndipo iye adalumbira ndi lumbiro kuti adzateteza anthu ake, maufulu ake, ndi dziko lake, ndi chipembedzo chake, ngakhale kufikira kutaya mwazi wake.",
                "14": "Tsopano Anefi adaphunzitsidwa kudziteteza okha motsutsana ndi ndi adani awo, ngakhale mpakana kukhetsa mwazi ngati kudali kofunikira; inde, ndipo adaphunzitsidwanso kusayambitsa ndewu, ndi kusakweza konse lupanga pokhapokha ngati kutakhala kotsutsana ndi adani, pokhapokha ngati kuli kuteteza miyoyo yawo.",
                "15": "Ndipo ichi chidali chikhulupiliro chawo, kuti pakutero Mulungu adzawachititsa bwino mu dzikolo, kapena mu mawu ena, ngati iwo adali okhulupirika mu kusunga malamulo a Mulungu kuti iye adzawachititsa bwino mu dziko; inde, kuwachenjeza iwo kuti athawe, kapena kukonzekera nkhondo, molingana ndi chiopsyezo chawo.",
                "16": "Ndiponso, kuti Mulungu adzadziwitsa kwa iwo kumene akuyenera kupita kuti adziteteze kwa adani awo, ndipo pakutelo, Ambuye adzawapulumutsa iwo; ndipo ichi chidali chikhulupiliro cha Moroni, ndipo mtima wake udanyadira mwa ichi; osati mwa kukhetsa mwazi koma mu kuchita zabwino, mu kusunga anthu ake, inde, mu kusunga malamulo a Mulungu, inde, mu kukana zoipa.",
                "17": "Inde, indetu, indetu ndinena ndi inu, ngati anthu onse adali, ndipo akadali, ndipo adzakhalepo, monga Moroni, taonani, mphamvu zomwe za gahena zikadagwedezeka kunthawi zosatha; inde, mdyerekezi sakadakhala ndi mphamvu pa mitima ya ana a anthu.",
                "18": "Taonani, iye adali munthu ngati Amoni, mwana wa Mosiya, inde, ndipo ngakhale ana aamuna ena a Mosiya, inde, ndiponso Alima ana ake, pakuti onsewa adali anthu a Mulungu.",
                "19": "Tsopano taonani, Helamani ndi abale ake sadali ocheperapo kutumikira anthu monga momwe adaliri Moroni; pakuti iwo adalalikira mawu a Mulungu, ndipo adabatiza m’kulapa anthu onse amene akadamvera mawu awo.",
                "20": "Ndipo motero iwo adapita patsogolo, ndipo anthu adadzichepetsa okha chifukwa cha mawu awo, kufikira kuti iwo adakonderedwa kwambiri ndi Ambuye, ndipo motero iwo adali omasulidwa ku nkhondo ndi mikangano pakati pawo, inde, ngakhale kwa nthawi ya dzaka zinayi.",
                "21": "Koma, monga ndanenera, m’masiku otsiliza amchaka cha khumi ndi chisanu ndi chinayi, inde, posatengera za mtendere wawo pakati pawo, adakakamizika monyinyirika kumenyana ndi abale awo, Alamani.",
                "22": "Inde, ndipo pamapeto pake, nkhondo zawo sizidathe kwa nthawi ya dzaka zambiri ndi Alamani, posatengera kunyinyirika kwawo.",
                "23": "Tsopano, iwo adali achisoni kutenga zida motsutsana ndi Alamani, chifukwa iwo sadakondwere ndi kukhetsa mwazi; inde; ndipo izi sizokhazo—iwo adali achisoni pokhala njira yotumizira abale awo kuchokera m’dziko lapansi ku dziko lamuyaya, asadakonzekere kukumana ndi Mulungu wawo.",
                "24": "Komabe, iwo sakadalora kutaya moyo wawo, kuti akazi awo ndi ana awo aphedwe mwa nkhanza zosaneneka za iwo amene kale adali abale awo, inde, ndipo adagalukira kuchoka mu mpingo wawo, ndipo adali atawasiya iwo ndipo adali atapita kukawawononga iwo polumikizana ndi Alamani.",
                "25": "Inde, iwo sakadalora kuti abale awo akondwere pa mwazi wa Anefi, malinga ngati padali aliyense amene adayenera kusunga malamulo a Mulungu, pakuti lonjezo la Ambuye lidali, ngati iwo angasunge malamulo ake adzachita bwino mu dzikolo."
            },
            "49": {
                "1": "Ndipo tsopano zidachitika kuti mu mwezi wa khumi ndi umodzi wa m’chaka cha khumi ndi chisanu ndi chinayi, pa tsiku la khumi la mweziwo, ankhondo achilamani adaonedwa akuyandikira dziko la Amoniha.",
                "2": "Ndipo taonani, mzindawo udali utamangidwanso, ndipo Moroni adaika gulu la ankhondo cha kumalire a mzindawo, ndipo iwo adali ataponya dothi mozungulira kuti adziteteze ku mivi ndi miyala ya Alamani; pakuti taonani, iwo adamenya ndi miyala ndi mivi.",
                "3": "Taonani, ndanena kuti mzinda wa Amoniha udamangidwanso. Ndikunena kwa inu, inde, kuti mbali ina idamagwidwanso ya m’zigawo, ndipo chifukwa Alamani adauwonongapo chifukwa cha kusaweruzika kwa anthu, iwo adaganiza kuti ukhalanso osavuta kwa iwo kuugonjetsa.",
                "4": "Koma taonani, kudali kwakukulu bwanji kukhumudwa kwawo, pakuti taonani, Anefi adakumba chimulu cha dothi chozungulira iwo, chimene chidali chachitali kwambiri mwakuti Alamani sakadatha kuponya miyala yawo ndi mivi yawo kwa iwo kuti zikagwire ntchito, ngakhale kutha kubwera kwa iwo kupatula kudzera pamalo polowera pawo.",
                "5": "Tsopano pa nthawi imeneyi mkulu wa ankhondo wa Alamani adazizwa kwambiri, chifukwa cha nzeru za Anefi pokonza malo awo a chitetezo.",
                "6": "Tsopano atsogoleri a Alamani adaganiza, chifukwa cha kuchuluka kwa chiwerengero chawo, inde, iwo adaganiza kuti adali ndi mwayi obwera pa iwo monga m’mene adachitira kufikira tsopano; inde, ndipo iwo adadzikonzeranso ndi zishango, ndi zapachifuwa; ndiponso adadzikonzera zovala za zikopa, inde, zovala zokhuthala kuti aveke umaliseche wawo.",
                "7": "Ndipo pokhala okonzeka motere iwo adaganiza kuti ayenera kuwagonjetsa mosavuta ndi kuwaika abale awo mu goli la ukapolo, kapena kuwapha ndi kuwasakaza molingana ndi kufuna kwawo.",
                "8": "Koma taonani, mkudabwitsika kwawo kwakukulu, iwo adali atawakonzekera, mu njira imene idali isadadziwikepo pakati pa ana a Lehi. Tsopano iwo adakonzekera Alamani, kuti amenyane potsatira njira ya malangizo a Moroni.",
                "9": "Ndipo zidachitika kuti Alamani, kapena Aamalikiya, adali ozizwa kwambiri pa njira yawo yokonzekera pa nkhondo.",
                "10": "Tsopano, ngati mfumu Amalikiya akadabwera ku dziko la Nefi, patsogolo pa ankhondo ake, mwinamwake akadachititsa kuti Alamani athire nkhondo Anefi pa mzinda wa Amoniha; pakuti taonani, iye sankasamala za mwazi wa anthu ake.",
                "11": "Koma taonani, Amalikiya sadabwere nawo kunkhondo. Ndipo taonani, wamkulu wa ankhondo ake sadayerekeze kuthira nkhondo Anefi pa mzinda wa Amoniha, pakuti Moroni adali atasintha machitidwe a zochitika pakati pa Anefi, kotero kuti Alamani adakhumudwitsidwa mu malo awo othawira ndipo sakadatha kubwera pa iwo.",
                "12": "Kotero iwo adathawira mu chipululu, ndi kutenga msasa wawo ndikugubira kufupi ndi ndi dziko la Nowa, poganiza kuti kumeneko kukhala malo abwino otsatira kuti abwere kukamenya nkhondo ndi Anefi.",
                "13": "Pakuti iwo sadadziwe kuti Moroni adali atatchinga, kapena adali atamanga malinga achitetezo, pa mzinda uliwonse mu dziko lonse lozungulira; kotero, iwo adagubira ku dziko la Nowa ndi kutsimikizika mtima; inde, akulu ankhondo awo adabwera patsogolo ndi kutenga lumbiro kuti adzawononga anthu amumzindawo.",
                "14": "Koma taonani, mkudabwitsika kwawo, mzinda wa Nowa, umene udali malo ofooka kufikira tsopano, udali tsopano, mwa njira ya Moroni, utakhala wamphamvu, inde, ngakhale kuposera mphamvu za mzinda wa Amoniha.",
                "15": "Ndipo tsopano, taonani, izi zidali nzeru mwa Moroni; pakuti iye adaganiza kuti iwo adzaopsezedwa ku mzinda wa Amoniha; ndipo monga mzinda wa Nowa kufikira tsopano udali chigawo chofooketsetsa cha dzikolo, kotero iwo adzaguba kumeneko kudzamenyana, ndipo motero zidali molingana ndi zokhumba zake.",
                "16": "Ndipo taonani, Moroni adasankha Lehi kukhala mkulu wa ankhondo pa anthu a mzindawo; ndipo adali Lehi yemweyo amene adamenyana ndi Alamani mu chigwa cha kum’mawa kwa mtsinje wa Sidoni.",
                "17": "Ndipo tsopano taonani zidachitika, kuti pamene Alamani adapeza kuti Lehi akulamulira mzindawo adali okhumudwa kachiwiri, pakuti iwo adamuopa Lehi kwambiri; komabe akulu a ankhondo awo adalumbira ndi lumbiro lowukira mzindawo; kotero, iwo adabweretsa ankhondo awo.",
                "18": "Tsopano taonani, Alamani sakadatha kulowa mu malinga achitetezo awo mwa njira ina iliyonse kupatula kudzera polowera, chifukwa cha kutalika kwa chimzere chimene chidakwezedwa, ndi kuya kwa dzenje lake limene lidakumbidwa mozungulira, pokhapokha kudzera polowerapo.",
                "19": "Ndipo motero Anefi adali okonzekera kuwononga onse otero amene angayesere kukwera kuti alowe mu linga mu njira iliyonse, poponya miyala ndi mivi kwa iwo.",
                "20": "Motero iwo adakonzekera, inde, gulu la anthu awo amphamvu kwambiri, ndi malupanga awo, ndi malegeni awo, kukantha onse amene angayesere kulowa mu malo awo a chitetezo pakhomo polowera; ndipo choncho adali okonzekera kudziteteza motsutsana ndi Alamani.",
                "21": "Ndipo zidachitika kuti akulu a ankhondo a Alamani adabweretsa ankhondo awo pafupi ndi malo olowera, ndipo adayamba kulimbana ndi Anefi, kuti alowe mu malo awo achitetezo; koma taonani, iwo adathamangitsidwa m’mbuyo kuchokera ku nthawi ndi nthawi, kufikira kuti iwo adaphedwa ndi kuphedwa kwakukulu.",
                "22": "Tsopano pamene iwo adapeza kuti sakadatha kupeza mphamvu pa Anefi pakhomopo, iwo adayamba kukumba mizere yawo ya dothi kuti athe kupeza njira ya ankhondo awo, kuti akhonze kukhala ndi mwayi ofanana wakumenyana; koma taonani, mu kuyesera kumeneku iwo adasesedwa ndi miyala ndi mivi imene imaponyedwa kwa iwo; ndipo m’malo mwa kudzadzitsa ngalande zawo pogwetsa mizere ya dothi, adadzadzidwa mu mlingo wake ndi anthu akufa ndi matupi ovulala.",
                "23": "Motero Anefi adali ndi mphamvu pa adani awo; ndipo motero Alamani adayesera kuti awononge Anefi mpaka akulu awo ankhondo onse adaphedwa; inde, ndipo oposera chikwi achilamani adaphedwa; pamene, ku mbali inayi, kudalibe munthu ngakhale m’modzi wa Anefi amene adaphedwa.",
                "24": "Adalipo pafupifupi makumi asanu amene adavulazidwa, amene adalasidwa ku mivi ya Alamani podutsa pachikhomo, koma adatetezedwa ndi zishango zawo, ndi zapachifuwa zawo, ndi zisoti zakumutu kwawo, kotero kuti mabala awo adali mu miyendo yawo, ambiri amene adali ovulala kwambiri.",
                "25": "Ndipo zidachitika, kuti pamene Alamani adaona kuti akulu awo ankhondo onse aphedwa iwo adathawira m’chipululu. Ndipo zidachitika kuti iwo adabwelera ku dziko la Nefi, kuti akadziwitse mfumu yawo, Amalikiya, amene adali mnefi pachibadwe, zokhudzana ndi kutayika kwawo kwakukulu.",
                "26": "Ndipo zidachitika kuti iye adakwiya kwambiri ndi anthu ake, chifukwa iye sadapeze chikhumbo chake pa Anefi; iye sadawaike iwo ku goli la ukapolo.",
                "27": "Inde, iye adali wokwiya kwambiri, ndipo adatembelera Mulungu, ndiponso Moroni, kulumbira ndi lumbiro kuti iye adzamwa mwazi wake; ndipo izi chifukwa Moroni adasunga malamulo a Mulungu pokonzekera chitetezo cha anthu ake.",
                "28": "Ndipo zidachitika, kuti ku mbali inayi, anthu a Nefi adathokoza Ambuye Mulungu wawo, chifukwa cha mphamvu zake zosayerekezeka powawombola iwo m’manja mwa adani awo.",
                "29": "Ndipo motero chidatha chaka cha khumi ndi chisanu ndi chinayi cha ulamuliro wa oweruza pa anthu a Nefi.",
                "30": "Inde, ndipo kudali mtendere wosalekeza pakati pawo, ndi kuchita bwino kopambana kwakukulu mu mpingo chifukwa cha kumvera kwawo ndi khama limenee iwo adapereka ku mawu a Mulungu, amene adalalikidwa kwa iwo ndi Helamani, ndi Shibuloni, ndi Koriyantoni, ndi Amoni ndi abale ake, inde, ndi onse amene adadzodzedwa mwa dongosolo loyera la Mulungu, pobatizidwa m’kulapa, ndi kutumizidwa kukalalikira pakati pa anthu."
            },
            "50": {
                "1": "Ndipo tsopano zidachitika kuti Moroni sadasiye kuchita zokonzekera nkhondo, kapena kutetezera anthu ake motsutsana ndi Alamani; pakuti iye adapangitsa kuti ankhondo ake ayambepo chakumayambiliro a chaka cha makumi awiri cha ulamuliro wa oweruza, kuti iwo ayambe kukumba nthumbira zadothi kuzungulira mizinda yonse, kuzungulira maiko onse amene ankakhalidwa ndi Anefi.",
                "2": "Ndipo pamwamba pa nthumbira zadothipo iye adapangitsa kuti pakhale matabwa, inde, ntchito za matabwa zomangidwa kufika msinkhu wa munthu, kuzungulira mizindayo.",
                "3": "Ndipo iye adachititsa kuti pa ntchito zamatabwapo pamangidwe zomanga zosongola pamatabwapo mozungulira, ndipo zidali zolimba ndi zotalika.",
                "4": "Ndipo iye adachititsa kuti nsanja zikhomedwe zimene zimayang’ana ku ntchito ya zomanga zosongolazo, ndipo adachititsa malo a chitetezo kuti amangidwe pansanjapo, kuti miyala ndi mivi ya Alamani isawavulaze.",
                "5": "Ndipo iwo adakonzekera kuti akathe kuponya miyala kuchokera pamwamba pake, molingana ndi kukonda kwawo ndi mphamvu zawo, ndi kupha iye amene angayesere kufika pafupi ndi makoma a mzindawo.",
                "6": "Motero Moroni adakonza malinga motsutsana ndi kubwera kwa adani awo, mozungulira mizinda yonse mu dziko lonselo.",
                "7": "Ndipo zidachitika kuti Moroni adachititsa kuti ankhondo ake apite ku chipululu chakum’mawa; inde, ndipo iwo adapita ndi kuthamangitsira Alamani onse amene adali m’chipululu cha kum’mawako ku maiko awo, amene adali kum’mwera kwa dziko la Zarahemula.",
                "8": "Ndipo dziko la Nefi lidali loyenda njira yolunjika kuchokera ku nyanja ya kum’mawa kupita kumadzulo.",
                "9": "Ndipo zidachitika kuti pamene Moroni adathamangitsa Alamani onse kuchoka ku chipululu chakum’mawako, chimene chidali kumpoto kwa maiko awo, iye adachititsa kuti okhalako amene adali mu dziko la Zarahemula ndi mu dziko lozungulira apite ku chipululu chakum’mawako, ngakhale kumalire a gombe lanyanja, ndi kutenga dzikolo.",
                "10": "Ndipo iye adaika ankhondo chakum’mwera, kumalire kwawo, ndi kuchititsa iwo kuti aike mipanda kuti atetezere ankhondo awo ndi anthu awo m’manja mwa adani awo",
                "11": "Ndipo motero iye adadula malinga onse a Alamani chakum’mawa kwa chipululu, inde, ndiponso chakumadzulo, kulimbitsa malire pakati pa Anefi ndi Alamani, pakati pa dziko la Zarahemula ndi dziko la Nefi, kuchokera ku nyanja ya kumadzulo, kudzera ku mutu wamtsinje wa Sidoni—Anefi kukhala ndi dziko lonse lakumpoto, inde, ngakhale dziko lonse limene lidali chakumpoto kwa dziko la Chuluka, molingana ndi kukonda kwawo.",
                "12": "Motero Moroni, ndi ankhondo ake amene ankachulukira tsiku ndi tsiku chifukwa cha chitsimikizo cha chitetezo chimene ntchito zake zidabweretsa kwa iwo, adafuna kudula nyonga ndi mphamvu za Alamani kuchoka ku maiko awo, kuti iwo asakhale ndi mphamvu pa maiko awo.",
                "13": "Ndipo zidachitika kuti Anefi adayamba maziko a mzinda, ndipo adatcha dzina la mzindawo Moroni, ndipo udali chakunyanja ya kum’mawa; ndipo udali chakum’mwera pa malire wokhalako Alamani.",
                "14": "Ndipo iwo adayambanso maziko a mzinda wapakati pa mzinda wa Moroni ndi mzinda wa Aroni, kulumikiza malire a Aroni ndi Moroni; ndipo adatcha dzina la mzindawo, kapena dzikolo, Nefiha.",
                "15": "Ndipo iwo adayambanso mu chaka chomwecho kumanga mizinda yambiri chakumpoto, umodzi m’njira inayake umene adautcha Lehi, umene udali kumpoto chakumalire a gombe la nyanja.",
                "16": "Ndipo motero chidatha chaka cha makumi awiri.",
                "17": "Ndipo munyengo zakuchita bwino zimenezi anthu a Nefi adali m’mayambiliro chaka cha makumi awiri ndi chimodzi cha ulamuliro wa oweruza pa anthu a Nefi",
                "18": "Ndipo iwo adachita bwino kwambiri, ndipo adakhala olemera kwambiri; inde, ndipo adachulukana ndi kukula m’mphamvu mudzikolo.",
                "19": "Ndipo motero tikuona momwe machitidwe onse a Ambuye alili achifundo ndi olungama, kuti akwaniritse mawu ake onse kwa ana a anthu; inde, tikhonza kuona kuti mawu ake atsimikizidwa, ngakhale pa nthawi imeneyi, imene iye adayankhula kwa Lehi, kuti:",
                "20": "Odala ndi iwe ndi ana ako; ndipo adzadalitsika, pamene iwo adzasunga malamulo anga, iwo adzachita bwino mu dziko. Koma kumbukira, kuti pamene iwo sadzasunga malamulo anga, iwo adzachotsedwa kuchoka pamaso pa Ambuye.",
                "21": "Ndipo tikuona kuti malonjezo awa atsimikizidwa kwa anthu a Nefi; pakuti idali mitsutsano yawo, ndi mikangano yawo, inde, kuphana kwawo, ndi umbanda wawo, ndi kupembedza mafano kwawo, ndi zigololo zawo, ndi zadama zawo, ndi zonyansa zawo, zimene zidali pakati pawo, zimene zidabweretsa pa iwo nkhondo zawo ndi chiwonongeko chawo.",
                "22": "Ndipo iwo amene adali wokhulupirika pakusunga malamulo a Ambuye adapulumutsidwa mu nthawi zonse, pamene zikwi za abale awo oipa zidatengedwa ku ukapolo, kapena kuwonongeka ndi lupanga, kapena kucheperachepera m’kusakhulupilira, ndi kusanganikirana ndi Alamani.",
                "23": "Koma taonani sikudakhalepo nthawi yachimwemwe pakati pa anthu a Nefi, kuyambira m’masiku a Nefi kuposa m’masiku a Moroni, inde, ngakhale pa nthawi imeneyi, mu chaka cha makumi awiri ndi chimodzi cha ulamuliro wa oweruza.",
                "24": "Ndipo zidachitika kuti chaka cha makumi awiri ndi ziwiri cha ulamuliro wa oweruza chidathanso mumtendere; inde, ndiponso chaka cha makumi awiri ndi zitatu.",
                "25": "Ndipo zidachitika kuti kumayambiliro kwa chaka cha makumi awiri ndi chinayi cha ulamuliro wa oweruza, kukadakhalanso mtendere pakati pa anthu a Nefi kukadapanda kukhala mkangano umene udachitika pakati pa iwo okhudzana ndi dziko la Lehi, ndi dziko la Moriyantoni, limene lidakumanizana pa malire a Lehi, onse amene adali ku malire ndi gombe lanyanja.",
                "26": "Pakuti taonani, anthu amene adali mu dziko la Moriyantoni adatenga mbali ya dziko la Lehi; kotero padayamba kukhala mkangano wotentha pakati pawo, kufikira kuti anthu a Moriyantoni adatenga zida motsutsana ndi abale awo, ndipo iwo adali otsimikizika ndi lupanga kuti awaphe iwo.",
                "27": "Koma taonani, anthu amene adali mu dziko la Lehi adathawira ku msasa wa Moroni, ndipo adapempha kwa iye chithandizo; pakuti taonani iwo sadali olakwa.",
                "28": "Ndipo zidachitika kuti pamene anthu a Moriyantoni, amene ankatsogoleredwa ndi munthu amene dzina lake lidali Moriyantoni, adapeza kuti anthu a Lehi adathawira ku msasa wa Moroni, iwo adali ndi mantha aakulu kuopa kuti ankhondo a Moroni angabwere pa iwo ndi kudzawawononga.",
                "29": "Kotero, Moriyantoni adachiika ichi m’mitima mwawo kuti iwo athawire ku dziko limene lidali chakumpoto, limene lidali lokutidwa ndi madzi ambiri, ndi kulitenga dzikolo limene lidali chakumpoto.",
                "30": "Ndipo taonani, iwo akadakwaniritsa dongosolo limeli kuti litheke, (limene likadakhala chifukwa chodandaulitsa) koma taonani, Moriyantoni wokhala munthu wachikhumbo chochuluka, kotero iye adakwiya ndi m’modzi mwa antchito ake aakazi, ndipo iye adagwa pa iye ndi kum’menya kwambiri.",
                "31": "Ndipo zidachitika kuti iye adathawa, ndi kufika ku msasa wa Moroni, ndi kumuuza Moroni zinthu zonse zokhudzana ndi nkhaniyo, ndiponso zokhudzana ndi zolinga zawo zothawira ku dziko lakumpoto.",
                "32": "Tsopano taonani, anthu amene adali ku dziko la Chuluka, kapena kuti Moroni, adaopa kuti iwo atha kumvetsera mawu a Moriyantoni ndi kugwirizana ndi anthu ake, ndipo choncho iye adzalanda mbali zimenezo za dziko, zimene zikadatha kuika maziko a zotsatira zazikulu pakati pa anthu a Nefi, inde, zimene zotsatira zake zikadapangitsa kugwetsedwa kwa ufulu wawo.",
                "33": "Kotero Moroni adatumiza ankhondo, ndi msasa wawo, kuti awaimitse anthu a Moriyantoni, kuti aletse kuthawira kwawo ku dziko lakumpoto.",
                "34": "Ndipo zidachitika kuti iwo sadawaimitse mpakana iwo adafika ku malire a dziko la Bwinja; ndipo kumeneko iwo adawaimitsa, pakanjira kakan’gono kamene kamadzera kufupi ndi nyanja ku dziko lakumpoto, inde, kufupi ndi nyanja, chakumadzulo komanso kum’mawa.",
                "35": "Ndipo zidachitika kuti ankhondo amene adatumizidwa ndi Moroni, amene ankatsogoleredwa ndi munthu amene dzina lake lidali Teyankumu, adakumana ndi anthu a Moriyantoni; ndipo anthu a Moriyantoni adali amakani, (polimbikitsidwa ndi kuipa kwake ndi mawu ake opusitsa) kuti nkhondo idayambika pakati pawo, imene mkati mwake Teyankumu adapha Moriyantoni ndi kugonjetsa ankhondo ake, ndi kuwatenga iwo ukaidi, ndi kubwelera ku msasa wa Moroni. Ndipo motero chidatha chaka cha makumi awiri ndi zinayi cha ulamuliro wa oweruza pa anthu a Nefi.",
                "36": "Ndipo motero anthu a Moriyantoni adabwenzeretsedwa. Ndipo pamene adapanga pangano lawo losunga mtendere iwo adabwenzeretsedwa ku dziko la Moriyantoni, ndipo mgwirizano udachitika pakati pawo ndi anthu a Lehi; ndipo iwo adabwenzeretsedwanso ku maiko awo.",
                "37": "Ndipo zidachitika kuti mu chaka chomwecho chimene anthu a Nefi adali atabwenzeretsedwa mtendere wawo, kuti Nefiha, mkulu wa oweruza wachiwiri, adamwalira, atakhala pa mpando wa chiweruzo mwa chilungamo changwiro pamaso pa Mulungu.",
                "38": "Komabe, iye adamkanira Alima kutenga zolemba zimenezo ndi zinthu izo zimene zidalemekezedwa ndi Alima ndi makolo ake kukhala zopatulika kwambiri; kotero Alima adazipereka kwa mwana wake, Helamani.",
                "39": "Taonani, zidachitika kuti mwana wamwamuna wa Nefiha adasankhidwa kukhala pa mpando wa chiweruzo, m’malo mwa bambo ake; inde, iye adasankhidwa mkulu wa oweruza ndi kazembe wa anthu, ndi lumbiro ndi mwambo opatulika kuti akaweruze mwachilungamo, ndi kusunga mtendere ndi ufulu wa anthu, ndi kuwapatsa iwo mwayi wawo wopatulika wa kupembedza Ambuye Mulungu wawo, inde, kuthandiza ndi kusamala ntchito ya Mulungu m’masiku ake onse, ndi kubweretsa oipa kuchilungamo molingana ndi mulandu wawo.",
                "40": "Tsopano taonani, dzina lake lidali Pahorani. Ndipo Pahorani adakhala pa mpando wa atate ake, ndipo adayamba ulamuliro wake kumapeto kwa chaka cha makumi awiri ndi chinayi, pa anthu a Nefi."
            },
            "51": {
                "1": "Ndipo tsopano zidachitika kumayambiliro a chaka cha makumi awiri ndi chisanu cha ulamuliro wa oweruza pa anthu a Nefi, iwo atakhazikitsa mtendere pakati pa anthu a Lehi ndi athu a Moriyantoni wokhudzana ndi maiko awo, ndipo atayamba chaka cha makumi awiri ndi chisanu mumtendere.",
                "2": "Komabe, iwo sadasunge kwa nthawi yaitali mtendere wathunthu mu dzikolo, pakuti kudayamba kukhala mkangano pakati pa anthu okhudza mkulu wa oweruza Pahorani; pakuti taonani, padali gawo la anthu amene ankafuna kuti mfundo zingapo za lamulo zisinthidwe.",
                "3": "Koma taonani, Pahorani sadasinthe kapena kulora lamulo kuti lisinthidwe; kotero, iye sadamvetsere iwo amene adatumiza mawu awo ndi zopempha zawo zokhudzana ndi kusintha kwa lamulo.",
                "4": "Kotero, iwo amene ankakhumba kuti lamulo lisinthidwe adakwiya naye, ndipo adafuna kuti iye asakhalenso mkulu wa oweruza pa dzikolo; kotero padabuka mkangano wotentha wokhudzana ndi nkhaniyi, koma osati mpaka kukhetsa mwazi.",
                "5": "Ndipo zidachitika kuti iwo amene ankafuna kuti Pahorani achotsedwe pa mpando wa chiweruzo ankatchedwa anthu a mfumu, pakuti ankakhumbira kuti lamulo lisinthidwe munjira yochotsa boma laufulu ndi kukhazikitsa mfumu pa dzikolo.",
                "6": "Ndipo iwo amene ankakhumbira kuti Pahorani akhalebe mkulu wa oweruza pa dzikolo adadzitengera pawokha dzina la anthu aufulu; ndipo motero padali kugawanika pakati pawo, pakuti anthu aufuluwo adalumbira kapena kupangana kusunga maufulu awo ndi mwayi wa chipembedzo chawo mwa boma la ufulu.",
                "7": "Ndipo zidachitika kuti nkhani iyi ya mkangano wawo idathetsedwa ndi mawu a anthu. Ndipo zidachitika kuti mawu a anthu adafika mokomera anthu aufulu, ndipo Pahorani adapitiriza pa mpando wa chiweruzo, zimene zidachititsa chimwemwe chachikulu pakati pa abale a Pahorani ndiponso ambiri mwa anthu a ufulu, amenenso adakhazika anthu amfumu chete, kuti iwo sadayerekeze kutsutsa koma kukakamizika kusunga cholinga cha ufulu.",
                "8": "Tsopano iwo amene ankafuna mafumu adali obadwira pabwino, ndipo ankafuna kukhala mafumu; ndipo ankathandizidwa ndi iwo amene ankafuna mphamvu ndi ulamuliro pa anthuwo.",
                "9": "Koma taonani, iyi idali nthawi yovuta kuti mikangano yotere ikhale pakati pa anthu a Nefi; pakuti taonani, Amalikiya adali atautsanso mitima ya anthu Achilamani motsutsana ndi anthu Achinefi, ndipo iye adasonkhanitsa pamodzi ankhondo kuchokera ku mbali zonse za dzikolo, ndipo adawapatsa zida, ndi kuwakonzekeretsa ku nkhondo ndi kulimbika konse; pakuti iye adalumbira kumwa mwazi wa Moroni.",
                "10": "Koma taonani, tidzaona kuti lonjezo lake limene iye adapanga lidali lopanda pake; komabe, iye adakonzekera yekha ndi ankhondo ake kubwera kunkhondo kudzamenyana ndi Anefi.",
                "11": "Tsopano ankhondo ake sadali ambiri monga m’mene adalili kale, chifukwa cha zikwi zambiri zimene zidaphedwa m’manja mwa Anefi; koma posatengera za kutaika kwawo kwakukulu, Amalikiya adasonkhanitsa pamodzi ankhondo aakulu modabwitsa, kotero kuti iye sadaope kubwera kudziko la Zarahemula.",
                "12": "Inde, ngakhale Amalikiya mwini adabweranso, patsogolo pa Alamani. Ndipo mudali mu chaka cha makumi awiri ndi chisanu cha ulamuliro wa oweruza; ndipo idali nthawi yomweyi yomwe iwo adayamba kuthetsa zochitika za mikangano yokhudza mkulu wa oweruza, Pahorani.",
                "13": "Ndipo zidachitika kuti pamene amunawo amene ankatchedwa anthu a mfumu adamva kuti Alamani adali kubwera kudzamenyana nawo, iwo adakondwera m’mitima mwawo; ndipo adakana kutenga zida, pakuti adali wokwiya ndi mkulu wa oweruza, ndiponso ndi anthu aufulu, kuti iwo sangatenge zida kuti ateteze dziko lawo.",
                "14": "Ndipo zidachitika kuti pamene Moroni adaona izi, ndiponso kuona kuti Alamani adali kubwera kumalire adzikolo, iye adali okwiya kwambiri chifukwa cha makani a anthu amenewo amene iye adagwira ntchito molimbikira kwambiri kuti awapulumutse; inde, iye adali okwiya kwambiri; moyo wake udadzadza ndi mkwiyo motsutsana nawo.",
                "15": "Ndipo zidachitika kuti adatumiza pempho, ndi mawu a anthu, kwa kazembe wa dzikolo, kufuna kuti iye aliwerenge, ndi kum’patsa iye (Moroni) mphamvu yokakamiza ogalukirawo kuti ateteze dziko lawo kapena kuti aphedwe.",
                "16": "Pakuti chidali chosamala chake choyamba kuti athetse mikangano yotero ndi kusagwirizana pakati pa anthu; pakuti taonani, ichi chidali panthawiyo chochititsa chiwonongeko chawo chonse. Ndipo zidachitika kuti chidaperekedwa molingana ndi mawu a anthu.",
                "17": "Ndipo zidachitika kuti Moroni adalamula kuti ankhondo ake apite kukamenyana ndi anthu a mfumuwo, kukachotsa kunyada kwawo ndi kulemekezeka kwawo ndi kuwagoneka pansi, kapena atenge zida ndi kuthandizira ntchito ya ufulu.",
                "18": "Ndipo zidachitika kuti ankhondo adaguba kupita kukamenyana nawo; ndipo adachotsa kunyada kwawo ndi kulemekezeka kwawo, kotero kuti pamene iwo adakweza zida zawo zankhondo kuti amenyane ndi anthu a Moroni iwo adagwetsedwa ndi kugonekedwa pansi.",
                "19": "Ndipo zidachitika kuti adalipo zikwi zinayi a iwo ogalukira amene adagwetsedwa pansi ndi lupanga; ndipo ena a atsogoleri awo amene sadaphedwa adatengedwa ndi kuponyedwa mu ndende, pakuti kudalibe nthawi kuti azengedwe munyengo imeneyi.",
                "20": "Ndipo otsalira mwa ogalukirawo, m’malo mokanthidwa pansi ndi lupanga, adagonjera ku mbendera ya ufulu, ndipo adakakamizidwa kunyamula mbendera ya ufuluyo pa msanja zawo, ndi mizinda yawo, ndi kunyamula zida potetezera dziko lawo.",
                "21": "Ndipo motero Moroni adathetsa anthu a mfumuwo, kuti padalibepo amene ankadziwika ndi kutchulidwa kuti anthu a mfumu; ndipo motero iye adathetsa makani ndi kunyada kwa anthuwo amene ankati ndi a magazi achifumu; koma iwo adatsitsidwa pansi kuti adzichepetse okha ngati abale awo, ndi kumenyera molimba mtima ufulu wawo kuchoka kuukapolo.",
                "22": "Taonani, zidachitika kuti pamene Moroni adali akuthetsa nkhondo ndi mikangano pakati pa anthu ake, ndi kuwaika iwo mu mtendere ndi chitukuko, ndi kupanga malamulo owakonzekeretsa kunkhondo motsutsana ndi Alamani, taonani Alamani adafika ku dziko la Moroni, limene lidali m’malire ndi gombe la nyanja.",
                "23": "Ndipo zidachitika kuti Anefi sadali amphamvu zokwanira mu mzinda wa Moroni; kotero Amalikiya adawathamangitsa, ndi kupha ambiri. Ndipo zidachitika kuti Amalikiya adalanda mzindawo, inde, kulanda malinga awo onse.",
                "24": "Ndipo iwo amene adathawira kunja kwa mzinda wa Moroni adabwera ku mzinda wa Nefiha; ndiponso anthu a mzinda wa Lehi adadzisonkhanitsa pamodzi, ndipo adapanga zokonzekera komanso adali okhonzeka kuwalandira Alamani kunkhondo.",
                "25": "Koma zidachitika kuti Amalikiya sadalore kuti Alamani apite kukhondo motsutsana ndi mzinda wa Nefiha kukamenyana, koma adawasunga iwo pa gombe la nyanja, kusiya amuna mumzinda uliwonse kuti ausunge ndi kuutetezera.",
                "26": "Ndipo motero iye adapitilira, kulanda mizinda yambiri, mzinda wa Nefiha, ndi mzinda wa Lehi, ndi mzinda wa Moriyantoni, ndi mzinda wa Omineri, ndi mzinda wa Gidi, ndi mzinda wa Muleki, ndi yonse imene idali ku malire akum’mawa kwa gombe la nyanja.",
                "27": "Ndipo motero Alamani adatenga, mwa kuchenjera kwa Amalikiya, mizinda yambiri, kudzera mwa makamu awo osawerengeka, yonseyo imene idalimbitsidwa mwamphamvu potsatira malinga a Moroni; onse amene adapereka malinga kwa Alamani.",
                "28": "Ndipo zidachitika kuti iwo adayamba kugubira kumalire a dziko la Chuluka, akuthamangitsa Anefi patsogolo pawo ndi kupha ambiri.",
                "29": "Koma zidachitika kuti iwo adakumanizana ndi Teyankumu, amene adapha Moriyantoni ndipo adatsogolera anthu ake pakuthawa kwake.",
                "30": "Ndipo zidachitika kuti iye adatsogoleranso Amalikiya, pamene iye ankaguba ndi ankhondo ake ochuluka kuti akalande dziko la Chuluka, komanso dziko la kumpoto kwake.",
                "31": "Koma taonani iye adakumana ndi chokhumudwitsa pobwezedwa ndi Teyankumu ndi anthu ake, pakuti iwo adali ankhondo aakulu; pakuti munthu aliyense wa Teyankumu adaposera Alamani mu mphamvu zawo ndi mu luso lawo la nkhondo, kufikira kuti iwo adapeza mwayi pa Alamani.",
                "32": "Ndipo zidachitika kuti iwo adawatsutsa iwo, kotero kuti adawapha iwo mpaka kunada. Ndipo zidachitika kuti Teyankumu ndi anthu ake adakhoma mahema awo ku malire a dziko la Chuluka, ndipo Amalikiya adakhoma mahema awo kumalire a gombe la nyanja, ndipo potsatira njira imeneyi iwo adathamangitsidwa.",
                "33": "Ndipo zidachitika kuti pamene usiku udafika, Teyankumu ndi antchito ake adazemba ndi kupita pa usiku, ndipo adapita ku msasa wa Amalikiya; ndipo taonani, tulo tidawagonjetsa iwo chifukwa cha kutopa kwambiri, kumene kudachitika chifukwa cha ntchito ndi kutentha kwa tsikulo.",
                "34": "Ndipo zidachitika kuti Teyankumu adazemba mwamseri kupita ku hema la mfumu, ndipo abaya ndi nthungo pamtima pake; ndipo adapangitsa imfa yamfumuyo nthawi yomweyo kuti sadadzutse antchito ake.",
                "35": "Ndipo iye adabweleranso mwanseri ku msasa wake, ndipo taonani, anthu ake adali atagona, ndipo iye adawadzutsa iwo ndi kuwauza zinthu zonse zimene iye adachita.",
                "36": "Ndipo iye adachititsa kuti ankhondo ake akhale okonzeka, kuopa Alamani angadzuke ndi kubwera kwa iwo.",
                "37": "Ndipo motero chidatha chaka cha makumi awiri ndi zisanu cha ulamuliro wa oweruza pa anthu a Nefi; ndipo choncho adatha masiku a Amalikiya."
            },
            "52": {
                "1": "Ndipo tsopano, zidachitika m’chaka cha makumi awiri ndi zisanu n’chimodzi cha ulamuliro wa oweruza pa anthu a Nefi, taonani, pamene Alamani adadzuka pa m’mawa oyambilira wa mwezi oyamba, taonani, iwo adapeza Amalikiya atamwalira mu hema lake; ndiponso adaona kuti Teyankumu adali wokonzeka kumenyana nawo tsiku limenelo.",
                "2": "Ndipo tsopano, pamene Alamani adaona izi iwo adachita mantha; ndipo adasiya madongosolo awo ogubila ku dziko lakumpoto, ndi kuthawira ndi ankhondo awo onse ku mzinda wa Muleki, ndipo adafuna chitetezo mu malinga awo.",
                "3": "Ndipo zidachitika kuti m’bale wa Amalikiya adasankhidwa kukhala mfumu pa anthuwo; ndipo dzina lake lidali Amoroni; motero mfumu Amoroni, m’bale wa mfumu Amalikiya, adasankhidwa kulamulira m’malo mwake.",
                "4": "Ndipo zidachitika kuti iye adalamula kuti anthu ake asamalire mizinda imeneyo, imene iwo adatenga mwakukhetsa mwazi; pakuti iwo sadatenge mizindayo popanda kukhetsa mwazi wochuluka.",
                "5": "Ndipo tsopano, Teyankumu adaona kuti Alamani adatsimikizika kusunga mizinda imeneyo imene iwo adatenga, ndi mbali za dziko zimene iwo adalanda; ndiponso poona kukula kwa chiwerengero chawo, Teyankumu adaganiza kuti sikudali koyenera kuti ayesere kuwaukira iwo mu malinga awo.",
                "6": "Koma iye adasunga anthu ake mozungulira, ngati kuti akupanga zokonzekera ku nkhondo; inde, ndipo zoona iye adali kukonzekera kudziteteza motsutsana nawo, pokweza makoma mozungulira ndi kukonzekeretsa malo othawirako.",
                "7": "Ndipo zidachitika kuti iye adapitilira kukonzekera nkhondoyo kufikira Moroni adatumiza gulu la anthu kuti alimbikitse ankhondo ake.",
                "8": "Ndipo Moroni adatumizanso malamulo kwa iye kuti asunge akaidi onse amene adagwa m’manja mwake; pakuti monga Alamani adatenga akaidi ambiri, kuti ye abwenzeretse akaidi ake onse Achilamani ngati dipo la iwo amene Alamani adatenga.",
                "9": "Ndipo iye adatumizanso malamulo kwa iye kuti alimbitse dziko la Chuluka, ndi kusunga kanjira kakang’ono kamene kamalowa m’dziko la ku mpoto, kuopa Alamani angapeze polowera ndi kukhala ndi mphamvu zowasautsira iwo kumbali zonse.",
                "10": "Ndipo Moroni adatumizanso kwa iye, kufuna iye kuti akhale wokhulupirika posamalira gawo ili la dzikolo, ndipo kuti iye afufuze mwayi uliwonse kuti akanthe Alamani m’chigawo chimenechi, monga mwa kuchuluka kwa mphamvu zake, kuti mwina iye angathe kutenganso mwa njira imeneyo kapena njira ina mizinda imeneyo yomwe idatengedwa m’manja mwawo; ndipo kuti iye akalimbitsa ndi kukhwimitsa mizinda yozungulira, imene siidagwe m’manja mwa Alamani.",
                "11": "Ndipo iye adatinso kwa iye, ndikadabwera kwa iwe, koma taona, Alamani ali pa ife m’malire a dziko chakumadzulo a nyanja; ndipo taona, ine ndipita kukamenyana nawo, kotero sindingathe kubwera kwa iwe.",
                "12": "Tsopano, mfumu (Amoroni) idali itachoka ku dziko la Zarahemula, ndipo idali itadziwitsa mfumukazi zokhudzana ndi imfa ya m’bale wake, ndipo adasonkhanitsa pamodzi gulu lalikulu la anthu, ndi kugubira kwa Anefi chakumalire ndi nyanja yakumadzulo.",
                "13": "Ndipo motero iye adayesera kuzunza Anefi, ndi kuthamangitsa gawo la ankhondo awo kumbali imeneyo ya dzikolo, pamene iye adalamula iwo amene adawasiya kuti atenge mizinda imene iye adalanda, kuti iwonso akavutitse Anefi cha kumalire kwa nyanja yakum’mawa, ndipo atenge dziko lawo monga mwa mphamvu zawo, molingana ndi mphamvu za adani awo.",
                "14": "Ndipo motero Anefi adali mu zochitika zoopsya zotero kumapeto kwa chaka cha makumi awiri ndi zisanu n’chimodzi cha ulamuliro wa oweruza pa anthu a Nefi.",
                "15": "Koma taonani, zidachitika mu chaka cha makumi awiri ndi zisanu n’chiwiri cha ulamuliro wa oweruza, kuti Teyankumu, molamulidwa ndi Moroni—amene adakhazikitsa ankhondo kuti ateteze malire a ku’mmwera ndi kumadzulo kwa dzikolo, ndipo adayamba kugubira ku dziko la Chuluka, kuti akathandizire Teyankumu ndi anthu ake potenganso mizinda imene iwo adalandidwa—",
                "16": "Ndipo zidachitika kuti Teyankumu adalandira malamulo kuti awukire pa mzinda wa Muleki, ndi kuwutenganso ngati kudali kotheka.",
                "17": "Ndipo zidachitika kuti Teyankumu adapanga zokonzekera kukawukira pa mzinda wa Muleki, ndipo adagubira ndi ankhondo ake motsutsana ndi Alamani; koma iye adaona kuti kudali kosatheka kuti akadawagonjetsa iwo pamene adali m’malinga awo; kotero iye adasiya malingaliro ake ndi kubweleranso ku dziko la Chuluka, kukadikira kubwera kwa Moroni, kuti athe kulandira mphamvu kwa ankhondo ake.",
                "18": "Ndipo zidachitika kuti Moroni adafika ndi ankhondo ake ku dziko la Chuluka, chakumapeto kwa chaka cha makumi awiri ndi chisanu n’chiwiri cha ulamuliro wa oweruza pa anthu a Nefi.",
                "19": "Ndipo chakumayambiliro kwa chaka cha makumi awiri ndi chisanu n’chitatu, Moroni ndi Teyankumu ndi ambiri mwa akulu ankhondo adakhala ndi zokambirana za nkhondo—zomwe angathe kuchita kuti apangitse Alamani kuti abwere kudzamenyana nawo kunkhondo; kapena kuti athe kudzera m’njira ina yowanyengelera iwo kutuluka kumalinga awo, kuti iwo athe kupeza mwayi pa iwo ndi kutenganso mzinda wa Muleki.",
                "20": "Ndipo zidachitika kuti adatumiza akazembe kwa ankhondo Achilamani, amene ankateteza mzinda wa Muleki, kwa mtsogoleri wawo, amene dzina lake lidali Yakobo, kufuna iye kuti atuluke ndi ankhondo ake kukakumana nawo pa chigwa chapakati pa mizinda iwiriyo. Koma taonani, Yakobo, amene adali M’zoramu sadatuluke ndi ankhondo ake kukakumana pa chigwapo.",
                "21": "Ndipo zidachitika kuti Moroni, pokhala opanda chiyembekezo chokumana nawo pazifukwa zabwino, kotero, iye adaganiza dongosolo lofuna kuwanyengelera Alamani kutuluka m’malinga awo",
                "22": "Kotero iye adachititsa kuti Teyankumu atenge kagulu kochepa ka anthu ake ndi kugubira kufupi ndi gombe la nyanja; ndipo Moroni ndi ankhondo ake, pa usiku, adagubira ku chipululu, chakumadzulo kwa mzinda wa Muleki; ndipo motero, m’mawa mwake, pamene alonda Achilamani adamuzindikira Teyankumu, adathamanga ndi kukauza Yakobo, mtsogoleri wawo.",
                "23": "Ndipo zidachitika kuti ankhondo Achilamani adaguba kupita kukamenyana ndi Teyankumu, poganizira mwa kuchuluka kwa chiwerengero chawo kuti angagonjetse Teyankumu chifukwa cha kuchepa kwa chiwerengero chake. Ndipo pamene Teyankumu adaona ankhondo Achilamani akubwera motsutsana naye, iye adayamba kuthawira chaku gombe lanyanja, chakumpoto.",
                "24": "Ndipo zidachitika kuti pamene Alamani adaona kuti iye wayamba kuthawa, adalimba mtima ndikuyamba kuwathamangitsa mwamphamvu. Ndipo pamene Teyankumu adali kuwatsogolera kutali Alamani amene adali kuwathamangitsa iwo pachabe, taonani, Moroni adalamula kuti gawo lina la ankhondo ake amene adali naye agubire kumzindawo ndi kukaulanda.",
                "25": "Ndipo motero iwo adachita, ndi kupha iwo amene adasiyidwa kuti ateteze mzindawo, inde, onse amene sadapereke zida zawo zankhondo.",
                "26": "Ndipo motero Moroni adalanda mzinda wa Muleki ndi gawo la ankhondo ake, pamene iye adagubira ndi otsalirawo kukakumana ndi Alamani pamene adali kubwelera kothamangitsa Teyankumu.",
                "27": "Ndipo zidachitika kuti Alamani adamthamangitsa Teyankumu kufikira iye adafika kufupi ndi mzinda wa Chuluka, ndipo kenako adakumanizana ndi Lehi ndi ankhondo ake ochepa, amene adasiyidwa kuti ateteze mzinda wa Chuluka.",
                "28": "Ndipo tsopano, pamene wamkulu wa ankhondo Achilamani adaona Lehi ndi ankhondo ake akubwera motsutsana nawo, iwo adathawa muchisokonezo chachikulu, kuopa kuti mwina sangatenge mzinda wa Muleki Lehi asadawapambane; pakuti iwo adali atatopa chifukwa cha kuguba kwawo, ndipo anthu a Lehi adali asadatope.",
                "29": "Tsopano Alamani sadadziwe kuti Moroni adali kumbuyo kwawo ndi ankhondo ake; ndipo onsewo chimene iwo ankaopa adali Lehi ndi anthu ake.",
                "30": "Tsopano Lehi sankafuna kuti awapambane iwo mpaka atakumana ndi Moroni ndi ankhondo ake.",
                "31": "Ndipo zidachitika kuti Alamani asadathawire patali adazungulilidwa ndi Anefi, ndi anthu a Moroni kumbali imodzi, ndi anthu a Lehi kumbali inayi, onse amene adali osatopa ndi odzadza nyonga; koma Alamani adali otopa chifukwa chakutalika kwa kuguba kwawo.",
                "32": "Ndipo Moroni adalamula anthu ake kuti agwe pa iwo kufikira atule pansi zida zawo zankhondo.",
                "33": "Ndipo zidachitika kuti Yakobo, pokhala mtsogoleri wawo, pokhalanso Mzoramu, ndipo okhala ndi mzimu osagonjetseka, adatsogolera Alamani kunkhondo ndi ukali wochuluka motsutsana ndi Moroni.",
                "34": "Moroni pokhala mkati mwa ogubawo, kotero Yakobo adatsimikizika kuwapha ndi kudula njira yake kulowera ku mzinda wa Muleki. Koma taonani, Moroni ndi anthu ake adali ndi mphamvu zambiri; kotero sadapereke njira pamaso pa Alamani.",
                "35": "Ndipo zidachitika kuti adamenyana ku mbali zonse ndi ukali wochuluka; ndipo kudali ophedwa ambiri mbali zonse; inde, ndipo Moroni adavulazidwa ndipo Yakobo adaphedwa.",
                "36": "Ndipo Lehi adawakankhira kumbuyo ndi ukali wotere ndi anthu ake amphamvu, mpaka Alamani akumbuyo kwawo adapereka zida zawo zankhondo; ndipo otsalira a iwo, pokhala osokonezeka kwambiri, sadadziwe kolowera kapena komenya.",
                "37": "Tsopano Moroni poona kusokonezeka kwawo, iye adati kwa iwo: Ngati mutabweretse zida zanu zankhondo ndi kuzipereka, taonani ife tidzasiya kukhetsa mwazi wanu.",
                "38": "Ndipo zidachitika kuti pamene Alamani adamva mawu amenewa, akulu awo ankhondo, onse amene sadaphedwe, adabwera ndi kuponya zida zawo zankhondo pamapazi a Moroni, ndiponso kulamula anthu awo kuti achite chimodzimodzi.",
                "39": "Koma taonani, padali ambiri amene sadafune; ndipo iwo amene sadapereke malupanga awo adatengedwa ndi kumangidwa, ndipo zida zawo zankhondo zidalandidwa kwa iwo, ndipo adakakamizidwa kuguba pamodzi ndi abale awo kupita mu mzinda wa Chuluka.",
                "40": "Ndipo tsopano chiwerengero cha akaidi amene adatengedwa chidapamba kwambiri chiwerengero cha iwo amene adaphedwa, inde, kuposera iwo amene adaphedwa kumbali zonse ziwiri."
            },
            "53": {
                "1": "Ndipo zidachitika kuti iwo adaika alonda pa akaidi Achilamani, ndipo adawakakamiza kuti iwo apite ndi kukakwilira akufa awo, inde, ndiponso akufa Achinefi amene adaphedwa; ndipo Moroni adaika anthu pa iwo kuti awalondele pamene ankagwira ntchitoyo.",
                "2": "Ndipo Moroni adapita ku mzinda wa Muleki ndi Lehi, ndipo adatenga ulamuliro wa mzindawo ndi kuupereka kwa Lehi. Tsopano taonani, Lehi uyu adali munthu amene adali ndi Moroni mu magawo ambiri ankhondo zake; ndipo adali munthu ngati Moroni, ndipo adakondwera mu chitetezo cha wina ndi mzake; inde, adali okondana wina ndi mzake, ndiponso okondedwa ndi anthu onse a Nefi.",
                "3": "Ndipo zidachitika kuti atamaliza Alamani kukwilira akufa awo, ndiponso akufa Achinefi, adawagubitsa kubwelera ku dziko la Chuluka; ndipo Teyankumu, kudzera mu malamulo a Moroni, adachititsa kuti iwo ayambe ntchito yokumba dzenje lozungulira dzikolo, kapena mzinda wa Chuluka.",
                "4": "Ndipo iye adachititsa kuti iwo amange mpanda wamatabwa muchifuwa pa mulu wa dothi la mkati mwadzenie; ndipo adatulutsa dothi kunja kwa mpanda omangidwa ndi matabwa; ndipo motero iwo adachititsa kuti Alamani agwire ntchito kufikira atazungulira mzinda onse wa Chuluka ndi khoma lolimba la matabwa ndi dothi, lotalika kwambiri.",
                "5": "Ndipo mzinda umenewu udakhala olimba kwambiri kuchokera pamenepo; ndipo mu mzinda umenewu iwo ankalonderamo akaidi Achilamani, inde, ngakhale mkati mwa makoma amene iwo adachititsa kuti awamange ndi manja awo omwe. Tsopano Moroni adakakamizika kuti achititse kuti Alamani agwire ntchito, chifuwa kudali kosavuta kuwalondera iwo pamene iwo ankagwira ntchito; ndipo ankafuna ankhondo ake onse pamene iye angafune kuukira Alamani.",
                "6": "Ndipo zidachitika kuti Moroni adali atagonjetsa limodzi mwa magulu ankhondo aakulu kwambiri Achilamani, ndipo iye adalanda mzinda wa Muleki, umene udali umodzi mwa dera lolimba kwambiri la Alamani mu dziko la Nefi; ndipo motero iyenso adamanga malinga kuti asunge akaidi ake.",
                "7": "Ndipo zidachitika kuti iye sadayeserenso nkhondo ndi Alamani mu chaka chimenecho, koma iye adathandiza athu ake kukonzekera nkhondo, inde, ndipo adapanga malinga kuti adzitetezere kwa Alamani, inde, ndiponso kuwawombola azimayi awo ndi ana awo ku njala ndi masautso, ndi kupereka chakudya kwa ankhondo ake.",
                "8": "Ndipo tsopano zidachitika kuti ankhondo Achilamani, chakumadzulo kwa nyanja, cha kum’mwera, pamene Moroni adachoka chifukwa cha chiwembu pakati pa Anefi, chimene chidayambitsa kugawikana pakati pawo, adapeza mwayi pa Anefi, inde, kotero kuti adalanda mizinda ingapo ya chigawo chimenecho cha dzikolo.",
                "9": "Ndipo motero chifukwa cha kusaweruzika pakati pawo, inde, chifukwa cha kugawanika ndi chiwembu pakati pawo iwo adaikidwa mu nyengo yoopsya kwambiri.",
                "10": "Ndipo tsopano taonani, ndili ndi zina zoti ndinene zokhudzana ndi anthu a Amoni, amene, pachiyambi, adali Alamani; koma chifukwa cha Amoni ndi abale ake, kapena kuti chifukwa cha mphamvu ndi mawu a Mulungu, iwo adatembenukira kwa Ambuye; ndipo adabweretsedwa ku dziko la Zarahemula, ndipo ankatetezedwa kuyambira pamenepo ndi Anefi.",
                "11": "Ndipo chifukwa cha lumbiro lawo iwo sankaloledwa kutenga zida motsutsana ndi abale awo; chifukwa iwo adatenga lumbiro kuti sadzakhetsanso mwazi; ndipo molingana ndi lumbiro lawo iwo akadatha kutaika; inde, akadadzilora okha kugwa m’manja mwa abale awo, pakadapanda chisoni ndi chikondi chachikulu chimene Amoni ndi abale ake adali nacho kwa iwo.",
                "12": "Ndipo pachifukwa ichi iwo adabweretsedwa ku dziko la Zarahemula; ndipo iwo ankatetezedwa ndi Anefi.",
                "13": "Koma zidachitika kuti pamene iwo adaona choopsya, ndi mazunzo ambiri ndi zosautsa zimene Anefi adazinyamula chifukwa cha iwo, iwo adasunthidwa ndi chifundo ndipo adali ndi chikhumbo chonyamula zida kuti ateteze dziko lawo.",
                "14": "Koma taonani, pamene iwo adali pafupi kutenga zida zawo zankhondo, iwo adagonjetsedwa ndi kunyengelera kwa Helamani ndi abale ake, pakuti iwo adali pafupi kuphwanya lumbiro limene iwo adapanga.",
                "15": "Ndipo Helamani adaopa kuti pakutero iwo adzataya miyoyo yawo; kotero onse amene adalowa mu pangano limeneli adakakamizidwa kuwonelera abale awo akugwa muzosautsa zawo, mu nyengo zawo zoopsya pa nthawiyi.",
                "16": "Koma taonani, zidachitika kuti iwo adali ndi ana aamuna ambiri, amene sadalowe nawo mu pangano loti sadzatenga zida za nkhondo kudzitetezera okha motsutsana ndi adani awo; kotero iwo adadzisonkhanitsa okha pamodzi pa nthawiyi, ochuluka amene akadatha kunyamula zida, ndipo adadzitcha okha Anefi.",
                "17": "Ndipo iwo adalowa mu pangano loti adzamenyera ufulu wa Anefi, inde, kutetezera dziko mpaka kutaya pansi miyoyo yawo, inde, ngakhale kupangana kuti iwo sadzapereka konse ufulu wawo, koma iwo adzamenya muzochitika zonse kuti ateteze Anefi ndi iwo eni ku ukapolo.",
                "18": "Ndipo tsopano, adalipo zikwi ziwiri za achinyamatawo, amene adalowa mu panganoli ndipo adatenga zida zawo za nkhondo kuteteza dziko lawo.",
                "19": "Ndipo tsopano taonani, monga sipadakhalepo zovuta pa Anefiwa, iwo adakhala tsopano pa nyengo ya nthawiyi thandizo lalikulu; pakuti iwo adatenga zida zawo zankhondo, ndipo adafuna kuti Helamani akhale mtsogoleri wawo.",
                "20": "Ndipo onse adali achinyamata, ndipo adali olimba mtima kwambiri, ndiponso amphamvu ndi amachitachita; koma taonani, izi sizidali zokhazo—adali anthu amene adali woona mtima pa nthawi zonse mu chinthu chinachilichonse chimene iwo adadaliridwa",
                "21": "Inde, iwo adali anthu a choonadi ndi odziretsa, pakuti adali ataphunzitsidwa kusunga malamulo a Mulungu ndi kuyenda moongoka pamaso pake.",
                "22": "Ndipo tsopano zidachitika kuti Helamani adaguba patsogolo pa ankhondo ake achinyamata zikwi ziwiri, kukathandizira anthu a kumalire kwa dzikolo chakum’mwera kwa nyanja yakumadzulo.",
                "23": "Ndipo motero chidatha chaka cha makumi awiri ndi zisanu n’chitatu cha ulamuliro wa oweruza pa anthu a Nefi."
            },
            "54": {
                "1": "Ndipo tsopano zidachitika chakumayambiliro kwa chaka cha makumi awiri ndi zisanu n’chinayi cha ulamuliro wa oweruza, kuti Amoroni adatumiza kwa Moroni kufuna kuti iye asinthanitse akaidi.",
                "2": "Ndipo zidachitika kuti Moroni adamva chisangalalo chachikulu pa pempho limeneli, chifukwa iye ankafuna zinthu zomwe zinkapatsidwa kuti zithandizire akaidi Achilamani kuti zithandizire anthu ake; ndiponso iye ankafuna kuti anthu ake alimbitse ankhondo ake.",
                "3": "Tsopano Alamani adatenga azimayi ndi ana ambiri, ndipo padalibe mzimayi kapena mwana pakati pa akaidi onse a Moroni, kapena akaidi amene Moroni adatenga; kotero Moroni adapanga njira yoti apezere akaidi ambiri a Anefi kuchokera kwa Alamani ngati kudali kotheka.",
                "4": "Kotero iye adalemba kalata, ndipo adaitumiza kudzera kwa wantchito wa Amoroni, yemweyo amene adabweretsa kalata kwa Moroni. Tsopano awa ndiwo mawu amene iye adalemba kwa Amoroni, nati:",
                "5": "Taona, Amoroni, ine ndalemba kwa iwe pang’ono zokhudzana ndi nkhondoyi imene iwe waipalamula motsutsana ndi anthu anga, kapena kuti imene m’bale wako waipalamula motsutsana nawo, ndipo imene iwe udakali otsimikizika kuipitiriza iye atamwalira.",
                "6": "Taona, ndikuuza pang’ono zokhudzana ndi chilungamo cha Mulungu, ndi lupanga lake la mkwiyo wamphamvu zonse, limene likwezedwa pa iwe pokhapokha iwe utalapa ndi kuchotsa ankhondo ako kupita kumaiko anu, kapena kudziko la cholowa chanu, limene liri dziko la Nefi.",
                "7": "Inde, ndikadakuuza iwe zinthu izi ngati udali ndikuthekera komvera izo; inde, ndikadakuuza iwe zokhudzana ndi gahena oopsya amene akudikira kulandira akupha otero ngati iwe ndi m’bale wako mwakhalira, pokhapokha iwe utalapa ndi kuchotsa zolinga zako zakupha, ndi kubwelera ndi ankhondo ako kumaiko anu.",
                "8": "Koma monga udakanapo zinthu izi, ndi kumenyana motsutsana ndi anthu a Ambuye, ngakhale zili choncho ndikuyembekeza kuti udzachitanso kawiri.",
                "9": "Ndipo tsopano taona, ife tili okonzekera kukulandira iwe; inde, ndipo pokhapokha utachotsa zolinga zako, taona, udzachotsa mkwiyo wa Mulungu amene iwe wakhala ukumukana, ngakhale kuchiwonongeko chako chotheratu.",
                "10": "Koma, monga Ambuye ali wamoyo, ankhondo athu adzabwera pa inu pokhapokha mutachoka, ndipo posachedwa mudzayenderedwa ndi imfa. pakuti ife tidzatenganso mizinda yathu ndi maiko athu; inde, ndipo tidzasungabe chipembedzo chathu ndi cholinga cha Mulungu wathu.",
                "11": "Koma taona, ndikuyerekeza kuti ndiyankhula nawe zokhudzana ndi zinthu izi pachabe; kapena ndikuyerekeza kuti iwe ndi mwana wa gahena; kotero nditseka kalata yanga pakukuuza iwe kuti sindidzasinthanitsa akaidi, pokhapokha zikhale pa ndondomeko yoti iwe udzapereka munthu ndi mkazi wake ndi ana ake, pa mkaidi m’modzi; ngati izi ndi zomwe iwe udzachite, ine ndidzasinthanitsa.",
                "12": "Ndipo taona, ngati suchita izi, ndidzabwera motsutsana nawe ndi ankhondo anga; inde, ngakhale ndidzaveka azimayi anga ndi ana anga, ndipo ndidzabwera motsutsana nawe, ndipo ndidzakutsata iwe ngakhale kudziko lako, limenel liri dziko la cholowa chathu choyamba; inde, ndipo kudzakhala mwazi ku mwazi, inde, moyo ku moyo; ndipo ndidzakupatsa iwe nkhondo ngakhale kufikira iwe utawonongedwa kuchoka pa nkhope ya dziko lapansi.",
                "13": "Taona, ndili mu mkwiyo wanga, ndiponso anthu anga; iwe wafunafuna kutipha ife, ndipo ife timangofuna kudziteteza tokha. Koma taona, ngati iwe ufunabe kutiwononga ifenso tidzafuna kukuwononga; inde, ndipo tidzafuna dziko lathu, ndi dziko la cholowa chathu choyamba.",
                "14": "Tsopano ndikutseka kalata yanga. Ndine Moroni, ndine mtsogoleri wa anthu achinefi.",
                "15": "Tsopano zidachitika kuti Amoroni, pamene iye adalandira kalata imeneyi, adakwiya; ndipo iye adalemba kalata ina kwa Moroni, ndipo awa ndiwo mawu amene iye adalemba, nati:",
                "16": "Ine ndi Amoroni, mfumu ya Alamani; ndine m’bale wa Amalikiya amene iwe udamupha. Taona, ndidzabwenzera mwazi wake pa iwe, inde, ndipo ndidzabwera pa iwe ndi ankhondo anga pakuti sindikuopa kuopseza kwako.",
                "17": "Pakuti taona, makolo ako adalakwira abale awo, kufikira kuti adawabera iwo ufulu wawo waulamuliro pamene udali owayenera iwowo.",
                "18": "Ndipo tsopano taona, ngati inu mutatule pansi zida zanu, ndi kudzipereka nokha kulamulidwa ndi iwo amene ulamuliro ukuyenera kukhala wawo, kenako ine ndidzachititsa kuti anthu anga adzatule pansi zida zawo ndipo sadzakhalanso pa nkhondo.",
                "19": "Taona, iwe watulutsa ziopsyezo zambiri motsutsa ine ndi anthu anga, koma taona, ife sitikuopa ziopsyezo zako.",
                "20": "Komabe, ndidzalora kusinthanitsa akaidi molingana ndi pempho lako, mokondwa, kuti ine ndisunge chakudya cha anthu anga ankhondo; ndipo tidzapanga nkhondo imene idzakhala yamuyaya, kaya kuwaika Anefi ku ulamuliro wathu kapena kuwawonongeratu kwamuyaya.",
                "21": "Ndipo monga zokhudzana ndi Mulungu amene iwe ukunena ife tamukana, taona, ife sitimudziwa munthu ameneyo; ngakhale iwenso; koma ngati zili choncho kuti alipo munthu oteroyo, ife sitikudziwa koma kuti iye watipanga ife chimodzimodzi ndi inu.",
                "22": "Ndipo ngati zilichoncho kuti kuli mdyerekezi ndi gahena, taona, kodi iye sadzakutumiza iwe kumeneko kukakhala ndi m’bale wanga amene iwe udamupha, amene iwe wanena kuti iye wapita kumalo oterowo? Koma taona zinthu izi zilibe kanthu.",
                "23": "Ine ndi Amoroni, ndipo mwana wa Zoramu, makolo ako adam’kakamiza ndi kum’bweretsa kuchokera ku Yerusalemu.",
                "24": "Ndipo taona tsopano, ine ndi Mlamani olimba mtima; taona, nkhondo iyi yamemedwa kubwenzera zolakwa zawo, ndi kusunga ndi kutenga maufulu awo aulamuliro; ndipo ndikutseka kalata yanga kwa Moroni."
            },
            "55": {
                "1": "Tsopano zidachitika kuti pamene Moroni adalandira kalatayi adali okwiya kwambiri, chifukwa adadziwa kuti Amoroni adali ndi chidziwitso chonse chazolakwa zake, inde, ankadziwa kuti Amoroni akudziwa kuti sichidali chifukwa chenicheni chimene iye adamemera nkhondo motsutsana ndi anthu a Nefi.",
                "2": "Ndipo iye adati: Taona, inde sindisinthanitsa akaidi ndi Amoroni pokhapokha iye achotse zolinga zake, monga ine ndanenera mu kalata yanga; pakuti sindidzalora kwa iye kuti akhale ndi mphamvu zinanso zoposera zomwe alinazo.",
                "3": "Taonani, ndikudziwa malo amene Alamani akulondera anthu anga amene iwo adawatenga ukaidi; ndipo monga Amoroni sakufuna kuvomeleza mkalata yanga, taonani, ndidzamupatsa iye molingana ndi mawu anga; inde, ndidzafuna imfa pakati pawo kufikira iwo atapempha mtendere.",
                "4": "Ndipo tsopano zidachitika kuti pamene Moroni adanena mawu awa, iye adachititsa kuti kafukufuku achitike pakati pa anthu ake, kuti mwina apeze munthu amene adali chidzukulu cha Lamani pakati pawo.",
                "5": "Ndipo zidachitika kuti iwo adapeza m’modzi, amene dzina lake lidali Lamani; ndipo adali m’modzi mwa antchito a mfumu imene idaphedwa ndi Amalikiya.",
                "6": "Tsopano Moroni adachititsa kuti Lamani ndi kagulu kochepa ka anthu ake apite kwa alonda amene adali kuyang’anira a Anefi.",
                "7": "Tsopano Anefiwo ankalonderedwa mu mzinda wa Gidi; kotero Moroni adasankha Lamani ndi kuchititsa kagulu ka anthu ake apite naye.",
                "8": "Ndipo pamene udali madzulo Lamani adapita kwa alonda amene adali kuyang’anira Anefi, ndipo taonani, iwo adamuona iye akubwera ndipo adamuitana iye; koma iye adati kwa iwo: Musaope; taonani, ine ndi Mlamani. Taonani, ife tathawa kuchokera kwa Anefi, ndipo iwo akugona; ndipo ife tatenga vinyo wawo ndi kubwera naye.",
                "9": "Tsopano pamene Alamaniwo adamva mawu awa adamulandira iye mwa chimwemwe; ndipo adati kwa iye: Tipatse ife vinyo wakoyo, kuti ife timwe; ndife okondwa kuti iwe watengako vinyo pakuti ife tatopa.",
                "10": "Koma Lamani adati kwa iwo: tiyeni tisunge vinyo wathu kufikira titapita kukamenyana ndi Anefi ku nkhondo. Koma mawu awa adangowapangitsa iwo kufuna kumwa vinyoyo;",
                "11": "Pakuti, iwo adati: Ife tatopa, kotero tilore titengeko vinyoyo, ndipo pang’ono ndi pang; ono tidzimwa pa chakudya chathu, chimene chidzatilimbitsa kupita kukamenyana ndi Anefi.",
                "12": "Ndipo Lamani adati kwa iwo: Mungathe kuchita molingana ndikufuna kwanu.",
                "13": "Ndipo zidachitika kuti iwo adatenga vinyoyo mwaulere; ndipo adali okoma pa lilime lawo, kotero iwo adamumwa momasuka; ndipo adali wamphamvu, atakonzedwa mwa mphamvu yake.",
                "14": "Ndipo zidachitika kuti iwo adamwa ndipo adakondwa, ndipo pang’ono ndi pang’ono onse adaledzera.",
                "15": "Ndipo tsopano pamene Lamani ndi anthu ake adaona kuti onse adali ataledzera, ndipo adali mu tulo tatikulu, iwo adabwelera kwa Moroni ndi kumuuza iye zinthu zonse zomwe zidachitika.",
                "16": "Ndipo tsopano izi zidali molingana ndi dongosolo la Moroni. Ndipo Moroni adakozekeretsa anthu ake ndi zida zankhondo; ndipo iye adapita ku mzinda wa Gidi, pamene Alamani adali mu tulo tatikulu ndi kuledzera, ndipo adaponyera zida zankhondo kwa akaidiwo, kotero kuti onse adali ndi zida.",
                "17": "Inde, ngakhale azimayi ndi ana awo onse, ochuluka amene akadatha kugwiritsa ntchito chida chankhondo, pamene Moroni adapereka zida kwa akaidi onsewo; ndipo zinthu zonsezo zidachitika mwakachetechete.",
                "18": "Koma akadawadzutsa Alamaniwo, taonani adali ataledzera ndipo Anefi akadatha kuwapha.",
                "19": "Koma taonani, ichi sichidali chikhumbo cha Moroni; iye sankakondwera mu kupha kapena kukhetsa mwazi, koma iye ankakondwera mu kupulumutsa anthu ake kuchiwonongeko; ndipo pachifukwa ichi iye sangabweretse pa iye chosalungama, iye sakadagwera pa Alamani ndi kuwawononga iwo mkuledzera kwawo.",
                "20": "Koma iye adapeza zokhumba zake; pakuti iye adapereka zida kwa akaidi Achinefi amene adali mkati mwa makoma a mzindawo, ndipo adawapatsa iwo mphamvu zotenga mbali zomwe zidali mkati mwa mzindawo.",
                "21": "Ndipo kenako iye adachititsa kuti amuna amene adali naye kuti asunthe pang’ono, ndi kuwazungulira ankhondo Achilamani.",
                "22": "Tsopano taonani izi zidachitika mkati mwa usiku, kotero kuti pamene Alamani ankadzuka m’mawa iwo adaona kuti azunguliridwa ndi Anefi kunja, ndipo kuti akaidi awo adali ndi zida mkati.",
                "23": "Ndipo motero iwo adaona kuti Anefi adali ndi mphamvu pa iwo; munyengo zimenezi iwo adapeza kuti kudali kosafunikira kuti amenyane ndi Anefi; kotero akulu awo ankhondo adafunsa zida zawo zankhondo, ndipo zidabweretsedwa ndi kuponyedwa pamapazi a Anefi, kuchondelera kuchitiridwa chifundo.",
                "24": "Tsopano taonani, ichi chidali chikhumbo cha Moroni. Iye adatenga iwo ukaidi wankhondo, ndipo adalanda mzindawo, ndi kuchititsa kuti akaidi onse amasulidwe, amene adali Anefi; ndipo adadziphatikiza ndi ankhondo a Moroni, ndipo adali nyonga yaikulu kwa ankhondo ake.",
                "25": "Ndipo zidachitika kuti iye adachititsa kuti Alamani, amene adatengedwa ukaidi, kuti akuyenera kuyamba ntchito yolimbitsa malinga ozungulira mzinda wa Gidi.",
                "26": "Ndipo zidachitika kuti pamene iye adamanga malinga ku mzinda wa Gidi, molingana ndi zikhumbo zake, iye adachititsa kuti akaidiwo atengedwere ku mzinda wa Chuluka; Ndiponso adalondera mzindawo ndi ankhondo amphamvu zoposa.",
                "27": "Ndipo zidachitika kuti adachita, posatengera ziwembu zonse za Alamani, zowasunga ndi kuteteza akaidi onse amene iwo adawatenga, ndiponso adasamala nthaka yonse ndi zabwino zimene iwo adazitenganso.",
                "28": "Ndipo zidachitika kuti Anefi adayambanso kukhala opambana, ndi kutenganso maufulu ndi mwayi wawo.",
                "29": "Nthawi zambiri Alamani ankayesera kuwazungulira iwo usiku, koma mkuyesera kutero adataya ambiri mwa akaidi.",
                "30": "Ndipo nthawi zambiri iwo ankayesera kupereka vinyo wawo kwa Anefi, kuti athe kuwawononga ndi mankhwala a chiphe kapena ndi kuledzera.",
                "31": "Koma taonani, Anefi sadali ochedwa pokumbukira Ambuye Mulungu wawo mu nthawi imeneyi ya masautso awo. Iwo sakadatheka kutengedwa mu misampha yawo; inde, iwo sadamwepo vinyo wawo, pokhapokha atayamba apereka wina kwa akaidi Achilamani.",
                "32": "Ndipo motero adali ochenjera kuti padalibe mankhwala a chiphe omwe adaperekedwa pakati pawo; pakuti ngati vinyo wawo angaphe Mlamani akadaphanso Mnefi; ndipo motero iwo ankayesa chakumwa chawo chonse.",
                "33": "Ndipo tsopano zidachitika kuti kudali kofunikira kwa Moroni kupanga zokonzekera kukaukira mzinda wa Moriyantoni; pakuti taonani, Alamani adali, mwa ntchito zawo, akulimbitsa mzinda wa Moriyantoni mpaka udakhala linga lalikulu.",
                "34": "Ndipo iwo adali mosalekeza kubweretsa ankhondo atsopano mu mzinda umenewo, komanso katundu watsopano wa chakudya.",
                "35": "Ndipo motero chidatha chaka cha makumi awiri ndi zisanu ndi zinayi cha ulamuliro wa oweruza pa anthu a Nefi."
            },
            "56": {
                "1": "Ndipo tsopano zidachitika kumayambiliro kwa chaka cha makumi atatu cha ulamuliro wa oweruza, pa tsiku lachiwiri la mwezi woyamba, Moroni adalandira kalata yochokera kwa Helamani, kumuuza za zochitika za anthu mu chigawo chimenecho cha dzikolo.",
                "2": "Ndipo awa ndiwo mawu amene iye adalemba, kuti: Okondedwa m’bale wanga, Moroni, komanso mwa Ambuye monganso m’masautso a za nkhondo yathu; taona, m’bale wanga, ndili ndi zinazake zoti ndikuuze iwe zokhudzana ndi nkhondo yathu mu chigawo chino cha dziko.",
                "3": "Taona, ana aamuna zikwi ziwiri a anthu aja amene Amoni adabweretsa kuchoka ku dziko la Nefi—tsopano iwe ukuwadziwa kuti iwowa adali mbumba ya Lamani, amene adali mwana wankulu wa atate athu Lehi.",
                "4": "Tsopano sindikuyenera kufotokozera kwa iwe zokhudzana ndi miyambo yawo kapena kusakhulupilira kwawo, pakuti iwe ukudziwa zokhudzana ndi zinthu zonsezi—",
                "5": "Kotero zindikwanira ine kuti ndikuuze iwe kuti zikwi ziwiri za anyamatawa zatenga zida zawo zankhondo, ndipo akufuna kuti ine ndikhale mtsogoleri wawo; ndipo ife tabwera kudzateteza dziko lathu.",
                "6": "Ndipo tsopano iwenso ukudziwa zokhudzana ndi pangano limene makolo awo adapanga, kuti iwo sadzatenga zida zawo zankhondo motsutsana ndi abale awo kuti akhetse mwazi.",
                "7": "Koma mu chaka cha makumi awiri ndi chisanu n’chimodzi, pamene iwo adaona kuti masautso athu ndi mazunzo athu pa iwo, iwo adali pafupi kuphwanya pangano limene iwo adapanga ndi kutenga zida zawo zankhondo potiteteza ife.",
                "8": "Koma ine sindikadawalora iwo kuti aphwanye pangano limeneli limene iwo adapanga, poganiza kuti Mulungu adzatilimbitsa ife, kotero kuti ife tisamavutikebe chifukwa cha kukwaniritsa kwa lumbiro limene iwo adatenga.",
                "9": "Koma taona, tsopano pali chinthu chimodzi chimene ife tingasangalale nacho kwambiri. Pakuti taona, mu chaka cha makumi awiri ndi chisanu n’chimodzi, ine, Helamani, ndidaguba patsogolo pa anyamata zikwi ziwiriwa ku mzinda wa Yudeya, kukathandizira Antipa, amene iwe udamusankha mtsogoleri pa anthu a chigawo chimenecho cha dziko.",
                "10": "Ndipo ine ndidaphatikiza ana anga aamuna zikwi ziwiri, (pakuti iwo akuyenera kutchedwa ana aamuna) ku ankhondo a Antipa, mumphamvu yake Antipa adakondwera kwambiri; pakuti taona, ankhondo ake adali atachepetsedwa ndi Alamani chifukwa ankhondo awo adapha chiwerengero chochuluka cha anthu athu, pachifukwa ichi tikuyenera kulira.",
                "11": "Komabe, tikhonza kudzitonthonza tokha mu chinthu ichi, kuti iwo adafa pachifukwa cha dziko lawo ndi Mulungu wawo, inde, iwo ndi okondwa.",
                "12": "Ndipo Alamani adatenganso akaidi ambiri, onse mwa iwo ndi akulu ankhondo, pakuti ena onse sadasiye ndi moyo. Ndipo ife tikuganiza kuti iwo tsopano pa nthawi ino ali mu dziko la Nefi; zili choncho ngati sadaphedwe.",
                "13": "Ndipo tsopano iyi ndi mizinda imene Alamani adaitenga mwa kukhetsa mwazi wa ambiri mwa anthu athu amphamvu:",
                "14": "Dziko la Manti, kapena mzinda wa Manti, ndi mzinda wa Zeziromu, ndi mzinda wa Kumeni, ndi mzinda wa Antipara.",
                "15": "Ndipo iyi ndi mizinda imene iwo adailanda pamene ine ndidafika pa mzinda wa Yudeya; ndipo ndidapeza Antipa ndi anthu ake akugwira ntchito mwamphamvu kuti alimbitse mzindawo.",
                "16": "Inde, iwo adali osautsika mu thupi chimodzimodzinso mu mzimu, pakuti iwo adamenya nkhondo molimbika pa usana ndi kugwira ntchito usiku kuteteza mizinda yawo; ndipo motero iwo adazunzika ndi masautso aakulu a mtundu uliwonse.",
                "17": "Ndipo tsopano iwo adatsimikiza kugonjetsa malo amenewa kapena kufa; kotero iwe ukhonza kuganiza kuti ankhondo ochepawa amene ine ndidabwera nawo, inde, ana angawo, adawapatsa chiyembekezo chachikulu ndi chisangalalo chochuluka.",
                "18": "Ndipo tsopano zidachitika kuti pamene Alamani adaona kuti Antipa walandira mphamvu zochulukirapo ku ankhondo ake, iwo adakakamizika mwa malamulo a Amoroni kuti asabwere motsutsana ndi mzinda wa Yudeya, kapena motsutsana nafe, kunkhondo.",
                "19": "Ndipo motero ife tidakonderedwa ndi Ambuye; pakuti iwo akadabwera pa ife mu kufooka kwathu kumeneku mwina akadawononga ankhondo athu ochepawa; koma motero ife tidatetezeka.",
                "20": "Iwo adalamulidwa ndi Amoroni kuteteza mizindayo imene iwo adalanda. Ndipo motero chidatha chaka cha makumi awiri ndi zisanu ndi chimodzi. Ndipo kumayambiliro kwa chaka cha makumi awiri ndi zisanu ndi ziwiri tidakonzekeretsa mizinda yathu komanso ife eni kuchitetezo.",
                "21": "Tsopano ife tidali kukhumba kuti Alamani abwere pa ife; pakuti ife sitidafune kuti tikamenyane nawo m’malinga awo.",
                "22": "Ndipo zidachitika kuti ife tidaika akazitape mozungulira, kuyang’anira mayendedwe a Alamani, kuti iwo asatidutse ife pa usiku kapena usana kuti awukire mizinda yathu ina imene idali chakumpoto.",
                "23": "Pakuti ife tidadziwa mizindayo sidali yamphamvu zokwanira kukumana nawo; kotero ife tidali ndichikhumbo, ngati iwo angatidutse ife, tiwagwere chakumbuyo kwawo, ndipo motero nkuwabwenza m’mbuyo panthawi yomweyonso kukumana nawonso kutsogolo. Tidaganiza kuti tikadawagonjetsa iwo; koma taona, tidakhumudwa mu chokhumba chathuchi.",
                "24": "Iwo sadayerekeze kutidutsa ife ndi ankhondo awo onse, ngakhale kuyerekeza ndi gawo lomwe, kuopa kuti iwo asakhale ndi mphamvu zokwanira ndipo kuti agwe.",
                "25": "Ngakhale iwo sadayerekezenso kuguba motsutsana ndi mzinda wa Zarahemula; kapena kuyesera kuwoloka kumutu kwa Sidoni, kupita ku mzinda wa Nefiha.",
                "26": "Ndipo motero, ndi ankhondo awo, iwo adatsimikiza kuteteza mizindayo imene iwo adatenga.",
                "27": "Ndipo tsopano zidachitika kuti mu mwezi wachiwiri wa chakachi, kudabweretsedwa kwa ife zakudya zambiri kuchokera kwa mokolo a ana anga aamuna zikwi ziwiriwa.",
                "28": "Ndiponso kudatumizidwa anthu zikwi ziwiri kwa ife kuchokera ku dziko la Zarahemula. Ndipo motero ife tidakonzekera ndi anthu zikwi khumi, ndi chakudya chawo, ndiponso cha akazi awo ndi ana awo.",
                "29": "Ndipo Alamani, motero poona ankhondo athu akuwonjezereka tsiku ndi tsiku, ndipo chakudya chidafika chotithandizira, iwo adayamba kukhala ndi mantha, ndi kuyamba kutuluka, ngati kudali kotheka kuti athetse kulandira chakudyacho ndi mphamvu zathu.",
                "30": "Tsopano pamene ife tidaona kuti Alamani ayamba kutekeseka pa ichi, tidakhumbira kubweretsa ndondomeko kuti igwire ntchito pa iwo, kotero Antipa adalamula kuti ndigube ndi ana anga aamuna ku mzinda woyandikira nawo, ngati kuti tanyamula chakudya kupita ku mzinda woyandikana nawo.",
                "31": "Ndipo tidayenera kugubira kufupi ndi mzinda wa Antipara, monga ngati tikupita ku mzinda wakuseli, kumalire a gombe lanyanja.",
                "32": "Ndipo zidachitika kuti ife tidaguba, monga ngati tili ndi chakudya, kupita ku mzinda umenewo.",
                "33": "Ndipo zidachitika kuti Antipa adagubira ndi gawo la ankhondo ake, kusiya otsalawo kuti ateteze mzindawo. Koma iye sadagube kufikira ine nditanyamuka ndi ankhondo anga ochepawo, ndi kufika ku mzinda wa Antipara.",
                "34": "Ndipo tsopano, mu mzinda wa Antipara mudali ankhondo amphamvu kwambiri Achilamani; inde, ochuluka kwambiri.",
                "35": "Ndipo zidachitika kuti pamene iwo adawuzidwa ndi akazitape awo, adabwera ndi ankhondo awo ndi kuguba motsutsana nafe.",
                "36": "Ndipo zidachitika kuti ife tidathawa pamaso pawo, chakumpoto. Ndipo motero tidatsogolera kutali ankhondo amphamvu kwambiri Achilamani.",
                "37": "Inde, ngakhale ku mtunda wautali, kotero kuti pamene iwo adaona ankhondo a Antipa akuwatsata iwo, ndi mphamvu zawo, iwo sadatembenukire kumanja kapena kumenzere, koma adapitiriza kuguba kwawo molunjika potsata ife; ndipo, monga ife tidaganizira, chidali cholinga chawo kuti atiphe ife Antipa asadawapeze, ndipo izi kuti iwo asazunguliridwe ndi anthu athu.",
                "38": "Ndipo tsopano Antipa, poona choopsya chathu, adafulumizitsa kuguba kwa ankhondo ake. Koma taonani, udali usiku; kotero iwo sadatipeze, ngakhalenso Antipa sadawapeze; kotero ife tidamanga msasa kwa usikuwo.",
                "39": "Ndipo zidachitika kuti usadafike m’bandakucha wa m’mawa, taonani, Alamani adali kutitsata ife. Tsopano ife tidalibe mphamvu zokwanira kuti tilimbane nawo; inde, sindikadalora kuti ana anga aang’ono agwere m’manja mwawo; kotero ife tidapitiriza kuguba kwathu, ndipo tidagubira m’chipululu.",
                "40": "Tsopano iwo sadayerekeze kutembenukira kumanja kapena kumanzere kuopa kuti angazunguliridwe; ngakhale inenso kutembenukira kumanja kapena kumanzere kuopa kuti angandipeze, ndipo sitikadatha kuima polimbana nawo, koma kuphedwa, ndipo iwo akadathawa; ndipo motero ife tidathawa mu tsiku lonselo m’chipululu, ngakhale kufikira m’dima udadza.",
                "41": "Ndipo zidachitika kuti kenako, pamene kuwala kwa m’mawa kudadza tidaona Alamani akubwera ndipo ife tidathawa pamaso pawo.",
                "42": "Koma zidachitika kuti iwo sadatithamangitsire ife kutali asadaime; ndipo udali m’mawa wa tsiku lachitatu la mwezi wachisanu ndi chiwiri.",
                "43": "Ndipo tsopano, kaya adapezedwa ndi Antipa ife sitikudziwa, koma ine ndidati kwa athu anga: Taonani, sitikudziwa koma iwo aima pacholinga choti ife tibwere motsutsana nawo, kuti iwo atigwire ife mu msampha wawo;",
                "44": "Kotero mukuti chiyani, ana anga, kodi mupita kukamenyana nawo ku nkhondo?",
                "45": "Ndipo tsopano ndinena kwa iwe, m’bale wanga okondedwa Moroni, kuti sindidaonepo kulimba mtima kwakukulu kotero, ayi, osati pakati pa Anefi onse.",
                "46": "Pakuti monga ndidawatcha iwo ana anga (pakuti onsewo adali achichepere kwambiri) ngakhale choncho iwo adati kwa ine: Atate, taonani Mulungu wathu ali nafe, ndipo sadzalora kuti ife tigwe; ndiye tiyeni tipite; sitikawapha abale athuwo ngati iwo atisiye tokha; kotero tiyeni tipite, kuopa angagonjetse ankhondo a Antipa.",
                "47": "Tsopano iwo adali asadamenyanepo, koma iwo sadaope imfa; ndipo ankaganizira kwambiri za ufulu wa makolo awo kuposa m’mene amachitira pa miyoyo yawo; inde, iwo adali ataphunzitsidwa ndi azimayi awo, kuti ngati iwo sakayikira, Mulungu adzawapulumutsa iwo.",
                "48": "Ndipo iwo adandifotokozera ine mawu a azimayi awo, kuti: Ife sitikukayika azimayi athu adadziwa ichi.",
                "49": "Ndipo zidachitika kuti ine ndidabwelera ndi zikwi ziwiri zanga kukatsutsana ndi Alamaniwa amene ankatitsata ife. Ndipo tsopano taona, ankhondo a Antipa adali atawapeza, ndipo nkhondo yoopsya idali itayambika.",
                "50": "Ankhondo a Antipa pokhala atatopa, chifukwa cha kutalika kwa koguba kwawo mu kamphindi kochepa ka nthawi, adali pafupi kugwa m’manja mwa Alamani; ndipo ndikadapanda kubwelera ndi zikwi ziwiri zangazo iwo akadapeza zolinga zawo.",
                "51": "Pakuti Antipa adali atagwa ndi lupanga, ndi ambiri mwa atsogoleri ake, chifukwa cha kutopa kwawo, kumene kudadza chifukwa cha liwiro la kuguba kwawo—kotero anthu a Antipa, pokhala osokonezeka chifukwa cha kugwa kwa atsogoleri awo, adayamba kupereka mpata pamaso pa Alamani.",
                "52": "Ndipo zidachitika kuti Alamani adayamba kulimba mtima, ndipo adayamba kuwatsatira iwo, ndipo motero Alamaniwo ankawatsatira iwo mwa mphamvu zazikulu pamene Helamani adabwera patsogolo pawo ndi zikwi ziwiri zake, ndi kuyamba kuwapha kwambiri, kufikira kuti ankhondo onse achilamani adaima ndipo adatembenukira kwa Helamani.",
                "53": "Tsopano pamene anthu a Antipa adaona kuti Alamani atembenuka, iwo adasonkhanitsa pamodzi anthu awo ndipo anabweranso pambuyo pa Alamani.",
                "54": "Ndipo tsopano zidachitika kuti ife, anthu a Nefi, anthu a Antipa, ndipo ine ndi zikwi ziwiri zanga, tidazungulira Alamani, ndipo tidawapha; inde, kotero kuti iwo adakakamizika kupereka zida zawo zankhondo ndiponso iwo eni monga akaidi a nkhondo.",
                "55": "Ndipo tsopano zidachitika kuti pamene iwo adadzipereka iwo eni kwa ife, taonani, ndidawerenga achinyamata amene adamenya nane, kuopa kuti adalipo ambiri amene adaphedwa.",
                "56": "Koma taona, mu chisangalalo changa chachikulu, padalibe munthu m’modzi wa iwo amene adagwa pansi; inde, ndipo iwo adamenya monga ngati ndi mphamvu ya Mulungu; inde, palibe anthu adadziwika konse kuti adamenyapo ndi mphamvu zodabwitsa chotere; ndipo ndi mphamvu zazikulu chotere iwo adagwera pa Alamani, mpaka iwo adawopsezedwa; ndipo pachifukwa ichi Alamani adadzipereka okha ngati akaidi ankhondo.",
                "57": "Ndipo popeza tidalibe malo a akaidi athu, kuti tikadatha kuwalondera iwo kuti tiwabise iwo kwa ankhondo Achilamani, kotero tidawatumiza iwo ku dziko la Zarahemula, ndi gawo la iwo anthu amene sadaphedwe a Antipa, ndi iwo; ndipo otsalawo ndidawatenga ndi kuwaphatikiza kwa achinyamata anga a Amoni, ndipo tidayamba kuguba kubwelera ku mzinda wa Yudeya."
            },
            "57": {
                "1": "Ndipo tsopano zidachitika kuti ndidalandira kalata kuchokera kwa Amoroni, mfumu, kunena kuti ngati ndingapereke akaidi ankhondo amene ife tidawatenga kuti iyeyo adzapereka mzinda wa Antipara kwa ife.",
                "2": "Koma ndidatumiza kalata kwa mfumuyo, kuti ife tidali otsimikiza kuti ankhondo athu adali okwanira kulanda mzinda wa Antipara ndi ankhondo athuwo; ndipo pakupereka akaidi athu m’malo mwa mzinda tiyenera kudziyesa ife tokha opanda nzeru, ndipo kuti ife tidzapereka akaidi athu posinthanitsana basi.",
                "3": "Ndipo Amoroni adakana kalata yangayo, pakuti iye sadafune kusinthanitsa akaidi; kotero tidayamba kukonzekera kukamenyana ndi mzinda wa Antipara.",
                "4": "Koma anthu a Antipara adachokamo mu mzindawo, ndipo adathawira ku mizinda yawo ina, imene iwo adali nayo, kukailimbitsa; ndipo motero mzinda wa Antipara udagwera m’manja mwathu.",
                "5": "Ndipo motero chidatha chaka cha makumi awiri ndi zisanu ndi zitatu cha ulamuliro wa oweruza.",
                "6": "Ndipo zidachitika kuti kumayambiliro kwa chaka cha makumi awiri ndi chisanu ndi chinayi, tidalandira thandizo lachakudya, ndiponso chiwonjezero ku ankhondo athu, kuchokera ku dziko la Zarahemula, ndi kuchokera ku maiko ozungulira, kufikira chiwerengero cha zikwi zisanu ndi chimodzi, pamodzi ndi ana makumi asanu ndi limodzi a ana a Aamoni, amene adabwera kudzaphatikizana ndi abale awo, kagulu kanga ka zikwi ziwiri. Ndipo tsopano taona, ife tidali amphamvu, inde, tidalinso ndi chakudya chochuluka chobweretsedwa kwa ife.",
                "7": "Ndipo zidachitika kuti chidali chokhumba chathu kumenya nkhondo ndi akhondo amene adaikidwa kuti ateteze mzinda wa Kumeni.",
                "8": "Ndipo tsopano taona, ndikuonetsera iwe kuti posakhalitsa tidakwaniritsa chokhumba chathu; inde, ndi ankhondo athu amphamvu, kapena ndi gawo la ankhondo athu amphamvu, tidazungulira, mu usiku, mzinda wa Kumeni, pafupi iwo asadalandire chakudya.",
                "9": "Ndipo zidachitika kuti tidamanga misasa mozungulira mzindawo kwa mausiku ambiri; koma tidagonera pa malupanga athu, ndi kuyang’anira, kuti Alamani asabwere pa ife mu usiku ndi kutipha, zimene adayeserapo kwa nthawi zambiri; koma monga nthawi zambiri pamene iwo adayesera izi mwazi wawo udakhetsedwa.",
                "10": "Patapita nthawi zakudya zawo zidafika, ndipo iwo adali pafupi kulowa mzindawu mu usiku. Ndipo ife, m’malo mokhala Alamani, tidali Anefi; kotero, tidawatenga iwo ndi chakudya chawo.",
                "11": "Ndipo ngakhale Alamani atadulidwa ku chithandizo chawo mu njira imeneyi, iwo adali otsimikizabe kuteteza mzindawo; kotero kudakhala kofunikira kwambiri kuti ife titenge zakudyazo ndi kuzitumiza ku Yudeya, ndi akaidi ku dziko la Zarahemula.",
                "12": "Ndipo zidachitika kuti masiku ambiri sadathe Alamani asadayambe kutaya chiyembekezo chonse cha chithandizo; kotero iwo adausiya mzindawo m’manja mwathu; ndipo motero ife tidakwaniritsa zolinga zathu potenga mzinda wa Kumeni.",
                "13": "Koma zidachitika kuti akaidi athu adali ochuluka kwambiri mokuti, posatengera za kukula kwa chiwerengero chathu, tidakakamizika kugwiritsa ntchito mphamvu zathu zonse kuwasunga, kapena kungowapha.",
                "14": "Pakuti taona, iwo adathawa m’khwimbi lochuluka, ndipo adamenya ndi miyala, ndi zibonga, ndi chinthu china chilichonse chimene adapeza m’manja mwawo, kufikira kuti ife tidapha opitilira zikwi ziwiri a iwo potsatira kudzipereka kwawokha ukaidi wa nkhondo.",
                "15": "Kotero kudakhala kofunikira kwa ife, kuti tithetse miyoyo yawo, kapena kuwalondera iwo, lupanga m’manja, kupita ku dziko la Zarahemula; ndiponso chakudya chathu sichidali chokwanira kwa anthu athu, osatengera icho chimene tidatenga kuchokera kwa Alamani.",
                "16": "Ndipo tsopano, mu nyengo yovuta imeneyo, idakhala nkhani yaikulu kudziwa zokhudzana ndi akaidi ankhondowa; komabe, tidakonza zowatumiza ku dziko la Zarahemula; kotero tidasankha gawo la anthu athu, ndi kuwapatsa ulamuliro pa akaidi athuwo kuti apite ku dziko la Zarahemula.",
                "17": "Koma zidachitika kuti mawa lake adabwelera. Ndipo tsopano taona, sitidafunse iwo zokhudzana ndi akaidiwo; pakuti taona, Alamani adali pa ife, ndipo adabwelera mu nyengo yake kudzatipulumutsa ife kuti tisagwere m’manja mwawo. Pakuti taona, Amoroni adatumiza ku chithandizo chawo chakudya chatsopano komanso anthu ankhondo ochuluka.",
                "18": "Ndipo zidachitika kuti anthuwo amene ife tidatumiza ndi akaidi adafika mu nyengo yake kudzawazonda, pamene adali pafupi kutigonjetsa ife.",
                "19": "Koma taona, kagulu kanga ka zikwi ziwiri ndi makumi asanu ndi limodzi kadamenya mwaukali; inde, adali olimba pamaso pa Alamani, ndipo adapereka imfa kwa onse amene adatsutsana nawo.",
                "20": "Ndipo pamene otsalira a ankhondo athu adali pafupi kupereka mpata kwa Alamani, taona, zikwi ziwiri ndi makumi asanu ndi limodziwa adali wolimba ndi wosachita mantha.",
                "21": "Inde, ndipo iwo adamvera ndi kutsata kuchita liwu lilironse la lamulo mwa ndendende; inde, ndipo ngakhale molingana ndi chikhulupiliro chawo zidachitika kwa iwo; ndipo ndidakumbukira mawu amene iwo adanena kwa ine kuti azimayi awo adawaphunzitsa.",
                "22": "Ndipo tsopano taona, adali ana angawa, ndi anthu enawo amene adasankhidwa kuti aperekeze akaidi, kwa amene ife chipambanochi chadzera; pakuti adali iwowa amene adawamenya Alamani; kotero iwo adathamangitsidwa kubwelera ku mzinda wa Manti.",
                "23": "Ndipo ife tidatenga Kumeni mzinda wathu, ndipo tonse sitidawonongedwe ndi lupanga; komabe, tidavutika m’kutaika kwakukulu.",
                "24": "Ndipo zidachitika kuti potsatira kuthawa kwa Alamani, ndidapereka mwachangu malamulo kuti anthu anga amene adavulazidwa achotsedwe kuchokera pakati pa akufa, ndi kuchititsa kuti mabala awo asamalidwe.",
                "25": "Ndipo zidachitika kuti adalipo mazana awiri, kuchokera kwa zikwi ziwiri ndi makumi asanu ndi limodzi anga, amene adakomoka chifukwa cha kutaya mwazi; komabe, molingana ndi ubwino wa Mulungu, ndi mu kudabwitsika kwathu kwakukulu, ndiponso chisangalalo cha ankhondo onse, kudalibe munthu m’modzi wa iwo amene adawonogedwa; inde, ndipo ngakhale padalibe munthu m’modzi pakati pawo amene sadalandile mabala ambiri.",
                "26": "Ndipo tsopano, kusungidwa kwawo kudali kodabwitsa kwa ankhondo athu onse, inde, kuti iwo apulumutsidwe pamene padali chikwi cha abale athu amene adaphedwa. Ndipo ife mwachilungamo tikuziyika izo ku mphamvu yodabwitsa ya Mulungu, chifukwa cha chikhulupiliro chawo chachikulu mu icho chimene iwo adaphunzitsidwa kuti achikhulupilire—kuti kudali Mulungu wolungama, ndipo aliyense amene sadakaikire, kuti iwo atetezedwe ndi mphamvu yake yozizwitsa.",
                "27": "Tsopano ichi chidali chikhulupilro cha iwo amene ine ndayankhula; iwo ali achichepele, ndipo maganizo awo ali okhazikika, ndipo amaika chikhulupiliro chawo mwa Mulungu mosalekeza.",
                "28": "Ndipo tsopano zidachitika kuti titamaliza motere kusamalira anthu athu ovulala, ndi kukwilira akufa athu ndiponso akufa Achilamani, amene adali ambiri, taona, tidafunsa kwa Gidi zokhudzana ndi akaidi amene iwo adayamba kupita nawo ku dziko la Zarahemula.",
                "29": "Tsopano Gidi adali mkulu wa ankhondo pa gulu lomwe lidasankhidwa kuti awalondele iwo kudzikolo.",
                "30": "Ndipo tsopano, awa ndiwo mawu amene Gidi adanena kwa ine: Taona, ife tidayamba kupita ku dziko la Zarahemula ndi akaidi athu. Ndipo zidachitika kuti tidakumana ndi akazitape a ankhondo athu, amene adatumizidwa kukasunzumira ku msasa wa Alamani.",
                "31": "Ndipo iwo adafuula kwa ife, nati—Taonani, ankhondo Achilamani akugubira kufupi ndi mzinda wa Kumeni; ndipo taonani, iwo adzagwera pa iwo, inde, ndipo adzawononga anthu athu.",
                "32": "Ndipo zidachitika kuti akaidi athu adamva kufuula kwawoko, kumene kudachititsa iwo kupeza chilimbikitso; ndipo adayamba kutipandukira ife.",
                "33": "Ndipo zidachitika chifukwa cha kupandukira kwawoko ife tidachititsa kuti malupanga athu agwe pa iwo. Ndipo zidachitika kuti adathamangira pa malupanga athu muchigulu, potero, chiwerengero chambiri cha iwo chidaphedwa; ndipo otsalirawo adaphwasula ndi kuthawa kwa ife.",
                "34": "Ndipo taona, pamene iwo adathawa ndipo ife sitikadatha kuwapeza iwo, tidayamba kuguba ndi liwiro kupita ku mzinda wa Kumeni; ndipo taona, tidafika mu nthawi yake kuti tithandizire abale athu mukutetezera mzindawo.",
                "35": "Ndipo taona, tidapulumutsidwanso kuchoka m’manja mwa adani athu. Ndipo lodala ndi dzina la Mulungu wathu; pakuti taona, ndi iye amene adatipulumutsa ife; inde, amene wachita chinthu chachikuluchi kwa ife.",
                "36": "Tsopano zidachitika kuti pamene ine, Helamani, ndidamva mawu amenewa a Gidi, ndidadzadzidwa ndi chisangalalo chachikulu chifukwa cha ubwino wa Mulungu pakutiteteza ife, kuti tisawonongeke; inde, ndipo ndikukhulupilira mizimu ya iwo amene aphedwa yalowa mu mpumulo wa Mulungu wawo."
            },
            "58": {
                "1": "Ndipo taona, tsopano zidachitika kuti cholinga chathu chotsatira chidali kutenga mzinda wa Manti; koma taona, padalibe njira ina yomwe tikadawatsogolera iwo kutuluka mu mzindawo ndi kagulu kathu kochepa. Pakuti taona, iwo adakumbukira icho chimene ife tidawachitira; kotero sitikadawanyengeza iwo kuchoka m’malinga awo.",
                "2": "Ndipo iwo adali ochuluka kwambiri kuposera ankhondo athu kuti sitikadapita ndi kuwaukira iwo m’malinga awo",
                "3": "Inde, ndipo kudakhala kofunikira kuti ife tiuze anthu athu ateteze zigawo zadziko zimene tidazilanditsa; kotero kudakhala kofunikira kuti tidikilire, kuti tilandire mphamvu zochuluka kuchokera ku dziko la Zarahemula ndiponso chithandizo chatsopano cha chakudya.",
                "4": "Ndipo zidachitika kuti ine ndidatumiza kazembe kwa bwanam’kubwa wa dziko lathu, kukamudziwitsa iye zokhudzana ndi zochitika za anthu athu. Ndipo zidachitika kuti tidadikira kulandira chakudya ndi mphamvu kuchokera ku dziko la Zarahemula.",
                "5": "Koma taona, izi zidatipindulira ife koma pang’ono; pakuti Alamani ankalandiranso mphamvu zazikulu kuchokera tsiku ndi tsiku, ndiponso zakudya zambiri; ndipo motero ndi m’mene ife tidaliri pa nyengo ya nthawi imeneyi.",
                "6": "Ndipo Alamani ankatulukira motsutsana nafe kwa nthawi ndi nthawi, kugwirizana mwachinyengo kuti atiwononge ife; komabe ife sitikadatha kubwera kudzamenyana nawo, chifukwa cha kobisalira kwawo ndi malinga awo.",
                "7": "Ndipo zidachikita kuti ife tidayembekezerabe mu nyengo zimenezi zovuta kwa nthawi ya miyezi yambiri, ngakhale kufikira tidali pafupi kuwonongeka chifukwa chakusowa chakudya.",
                "8": "Koma zidachitika kuti tidalandira chakudya, chimene chidabweretsedwa kwa ife ndi ankhondo zikwi ziwiri kudzatithandiza ife; ndipo ichi chidali chithandizo chonse chomwe ife tidalandira, kuti tidziteteze tokha ndi dziko lathu kuti lisagwere m’manja mwa adani athu, inde, kulimbana ndi m’dani amene adali wosawerengeka.",
                "9": "Ndipo tsopano chifukwa cha manyazi athuwa, kapena chifukwa chimene iwo sadatitumizire ife thandizo, sitidadziwe; kotero tidali ndi chisoni ndipo tidadzadza ndi mantha, kuopa mwa njira iliyonse ziweruzo za Mulungu zingadze pa dziko lathu, m’kugwetsedwa kwathu ndi kutiwonongeratu.",
                "10": "Kotero tidatsanulira miyoyo yathu mu pemphero kwa Mulungu, kuti iye atipatse mphamvu ndi kutipulumutsa ife kuchoka m’manja mwa adani athu, inde, ndiponso kutipatsa ife mphamvu kuti titenge mizinda yathu, ndi maiko athu, ndi katundu wathu, kuti tithandizire anthu athu.",
                "11": "Inde, ndipo zidachitika kuti Ambuye Mulungu wathu adatiyendera ife ndi chitsikimizo choti iye adzatipulumutsa ife; inde, kufikira kuti adayankhula mtendere ku miyoyo yathu, ndipo adapereka kwa ife chikhulupiliro chachikulu, ndipo adachititsa ife kuti tikhale ndi chiyembekezo cha chipulumutso chathu mwa iye.",
                "12": "Ndipo tidayamba kulimba mtima ndi kagulu kathu kankhondo kamene tidalandira, ndipo tidakhazikika pa kutsimikizika mtima kogonjetsa adani athu, ndi kuteteza dziko lathu ndi katundu wathu, ndi akazi athu, ndi ana athu, ndi cholinga cha ufulu wathu.",
                "13": "Ndipo motero tidapita ndi mphamvu zathu zonse motsutsana ndi Alamani, amene adali mu mzinda wa Manti; ndipo tidakhoma mahema athu pambali pa chipululu, chimene chidali pafupi ndi mzindawo.",
                "14": "Ndipo zidachitika kuti m’mawa mwake, kuti pamene Alamani adaona kuti ife tili mu malire amchipululu chimene chidali pafupi ndi mzindawo, kuti iwo adatumiza akazitape awo kutizungulira ife kuti adziwe chiwerengero ndi mphamvu za ankhondo athu.",
                "15": "Ndipo zidachitika kuti pamene iwo adaona kuti sitidali ndi mphamvu, molingana ndi chiwerengero chathu, ndi kuopa kuti tingawadulire ku chithandizo chawo pokhapokha iwo abwere kudzamenyana nafe ndi kutipha, ndiponso poganiza kuti akadatha kutiwononga mosavuta ndi unyinji wawo waukulu, kotero iwo adayamba kukonzekera kubwera kudzalimbana nafe kunkhondo.",
                "16": "Ndipo pamene ife tidaona kuti iwo akuchita zokonzekera kubwera kudzamenyana nafe, taona, ndidachititsa kuti Gidi, ndi chiwerengero chochepa cha anthu, adzibise yekha m’chipululu, ndiponso kuti Teomineri ndi chiwerengero chochepa cha anthu apitenso akadzibise okha m’chipululu.",
                "17": "Tsopano Gidi ndi anthu ake adali kumanja ndipo ena adali kumanzere; ndipo pamene iwo adadzibisa okha choncho, taona, ndidatsalira, ndi otsalira a ankhondo anga, mu malo omwewo kumene tidakhoma mahema athu koyamba isadafike nthawi imene Alamani akubwera kudzalimbana nafe.",
                "18": "Ndipo zidachitika kuti Alamani adatulukira ndi ankhondo awo ochuluka motsutsana nafe. Ndipo pamene iwo adabwera ndipo adali pafupi kutigwera ife ndi lupanga, ndidachititsa kuti anthu anga, amene adali nane, athawire m’chipululu.",
                "19": "Ndipo zidachitika kuti Alamani adatitsatira ife ndi liwiro lalikulu, pakuti iwo adali kukhumba kwambiri kutipeza ife kuti athe kutipha; kotero iwo adatitsatira ife m’chipululu; ndipo ife tidadutsa pakati pa Gidi ndi Teomineri, kufikira kuti sadaonedwe ndi Alamani.",
                "20": "Ndipo zidachitika kuti pamene Alamani adadutsa, kapena pamene ankhondo adadutsa, Gidi ndi Teomineri adadzuka ku malo awo obisika, ndi kuwadula akazitape Achilamani kuti asabwelerenso ku mzindawo.",
                "21": "Ndipo zidachitika kuti pamene iwo adadulidwa, adathawira ku mzindawo ndi kukagwera kwa alonda amene adasiyidwa mu mzindawo, kufikira kuti iwo adawawononga ndi kulanda mzindawo.",
                "22": "Tsopano izi zidachitika chifukwa Alamani adalora ankhondo onse, kupatula alonda ochepa okha, kuti asocheletsedwe m’chipululu.",
                "23": "Ndipo zidachitika kuti Gidi ndi Teomineri mu njira imeneyi adatenga malinga awo. Ndipo zidachitika kuti tidatenga njira yathu, titamaliza kuyenda kwambiri m’chipululu cha ku dziko la Zarahemula.",
                "24": "Ndipo pamene Alamani adaona kuti ife tidali kugubira cha ku dziko la Zarahemula, adali ndi mantha kwambiri, kuopa kuti kudali dongosolo loikidwa kuti iwo liwatsogolere ku chiwonongeko; kotero iwo adayamba kuthawira m’chipululu kachiwiri, inde, ngakhale kubwelera m’njira imene iwo adadzera.",
                "25": "Ndipo taonani, udali usiku ndipo iwo adakhoma mahema awo, pakuti akulu ankhondo Achilamani adaganiza kuti Anefi adali atatopa chifukwa cha kuguba kwawo; ndipo poganiza kuti adathamangitsa ankhondo awo onse kotero iwo sadaganizire zokhudzana ndi mzinda wa Manti.",
                "26": "Tsopano zidachitika kuti pamene usiku udafika, ndidachititsa kuti anthu anga asagone, koma kuti agubire kutsogolo podzera njira ina kuyandikira ku dziko la Manti.",
                "27": "Ndipo chifukwa cha kuguba uku mkati mwa nthawi yausiku, taonani, m’mawa mwake tidawapitilira Alamani, kufikira kuti ife tidafka iwo asadafike mu mzinda wa Manti.",
                "28": "Ndipo motero zidachitika, kuti mu njira imeneyi tidalanda mzinda wa Manti popanda kukhetsa mwazi.",
                "29": "Ndipo zidachitika kuti pamene ankhondo Achilamani adafika kufupi ndi mzindawo, ndi kuona kuti tidali okonzeka kukumana nawo, iwo adali odabwa kwambiri ndi kugwidwa ndi mantha aakulu, kufikira kuti iwo adathawira m’chipululu.",
                "30": "Inde, ndipo zidachitika kuti ankhondo Achilamani adathawa kuchoka ku kachigawo kameneka ka dzikoli. Koma taona, iwo anyamula nawo azimayi ambiri ndi ana kuchoka m’dzikoli.",
                "31": "Ndipo mizinda imeneyo imene idatengedwa ndi Alamani, yonse pa nyengo ino ya nthawi ili m’manja mwathu; ndipo azibambo athu ndi amayi athu akubwelera kunyumba zawo, onse kupatula iwo amene adatengedwa ukaidi ndi kutengedwa ndi Alamani.",
                "32": "Koma taona, ankhondo athu ndi ochepa kuti ateteze chiwerengero chachikulu cha mizinda ndi katundu wambiriyu.",
                "33": "Koma taona, ife tikudalira mwa Mulungu wathu amene watipatsa ife chigonjetso pa maiko amenewo, kotero kuti tatenga mizindayo ndi maiko amenewo, amene adali athu omwe.",
                "34": "Tsopano sitikudziwa chifukwa chimene boma silikutipatsa ife mphamvu zowonjezera; ngakhale anthu amene adabwera kwa ifewo sakudziwa chimene sitikulandilira mphamvu zowonjezera.",
                "35": "Taona, ife sitikudziwa koma chomwe simudakwanitsire, ndipo kuti inu mwathamangitsa ankhondo kumbali imeneyo ya dziko; ngati ndichoncho, ife sitikufuna kuwiringula.",
                "36": "Ndipo ngati sichoncho, taona, tikuopa kuti alipo ena ambali yaboma, amene sakutumiza anthu ena kudzatithandiza ife; pakuti ife tikudziwa kuti alipo ambiri kuposa amene atumiza.",
                "37": "Koma, taona, zilibe kanthu—tikukhulupilira Mulungu adzatipulumutsa, ngakhale ankhondo athu ndiofooka, inde, ndipo atiwombotsa ife kuchoka m’manja mwa adani athu.",
                "38": "Taona, ichi ndi chaka cha makumi awiri ndi zisanu ndi zinayi, kumapeto, ndipo talanda maiko athu; ndipo Alamani athawira ku dziko la Nefi.",
                "39": "Ndipo ana aja a anthu a Amoni, amene za iwo ndayankhulapo kwambiri, ali ndi ine mu mzinda wa Manti; ndipo Ambuye waathandiza iwo, inde, ndipo waasunga iwo kuti asagwe ndi lupanga, kotero kuti ngakhale munthu m’modzi sadaphedwe.",
                "40": "Koma taona, iwo alandira mabala ambiri; komabe ayima nji mu ufulu umene Mulungu waamasula; ndipo ali wosamalitsa pokumbukira Ambuye Mulungu wawo mu tsiku ndi tsiku; inde, iwo amatsata kusunga malemba ake, ndi ziweruzo zake, ndi malamulo ake mosalekeza; ndipo chikhulupiliro chawo ndi cholimba mu mauneneri okhudzana ndi zimene zili nkudza.",
                "41": "Ndipo tsopano, m’bale wanga, Moroni, Ambuye Mulungu wathu, amene watiwombola ife ndi kutipanga ife omasulidwa, akusunge iwe kosalekeza pamaso pake; inde, ndipo akondere anthu awa, ngakhale kuti mukhale ndi kuthekera kotenga zonse zimene Alamani adatitengera ife, zimene zidali chithandizo chathu. Ndipo tsopano taona, ndikutseka kalata yanga. Ndine Helamani, mwana wa Alima."
            },
            "59": {
                "1": "Tsopano zidachitika mu chaka cha makumi atatu cha ulamuliro wa oweruza pa anthu a Nefi, pambuyo pa Moroni atalandira ndi kuwerenga kalata ya Helamani, iye adali ndi chimwemwe chachikulu chifukwa cha thandizo, inde, chipambano chachikulu chimene Helamani adali nacho, potenga maiko amene adataika.",
                "2": "Inde, ndipo iye adadziwitsa kwa anthu ake onse, mu maiko onse ozungulira mbali imene iye adali, kuti nawonso athe kukondwera.",
                "3": "Ndipo zidachitika kuti iye nthawi yomweyo adatumiza kalata kwa Pahorani, pofuna kuti iye achititse anthu ake kuti asonkhanitsidwe pamodzi kukamulimbitsa Helamani, kapena ankhondo a Helamani, kotero kuti iye akwanitse mosavuta kuteteza chigawo chimenecho cha dziko limene iye adachita nalo bwino modabwitsa pakulitenganso.",
                "4": "Ndipo zidachitika pamene Moroni adatumiza kalata imeneyi ku dziko la Zarahemula, iye adayamba kachiwiri kukonza dongosolo loti iye athe kutenga zotsalira za katundu ndi mizinda imene Alamani adawatengera.",
                "5": "Ndipo zidachitika kuti pamene Moroni adali choncho kupanga zokonzekera motero kuti apite motsutsana ndi Alamani kunkhondo, taonani, anthu a Nefiha, amene adasonkhanitsidwa pamodzi kuchokera ku mzinda wa Moroni ndi mzinda wa Lehi ndi mzinda wa Moriyantoni, adaukiridwa ndi Alamani.",
                "6": "Inde, ngakhale iwo amene adakakamizidwa kuthawa kuchokera ku dziko la Manti, ndi ochokera ku maiko ozungulira, adabwera ndi kuphatikizana ndi Alamani mugawo limeneli la dzikoli.",
                "7": "Ndipo motero pokhala ochuluka kwambiri, inde, ndi kulandira mphamvu kuchokera tsiku ndi tsiku, mwa lamulo la Amoroni iwo adabwera motsutsana ndi anthu a Nefiha, ndipo adayamba kuwapha iwo ndi kupha kochuluka kwambiri.",
                "8": "Ndipo ankhondo awo adali ochuluka mpaka otsalira a anthu a Nefiha adakakamizidwa kuthawa pamaso pawo; ndipo iwo adafika madzulo ndi kuphatikizana ndi ankhondo a Moroni.",
                "9": "Ndipo tsopano monga Moroni adaganizira kuti pakuyenera kukhala anthu atumizidwe ku mzinda wa Nefiha, kukawathandizira anthuwo kuteteza mzinda umenewo, ndi kudziwa kuti kudali kosavuta kuteteza mzindawo kuti usagwere m’manja mwa Alamani koposa kuutenganso kuchokera kwa iwo, iye adaganiza kuti auteteza mzindawo mosavuta.",
                "10": "Kotero iye adatenga ankhondo ake onse kuti ateteze malo amenewo amene iwo adawapeza.",
                "11": "Ndipo tsopano, pamene Moroni adaona kuti mzinda wa Nefiha wataika iye adali ndi chisoni chachikulu, ndipo adayamba kukaikira, chifukwa cha kuipa kwa anthuwo, ngati sangagwe m’manja mwa abale awo.",
                "12": "Tsopano izi zidali chomwechi ndi akulu ankhondo ake onse. Iwo adakaikira ndi kuzizwanso chifukwa cha kuipa kwa anthuwo, ndipo izi chifukwa cha kupambana kwa Alamani pa iwo.",
                "13": "Ndipo zidachitika kuti Moroni adali okwiya ndi boma, chifukwa cha mphwayi zawo zokhudzana ndi ufulu wa dziko lawo."
            },
            "60": {
                "1": "Ndipo zidachitika kuti iye adalemberanso kachiwiri kwa kazembe wa dzikolo, amene adali Pahorani, ndipo awa ndi mawu amene iye adalemba, kuti: Taona, ndikulembera kalata yangayi kwa Pahorani, mu mzinda wa Zarahemula, amene ali mkulu wa oweruza ndi kazembe wa dzikoli, ndiponso kwa iwo onse amene asankhidwa ndi anthu awa kuti alamulire ndi kuyendetsa zochitika za nkhondo iyi.",
                "2": "Pakuti taonani, ndili ndi zinazake zoti ndinene kwa iwo mwa njira yodzudzula; pakuti taonani, inu nokha mukudziwa kuti mwasankhidwa kuti musonkhanitse pamodzi anthu, ndi kupezera iwo malupanga, ndi zikwanje ndi zida zankhondo zosiyanasiya, ndi kutumiza motsutsana ndi Alamani, mu mbali zinazilizonse zomwe iwo angabwere mu dziko lathu.",
                "3": "Ndipo tsopano taonani, ndikunena ndi inu kuti ineyo, ndiponso anthu anga, komanso Helamani ndi anthu ake, azunzika kwambiri mazunzo aakulu; inde, ngakhale njala, ludzu, ndi kutopa, ndi masautso amitundu yosiyanasiyana.",
                "4": "Koma taonani, zonsezi zomwe ife tazunzikazi sitidang’ung’udze kapena kudandaula.",
                "5": "Koma taonani, kwakukulu kwakhala kuphedwa kwa anthu athu, inde, zikwizikwi zagwa ndi lupanga, pamene zikadakhala mwinamwake inu mukadatumiza kwa ankhondo athu mphamvu zokwanira ndi chithandizo kwa iwo. Inde, kwakukulu kwakhala kunyalanyaza kwanu pa ife.",
                "6": "Ndipo tsopano taonani, ife tikukhumba kudziwa chifukwa cha kunyalanyaza kwakukulu kumeneku; inde, tikukhumba kudziwa chifukwa cha kusaganiza kwanuku.",
                "7": "Kodi mungaganize kukhala pa mipando yanu yachifumu m’khalidwe wa kusaganizirawu, pamene adani anu akufalitsa ntchito ya imfa kuzungulira inu? Inde, pamene iwo akupha zikwi za abale anu—",
                "8": "Inde, ngakhale iwo amene akuyang’anira kwa inu pachitetezo, inde, akuyikani inu m’khalidwe woti muthe kuwathandiza iwo, inde, mukadawatumizira ankhondo kwa iwo, kukawalimbikitsa iwo, ndi kupulumutsa zikwi zawo zisagwe ndi lupanga.",
                "9": "Koma taonani, izi sizokhazo—inu mwakaniza chakudya chanu kwa iwo, kotero kuti ambiri amenyana ndi kukhetsa mwazi wa miyoyo yawo chifukwa cha chikhumbo chawo chachikulu chimene iwo adali nacho pa ubwino wa anthu awa; inde, izi iwo achita pamene adali pafupi kuwonongeka ndi njala, chifukwa cha kunyalanyaza kwanu kwakukulu kwa iwo.",
                "10": "Ndipo tsopano, abale anga okondedwa—pakuti mukuyenera kukhala okondedwa; inde, ndipo mukadayenera kudziutsa nokha mwakhama ku ubwino ndi ufulu wa anthu awa; koma taonani, mwawanyalanyaza iwo kotero kuti mwazi wa zikwi udzakhala pa mutu panu kubwenzera, inde, pakuti kudadziwika kwa Mulungu kulira kwawo konse, ndi mazunzo awo onse—",
                "11": "Taonani, kodi munkaganiza kuti mungakhale pa mipando yanu yaufumu, ndipo chifukwa cha ubwino waukulu wa Mulungu simungachite kanthu ndipo iye adzakuwombotsani? Taonani, ngati mumaganiza izi inu mwaganiza mwachabe.",
                "12": "Kodi mukuganiza kuti, chifukwa cha ambiri mwa abale anu aphedwa ndi chifukwa cha zoipa zawo? Ndikunena kwa inu, ngati mwaganiza izi mwaganiza mwachabe; pakuti ndikunena kwa inu, alipo ambiri amene agwa ndi lupanga; ndipo taonani ndiko kutsutsidwa kwanu;",
                "13": "Pakuti Ambuye amalolera olungama kuti aphedwe kuti chilungamo ndi chiweruzo chake chidzabwere pa oipa; kotero simukuyenera kuganiza kuti olungama ataika chifukwa iwo aphedwa; koma taonani, iwo alowa mu mpumulo wa Ambuye Mulungu wawo.",
                "14": "Ndipo tsopano taonani, ndikunena kwa inu, ndikuopa kwambiri kuti ziweruzo za Mulungu zidzabwera pa anthu awa, chifukwa cha ulesi waukulu, inde, ngakhale ulesi wa boma lathu, ndi kunyalanyaza kwawo kwakukulu kwa abale awo, inde, kwa iwo amene aphedwa.",
                "15": "Pakuti kukadapanda kuipa kumene kudayambira patsogolo pathu, tikadatha kulimbana ndi adani athu kuti sakadatha kupeza mphamvu pa ife.",
                "16": "Inde, kukadapanda nkhondo imene idabuka pakati pathu; inde, pakadapanda anthu amfumuwa, amene adayambitsa kukhetsana mwazi kwakukulu pakati pathu; inde, pa nthawi imene tidali kulimbana pakati pathu, tikadagwirizana mphamvu zathu monga tinkachitira; inde, pakadapanda chikhumbokhumbo cha mphamvu ndi ulamuliro umene anthu amfumu awo adali nawo pa ife; akadakhala woona mtima pa cholinga cha ufulu wathu, ndi kugwirizana nafe, ndi kupita kukamenyana ndi adani athu, m’malo motenga malupanga awo motsutsana nafe, zimene zidali chifukwa cha kukhetsa mwazi kwakukulu pakati pathu; inde, ngati tikadapita motsutsana nawo mu mphamvu ya Ambuye, tikadabalalitsa adani athu, pakuti zikadachitika, molingana ndi kukwaniritsa kwa mawu ake.",
                "17": "Koma taonani, tsopano Alamani akubwera pa ife, kulanda maiko athu, ndipo akupha anthu athu ndi lupanga, inde, azimayi athu ndi ana athu, ndiponso kuwatenga iwo ukapolo, kuwapangitsa iwo kuti azunzike masautso osiyanasiyana, ndipo izi chifukwa cha kuipa kwakukulu kwa iwo amene akufunafuna mphamvu ndi ulamuliro, inde, ngakhale anthu amfumu.",
                "18": "Koma n’chifukwa chiyani ndikuyenera kunena zambiri zokhudzana ndi nkhaniyi? Pakuti sitikudziwa koma zoti inu nomwe mukufuna ulamuliro. Ife sitikudziwa koma zoti inu ndinu achiwembu ku dziko lanu.",
                "19": "Kapena kodi ndi chifukwa choti mwatinyanyala ife chifukwa muli m’mtima wa dziko lathu ndipo mwazungilidwa ndi achitetezo, kuti inu simukutumiza chakudya kwa ife, ndiponso anthu kudzalimbitsa akhondo anthu?",
                "20": "Kodi mwaiwala malamulo a Ambuye Mulungu wanu? Inde, kodi mwaiwala ukapolo wa makolo athu? Kodi mwaiwala nthawi zambiri zomwe tapulumutsidwa kuchokera m’manja mwa adani athu?",
                "21": "Kapena mukuganiza kuti Ambuye adzatipulumutsabe ife, pamene ife titakhala pamipando yathu yachifumu ndi kusagwiritsa ntchito njira zimene Ambuye watipatsa ife?",
                "22": "Inde, kodi mudzakhala aulesi pamene mwazunguliridwa ndi zikwi za iwo, inde, makumi a zikwi, amene amakhalanso mwaulesi, pamene kuli zikwizikwi zozungulira malire a dziko amene akugwa ndi lupanga, inde, kuvulazidwa ndi kutuluka mwazi?",
                "23": "Kodi mukuganiza kuti Mulungu adzayang’ana pa inu ngati osalakwa pamene mutangokhala ndi kuyang’anira zinthu izi? Taonani, ndinena kwa inu, Ayi. Tsopano ndikufuna kuti mukumbukire kuti Mulungu wanena kuti mkati mwa mbiya mudzayeretsedwa choyamba, ndipo kenako kunja kwa mbiya kudzayeretsedwanso.",
                "24": "Ndipo tsopano, pokhapokha inu mulape pa icho chimene mwachita, ndi kuyamba kudzuka ndi kuchita, ndi kutumiza chakudya ndi anthu kwa ife, ndiponso kwa Helamani, kuti iye akathandize zigawo za dziko lathu zimene iye watenganso, ndipo kuti ife tithenso kutenganso katundu wathu otsalira mzigawo zimenezi, taonani kuzakhala koyenera kuti tisalimbanenso ndi Alamani kufikira choyamba tikatsuka mbiya zathu, inde, ngakhale mutu waukulu wa boma lathu.",
                "25": "Ndipo pokhapokha muyankhe kalata yangayi, ndi kutuluka ndi kundionetsa ine mzimu weniwenu wa ufulu, ndi kuyesetsa kulimbitsa ndi kukuza ankhondo athu, ndi kuwapatsa iwo chakudya chowathandiza, taonani, ndidzasiya gawo la anthu anga omasulidwa kuti ateteze chigawo chino cha dziko, ndipo ndidzasiya mphamvu ndi madalitso a Mulungu pa iwo, kuti palibe mphamvu ina imene ingagwire pa iwo—",
                "26": "Ndipo izi chifukwa cha chikhulupiliro chachikulu ndi kuleza mtima kwawo mu mazunzo awo—",
                "27": "Ndipo ndidzabwera kwa inu, ndipo ngati pali wina pakati panu amene ali ndi chikhumbo cha ufulu, inde, ngati pangakhale mphamvu ya ufulu yotsala, taonani ndidzayambitsa kuukira pakati panu, ngakhale kufikira iwo amene ali ndi zokhumba zolanda mphamvu ndi ulamuliro adzatheratu.",
                "28": "Inde, taonani ine sindiopa mphamvu zanu kapena ulamuliro wanu, koma ndi Mulungu amene ndimamuopa; ndipo ndi molingana ndi malamulo ake kuti ndimatenga lupanga langa kutetezera cholinga cha dziko langa, ndipo ndi chifukwa cha kusaweruzika kwanu kuti ife tazunzika chitaiko chachikulu chonchi.",
                "29": "Taonani nthawi yakwana, inde, nthawi yafika tsopano, kuti pokhapokha mudzipereke nokha kutetezera dziko lanu ndi ana aang’ono anu, lupanga lachilungamo likwezedwa pa inu; inde, ndipo lidzagwera pa inu ndi kukuyenderani inu ngakhale kukuwonongani kotheratu.",
                "30": "Taonani, ndikudikira chithandizo kwa inu; ndipo, pokhapokha mutitumikire ife ku chithandizo chathu, taonani, ndidzabwera kwa inu, ngakhale mu dziko la Zarahemula, ndi kukukanthani inu ndi lupanga, kufikira kuti simungakhale ndi mphamvu inanso yolepheletsa kupita patsogolo kwa anthu awa mu chifukwa cha ufulu wathu.",
                "31": "Pakuti taonani, Ambuye sadzalora kuti inu mukhale ndi kukula m’mphamvu mu zoipa zanu kuti muwononge anthu olungama.",
                "32": "Taonani, kodi mungaganize kuti Ambuye adzakulekani inu ndi kubwera ku chiweruzo chotsutsana ndi Alamani, pamene ndi miyambo ya makolo awo imene idayambitsa udani umenewu, inde, ndipo yawonjezeredwa ndi iwo amene adapanduka kwa ife, pamene kusaweruzika kwanu kuli pa chifukwa cha chikondi chanu cha ulemelero ndi zinthu zachabechabe za dziko lapansi?",
                "33": "Inu mukudziwa kuti mukulakwira malamulo a Mulungu, ndipo mukudziwa kuti mumawapondereza pansi pa mapanzi anu. Taonani, Ambuye anena kwa ine: Ngati iwo amene inu mwawasankha kukhala okulamulirani sakulapa pa machimo awo ndi kusaweruzika kwawo, mudzapita kunkhondo motsutsana nawo.",
                "34": "Ndipo tsopano taonani, ine, Moroni, ndine wokakamizidwa, molingana ndi pangano limene ndapanga kusunga malamulo a Mulungu wanga; kotero ndikufuna kuti mutsatire ku mawu a Mulungu, ndi kutumiza mwachangu kwa ine zakudya zanu ndi anthu anu, ndiponso kwa Helamani.",
                "35": "Ndipo taonani, ngati simuchita zimenezi ndidzabwera kwa inu mwachangu; pakuti taonani, Mulungu sadzalora kuti ife tiwonongeke ndi njala; kotero iye adzatipatsa ife chakudya chanu, ngakhale zitakhala mwa lupanga. Ndipo muone kuti mukwaniritse mawu a Mulungu.",
                "36": "Taonani, ndine Moroni, mkulu wanu wa nkhondo. Sindikufunafuna mphamvu, koma kuti ndiigwetse. Sindikufunafuna ulemu wa dziko lapansi, koma kwa ulemelero wa Mulungu, ndi ufulu ndi ubwino wa dziko langa. Ndipo motero ndikutseka kalata yanga."
            },
            "61": {
                "1": "Taonani, tsopano zidachitika kuti posakhalitsa Moroni atatumiza kalata yake kwa kazembe wamkulu, iye adalandira kalata kuchoka kwa Pahorani, kazembe wamkulu. Ndipo mawu amene iye adalandira ndi awa:",
                "2": "Ine, Pahorani, amene ndine kazembe wamkulu wa dziko lino, ndikutumiza mawu awa kwa Moroni, mkulu wa nkhondo pa ankhondo. Taona, ndikunena kwa iwe, Moroni, kuti sindili osangalala mu masautso ako aakulu, inde, zikumvetsa chisoni moyo wanga.",
                "3": "Koma taona, kuli iwo amene akusangalala mu masautso ako, inde, kotero kuti iwo awukira mu upandu motsutsana nane, ndiponso iwo ena mwa anthu anga amene ali aufulu, inde, ndi iwo amene awukira ndi ochuluka kwambiri.",
                "4": "Ndipo ndi iwo amene akufuna kutenga mpando wachiweruziro kwa ine amene akhala akuchititsa mphulupulu zazikulu zimenezi; pakuti agwiritsa ntchito kusyasyalika kwakukulu, ndipo asocheletsa mitima ya anthu ambiri, zimene zidzachititse masautso aakulu pakati pathu; iwo akaniza zokudya zathu, ndipo awopsyeza anthu omasulidwa kuti asabwere kwa iwe.",
                "5": "Ndipo taona, iwo andithamangitsa ine pamaso pawo, ndipo ndathawira ku dziko la Gideoni, ndi anthu ochuluka monga kudaliri kotheka kuti ndiwatenge.",
                "6": "Ndipo taona, ndatumiza chilengezo kuzungulira chigawo chino cha dziko; ndipo taona, akubwera kwa ife tsiku lililonse, ku zida zawo, potetezera dziko lawo ndi ufulu wawo, ndi kubwenzera zolakwika zathu.",
                "7": "Ndipo iwo abwera kwa ife, kotero kuti iwo amene awukira mu upandu motsutsana nafe ayamba kukhala wosamvera, inde, kufikira kuti iwo akutiopa ife ndipo sakuyerekeza kubwera kudzamenyana nafe ku nkhondo.",
                "8": "Iwo adalanda dziko, kapena mzinda, wa Zarahemula; asankha mfumu pa iwo, ndipo iye walembera kwa mfumu ya Alamani, mumene iye waphatikizana mum’gwirizano ndi iye; mumene m’gwirizano wake iye wavomeleza kusunga mzinda wa Zarahemula, umene kusungidwa kwake iye akuganiza kuti kudzathandizira Alamani kugonjetsa dziko lotsaliralo, ndipo iye adzaikidwa mfumu pa anthu awa pamene iwo adzagonjetsa pansi pa Alamani.",
                "9": "Ndipo tsopano, mu kalata yako iwe wandidzudzula ine, koma zilibe kanthu; sindidakwiye, koma ndikukondwera mu kukula kwa mtima wako. Ine, Pahorani, sindikufuna mphamvu, kupatula kungobwelera pa mpando wachiweruziro kuti nditeteze ma ufulu a anthu anga. Moyo wanga waima nji mu ufulu umene Mulungu watimasula ife.",
                "10": "Ndipo tsopano taona, ife tidzakaniza zoipa ngakhale mpaka kukhetsa mwazi. Sitidzakhetsa mwazi wa Alamani ngati iwo adzakhala mu dziko lawo.",
                "11": "Sitidzakhetsa mwazi wa abale athu ngati iwo sadzawukira mu upandu ndi kutenga lupanga motsutsana nafe.",
                "12": "Tidzadzipereka tokha ku goli la ukapolo ngati kuli kofunikira ndi chilungamo cha Mulungu, kapena ngati iye adzatilamula ife kutero.",
                "13": "Koma taona iye sakutilamula ife kuti tidzipereke tokha kwa adani athu, koma kuti tiike chikhulupiliro chathu mwa iye, ndipo iye adzatiwombola ife.",
                "14": "Kotero, m’bale wanga okondedwa, Moroni, tiye tikane zoipa, ndipo chilichonse choipa chimene sitingathe kuchikana ndi mawu athu, inde, monga upandu ndi mpatuko, tiye tizikane ndi malupanga athu, kuti tibwenzeretse ufulu wathu, kuti tithe kukondwera mu mwayi waukulu wa mpingo wathu, ndi mu chifukwa cha Muwomboli wathu ndi Mulungu wathu.",
                "15": "Kotero, ubwere kwa ine mwachangu ndi anthu ako ochepa, ndi kusiya otsalawo mu ulamuliro wa Lehi ndi Teyankumu; uwapatse iwo mphamvu zoyendetsa nkhondo mu chigawo chimenecho cha dziko, molingana ndi Mzimu wa Mulungu, umene ulinso mzimu wa ufulu omwe uli mwa iwo.",
                "16": "Taona ndatumiza zakudya zochepa kwa iwo, kuti iwo asawonongeke kufikira iwe utabwera kwa ine.",
                "17": "Sonkhanitsa pamodzi ankhondo aliwonse womwe ungathe pogubira kuno, ndipo tidzapita mwachangu motsutsana ndi iwo ogalukirawo, mu mphamvu ya Mulungu wathu molingana ndi chikhulupiliro chimene chili mwa ife.",
                "18": "Ndipo tidzatenga mzinda wa Zarahemula, kuti tikhale ndi chakudya chambiri chotumiza kwa Lehi ndi Teyankumu; inde, tidzapita kolimbana nawo mu mphamvu ya Ambuye, ndipo tidzathetsa zoipa zazikulu zimenezi.",
                "19": "Ndipo tsopano, Moroni, ndili osangalala pakulandira kalata yako, pakuti ndidali penapake odandaula zokhudzana ndi zomwe tingachite, ngati zingakhale zolondora kwa ife kupita kolimbana ndi abale athu.",
                "20": "Koma iwe wati, pokhapokha iwo alape Ambuye akulamula iwe kuti upite motsutsana nawo.",
                "21": "Ona kuti umulimbikitse Lehi ndi Teyankumu mwa Ambuye; uwauze kuti asaope, pakuti Mulungu adzawapulumutsa, inde, ndiponso onse amene adzaima nji pa ufulu umene Mulungu waamasula nawo. Ndipo tsopano ndikutseka kalata yanga kwa m’bale wanga okondedwa, Moroni."
            },
            "62": {
                "1": "Ndipo tsopano zidachitika kuti pamene Moroni adalandira kalata imeneyi mtima wake udalimbikitsika, ndipo adadzadzidwa ndi chisangalalo chachikulu kwambiri chifukwa cha kukhulupirika kwa Pahorani, kuti sadalinso wachiwembu ku ufulu ndi cholinga cha dziko lake.",
                "2": "Koma iye adaliranso kwambiri chifukwa cha kusaweruzika kwa iwo amene adathamangitsa Pahorani pa mpando wa chiweruziro, inde, makamaka chifukwa cha iwo amene adagalukira dziko lawo ndiponso Mulungu wawo.",
                "3": "Ndipo zidachitika kuti Moroni adatenga kagulu ka anthu, molingana ndi zokhumba za Pahorani, ndipo adapereka kwa Lehi ndi Teyankumu ulamuliro pa otsalira mwa ankhondo ake, ndi kuyamba kuguba kupita ku dziko la Gideoni.",
                "4": "Ndipo adaimika mbendera ya ufulu mu malo aliwonse amene iye adalowa, ndipo adapeza chithandizo china chirichonse chomwe akadatha m’kuguba kwake konse kopita ku dziko la Gideoni.",
                "5": "Ndipo zidachitika kuti zikwi zidatsatira mbendera yakeyo, ndi kutenga malupanga awo potetezera ufulu wawo, kuti asatengedwe mu ukapolo.",
                "6": "Ndipo motero, pamene Moroni adasonkhanitsa pamodzi anthu aliwonse amene akadatha m’kuguba kwake konse, iye adabwera ku dziko la Gideoni; ndipo pogwirizanitsa ankhondo ake ndi a Pahorani iwo adakhala amphamvu kwambiri, ngakhale amphamvu kuposa anthu a Pakusi, amene adali mfumu ya omwe adagalukira amene adathamangitsa anthu omasulidwa ku dziko la Zarahemula ndipo adatenga dzikolo.",
                "7": "Ndipo zidachitika kuti Moroni ndi Pahorani adapita ndi ankhondo awo ku dziko la Zarahemula, ndipo adapita kukalimbana ndi mzindawo, ndi kukumana ndi anthu a Pakusi, kufikira kuti adabwera kudzamenyana.",
                "8": "Ndipo taonani, Pakusi adaphedwa ndipo anthu ake adatengedwa ukaidi, ndipo Pahorani adabwenzeretsedwa ku mpando wake wachiweruziro.",
                "9": "Ndipo anthu a Pakusi adalandira mulandu, molingana ndi chilamulo, komanso iwo anthu amfumu amene adatengedwa ndi kuponyedwa mu ndende; ndipo adaphedwa molingana ndi chilamulo; inde, anthu a Pakusi ndi anthu amfumuwo, aliyense amene sadanyamule chida potetezera dziko lawo, koma kumenyana nalo, adaphedwa.",
                "10": "Ndipo motero kudakhala koyenera kuti chilamulo chimenechi chidzitsatidwa mosamalitsa chifukwa cha chitetezo cha dziko lawo; inde, ndipo aliyense amene adapezeka akukana ufulu wawo ankaphedwa mwachangu molingana ndi chilamulocho.",
                "11": "Ndipo motero chidatha chaka cha makumi atatu cha ulamuliro wa oweruza pa anthu a Nefi; Moroni ndi Pahorani atabwenzeretsa mtendere ku dziko la Zarahemula, pakati pa anthu awo omwe, atapereka imfa kwa iwo onse amene sadali okhulupirika ku chifukwa cha ufulu.",
                "12": "Ndipo zidachitika kumayambiliro kwa chaka chamakumi atatu ndi chimodzi cha ulamuliro wa oweruza pa anthu a Nefi, Moroni mwachangu adachititsa kuti zakudya zitumizidwe, ndiponso ankhondo okwana zikwi zisanu ndi chimodzi atumizidwe kwa Helamani, kukamuthandiza pakusunga chigawo chimenecho cha dziko.",
                "13": "Ndipo iye adachititsanso kuti ankhondo okwana zikwi zisanu ndi chimodzi, ndi zakudya zokwanira, zitumizidwe kwa ankhondo a Lehi ndi Teyankumu. Ndipo zidachitika kuti izi zidachitidwa kuti alimbitse dzikolo motsutsana ndi Alamani.",
                "14": "Ndipo zidachitika kuti Moroni ndi Pahorani, atasiya gulu lalikulu la anthu mu dziko la Zarahemula, adayamba kuguba ndi gulu lalikulu la anthu kupita ku dziko la Nefiha, potsimikizika kugwetsa Alamani mu mzinda umenewo.",
                "15": "Ndipo zidachitika kuti pamene adali kuguba kupita ku dzikolo, iwo adatenga gulu lalikulu la anthu Achilamani, ndi kupha ambiri mwa iwo, ndi kutenga chakudya chawo ndi zida zawo zankhondo.",
                "16": "Ndipo zidachitika kuti atamaliza kuwatenga iwo, adachititsa kuti alowe mu pangano kuti sadzatenganso zida zawo zankhondo motsutsana ndi Anefi.",
                "17": "Ndipo pamene iwo adalowa mu pangano limeneli adawatumiza kukakhala ndi anthu a Amoni, ndipo adalipo muchiwerengero pafupifupi zikwi zinayi amene sadaphedwe.",
                "18": "Ndipo zidachitika kuti pamene iwo adawatumiza iwo adatsata kuguba kwawo kupita ku dziko la Nefiha. Ndipo zidachitika kuti pamene iwo adabwera ku mzinda wa Nefiha, iwo adakhoma mahema awo m’chigwa cha Nefiha, chimene chili pafupi ndi mzinda wa Nefiha.",
                "19": "Tsopano Moroni adali ndi chikhumbo choti Alamani abwere kudzamenyana nawo, pa zigwapo; koma Alamani, podziwa za kulimba mtima kwawo kwakukulu, ndi poona kukula kwa chiwerengero chawo, kotero sadafune kubwera kudzalimbana nawo; kotero sadabwere ku nkhondo tsiku limenelo.",
                "20": "Ndipo pamene usiku udafika, Moroni adapita mu m’dima wa usiku, ndi kukwera pamwamba pa khoma kuti asunzumire ndi mbali iti ya mzindawo imene Alamani adachita msasa ndi ankhondo awo.",
                "21": "Ndipo zidachitika kuti iwo adali chakum’mawa, cha polowera; ndipo onse adali atagona. Ndipo tsopano Moroni adabwelera kwa ankhondo ake, ndi kuchititsa kuti akonze mwachangu zingwe zolimba ndi makwelero, kuti aponyedwe kuchokera pamwamba pa khomalo kufika mbali ya mkati mwa khomalo.",
                "22": "Ndipo zidachitika kuti Moroni adachititsa kuti anthu ake agube ndi kubwera pamwamba pa khomalo, ndi kudzilowetsa okha ku mbali imeneyo ya mzinda, inde, ngakhale chakumadzulo, kumene Alamani sadamange msasa ndi ankhondo awo.",
                "23": "Ndipo zidachitika kuti onse adali atalowa mu mzindawo mkati mwa usiku, pogwiritsa zingwe zawo zolimba ndi makwelero; motero pamene m’mawa udafika iwo onse adali mkati mwa makoma a mzindawo.",
                "24": "Ndipo tsopano, pamene Alamani adadzuka ndi kuona kuti ankhondo a Moroni adali mkati mwa makomawo, adagwidwa ndi mantha kwambiri, kufikira kuti adathawa kutulukira pachipata.",
                "25": "Ndipo tsopano pamene Moroni adaona kuti iwo akuthawa pamaso pake, iye adachititsa kuti anthu ake agube kukalimbana nawo, ndi kupha ambiri, ndi kuzungulira ambiri enawo, ndi kuwatenga ukaidi; ndipo otsalawo adathawira ku dziko la Moroni, limene lidali ku malire ndi gombe lanyanja.",
                "26": "Motero Moroni ndi Pahorani adatenga umwini wa mzinda wa Nefiha opanda kutaya moyo wa munthu; ndipo kudali Alamani ambiri amene adaphedwa.",
                "27": "Tsopano zidachitika kuti ambiri mwa Alamani amene adali akaidi adali kukhumbira kuphatikizana ndi anthu a Amoni ndi kukhala anthu omasulidwa.",
                "28": "Ndipo zidachitika kuti monga ambiri omwe adali kukhumbira, kwa iwo chidapatsidwa molingana ndi kukhumba kwawo.",
                "29": "Kotero, akaidi onse Achilamani adaphatikizana ndi anthu a Amoni, ndipo adayamba kugwira ntchito kwambiri, kulima m’nthaka, kulima mitundu yonse ya mbewu, nkhosa ndi ziweto zamitundu yosiyanasiyana; ndipo motero Anefi adapepukidwa ku cholemetsa chachikulu, kufikira kuti adapeputsidwa kwa akaidi onse achilamani.",
                "30": "Tsopano zidachitika kuti Moroni, atamaliza kulanda mzinda wa Nefiha, atatenga akaidi ambiri, zimene zidachepetsa ankhondo Achilamani kwambiri, ndipo atatenganso ambiri mwa Anefi amene adatengedwa ukaidi, zimene zidalimbitsa ankhondo a Moroni kwambiri, kotero Moroni adachoka ku dziko la Nefiha kupita ku dziko la Lehi.",
                "31": "Ndipo zidachitika kuti pamene Alamani adaona kuti Moroni adali kubwera motsutsana nawo, adachitanso mantha ndi kuthawa pamaso pa ankhondo a Moroni.",
                "32": "Ndipo zidachitika kuti Moroni ndi ankhondo ake adawatsatira iwo kuchokera mzinda ndi mzinda, kufikira adakumana ndi Lehi ndi Teyankumu; ndipo Alamani adathawa kuchoka kwa Lehi ndi Teyankumu, ngakhale kupita ku malire ndi gombe lanyanja, mpakana iwo adabwera ku dziko la Moroni.",
                "33": "Ndipo ankhondo Achilamani adasonkhana onse pamodzi, kotero kuti adali onse mu gulu limodzi mu dziko la Moroni. Tsopano Amoroni, mfumu ya Alamani, idalinso ndi iwo.",
                "34": "Ndipo zidachitika kuti Moroni ndi Lehi and Teyankumu adamanga msasa ndi ankhondo awo mozungulira malire a dziko la Moroni, kotero kuti Alamani adazunguliridwa ku malire ndi chipululu cha kum’mwera, ndi kumalire a chipululu cha kum’mawa.",
                "35": "Ndipo motero iwo adamanga misasa kwa usikuwo. Pakuti taonani, Anefi ndi Alamaninso adali otopa chifukwa cha kuguba kwakukulu; kotero iwo sadakonze madongosolo aliwonse mu nthawi ya usiku, kupatula Teyankumu yekha; pakuti iye adali okwiya kwambiri ndi Amoroni, kufikira kuti iye adaganiza kuti Amoroni, ndi Amalikiya m’bale wake ndi amene adayambitsa nkhondo yaikulu imeneyi ndi yosatha pakati pa iwo ndi Alamani, zimene zidachititsa nkhondo yaikulu ndi kukhetsa mwazi, inde, komanso njala yochuluka kwambiri.",
                "36": "Ndipo zidachitika kuti Teyankumu mu mkwiyo wake adapita mu msasa wa Alamani, ndipo adalowa yekha podumpha makoma a mzindawo. Ndipo iye adapita ndi chingwe, kuchoka malo ndi malo, kotero kuti adaipeza mfumuyo; ndipo adaponya nthungo kwa iye, umene udalasa iye pafupi ndi mtima. Koma taonani, mfumuyo idadzutsa antchito ake isadafe, kotero kuti iwo adathamangitsa Teyankumu, ndi kumupha.",
                "37": "Tsopano zidachitika kuti pamene Lehi ndi Moroni adadziwa kuti Teyankumu wamwalira iwo adali ndi chisoni kwambiri, pakuti taonani, iye adali munthu amene adamenyera nkhondo dziko lake molimba mtima, inde, bwenzi lenileni la ufulu, ndipo iye adali atamva masautso ambiri ochuluka. Koma taonani, adamwalira, ndipo adapita njira yadziko lonse lapansi.",
                "38": "Tsopano zidachitika kuti Moroni adaguba mawa lake, ndi kubwera kwa Alamani, kufikira kuti adawapha iwo ndi kupha kwakukulu; ndipo adawathamangitsa iwo kunja kwa dzikolo; ndipo iwo adathawa, ngakhale kuti sadabwelere pa nthawiyo motsutsana ndi Anefi.",
                "39": "Ndipo motero chidatha chaka cha makumi atatu ndi chimodzi cha ulamuliro wa oweruza pa anthu a Nefi; ndipo motero adakhala ndi nkhondo, kukhetsa mwazi, ndi chilala, ndi masautso kwa nthawi ya dzaka zambiri.",
                "40": "Ndipo kudali kuphana, ndi mikangano, ndi mipatuko, ndi zoipa zosiyanasiyana pakati pa anthu a Nefi; komabe chifukwa cha olungama, inde, chifukwa cha mapemphero a olungama, iwo adapulumutsidwa.",
                "41": "Koma taonani, chifukwa cha kutalika kwakukulu kwa nkhondo pakati pa Anefi ndi Alamani ambiri adakhala olimba, chifukwa cha kutalika kwakukulu kwa nkhondoyo; ndipo ambiri adafewetsedwa chifukwa cha masautso awo, kufikira kuti adadzichepetsa okha pamaso pa Mulungu, ngakhale m’kuya kwa kudzichepetsa.",
                "42": "Ndipo zidachitika kuti atamaliza Moroni kulimbitsa zigawo za dzikolo zimene zidali zophweka kwa Alamani, mpakana atakhala olimba mokwanira, iye adabwelera ku mzinda wa Zarahemula; ndiponso Helamani adabwelera ku malo a cholowa chake; ndipo kudakhalanso mtendere wokhazikika pakati pa anthu a Nefi.",
                "43": "Ndipo Moroni adapereka ulamuliro wa ankhondo ake m’manja mwa mwana wake amene dzina lake lidali Moroniha; ndipo iye adapumulira pa ntchito ku nyumba yake kuti athe kukhala masiku ake otsala mu mtendere.",
                "44": "Ndipo Pahorani adabwelera ku mpando wa chiweruziro; ndipo Helamani adayambiranso kulalikira kwa anthu mawu a Mulungu; pakuti chifukwa cha nkhondo zambiri ndi mikangano kudakhala kofunikira kwambiri kuti lamulo liyenera kupangidwanso mu mpingo.",
                "45": "Kotero, Helamani ndi abale ake adapita, ndi kulalikira mawu a Mulungu ndi mphamvu zambiri kuti atsimikizire anthu ambiri za kuipa kwawo, zimene zidawapangitsa iwo kulapa machimo awo ndi kubatizidwa kwa Ambuye Mulungu wawo.",
                "46": "Ndipo zidachitika kuti iwo adakhazikitsanso mpingo wa Mulungu, kuzungulira dziko lonselo.",
                "47": "Inde, ndipo malamulo adapangidwa okhudzana ndi chilamulo. Ndipo oweruza awo, ndi akulu a oweruza awo adasankhidwa",
                "48": "Ndipo anthu a Nefi adayamba kuchita bwinonso mu dzikolo, ndi kuyamba kuchulukana ndi kukula m’mphamvu kwambirinso mu dzikolo. Ndipo iwo adayamba kukula mu chuma chambiri.",
                "49": "Koma posatengera chuma chawo, kapena mphamvu zawo, kapena kuchita bwino kwawo, iwo sadadzikweze mkunyada m’maso mwawo; ngakhalenso sadachedwe kukumbukira Ambuye Mulungu wawo; koma iwo adadzichepetsa okha kwambiri pamaso pake.",
                "50": "Inde, iwo adakumbukira zinthu zazikulu zimene Ambuye adawachitira kwa iwo kuti iye adawapulumutsa iwo ku imfa, ndi ku maunyolo, ndi ku ndende, ndi zosautsa zosiyanasiyana, ndipo iye adawapulutsa iwo kuchokera m’manja mwa adani awo.",
                "51": "Ndipo iwo adapemphera kwa Ambuye Mulungu wawo mosalekeza, kotero kuti Ambuye adawadalitsa iwo, molingana ndi mawu ake, mpaka kuti adakula mphamvu ndi kuchita bwino m’dzikolo.",
                "52": "Ndipo zidachitika kuti zinthu zonsezi zidachitika. Ndipo Helamani adamwalira, mu chaka cha makumi atatu ndi chisanu cha ulamuliro wa oweruza pa anthu a Nefi."
            },
            "63": {
                "1": "Ndipo zidachitika kuti kumayambiliro kwa chaka cha makumi atatu ndi chisanu n’chimodzi cha ulamuliro wa oweruza pa anthu a Nefi, kuti Shibuloni adatenga zinthu zopatulika zija zimene zidaperekedwa kwa Helamani ndi Alima.",
                "2": "Ndipo iye adali munthu wolungama, ndipo iye adayenda mowongoka pamaso pa Mulungu; ndipo ankatsata kuchita zabwino mosalekeza, kusunga malamulo a Ambuye Mulungu wake; ndiponso m’bale wake ankachita momwemo.",
                "3": "Ndipo zidachitika kuti Moroni adamwaliranso. Ndipo motero chidatha chaka cha makumi atatu ndi chisanu n’chimodzi cha ulamuliro wa oweruza.",
                "4": "Ndipo zidachitika kuti mu chaka cha makumi atatu ndi chisanu ndi chiwiri cha ulamuliro wa oweruza, kudali gulu lalikulu la anthu, ngakhale anthu wokwanira zikwi zisanu ndi mazana anayi, ndi azikazi awo ndi ana awo, adachoka mu dziko la Zarahemula kupita ku dziko limene lidali chakumpoto.",
                "5": "Ndipo zidachitika kuti Hagoti, iye okhala munthu wachidwi kwambiri, kotero adapita ndi kumanga ngalawa yaikulu ndithu, ku malire a dziko la Chuluka, pafupi ndi dziko la Bwinja, ndipo adaikokera m’nyanja yakumadzulo, kudzera pa lowe lopapatiza limene limapititsa ku dziko la kumpoto.",
                "6": "Ndipo taonani, kudali ambiri mwa Anefi amene adalowa mkatimo ndipo adayenda nawo ndi chakudya chambiri, ndiponso azimayi ambiri ndi ana, ndipo adatenga njira yakumpoto. Ndipo kotero chidatha chaka cha makumi atatu ndi chisanu n’chiwiri.",
                "7": "Ndipo m’chaka cha makumi atatu ndi zisanu ndi zitatu, munthuyu adamanga ngalawa zina. Ndipo ngalawa yoyamba idabweleranso, ndipo anthu ambiri adalowamo; ndipo adatenga katundu wambiri, ndi kuyamba ulendo kupita ku dziko lakumpoto.",
                "8": "Ndipo zidachitika kuti sipadamvekenso konse za iwo. Ndipo tikuganiza kuti iwo adamira mkuya kwa nyanja. Ndipo zidachitika kuti ngalawa ina idayambanso ulendo; ndipo komwe idalowera sitidziwa.",
                "9": "Ndipo zidachitika kuti mu chaka chimenechi kudali anthu ambiri amene adapita ku dziko lakumpoto. Ndipo kotero chidatha chaka cha makumi atatu ndi zisanu ndi zitatu.",
                "10": "Ndipo zidachitika kuti mu chaka cha makumi atatu ndi zisanu ndi zinayi cha ulamuliro wa oweruza, Shibuloni adamwaliranso, ndipo Koriyantoni adali atapita ku dziko lakumpoto mu ngalawa, kutenga zakudya za anthu amene adapita ku dziko limenelo.",
                "11": "Kotero kudakhala kofunikira kwambiri kuti Shibuloni apereke zinthu zopatulikazo, asadamwalire, kwa mwana wa Helamani, amene ankatchedwa Helamani, potchulidwa potsata dzina la atate ake.",
                "12": "Tsopano taonani, zozokotedwa zonsezo zimene zidali ndi Helamani zidalembedwa ndi kutumizidwa pakati pa ana a anthu kuzungulira dziko lonselo, kupatula zigawo zimene zidalamulidwa ndi Alima kuti zisadapititsidwe.",
                "13": "Komabe, zinthu izi zidali zoti zisungidwe mopatulika, ndi kuperekedwa kuchokera ku m’badwo wina kupita ku wina; kotero, mu chaka chimenechi, zidaperekedwa kwa Helamani, asadamwalire Shibuloni.",
                "14": "Ndipo zidachitika kuti m’chaka chimenechi kudali ogalukira ena amene adapita kwa Alamani; ndipo adautsanso mkwiyo motsutsana ndi Anefi.",
                "15": "Ndiponso mu chaka chomwechi iwo adabwera ndi ankhondo ochuluka kudzamenyana ndi anthu a Moroniha, kapena kutsutsana ndi ankhondo a Moroniha, mumene iwo adamenyedwa ndi kuthamangitsidwanso ku maiko awo, atagonjetsedwa.",
                "16": "Ndipo motero chidatha chaka cha makumi atatu ndi zisanu ndi zinayi cha ulamuliro wa oweruza pa anthu a Nefi.",
                "17": "Ndipo motero idatha nkhani ya Alima, ndi Helamani mwana wake, ndiponso Shibuloni, amene adali mwana wake."
            }
        }
    },
    "hel": {
        "meta": {
            "slug": "hel",
            "name": "Buku la Helamani",
            "chapterWord": "Mutu"
        },
        "chapters": {
            "1": {
                "intro": "Nkhani ya Anefi. Nkhondo ndi mikangano yawo, ndi kusagwirizana kwawo. Ndiponso mauneneri a ambiri a aneneri oyera, asadabwere Khristu, molingana ndi zolemba za Helamani, amene adali mwana wa Helamani, ndiponso molingana ndi zolemba za ana ake, ngakhale mpaka kufikira pa kudza kwa Khristu. Ndiponso ambiri a Alamani atembenuka. Nkhani ya kutembenuka kwawo. Nkhani ya kulungama kwa Alamani, ndi kuipa ndi zonyansa za Anefi, molingana ndi zolemba za Helamani ndi ana ake aamuna, ngakhale kutsika mpaka pa kubwera kwa Khristu, limene likutchedwa Buku la Helamani, ndi zina zotero.",
                "1": "Ndipo tsopano taonani, zidachitika kumayambiliro a chaka cha makumi anayi a ulamuliro wa oweruza pa anthu a Nefi, kudayamba kukhala vuto lalikulu pakati pa anthu a Anefi.",
                "2": "Pakuti taonani, Pahorani adamwalira, ndipo adatsikira kulichete; choncho kudayamba kukhala mkangano waukulu wokhudzana ndi ndani amene akuyenera kukhala pampando wa chiweruzo pakati pa abale, womwe adali ana a Pahorani.",
                "3": "Tsopano awa ndi maina awo a amene adalimbirana mpando wa chiweruzo, amene adachititsanso anthu kulimbana: Pahorani, Paanchi, ndi Pakumeni.",
                "4": "Tsopano awa sadali onse a ana aamuna a Pahorani (popeza adali nawo ambiri), koma awa ndiwo amene adapikisana pampando wa chiweruzo; kotero, iwo adachititsa magawo atatu pakati pa anthu.",
                "5": "Komabe, zidachitika kuti Pahorani adasankhidwa ndi mawu a anthu kuti akhale oweruza wamkulu ndi bwanamkubwa pa anthu a Nefi.",
                "6": "Ndipo zidachitika kuti Pakumeni, pamene adaona kuti sakadatha kupeza mpando wa chiweruzo, iye adagwirizana ndi mawu a anthu.",
                "7": "Koma taonani, Paanchi, ndi gawo ilo la anthu amene adali kufuna kuti akhale bwanamkubwa wawo, adali wokwiya kwambiri; kotero, iye adali pafupi kukopa anthu awo kuti adzuke mu kuwukira motsutsa abale awo.",
                "8": "Ndipo zidachitika pamene iye adali pafupi kuchita ichi, taonani, iye adagwidwa, ndipo adayesedwa monga mwa mawu a anthu, ndipo adaweruzidwa kuti aphedwe; pakuti iye adauka mu kuwukira ndipo adafuna kuwononga ufulu wa anthu.",
                "9": "Tsopano pamene anthu aja amene adali kufuna kuti iye akhale bwanamkubwa wawo adaona kuti adaweruzidwa kuti aphedwe, kotero adakwiya, ndipo taonani, iwo adatuma m’modzi Kishkumeni, ngakhale ku mpando wa chiweruzo wa Pahorani, ndipo adapha Pahorani pamene adakhala pa mpando wa chiweruzo.",
                "10": "Ndipo adatsatiridwa ndi antchito a Pahorani; koma taonani, kuthawa kwa Kishkumeni kudali kwa liwiro kotero kuti palibe munthu akadatha kumupeza iye.",
                "11": "Ndipo iye adapita kwa iwo amene adamutuma iye, ndipo onse adalowa mu pangano, inde, kulumbira pa Mlengi wawo wosatha, kuti sadzauza aliyense kuti Kishkumeni adapha Pahorani.",
                "12": "Kotero, Kishkumeni sadadziwike mwa anthu a Nefi, pakuti adadzibisa pa nthawi yomwe adapha Pahorani. Ndipo Kishkumeni ndi agulu lake, amene adapanga naye pangano, adadzisakaniza okha mwa anthu, mwanjira yakuti iwo wonse sadapezeke; koma wonse amene adapezedwa adaweruzidwa kuti aphedwe.",
                "13": "Ndipo tsopano taonani, Pakumeni adasankhidwa, monga mwa mawu a anthu, kuti akhale oweruza wamkulu ndi bwanamkubwa pa anthu, kulamulira m’malo mwa m’bale wake Pahorani; ndipo kudali monga mwa ufulu wake. Ndipo zonsezi zidachitidwa m’chaka cha makumi anayi cha ulamuliro wa oweruza; ndipo chidali ndi mathero.",
                "14": "Ndipo zidachitika mu chaka cha makumi anayi ndi chimodzi cha ulamuliro wa oweruza, kuti Alamani adasonkhanitsa pamodzi gulu lankhondo losawerengeka la anthu, ndipo adawapatsa iwo malupanga, ndi zikwanje, ndi mauta, ndi mivi, ndi zisoti zotetezera ku mutu, ndi za pachifuwa, ndi zishango zamtundu uliwonse.",
                "15": "Ndipo iwo adabweranso kuti akathe kupanga nkhondo molimbana ndi Anefi. Ndipo iwo adalondoledwa ndi munthu yemwe dzina lake adali Koriantumuri; ndipo iye adali chidzukulu cha Zarahemula; ndipo adali ogalukira kuchokera pakati pa Anefi; ndipo adali munthu wamkulu ndi wamphamvu.",
                "16": "Kotero, mfumu ya Alamani, imene dzina lake lidali Tubaloti, amene adali mwana wa Amoroni, poganiza kuti Koriantumuri, pokhala munthu wamphamvu, akhonza kuyima motsutsana ndi Anefi, ndi mphamvu zake komanso ndi nzeru zake zazikulu, kotero kuti potumiza iye akuyenera kupeza mphamvu pa Anefi—",
                "17": "Kotero adawautsa iwo ku mkwiyo, ndipo adasonkhanitsa pamodzi ankhondo ake, ndipo adasankha Koriyantumuri kukhala mtsogoleri wawo, ndipo adapangitsa kuti agube pansi ku dziko la Zarahemula kukamenyana ndi Anefi.",
                "18": "Ndipo zidachitika kuti chifukwa cha mikangano yambiri ndi zovuta zambiri m’boma, kuti sadasunge alonda okwanira m’dziko la Zarahemula; pakuti adayesa kuti Alamani sakadayerekeza kubwera pakati pa maiko awo kuti akaukire mzinda waukulu uja wa Zarahemla.",
                "19": "Koma zidachitika kuti Koriyantumuri adagubira patsogolo pa gulu lake lalikulu lankhondo, ndipo adafika pa anthu a mzindawo, ndipo kuguba kwawo kudali ndi liwiro lalikulu kwambiri kotero kuti padalibe nthawi kuti Anefi asonkhanitse pamodzi ankhondo awo.",
                "20": "Chotero Koriyantumuri adapha alonda pakhomo la mzindawo, ndipo adaguba ndi gulu lake lonse lankhondo kulowa m’mzindawo, ndipo adapha aliyense amene adawatsutsa, kufikira kuti iwo adalanda mzinda wonsewo.",
                "21": "Ndipo zidachitika kuti Pakumeni, yemwe adali oweruza wamkulu, adathawa pamaso pa Koriyantumuri, ngakhale mpaka ku makoma a mzindawo. Ndipo zidachitika kuti Koriyantumuri adamumenyetsa iye ku khoma, kufikira kuti adafa. Ndipo motero adatha masiku a Pakumeni.",
                "22": "Ndipo tsopano pamene Koriyantumuri adawona kuti adali atatenga mzinda wa Zarahemula, ndipo atawona kuti Anefi adathawa pamaso pawo, ndipo adaphedwa, ndi kutengedwa, ndi kuponyedwa m’ndende, ndipo adalanda malo a linga lamphamvu m’dziko lonselo, mtima wake udalimba kotero kuti adali pafupi kupita kukamenyana ndi dziko lonselo.",
                "23": "Ndipo tsopano sadachedwe m’dziko la Zarahemula, koma adaguba ndi gulu lankhondo lalikulu, ngakhale kupita ku mzinda wa Chuluka; pakuti adatsimikiza mtima kupita ndi kupyoza ndi lupanga njira yake, kuti akatenge mbali za kumpoto kwa dzikolo.",
                "24": "Ndipo, poganiza kuti mphamvu zawo zazikulu zidali pakati pa dzikolo, kotero adaguba, osawapatsa iwo nthawi ya kudzisonkhanitsa pamodzi kupatula m’magulu ang’onoang’ono; ndipo moteremu iwo adagwa pa iwo ndi kuwagwetsera pansi.",
                "25": "Koma taonani, kuguba uku kwa Koriyantumuri kudutsa pakati pa dziko kudapatsa Moroniha mwayi waukulu pa iwo, pakusaganizira za kukula kwa chiwerengero cha Anefi amene adaphedwa.",
                "26": "Pakuti, taonani, Moroniha adaganiza kuti Alamani sakadayerekeza kubwera pakati pa dzikolo, koma kuti adzaukira mizinda yozungulira m’malire monga adali kuchitira; kotero Moroniha adali atapangitsa kuti magulu ankhondo awo amphamvu ayenera kusunga zigawo izo zozungulirana ndi malire.",
                "27": "Koma taonani, Alamani sadawopsedwe monga mwa chikhumbo chake, koma iwo adali atabwera pakati pa dzikolo, ndipo adali atatenga mzinda waukulu umene udali mzinda wa Zarahemla, ndipo adali kuguba kudutsa madera akuluakulu a dzikolo, akupha anthu ndi kupha kwakukulu, wonse akazi, ndi ana, kutenga midzi yambiri ndi malinga ambiri.",
                "28": "Koma pamene Moroniha adazindikira izi, pomwepo adatumiza Lehi ndi gulu lankhondo mozungulira kuti awatchingire iwo asadabwere ku dziko la Chuluka.",
                "29": "Ndipo adachita motero; ndipo adawatchingira asadafike kudziko la Chuluka; ndi kupereka kwa iwo nkhondo, kotero kuti adayamba kubwelera m’mbuyo ku dziko la Zarahemula.",
                "30": "Ndipo zidachitika kuti Moroniha adawatsatira iwo m’kubwelera kwawo, ndipo adamenya kwa iwo nkhondo, moti idakhala nkhondo yamwazi ochuluka; inde, wochuluka adaphedwa, ndipo pakati pa chiwerengero chimene chidaphedwa Koriyantumuri adapezekaponso.",
                "31": "Ndipo tsopano, taonani, Alamani sakadatha kubwelera njira iliyonse, kapena kumpoto, kapena kumwera, kapena kummawa, kapena kumadzulo, pakuti adazingidwa pa dzanja lirilonse ndi Anefi.",
                "32": "Ndipo motero Koriyantumuri adagwetsera Alamani pakati pa Anefi, mpaka kuti iwo adali mu mphamvu ya Anefi, ndi iye mwini adaphedwa, ndipo Alamani adadzipereka wokha m’manja mwa Anefi.",
                "33": "Ndipo zidachitika kuti Moroniha adatenganso mzinda wa Zarahemula, ndipo adapangitsa kuti Alamani amene adatengedwa ukaidi kuti achoke m’dzikolo mu mtendere.",
                "34": "Ndipo kotero chidatha chaka cha makumi anayi ndi chimodzi cha ulamuliro wa oweruza."
            },
            "2": {
                "1": "Ndipo zidachitika m’chaka cha makumi anayi ndi ziwiri cha ulamuliro wa oweruza, Moroniha atakhazikitsanso mtendere pakati pa Anefi ndi Alamani, taonani padalibe wina okhala pa mpando wa chiweruzo; kotero kudayambikanso mkangano pakati pa anthu okhudzana ndi yemwe akuyenera kukhala pa mpando wachiweruzo.",
                "2": "Ndipo zidachitika kuti Helamani, amene adali mwana wa Helamani, adasankhidwa kuti akhale pa mpando wa chiweruzo, ndi mawu a anthu.",
                "3": "Koma onani, Kishkumeni, amene adapha Pahorani, adadikilira kuti awonongenso Helamani; ndipo adathandizidwa ndi gulu lake, limene lidalowa mu pangano kuti palibe amene akuyenera kudziwa kuipa kwake.",
                "4": "Pakuti padali wina Gadiyantoni, amene adali katswiri kwambiri mu mawu ochuluka, ndiponso mu luso lake, kuti apitirize ntchito yachinsinsi ya kupha ndi ya umbava; kotero adakhala mtsogoleri wa gulu la Kishkumeni.",
                "5": "Kotero iye adawanyengelera iwo, ndiponso Kishkumeni, kuti ngati angamuike iye mu mpando wa chiweruzo iye akapereka kwa iwo amene adali a gulu lake kuti iwo aikidwe mu mphamvu ndi ulamuliro pakati pa anthu; kotero Kishkumeni adafuna kuwononga Helamani.",
                "6": "Ndipo zidachitika pamene iye adapita patsogolo kuyandikira mpando wachiweruzo kuti amuwononge Helamani, taonani m’modzi wa antchito a Helamani, atatuluka kunja usiku, ndipo atalandira, kudzera mu kudzibisa, chidziwitso cha madongosolo amenewo amene adaikidwa ndi gulu ili kuti awononge Helamani—",
                "7": "Ndipo zidachitika kuti adakumana naye Kishkumeni, ndipo adampatsa iye chizindikiro; kotero Kishkumeni adadziwitsa kwa iye cholinga cha chikhumbo chake, chokhumba kuti amutsogolere kumpando wa chiweruzo kuti akaphe Helamani.",
                "8": "Ndipo pamene wantchito wa Helamani adadziwa mtima wonse wa Kishkumeni, ndi m’mene chidaliri cholinga chake chakupha, ndiponso kuti chidali cholinga cha anthu wonse amene adali a gulu lake cha kupha, ndi kuba, ndi kupeza mphamvu, (ndipo ili lidali dongosolo lawo la chinsinsi, ndi gulu lawo) wantchito wa Helamani adati kwa Kishkumeni: Tiyeni tipite ku mpando wa chiweruzo.",
                "9": "Tsopano izi zidakondweretsa Kishkumeni mopambana, pakuti adaganiza kuti akwaniritse cholinga chake; koma taonani, wantchito wa Helamani, pamene adali kupita ku mpando wa chiweruzo, adalasa Kishkumeni ngakhale pamtima, mpaka adagwa ndikufa opanda kubuula. Ndipo adathamanga ndi kukamuuza Helamani zinthu zonse zimene adaziona, ndi kuzimva, ndi kuchita.",
                "10": "Ndipo zidachitika kuti Helamani adatumiza kuti atenge gulu ili la achifwamba ndi lokupha mwachinsinsi, kuti akathe kuphedwa monga mwa lamulo.",
                "11": "Koma taonani, pamene Gadiyantoni adapeza kuti Kishkumeni sadabwelere adaopa kuti angawonongedwe; kotero iye adapangitsa kuti gulu lake limutsatire iye. Ndipo iwo adathawa kuchokera mu dzikolo, mwa njira yachinsinsi, kupita mu chipululu; ndi motero pamene Helamani adatumiza kuti akawatenge iwo sadapezeke pena paliponse.",
                "12": "Ndipo zambiri za Gadiyantoni uyu zidzayankhulidwa patsogolo pake. Ndipo motero chidatha chaka cha makumi anayi ndi chiwiri cha ulamuliro wa oweruza pa anthu a Nefi.",
                "13": "Ndipo taonani, pa mapeto a buku ili mudzaona kuti Gadiyantoni uyu adatsimikizira kugwetsa, inde, pafupifupi chiwonongeko chonse cha anthu a Nefi.",
                "14": "Taonani ine sindikutanthauza mapeto a buku la Helamani, koma ine ndikutanthauza mapeto a buku la Nefi, kumene ine ndidatenga nkhani yonse yomwe ine ndidalemba."
            },
            "3": {
                "1": "Ndipo tsopano zidachitika mu chaka cha makumi anayi ndi zitatu cha ulamuliro wa oweruza, padalibe mkangano pakati pa anthu a Nefi kupatula kunyada pang’ono kumene kudali mu mpingo, kumene kudayambitsa kusagwirizana pang’ono pakati pa anthu, zomwe zidathetsedwa mu mpingo mu kutha kwa dzaka makumi anayi ndi zitatu.",
                "2": "Ndipo padalibe mkangano pakati pa anthu m’chaka cha makumi anayi ndi zinayi; Ngakhalenso padalibe mikangano yaikulu m’chaka cha makumi anayi ndi zisanu.",
                "3": "Ndipo zidachitika mu cha makumi anayi ndi zisanu ndi chimodzi, inde, padali mikangano yambiri ndi kusagwirizana kwambiri; m’mene mudali wochuluka kwambiri amene adachoka m’dziko la Zarahemula, ndipo adapita ku dziko la kumpoto kuti akalandire dzikolo.",
                "4": "Ndipo adayenda ulendo wautali kwambiri, kotero kuti adafika pamadzi aakulu ndi mitsinje yambiri.",
                "5": "Inde, ndipo ngakhale iwo adafalikira m’madera wonse a dzikolo, m’mbali zonse zomwe sizidachitidwe bwinja ndi zopanda mitengo, chifukwa cha wokhalamo ambiri amene adalandira dzikolo.",
                "6": "Ndipo tsopano palibe gawo la dziko limene lidali bwinja, kupatula la matabwa; koma chifukwa cha kukula kwa chiwonongeko cha anthu amene adakhala m’dzikolo lidatchedwa bwinja.",
                "7": "Ndipo pakukhala matabwa ochepa pa dzikolo, komabe anthu amene adapita adakhala aluso kwambiri pa ntchito ya simenti; kotero adamanga nyumba za simenti, momwe ankakhalamo.",
                "8": "Ndipo zidachitika kuti iwo adachulukana ndi kufalikira, ndipo adapita patsogolo kuchokera ku dziko la kummwera kupita ku dziko la kumpoto, ndipo adafalikira mpaka kuti adayamba kuphimba nkhope ya dziko lonse lapansi, kuchokera ku nyanja ya kummwera mpaka nyanja kumpoto, kuchokera ku nyanja kumadzulo mpaka kunyanja kummawa.",
                "9": "Ndipo anthu amene adali m’dziko lakumpoto adakhala m’mahema, ndi m’nyumba za simenti, ndipo adalora mtengo uliwonse umene ungamere pankhope pa dzikolo kuti ukule, kuti m’kupita kwa nthawi iwo akakhale ndi matabwa omangira nyumba zawo, inde, mizinda yawo, ndi makachisi awo, ndi masunagoge awo, ndi malo opatulika awo, ndi mitundu yonse ya zomanga zawo.",
                "10": "Ndipo zidachitika pamene matabwa adali ochepa kwambiri m’dziko la kumpoto, iwo adatumiza ambiri mwa njira yotumizira pamadzi.",
                "11": "Ndipo kotero iwo adapangitsa anthu m’dziko la kumpoto kuti athe kumanga mizinda yambiri, yonse yamitengo ndi simenti.",
                "12": "Ndipo zidachitika kuti adalipo ambiri a anthu a Amoni, amene adali Alamani mwa kubadwa, adapitanso ku dzikoli.",
                "13": "Ndipo tsopano pali zolemba zambiri zosungidwa za zochitika za anthu awa, ndi ambiri a anthu awa, zomwe ziri zapadera ndi zazikulu kwambiri, zokhudza iwo.",
                "14": "Koma taonani, gawo limodzi mwa zana la zochitika za anthu awa, inde, nkhani ya Alamani ndi ya Anefi, ndi nkhondo zawo, ndi mikangano, ndi kusagwirizana, ndi maulaliki awo, ndi mauneneri awo, ndi manyamulidwe awo, ndi mamangidwe a ngalawa zawo, ndi mamangidwe a makachisi awo, ndi masunagoge ndi malo opatulika awo, ndi kulungama kwawo, ndi kuipa kwawo, ndi kupha kwawo, ndi kuba kwawo, ndi kulanda kwawo, ndi mitundu yonse ya zonyansa ndi zadama, sizingakwanire mu ntchito iyi.",
                "15": "Koma taonani, kuli mabuku ambiri ndi zolemba zambiri za mtundu uliwonse, ndipo zasungidwa makamaka ndi Anefi.",
                "16": "Ndipo zaperekedwa kuchokera ku m’badwo umodzi kupita ku umzake ndi Anefi, ngakhale mpaka pamene iwo agwa mu kulakwitsa ndipo adaphedwa, kulandidwa, ndi kusakidwa, ndi kuthamangitsidwa, ndi kuphedwa, ndi kumwazikana pa nkhope ya dziko lapansi, ndi kusakanizikana ndi Alamani mpaka iwo sadzatchedwanso Anefi, kukhala oipa, ndi opulukira, ndi ankhanza, inde, ngakhale kukhala Alamani.",
                "17": "Ndipo tsopano ndibweleranso ku nkhani yanga; kotero, zimene ine ndayankhula zadutsa patakhala mikangano yaikulu, ndi zisokonezo, ndi nkhondo, ndi kusagwirizana, pakati pa anthu a Nefi.",
                "18": "Chaka cha makumi anayi ndi zisanu ndi chimodzi cha ulamuliro wa oweruza chidatha;",
                "19": "Ndipo zidachitika kuti kudali kukadali mkangano waukulu m’dziko, inde, ngakhale mu chaka cha makumi anayi ndi zisanu ndi ziwiri, ndiponso m’chaka cha makumi anayi ndi zisanu ndi zitatu.",
                "20": "Komabe Helamani adakhala pa mpando wa chiweruzo ndi chilungamo ndi kupanda tsankho; inde, iye adasamalira kusunga malamulo olembedwa, ndi ziweruzo, ndi malamulo a Mulungu; ndipo iye adachita cholungama pamaso pa Mulungu kosalekeza; ndipo adayenda m’njira za atate ake, kotero kuti adachita bwino m’dzikolo.",
                "21": "Ndipo zidachitika kuti adali ndi ana amuna awiri. Iye adapereka kwa wamkulu dzina la Nefi, ndipo kwa wamng’ono, dzina la Lehi. Ndipo iwo adayamba kukula mwa Ambuye.",
                "22": "Ndipo zidachitika kuti nkhondo ndi mikangano idayamba kutha, mu mlingo wochepa, pakati pa anthu a Anefi, ku mapeto a chaka cha makumi anayi ndi mphambu zisanu ndi zitatu cha ulamuliro wa oweruza pa anthu a Nefi.",
                "23": "Ndipo zidachitika m’chaka cha makumi anayi ndi zisanu ndi zinayi cha ulamuliro wa oweruza, mudali mtendere wopitirilabe wokhazikitsidwa m’dzikomo, monse kupatulapo magulu achinsinsi amene Gadiyantoni wachifwamba adakhazikitsa m’madera okhazikika kwambiri a dzikolo, amene pa nthawiyo sadali odziwika kwa iwo amene adali pa mutu wa boma; kotero sadawonongedwe m’dzikolo.",
                "24": "Ndipo zidachitika kuti m’chaka chomwecho kudali kuchita bwino kwakukuru mu mpingo, mwakuti adaliko dzikwi amene adadzilowetsa wokha ku mpingo ndipo adabatizidwa m’kulapa.",
                "25": "Ndipo kuchita bwino kwa mpingo kudali kwakukulu, ndipo madalitso ochuluka amene adatsanuliridwa pa anthu, kotero kuti ngakhale akulu ansembe ndi aphunzitsi adadabwa koposera muyeso.",
                "26": "Ndipo zidachitika kuti ntchito ya Ambuye idapita patsogolo ku kubatiza ndi kuyanjanitsa ku mpingo wa Mulungu, miyoyo yambiri, inde, ngakhale makumi a zikwi.",
                "27": "Motero tingathe kuona kuti Ambuye ndi achifundo kwa wonse amene akufuna, mu kuona mtima kwa mitima yawo, kuitanira pa dzina lake loyera.",
                "28": "Inde, kotero tikuona kuti chipata cha kumwamba chili chotsegukira kwa wonse; ngakhale kwa iwo amene adzakhulupilira dzina la Yesu Khristu, amene ali Mwana wa Mulungu.",
                "29": "Inde, tikuona kuti aliyense amene angathe kufuna kuti agwire mawu a Mulungu, womwe ali amoyo ndi amphamvu, womwe adzagawanitsa kuchenjera konse ndi misampha ndi machenjelero a mdyerekezi, ndi kutsogoza munthu wa Khristu mu njira yolunjika ndi yopapatiza kudutsa phompho lamuyaya la chisoni lomwe lakonzedwa kuti limeze woyipa—",
                "30": "Ndi kufikitsa miyoyo yawo, inde, miyoyo yawo yosafa, pa dzanja lamanja la Mulungu mu ufumu wa kumwamba, kudzakhala pansi ndi Abrahamu, ndi Isake, ndi Yakobo, ndi makolo athu woyera wonse, kuti asatulukenso.",
                "31": "Ndipo mu chaka chimenechi kudali kusangalala kosalekeza m’dziko la Zarahemula, ndi m’madera onse ozungulira, ngakhale m’dziko lonse limene lidali la Anefi.",
                "32": "Ndipo zidachitika kuti kudali mtendere ndi chisangalalo chachikulu kumapeto kwa chaka cha makumi anayi ndi zisanu ndi zinayi; inde, ndipo kudalinso mtendere wokhazikika ndi chisangalalo chachikulu m’chaka cha makumi asanu cha ulamuliro wa oweruza.",
                "33": "Ndipo m’chaka cha makumi asanu ndi chimodzi cha ulamuliro wa oweruza mudalinso mtendere, kupatula kunyada kumene kudayamba kulowa mu mpingo—osati mu mpingo wa Mulungu, koma m’mitima ya anthu amene adadzinenera kukhala a Mpingo wa Mulungu—",
                "34": "Ndipo iwo adzikuza mu kunyada, ngakhale ku mazunzo a ambiri a abale awo. Tsopano ichi chidali choipa chachikulu, chimene chidapangitsa gawo lodzichepetsa kwambiri la anthu kuvutika mazunzo aakukulu, ndi kudutsa mu masautso ambiri.",
                "35": "Komabe iwo adasala kudya ndi kupemphera kawirikawiri, ndipo adakula molimbika ndi mwamphamvu mu kudzichepetsa kwawo, ndi kukhazikika ndi kulimba mu chikhulupiliro cha Khristu, mu kudzaza miyoyo yawo ndi chisangalalo ndi chitonthozo, inde, ngakhale ku chiyeretso ndi kuyeretsedwa kwa mitima yawo, kuyeretsedwa kumene kumadza chifukwa cha kupereka mitima yawo kwa Mulungu.",
                "36": "Ndipo zidachitika kuti chaka chamakumi asanu ndi ziwiri chidatha mu mtenderenso, kupatulapo kudali kunyada kwakukulu kumene kudalowa m’mitima ya anthu; ndipo chidali chifukwa cha chuma chawo chochuluka kwambiri ndi kuchita bwino kwawo m’dzikolo; ndipo kudakula pa iwo tsiku ndi tsiku.",
                "37": "Ndipo zidachitika mu chaka cha makumi asanu ndi zitatu cha ulamuliro wa oweruza, Helamani adamwalira, ndipo mwana wake wamkulu Nefi adayamba kulamulira m’malo mwake. Ndipo zidachitika kuti adakhala pa mpando wachiweruzo ndi chilungamo ndi kupanda tsankho; inde, adasunga malamulo a Mulungu, ndi kuyenda m’njira za atate ake."
            },
            "4": {
                "1": "Ndipo zidachitika m’chaka cha makumi asanu ndi chinayi mudali kusagwirizana kwambiri mu mpingo, ndipo mudalinso mkangano pakati pa anthu, kotero kuti mudali kukhetsa mwazi kochuluka.",
                "2": "Ndipo gawo lopandukiralo lidaphedwa ndi kuthamangitsidwa m’dzikolo, ndipo lidapita kwa mfumu ya Alamani.",
                "3": "Ndipo zidachitika kuti adayesetsa kuti autse Alamani kuti amenyane ndi Anefi; koma taonani, Alamani adachita mantha kwambiri, kotero kuti sadamvere mawu a ogalukirawo.",
                "4": "Koma zidachitika m’chaka cha makumi asanu ndi zisanu ndi chimodzi cha ulamuliro wa oweruza, kumeneko kudali opanduka amene adapita kuchokera kwa Anefi kupita kwa Alamani; ndipo iwo adapambana ndi enawo mukuwautsa iwo ku mkwiyo motsutsa Anefi; ndipo adakonzekera nkhondo chaka chonsecho.",
                "5": "Ndipo mu chaka cha makumi asanu ndi zisanu ndi ziwiri iwo adabwera motsutsana ndi Anefi ku nkhondo, ndipo iwo adayamba ntchito yakupha; inde, kotero kuti mu makumi asanu ndi mphambu zisanu ndizitatu a ulamuliro wa oweruza adapambana mu kutenga dziko la Zarahemula; inde, komanso maiko onse, kufikira ku dziko limene lidali pafupi ndi dziko la Chuluka.",
                "6": "Ndipo Anefi ndi magulu ankhondo a Moroniha adayendetsedwa ngakhale ku dziko la Chuluka;",
                "7": "Ndipo kumeneko iwo adalimbitsa linga motsutsana ndi Alamani, kuchokera ku nyanja ya kumadzulo, ngakhale mpaka kummawa; iwo pokhala ulendo wa tsiku limodzi kwa Mnefi, pa mzere umene iwo adali atalimbitsa ndi kuika ankhondo awo kuti ateteze dziko lawo la kumpoto.",
                "8": "Ndipo kotero ogalukira awo a Anefi, mothandizidwa ndi gulu lankhondo lochuluka la Alamani, adali atapeza chuma chonse cha Anefi chomwe chidali m’dziko la kummwera. Ndipo zonsezi zidachitika mu dzaka makumi asanu ndi zisanu ndi zitatu ndiponso zisanu ndi zinayi za ulamuliro wa oweruza.",
                "9": "Ndipo zidachitika m’chaka cha makumi asanu ndi limodzi cha ulamuliro wa oweruza, Moroniha adapambana ndi magulu ankhondo ake pakutenga zigawo zambiri za dziko; inde, adatenga mizinda yambiri imene idagwa m’manja mwa Alamani.",
                "10": "Ndipo zidachitika m’chaka cha makumi asanu ndi limodzi ndi mphambu imodzi cha ulamuliro wa oweruza iwo adapambana ngakhale kubwenzeretsa theka la chuma chawo chonse.",
                "11": "Tsopano kutaika kwakukulu uku kwa Anefi, ndi kupha kwakukulu kumene kudali pakati pawo sikukadachitika chikadapanda kukhala chifukwa cha kuipa kwawo ndi chonyansa chawo chimene chidali pakati pawo; inde, ndipo chidalinso mwa iwo amene adadzinenera kukhala a Mpingo wa Mulungu.",
                "12": "Ndipo chidali chifukwa cha kunyada kwa mitima yawo, chifukwa cha chuma chawo chochuluka, inde, chidali chifukwa cha kupondereza kwawo kwa osauka, kumana chakudya chawo kwa anjala, kumana zovala zawo kwa amaliseche, ndi kukantha abale awo odzichepetsa pa tsaya, kupanga m’nyozo kwa icho chimene chidali chopatulika, kukana mzimu wa uneneri ndi wa vumbulutso, kupha, kuononga, kunama, kuba, kuchita chigololo, kuwuka mu mikangano ikuluikulu, ndi kupatukira kupita ku dziko la Nefi, pakati pa Alamani—",
                "13": "Ndipo chifukwa cha kuipa kwawo kwakukulu, ndi kudzitamandira kwawo mu mphamvu zawo, adasiyidwa mu mphamvu zawo; kotero iwo sadachite bwino, koma adasautsidwa ndi kukanthidwa, ndi kuthamangitsidwa patsogolo pa Alamani, mpaka iwo atataya pafupifupi maiko awo wonse.",
                "14": "Koma taonani, Moroniha adalalikira zinthu zambiri kwa anthu chifukwa cha uchimo wawo, ndiponso Nefi ndi Lehi, womwe adali ana aamuna a Helamani, adalalikira zinthu zambiri kwa anthu, inde, ndipo adanenera zinthu zambiri kwa iwo za mphulupulu zawo, ndi chimene chingawadzere ngati salapa machimo awo.",
                "15": "Ndipo zidachitika kuti adalapa, ndipo monga momwe adalapa iwo adayamba kuchita bwino.",
                "16": "Pakuti pamene Moroniha adaona kuti adalapa adayesetsa kuwatsogolera iwo kuchoka dera ndi dera, ndi kuchoka mzinda ndi mzinda, ngakhale mpaka iwo atalandiranso theka limodzi la chuma chawo ndi theka limodzi la maiko awo wonse.",
                "17": "Ndipo kotero adamaliza makumi asanu ndi limodzi ndi mphambu imodzi cha ulamuliro wa oweruza.",
                "18": "Ndipo zidachitika m’chaka cha makumi asanu ndi limodzi mphambu ziwiri cha ulamuliro wa oweruza, kuti Moroniha sakadatha kupezanso chuma pa Alamani.",
                "19": "Choncho iwo adasiya madongosolo awo kuti atenge otsala a mayiko awo, pakuti adali ochuluka kwambiri Alamani kotero kuti kudakhala kosatheka kuti Anefi apeze mphamvu zambiri pa iwo; kotero Moroniha adagwiritsa ntchito ankhondo ake wonse m’kusunga zigawo izo zimene iye adatenga.",
                "20": "Ndipo zidachitika, chifukwa cha kukula kwa chiwerengero cha Alamani, Anefi adali mu mantha aakulu, kuwopa angathe kugonjetsedwa, ndi kupondelezedwa, ndi kuphedwa, ndi kuwonongedwa.",
                "21": "Inde, iwo adayamba kukumbukira mauneneri a Alima, ndiponso mawu a Mosiya; ndipo iwo adaona kuti iwo adali anthu osamvera, ndi kuti iwo adapeputsa malamulo a Mulungu;",
                "22": "Ndipo kuti iwo adali atasintha ndi kupondereza pansi pa mapazi awo malamulo a Mosiya, kapena icho chimene Ambuye adamulamulira iye kuti apereke kwa anthu; ndi iwo adaona kuti malamulo awo adali atayipitsidwa, ndipo adasanduka anthu oipa, kotero kuti adali oipa ngakhale monga ngati kwa Alamani.",
                "23": "Ndipo chifukwa cha kusaweruzika kwawo mpingo udali utayamba kucheperachepera; ndipo adayamba kusakhulupilira mzimu wa uneneri ndi mzimu wa chivumbulutso; ndipo ziweruzo za Mulungu zidawayang’ana pankhope.",
                "24": "Ndipo iwo adaona kuti adakhala ofooka, monga ngati kwa abale awo, Alamani, ndipo kuti Mzimu wa Ambuye sudawasungenso iwo; inde, udachoka kwa iwo chifukwa Mzimu wa Ambuye sukhala m’kachisi wosayera—",
                "25": "Kotero Ambuye adaleka kuwasunga ndi mphamvu yake yozizwitsa ndi yosayerekezeka, pakuti iwo adagwa mu mkhalidwe wa kusakhulupilira ndi kuipa koopsya; ndipo adaona kuti Alamani adali ochuluka kwambiri kuposa iwo, ndipo pokhapokha atagwiritsitsa kwa Ambuye Mulungu wawo akuyenera kuwonongeka kosapeweka.",
                "26": "Pakuti taonani, iwo adaona kuti mphamvu ya Alamani idali yaikulu monga mphamvu yawo, ngakhale munthu kwa munthu. Ndipo kotero adagwa mu kulakwitsa kwakukulu uku; inde, kotero adakhala ofooka, chifukwa cha kulakwitsa kwawo, mu nthawi ya zaka zosachuluka."
            },
            "5": {
                "1": "Ndipo zidachitika kuti mu chaka chomwecho, taonani, Nefi adapereka mpando wa chiweruzo kwa munthu amene dzina lake lidali Sezoramu.",
                "2": "Pakuti monga malamulo awo ndi maboma awo adakhazikitsidwa ndi mawu a anthu, ndipo iwo amene adasankha zoipa adali wochuluka kuposa iwo amene adasankha chabwino, kotero iwo adali okwanira ku chiwonongeko, pakuti malamulo adali atayipitsidwa.",
                "3": "Inde, ndipo izi sizidali zonse; iwo adali anthu osamvera, mwakuti sakadatha kulamuliridwa ndi lamulo kapena chilungamo, kupatula ku kuchiwonongeko chawo.",
                "4": "Ndipo zidachitika kuti Nefi adali atatopa chifukwa cha kusaweruzika kwawo; ndipo adapereka mpando wa chiweruzo, ndipo adadzitengera pa iye kuti alalikire mawu a Mulungu mu masiku ake wonse wotsala, ndipo m’bale wake Lehi nayenso, masiku ake wonse wotsala;",
                "5": "Pakuti adakumbukira mawu omwe atate awo Helamani adayankhula kwa iwo. Ndipo mawu amene adanena ndi awa:",
                "6": "Taonani, ana anga, ndikukhumba; kuti mukumbukire kusunga malamulo a Mulungu; ndipo ndikadakonda kuti mukauze anthu mawu awa. Taonani, ndakupatsani inu maina a makolo athu woyamba amene adaturuka m’dziko la Yerusalemu; ndipo ichi ndachita kuti pamene mukukumbukira maina anu mukakumbukire iwo; ndipo mukawakumbukira mudzakumbukira ntchito zawo; ndipo pamene mukukumbukira ntchito zawo mudzadziwa kuti kwanenedwa, ndiponso kwalembedwa, kuti zidali zabwino.",
                "7": "Kotero, ana anga aamuna, ndikufuna kuti mudzichita chimene chili chabwino, kuti icho chikanenedwe cha inu, ndi kulembedwa, inde monga kudanenedwa ndi kulembedwa za iwo.",
                "8": "Ndipo tsopano ana anga aamuna, taonani ndili nako kanthu kena ndikukhumbira kwa inu, chokhumba chimene chili, kuti musachite zinthu izi kuti mudzitamandire, koma kuti muchite zinthu izi ku kudzikundikira inu eni chuma kumwamba, inde; chimene chili chamuyaya, ndi chimene sichifota; kuti inu mukathe kukakhala ndi mphatso ya mtengo wapatali ya moyo wamuyaya, imene ife tili nacho chifukwa chakuganizira idaperekedwa kwa makolo athu.",
                "9": "O, kumbukirani, kumbukirani, ana anga, mawu amene mfumu Benjamini adayankhula kwa anthu ake; inde, kumbukirani kuti palibe njira ina kapena njira imene munthu angapulumutsidwe nayo, kokha kudzera mu mwazi wotetezera wa Yesu Khristu, amene adzabwera; inde, kumbukirani kuti akudza kudzawombola dziko.",
                "10": "Ndipo kumbukiraninso mawu amene Amuleki adayankhula kwa Zeziromu, mu mzinda wa Amoniha; pakuti adati kwa iye kuti Ambuye adzabweradi kudzawombola anthu ake, koma kuti sadzabwera kudzawawombola iwo m’machimo awo, koma kudzawawombola iwo ku machimo awo.",
                "11": "Ndipo ali ndi mphamvu yopatsidwa kwa iye yochokera kwa Atate kuwawombola iwo ku machimo awo chifukwa cha kulapa; kotero watumiza angelo ake kukalengeza uthenga wa ndondomeko za kalapidwe, zomwe zimabweretsa ku mphamvu ya Muwomboli, ku chipulumutso cha miyoyo yawo.",
                "12": "Ndipo tsopano, ana anga, kumbukirani, kumbukirani kuti ndi pa thanthwe la Muwomboli wathu, amene ali Khristu, Mwana wa Mulungu, kuti mukuyenera kumanga maziko anu; kuti pamene mdyerekezi adzatumiza mphepo zake zamphamvu, inde, mivi yake mu kamvuluvulu, inde, pamene matalala ake wonse ndi namondwe wake wamkulu adzagwera pa inu, sizidzakhala ndi mphamvu pa inu kukukokerani inu pansi ku phompho la chisoni ndi tsoka losatha, chifukwa cha thanthwe limene mudamangidwapo, limene lili maziko okhazikika, maziko amene anthu akamanga sangagwe.",
                "13": "Ndipo zidachitika kuti awa adali mawu amene Helamani adaphunzitsa kwa ana ake aamuna; inde, iye adawaphunzitsa iwo zinthu zambiri zimene sizidalembedwe, ndiponso zinthu zambiri zimene zidalembedwa.",
                "14": "Ndipo iwo adakumbukira mawu ake; ndipo chifukwa chake adapita patsogolo, akusunga malamulo a Mulungu, kukaphunzitsa mawu a Mulungu pakati pa anthu wonse a Nefi, kuyambira ku mzinda wa Chuluka;",
                "15": "Ndipo kuchokera pamenepo ku mzinda wa Gidi; ndi kuchokera ku mzinda wa Gidi mpaka ku mzinda wa Muleki;",
                "16": "Ndipo ngakhale kuchokera mumzinda umodzi ku wina, mpaka iwo adali atapita pakati pa anthu wonse a Nefi womwe adali m’dziko lakummwera; ndipo kuchokera pamenepo kupita m’dziko la Zarahemula, pakati pa Alamani.",
                "17": "Ndipo zidachitika kuti iwo adalalikira ndi mphamvu yaikulu, kufikira kuti adasokoneza ambiri a opandukirawo amene adali atapita kuchokera kwa Anefi, kufikira kuti adabwera ndipo adavomereza machimo awo ndipo adabatizidwa mu kulapa, ndipo mwamsanga adabwelera kwa Anefi kuti ayesere kukonzanso kwa iwo zoipa zomwe adazichita.",
                "18": "Ndipo zidachitika kuti Nefi ndi Lehi adalalikira kwa Alamani ndi mphamvu yaikulu yotero ndi ulamuliro, pakuti iwo adali ndi mphamvu ndi ulamuliro zopatsidwa kwa iwo kuti akayankhule, ndipo iwonso adali kupatsidwa kwa iwo chimene adayenera—",
                "19": "Kotero iwo adayankhula mozwizwitsa kwambiri kwa Alamani, m’kuwatsimikizira iwo, kotero kuti padali zikwi zisanu ndi zitatu za Alamani amene adali m’dziko la Zarahemula ndi m’madera ena ozungulira adabatizidwa mu kulapa, ndipo adatsimikizirika za kuipa kwa miyambo ya makolo awo.",
                "20": "Ndipo zidachitika kuti Nefi ndi Lehi adapitilira kuchokera kumeneko kupita ku dziko la Nefi.",
                "21": "Ndipo zidachitika kuti iwo adatengedwa ndi gulu lankhondo la Alamani ndi kuponyedwa m’ndende; inde, ngakhale mu ndende yomweyo yomwe Amoni ndi abale ake adaponyedwa ndi antchito a Limuhi.",
                "22": "Ndipo ataponyedwa m’ndende masiku ambiri osadya, taonani, adaturuka kupita kundende kuwatenga kuti akawaphe.",
                "23": "Nefi ndi Lehi adazingidwa monga ngati moto, ngakhale kufikira kuti sadayerekeze kuyika manja awo pa iwo kuwopa kuti angawotchedwe. Komabe, Nefi ndi Lehi sadatenthedwe; ndipo adaimilira pakati pa moto ndipo sadawotchedwe.",
                "24": "Ndipo pamene adaona kuti adazingidwa ndi mzati wamoto, ndi kuti sudawawotche, mitima yawo idalimbika.",
                "25": "Pakuti iwo adaona kuti Alamani sadayese kuika manja awo pa iwo; kapena sadalimbe mtima kuyandikira kwa iwo, koma adaima monga ngati kuti adadzidzimutsidwa ndi kuzizwa.",
                "26": "Ndipo zidachitika kuti Nefi ndi Lehi adaimilira ndipo adayamba kuyankhula kwa iwo, kuti: Musawope, chifukwa taonani, ndi Mulungu amene wasonyeza kwa inu chinthu chodabwitsa ichi, chimene chasonyeza kwa inu kuti simungaike manja anu pa ife kuti mutiphe ife.",
                "27": "Ndipo taonani, pamene iwo adanena mawu awa dziko lidagwedezeka kwambiri, ndipo makoma a ndende adagwedezeka ngati kuti adali pafupi kugwa pansi; koma taonani, sadagwe. Ndipo taonani, iwo amene adali m’ndende adali Alamani ndi Anefi womwe adali opanduka.",
                "28": "Ndipo zidachitika kuti adaphimbidwa ndi mtambo wamdima, ndipo mantha aakulu adawagwera.",
                "29": "Ndipo zidachitika kuti kudadza mawu ngati ali pamwamba pa mtambo wa mdima, akunena: Lapani inu, lapani inu, ndipo musafunenso kuwononga atumiki anga amene ndawatumiza kwa inu kuti alengeze uthenga wabwino.",
                "30": "Ndipo zidachitika pamene iwo adamva mawu awa, ndipo adaona kuti sadali mawu a bingu, kapena sadali mawu a phokoso loopsya kwambiri, koma taonani, adali mawu odekha a kufatsa kwangwiro, ngati kuti adali mawu a kunong’ona, ndipo adapyoza kufikira kumoyo—",
                "31": "Ndipo mosaona za kufatsa kwa mawu, taonani dziko lidagwedezeka kwambiri, ndipo makoma a ndende adanjenjemera kachiwiri, ngati kuti adali pafupi kugwetsedwa pansi; ndipo taonani mtambo wamdima, umene udawaphimba, sudabalalike—",
                "32": "Ndipo taonani mawu adadza kachiwiri, kuti: Lapani inu, lapani inu, pakuti ufumu wa kumwamba uli pafupi; ndipo musafunenso kuwononga atumiki anga. Ndipo zidachitika kuti dziko lidagwedezeka kachiwiri, ndipo makoma adanjenjemera.",
                "33": "Komanso kenanso kwa nthawi yachitatu mawu adadza, ndipo adayankhula kwa iwo mawu odabwitsa amene sangathe kunenedwa ndi munthu; ndipo makomawo adanjenjemeranso, ndipo dziko lidagwedezeka ngati lidali pafupi kugawikana pakati.",
                "34": "Ndipo zidachitika kuti Alamani sakadatha kuthawa chifukwa cha mtambo wa mdima umene udawaphimba iwo; inde, komanso adali osasunthika chifukwa cha mantha womwe adawagwera.",
                "35": "Tsopano padali m’modzi pakati pawo amene adali Mnefi mwa kubadwa, amene poyamba adali wa mpingo wa Mulungu koma adapanduka kuchoka kwa iwo.",
                "36": "Ndipo zidachitika kuti adatembenuka, ndipo taonani, adaona kudzera mumtambo wa mdima nkhope za Nefi ndi Lehi; ndipo taonani, izo zidawala kwambiri, monga ngati nkhope za angelo. Ndipo iye adaona kuti iwo adakweza maso awo kumwamba; ndipo amaoneka ngati kuti akuyankhula kapena kukweza mawu awo kwa munthu wina yemwe amamuona.",
                "37": "Ndipo zidachitika kuti munthu uyu adalirira kwa khamulo, kuti iwo atembenuke ndi kuyang’ana. Ndipo taonani, padali mphamvu yopatsidwa kwa iwo kuti adatembenuka ndi kuyang’ana; ndipo iwo adaona nkhope za Nefi ndi Lehi.",
                "38": "Ndipo adati kwa munthuyo: Taona, zinthu zonsezi zikutanthauza chiyani? Ndipo ndindani amene akuyankhula ndi anthu awa?",
                "39": "Tsopano dzina la munthuyo lidali Aminadabu. Ndipo Aminadabu adati kwa iwo: Iwo amayankhulana ndi angelo a Mulungu.",
                "40": "Ndipo zidachitika kuti Alamani adati kwa iye: Tichite chiyani, kuti mtambo wamdima uwu uchotsedwe kuti usatiphimbe?",
                "41": "Ndipo Aminadabu adati kwa iwo: Mukuyenera kulapa, ndi kulilira ku mawuwo, ngakhale kufikira mudzakhale ndi chikhulupiliro mwa Khristu, amene adaphunzitsidwa kwa inu ndi Alima, ndi Amuleki, ndi Zeziromu; ndipo pamene muchita izi, mtambo wamdima udzachotsedwa pokuphimbani.",
                "42": "Ndipo zidachitika kuti iwo wonse adayamba kulilira ku mawu a iye amene adagwedeza dziko lapansi; inde, iwo adalira ngakhale mpaka mtambo wamdima udabalalika.",
                "43": "Ndipo zidachitika kuti pamene adaponya maso awo uku ndi uko, ndi kuona kuti mtambo wamdima udabalalika kuchoka powaphimba, taonani, iwo adawona kuti adazingidwa, inde wina aliyense, ndi mzati wa moto.",
                "44": "Ndipo Nefi ndi Lehi adali pakati pawo; inde, adazingidwa; inde, adali ngati ali pakati pa malawi a moto, koma sudawavulaze, kapena kugwira makoma a ndende; ndipo adadzadzidwa ndi chisangalalo chosaneneka, chodzala ndi ulemerero.",
                "45": "Ndipo taonani, Mzimu Woyera wa Mulungu udatsika kuchokera kumwamba, ndipo udalowa m’mitima yawo, ndipo iwo adadzadzidwa monga ngati ndi moto, ndipo adatha kuyankhula mawu wodabwitsa.",
                "46": "Ndipo zidachitika kuti kudadza mawu kwa iwo, inde, mawu wosangalatsa, ngati kuti onong’ona, okuti:",
                "47": "Mtendere, mtendere ukhale ndi inu, chifukwa cha chikhulupiliro chanu mwa Okondedwa wanga, amene adali wochokera ku maziko a dziko.",
                "48": "Ndipo tsopano, pamene adamva izi adakweza maso awo, ngati kuti akuyang’ana kumene mawu adachokera; ndipo taonani, adaona thambo litatsekuka; ndipo angelo adatsika kuchokera kumwamba ndi kuwatumikira iwo.",
                "49": "Ndipo padali anthu mazana atatu amene adaona ndi kumva izi; ndipo adaitanidwa kuti apite chitsogolo ndipo asadabwe, kapena asakayike.",
                "50": "Ndipo zidachitika kuti iwo adapita patsogolo, ndipo adatumikira kwa anthu, kulalika mozungulira madera wonse ozungulira zinthu zonse zimene adamva ndi kuziona, kotero kuti gawo lochuluka la Alamani lidatsimikizika ndi iwo, chifukwa cha kukula kwa maumboni omwe iwo adali atalandira.",
                "51": "Ndipo wochuluka amene adatsimikizika adaika pansi zida zawo zankhondo, ndiponso udani wawo ndi miyambo ya makolo awo.",
                "52": "Ndipo zidachitika kuti iwo adapereka kwa Anefi maiko awo."
            },
            "6": {
                "1": "Ndipo zidachitika kuti pamene chaka cha makumi asanu ndi limodzi mphambu ziwiri cha ulamuliro wa oweruza chidatha, zinthu zonsezi zidali zitachitika, ndipo Alamani adakhala, ochuluka a iwo, anthu olungama, kotero kuti chilungamo chawo chidaposa cha Anefi, chifukwa cha kulimba ndi kukhazikika kwawo m’chikhulupiriro.",
                "2": "Pakuti, taonani, padali ambiri a Anefi amene adakhala ouma mtima ndi osalapa ndi oipa kwambiri, kotero kuti iwo adakana mawu a Mulungu ndi ulaliki ndi uneneri wonse umene udabwera pakati pawo.",
                "3": "Komabe, anthu a mpingo adali ndi chisangalalo chachikulu chifukwa cha kutembenuka kwa Alamani, inde, chifukwa cha Mpingo wa Mulungu, umene udakhazikitsidwa pakati pawo. Ndipo iwo adatumikilana wina ndi mzake, ndipo adasangalala wina ndi mzake, ndipo adali ndi chisangalalo chachikulu.",
                "4": "Ndipo zidachitika kuti ambiri a Alamani adabwera m’dziko la Zarahemula, ndipo adalengeza kwa anthu a Anefi njira ya kutembenuka kwawo, ndipo adawalimbikitsa iwo ku chikhulupiliro ndi kulapa.",
                "5": "Inde, ndipo ambiri adalalikira ndi mphamvu yopambana ndi ulamuliro, kwa kutsitsitsa ambiri a iwo m’kuya kwa kudzichepetsa, kukhala otsatira wodzichepetsa a Mulungu ndi a Mwana wa Nkhosa.",
                "6": "Ndipo zidachitika kuti ambiri a Alamani adapita ku dziko la kumpoto; ndiponso Nefi ndi Lehi adapita ku dziko la kumpoto, kukalalikira kwa anthu. Ndipo kotero chidatha chaka cha makumi asanu ndi limodzi ndi zitatu.",
                "7": "Ndipo taonani, mudali mtendere m’dziko lonse, mwakuti Anefi adapita gawo lirilonse la dziko limene iwo angafune, kaya pakati pa Anefi kapena Alamani.",
                "8": "Ndipo zidachitika kuti Alamani nawonso adapita kulikonse kumene akadafuna, kaya kudali pakati pa Alamani kapena pakati pa Anefi; ndipo kotero adayenderana momasuka wina ndi mzake, kugula ndi kugulitsa, ndi kupeza phindu, monga mwa kufuna kwawo.",
                "9": "Ndipo zidachitika kuti adalemera kwambiri, wonse Alamani ndi Anefi; ndipo iwo adali ndi golide wochuluka, ndi siliva, ndi mitundu yonse ya zitsulo zamtengo wapatali, konse m’dziko lakummwera ndi m’dziko la kumpoto.",
                "10": "Tsopano dziko lakummwera lidatchedwa Lehi, ndipo dziko la kumpoto lidatchedwa Muleki, limene lidali pambuyo pa mwana wamwamuna wa Zedekiya; pakuti Ambuye adabweretsa Muleki m’dziko la kumpoto, ndipo Lehi odalowa m’dziko lakummwera.",
                "11": "Ndipo taonani, padali golide wamitundu yonse m’maiko onsewa, ndi siliva, ndi miyala ya mtengo wapatali yamitundumitundu; ndipo padalinso amisili aluso, amene adamanga mitundu yonse ya miyala, ndi kumaiyenga; ndipo kotero iwo adakhala olemera.",
                "12": "Adalima tirigu wambiri, kumpoto konse ndi kummwera; ndipo iwo adakula kwambiri, konse kumpoto ndi kummwera. Ndipo iwo adachulukana ndi kukula mumphamvu kwambiri m’dzikolo. Ndipo iwo adaweta nkhosa zambiri ndi ng’ombe, inde, zonenepa zambiri.",
                "13": "Taonani akazi awo adagwira ntchito ndi kupota, ndi kupanga mitundu yonse ya nsalu, za bafuta wopota wabwino ndi nsalu za mtundu uliwonse, kuti aveke maliseche awo. Ndipo kotero chaka cha makumi asanu ndi limodzi mphambu zinayi chidapita mu mtendere.",
                "14": "Ndipo m’chaka cha makumi asanu ndi limodzi mphambu zisanu adalinso ndi chisangalalo chachikulu ndi mtendere, inde, kulalikira kochuluka ndi mauneneri ambiri okhudza zomwe zidali nkudza. Ndipo kotero chidapita chaka cha makumi asanu ndi limodzi ndi zisanu.",
                "15": "Ndipo zidachitika kuti mu chaka cha makumi asanu ndi limodzi mphambu zisanu ndi chimodzi cha ulamuliro wa oweruza, taonani, Sezoramu adaphedwa ndi dzanja losadziwika pamene adakhala pa mpando wa chiweruzo. Ndipo zidachitika kuti m’chaka chomwecho, kuti mwana wake, amene adasankhidwa ndi anthu m’malo mwake, nayenso adaphedwa. Ndipo motero chidatha chaka cha makumi asanu ndi limodzi ndi zisanu ndi chimodzi.",
                "16": "Ndipo kumayambiliro kwa chaka cha makumi asanu ndi limodzi mphambu zisanu ndi ziwiri anthu adayambanso kukula mukuipa moipitsitsa.",
                "17": "Pakuti, taonani, Ambuye adawadalitsa nthawi yaitali ndi chuma cha dziko lapansi kotero kuti sadautsidwe ku mkwiyo, kunkhondo, kapena kukhetsa mwazi; choncho adayamba kuika mitima yawo pa chuma chawo; inde, iwo adayamba kufunafuna phindu kuti iwo akazikuze wina kuposa nzake; kotero adayamba kupha anthu mwachinsinsi, ndi kuba ndi kulanda, kuti apeze phindu.",
                "18": "Ndipo tsopano taonani, awo okupha ndi olanda adali gulu lomwe lidapangidwa ndi Kishkumeni ndi Gadiyantoni. Ndipo tsopano zidali zitachitika kuti adali ambiri, ngakhale pakati pa Anefi, a gulu la Gadiyantoni. Koma taonani, iwo adali wochuluka kwambiri pakati pa gawo loipa kwambiri la Alamani. Ndipo ankatchedwa achifwamba ndi okupha a Gadiyantoni.",
                "19": "Ndipo ndi amene adapha oweruza wamkulu Sezoramu, ndi mwana wake wamwamuna, pamene adali pa mpando wa chiweruzo; ndipo taonani, sadapezedwe.",
                "20": "Ndipo tsopano zidachitika pamene Alamani adapeza kuti padali achifwamba pakati pawo iwo adali achisoni chopambana; ndipo iwo adagwiritsa ntchito njira iliyonse mu mphamvu zayo kuti awawononge padziko lapansi.",
                "21": "Koma taonani, Satana adautsa mitima ya gawo lochuluka la Anefi, moti adalumikizana ndi magulu a achifwamba aja, ndipo adalowa m’mapangano awo ndi malumbiro awo, kuti akatetezane ndi kusungana wina ndi mnzake m’makhalidwe ovuta aliwonse angaikidwe, kuti asavutike chifukwa cha kupha kwawo, ndi kulanda kwawo, ndi kuba kwawo.",
                "22": "Ndipo zidachitika kuti iwo adali ndi zizindikiro zawo, inde, zizindikiro zawo zachinsinsi, ndi mawu awo achinsinsi; ndipo ichi kuti akasiyanitse m’bale amene adalowa m’pangano, kuti choipa chilichonse m’bale wake angachite iye asavulazidwe ndi m’bale wake, kapena ndi iwo amene adali a gulu lake, amene adatenga pangano ili.",
                "23": "Ndipo kotero akhonza kupha, ndi kulanda, ndi kuba, ndi kuchita zadama ndi mtundu uliwonse wa kuipa, kotsutsana ndi malamulo a dziko lawo komanso malamulo a Mulungu wawo.",
                "24": "Ndipo aliyense wa iwo amene adali a gulu lawo akawululira ku dziko kuipa kwawo ndi zonyansa zawo, akuyenera kuweruzidwa, osati molingana ndi malamulo a dziko lawo, koma monga mwa malamulo a kuipa kwawo, amene adaperekedwa ndi Gadiyantoni ndi Kishkumeni.",
                "25": "Tsopano taonani, ndi malumbiro achinsinsi awa ndi mapangano amene Alima adalamulira mwana wake kuti asapite ku dziko, kuopera kuti iwo angakhale njira yogwetsera anthu ku chiwonongeko.",
                "26": "Tsopano taonani, malumbiriro achinsinsi awo ndi mapangano sadabwere kwa Gadiyantoni kuchokera mu zolemba zomwe zidaperekedwa kwa Helamani; koma taonani, adaikidwa mu mtima mwa Gadiyantoni ndi munthu yemweyo amene adanyenga makolo athu woyamba kuti adye chipatso choletsedwacho—",
                "27": "Inde, munthu yemweyo amene adachita chiwembu ndi Kaini, kuti ngati iye angaphe m’bale wake Abele izo sizidzadziwika ku dziko. Ndipo adachita chiwembu ndi Kaini ndi otsatira ake kuyambira nthawi imeneyo.",
                "28": "Komanso ndi munthu yemweyo amene adaika izo mu mitima ya anthu kumanga nsanja yaitali mokwanira kuti akafike kumwamba. Ndipo ndiye munthu yemweyo amene adatsogolera anthu adachokera ku nsanja ija kulowa m’dziko lino; amene adafalitsa ntchito za mdima ndi zonyansa pa nkhope yonse ya dziko, mpaka kuwakokera anthu ku chiwonongeko chonse, ndi ku gehena yosatha.",
                "29": "Inde, ndi munthu yemweyo amene adachiika icho mu mtima mwa Gadiyantoni kuti apitirizebe ntchito ya mdima, ndi ya kupha mwachinsinsi; ndipo waibweretsa kuyambira pa chiyambi cha munthu kufikira nthawi ino.",
                "30": "Ndipo taonani, ndiye amene ali oyambitsa wa uchimo wonse. Ndipo taonani, amapitiriza ntchito zake za mdima ndi kupha mwachinsinsi, ndi kupatsirana ziwembu zawo, malumbiro awo, ndi mapangano awo, ndi malingaliro awo a kuipa koopsya, kuchokera ku m’badwo ndi m’badwo malinga ndi momwe iye angagwilire pa mitima ya ana a anthu.",
                "31": "Ndipo tsopano taonani, iye adali atagwira kwakukulu pa mitima ya Anefi; inde, kotero kuti iwo adakhala oipa kwambiri; inde, wochuluka a iwo adali atapatuka panjira ya chilungamo, ndipo adaponda pansi pa mapazi awo malamulo a Mulungu, ndipo adatembenukira ku njira zawo, ndi kudzimangira kwa iwo wokha mafano a golide wawo ndi siliva wawo.",
                "32": "Ndipo zidachitika kuti mphulupulu zonsezo zidadza kwa iwo mu nthawi ya dzaka zochepa, kotero kuti gawo lochuluka la izo zidadza kwa iwo mchaka cha makumi asanu ndi limodzi mphambu zisanu ndi ziwiri cha ulamuliro wa oweruza pa anthu a Nefi.",
                "33": "Ndipo iwo adakula mu mphulupulu zawo m’chaka cha makumi asanu ndi limodzi mphambu zisanu ndi zitatu, ku chisoni chachikuru ndi kulira kwa olungama.",
                "34": "Ndipo motero tikuona kuti Anefi adayamba kucheperachepera mu kusakhulupilira, ndi kukula mu zoipa ndi zonyansa, pamene Alamani adayamba kukula mopambanitsa m’chidziwitso cha Mulungu wawo; inde, iwo adayamba kusunga malamulo olembedwa ndi malamulo ake, ndi kuyenda m’choonadi ndi m’chilungamo pamaso pake.",
                "35": "Ndipo motero tikuona kuti Mzimu wa Ambuye udayamba kuchoka kwa Anefi, chifukwa cha kuipa ndi kuumitsa kwa mitima yawo.",
                "36": "Ndipo motero tikuona kuti Ambuye adayamba kutsanulira Mzimu wake pa Alamani, chifukwa cha kufewa kwawo ndi kufuna kwawo kokhulupilira m’mawu ake.",
                "37": "Ndipo zidachitika kuti Alamani adasaka gulu la achifwamba a Gadiyantoni; ndipo iwo adalalikira mawu a Mulungu pakati pa gulu loipa kwambiri la iwo, moti gulu ili la achifwamba lidawonongedwa kotheratu kuchokera pakati pa Alamani.",
                "38": "Ndipo zidachitika kumbali inayi, kuti Anefi adawalimbitsa iwo ndi kuwathandiza iwo, kuyambira pa gawo loipa kwambiri la iwo, mpaka iwo adafalikira dziko lonse la Anefi, ndipo adanyengelera gawo lochuluka la wolungama mpaka iwo adatsika ndikuyamba kukhulupilira ntchito zawo ndi kutenga nawo mbali ku zofunkha zawo, ndi kugwirizana nawo mu kupha kwawo kwachinsinsi ndi magulu awo.",
                "39": "Ndipo kotero iwo adatenga kuyendetsa konse kwa boma, mwakuti iwo adapondereza pansi pa mapazi awo ndi kukantha ndi kung’amba ndi kutembenuzira misana yawo pa wosauka ndi wofatsa, ndi wotsatira wodzichepetsa a Mulungu.",
                "40": "Ndipo motero tikuona kuti iwo adali mu chikhalidwe choopsya, ndi oyenelera ku chiwonongeko chosatha.",
                "41": "Ndipo zidachitika kuti motero chidatha chaka cha makumi asanu ndi limodzi kudza zisanu ndi zitatu za ulamuliro wa oweruza pa anthu a Nefi."
            },
            "7": {
                "intro": "Uneneri wa Nefi, mwana wa Helamani—Mulungu awopseza anthu a Nefi kuti adzawayendera mu mkwiyo wake, ku kuwawononga kotheratu pokhapokha atalapa zoipa zawo. Mulungu akantha anthu a Nefi ndi mliri; alapa ndi kubwelera kwa iye. Samueli, Mlamani, anenera kwa Anefi.",
                "1": "Taonani, tsopano zidachitika mu chaka cha makumi asanu ndi limodzi mphambu zisanu ndi zinayi cha ulamuliro wa oweruza pa anthu a Anefi, kuti Nefi, mwana wa Helamani, adabwelera ku dziko la Zarahemula kuchokera ku dziko la kumpoto.",
                "2": "Pakuti iye adali atapita pakati pa anthu amene adali m’dziko la kumpoto, ndipo adalalikira mawu a Mulungu kwa iwo, ndipo adanenera zinthu zambiri kwa iwo;",
                "3": "Ndipo iwo adakana mawu ake onse, kotero kuti iye sakadatha kukhala pakati pawo, koma kubweleranso ku dziko la kubadwa kwake.",
                "4": "Ndipo poona anthu mu mkhalidwe wa kuipa koopsya kotero, ndi achifwamba a Gadiyantoni aja akukhala m’mipando ya chiweruzo—atalanda mphamvu ndi ulamuliro wa dziko; kuika pambali malamulo a Mulungu, ndipo osalungama pamaso pake ngakhale pang’ono; osachitira chilungamo ana a anthu;",
                "5": "Kutsutsa olungama chifukwa cha kulungama kwawo; kuwaleka olakwa ndi oipa apite osalangidwa chifukwa cha ndalama zawo; ndipo kuwonjezera apo kukhazikidwa pa udindo pa mutu wa boma, kulamulira ndi kuchita monga mwa kufuna kwawo, kuti apeze phindu ndi ulemelero wa dziko lapansi, ndipo, kuwonjezera apo, kuti iwo azitha kuchita chigololo mosavuta, ndi kuba, ndi kupha, ndi kuchita monga mwa zifuniro zawo—",
                "6": "Tsopano kusaweruzika kwakukuru kumeneku kudadza pa Anefi, munthawi ya dzaka zosachuluka; ndipo pamene Nefi adachiona ichi, mtima wake udafufuma ndi chisoni mkati mwa chifuwa chake; ndipo adafuula m’kuwawa kwa moyo wake:",
                "7": "O, kuti ine ndikadakhala nawo masiku anga m’masiku amene atate anga Nefi adabwera kuchokera m’dziko la Yerusalemu, kuti ndikadasangalala ndi iwo m’dziko lolonjezedwa; pamenepo anthu ake adali osavuta kuphunzitsidwa, osagwedezeka posunga malamulo a Mulungu, ndi ochedwa kutsogozedwa kuchita mphulupulu; ndipo iwo adali achangu kumvetsera mawu a Ambuye—",
                "8": "Inde, ngati masiku anga akadakhala m’masiku amenewo, pamenepo moyo wanga ukadakondwera m’kulungama kwa abale anga.",
                "9": "Koma taonani, ndaikidwa kuti awa ndi masiku anga, ndi kuti moyo wanga udzadzazidwa ndi chisoni chifukwa cha kuipa kwa abale anga.",
                "10": "Ndipo taonani, tsopano zidachitika kuti padali pa nsanja, imene idali m’munda wa Nefi, imene idali pafupi ndi njira yaikulu yopita ku msika waukulu, umene udali mu mzinda wa Zarahemula; kotero, Nefi adadzigwaditsa pa nsanja imene idali m’munda wake, nsanjayo idalinso pafupi ndi chipata cha m’munda chimene chimatsogolera njira yaikuluyo.",
                "11": "Ndipo zidachitika kuti padali anthu ena akudutsapo ndipo adaona Nefi pamene adali kutsanulira moyo wake kwa Mulungu pa nsanjapo; ndipo adathamanga ndikukauza anthu zomwe adaziona, ndipo anthu adasonkhana pamodzi mwa unyinji kuti adziwe chifukwa cha kulira kwakukulu kotero chifukwa cha kuipa kwa anthu.",
                "12": "Ndipo tsopano, pamene Nefi adanyamuka iye adaona unyinji wa anthu amene adasonkhana pamodzi.",
                "13": "Ndipo zidachitika kuti adatsekula pakamwa pake, ndipo adati kwa iwo, Taonani, mwasonkhanilananji pamodzi? Kuti ndikuuzeni za mphulupulu zanu?",
                "14": "Inde, chifukwa ndakwera nsanja yanga, kuti nditsanulire moyo wanga kwa Mulungu wanga; chifukwa cha chisoni chachikulu cha mtima wanga, chimene chili chifukwa cha mphulupulu zanu!",
                "15": "Ndipo chifukwa cha chisoni changa ndi kulira kwanga mwasonkhana pamodzi, ndipo mukudabwa; inde, ndipo muli nako kufunika kwakukulu kuti mudabwe; inde, inu mukuyenera kudabwa chifukwa inu mwaperekedwa kuti mdyerekezi wakugwirani kwakukulu koposa pa mitima yanu.",
                "16": "Inde, mudaperekeranji njira yonyengelera ya iye amene akufuna kutaya miyoyo yanu ku chisoni chosatha ndi tsoka losatha?",
                "17": "O Lapani, lapani! Mudzaferanji? Tembenukani inu, tembenukirani kwa Ambuye Mulungu wanu. Chifukwa chiyani adakusiyani inu?",
                "18": "Ndi chifukwa chakuti mwaumitsa mitima yanu; inde, simukumvetsera mawu a m’busa wabwino; inde, mwautsa iye mumkwiyo otsutsa inu.",
                "19": "Ndipo taonani, m’malo mwa kukusonkhanitsani, pokhapokha mudzalape, taonani, adzakubalalitsani kuti mudzakhale chakudya cha agalu ndi zilombo zakuthengo.",
                "20": "O, kodi mudaiwala bwanji Mulungu wanu pa tsiku lomwelo limene iye adakuwombolani?",
                "21": "Koma taonani, ndiko kupeza phindu, kuyamikiridwa ndi anthu, inde, ndipo kuti mupeze golidi ndi siliva. Ndipo mwaika mitima yanu pa chuma ndi zinthu zopanda pake za dziko lino, zimene mukuphera, ndi kulanda, ndi kuba, ndi kuchita umboni wonama motsutsana ndi mnansi wanu, ndi kuchita kusaweruzika kwa mtundu uliwonse.",
                "22": "Ndipo chifukwa cha ichi tsoka lidzafika kwa inu pokhapokha mulape. Pakuti ngati simulapa, taonani, mzinda waukulu uwu, ndiponso mizinda ikuluikulu yonse yozungulira, imene ili m’kati mwa dziko lathu, idzatengedwa kuti musakhale ndi malo m’menemo; pakuti taonani, Ambuye sadzakupatsani mphamvu, monga wakhala akuchitira, kuti mupambane potsutsana ndi adani anu.",
                "23": "Pakuti, taonani, motere akutero Ambuye: Sindidzaonetsa woipa mphamvu yanga; kwa wina kuposa wina, kupatula kwa iwo amene alapa machimo awo, ndi kumvetsera mawu anga. Tsopano kotero, ndikufuna kuti muone, abale anga, kuti kudzakhala bwino kwa Alamani kuposa inu kupatula kuti mulape.",
                "24": "Pakuti, taonani, iwo ali olungama kwambiri kuposa inu, chifukwa iwo sadachimwire pa chidziwitso chachikulucho chimene inu mwalandira; kotero Ambuye adzakhala wachifundo kwa iwo; inde, adzatalikitsa masiku awo ndi kuonjezera mbewu zawo, ngakhale pamene inu mudzawonongedwa kotheratu pokhapokha inu mutalapa.",
                "25": "Inde, tsoka kwa inu chifukwa cha chonyansa chachikulu icho chimene chadza pakati panu; ndipo inu mwadzigwirizanitsa nokha kwa icho, inde, kwa gulu lachinsinsi lija lomwe lidakhazikitsidwa ndi Gadiyantoni!",
                "26": "Inde, tsoka lidzadza kwa inu chifukwa cha kunyada uko kumene mudalora kulowa m’mitima yanu, kumene kwakukuzani inu kupitilira icho chimene chili chabwino chifukwa cha chuma chanu chochuluka kwambiri!",
                "27": "Inde, tsoka kwa inu chifukwa cha kuipa ndi zonyansa zanu!",
                "28": "Ndipo pokhapokha mulape mudzawonongeka; inde, ngakhale maiko anu adzalandidwa kwa inu, ndipo mudzawonongeka kuchoka pankhope ya dziko lapansi.",
                "29": "Taonani tsopano, sindikunena kuti zinthu izi zidzakhala, mwa ine ndekha, chifukwa sikuli kwa ine ndekha kuti ndikudziwa zinthu izi; koma taonani, ndikudziwa kuti zinthu izi ndizoona chifukwa Ambuye Mulungu wadziwitsa izo kwa ine, kotero ndikuchitira umboni kuti zidzakhala."
            },
            "8": {
                "1": "Ndipo tsopano zidachitika kuti pamene Nefi adanena mawu awa, taonani, padali amuna amene adali oweruza, amenenso adali a gulu lachinsinsi la Gadiyantoni, ndipo iwo adakwiya, ndipo adafuula motsutsa iye, kunena kwa anthu: Chifukwa chiyani simukumugwira munthu uyu ndi kumubweretsa iye, kuti akaweruzidwe monga mwa kulakwa kumene wakuchita?",
                "2": "Chifukwa chiyani mukumuona munthu uyu, ndipo mukumva akunyoza anthu awa ndi malamulo athu?",
                "3": "Pakuti, taonani, Nefi adali atayankhula kwa iwo zokhudzana ndi chinyengo cha lamulo lawo; inde, zithu zambiri Nefi adayankhula zomwe sizingalembedwe; ndipo sadayankhule kanthu kotsutsana ndi malamulo a Mulungu.",
                "4": "Ndipo oweruza aja adamukwiyira chifukwa adayankhula zomveka kwa iwo zokhudzana ndi ntchito zawo zobisika zamdima; komabe, iwo sadayerekeze kuika manja awo pa iye, pakuti iwo ankaopa anthu kuti angafuule motsutsa iwo.",
                "5": "Kotero iwo adafuulira kwa anthu, kuti: Chifukwa chiyani inu mukulora munthu uyu kuti atinyoze ife? Pakuti taonani iye akuwatsutsa anthu onse awa, ngakhale kuchiwonongeko; inde, ndiponso kuti iyi mizinda yathu ikuluikulu idzalandidwa kwa ife, kuti ife sitidzakhala ndi malo mwa iyo.",
                "6": "Ndipo tsopano tikudziwa kuti izi sizingatheke, pakuti taonani, ife ndife amphamvu, ndipo mizinda yathu ndi yaikulu, kotero adani athu sangakhale ndi mphamvu pa ife.",
                "7": "Ndipo zidachitika kuti motero iwo adasonkhezera anthu ku mkwiyo motsutsa Nefi, ndipo adautsa mikangano pakati pawo; pakuti padali ena amene adafuula, Mulekeni munthu uyu, pakuti ndi munthu wabwino, ndipo zinthu zimene akunena zidzachitika pokhapokha ngati ife titalapa;",
                "8": "Inde, taonani, ziweruzo zonse zidzafika pa ife zimene iye wachitira umboni kwa ife; pakuti tikudziwa kuti iye wachitira umboni zoona kwa ife za mphulupulu zathu. Ndipo taonani izo ndi zochuluka, ndipo akudziwa bwino lomwe zinthu zonse zimene zidzatichitikira ife monga iye akudziwira za mphulupulu zathu;",
                "9": "Inde, ndipo taonani, akadapanda kukhala mneneri iye sakadachitira umboni zokhudzana ndi zinthu zimenezo.",
                "10": "Ndipo zidachitika kuti anthu awo amene adafuna kuwononga Nefi adakakamizika chifukwa cha kuopa kwawo, kuti iwo sadaike manja awo pa iye; kotero adayambanso kuyankhula nawo, poona kuti adalandira chisomo pamaso pa ena, kotero kuti otsalawo adachita mantha.",
                "11": "Kotero iye adakakamizika kuyankhula zambiri kwa iwo kuti: Taonani, abale anga, inu simudawerenge kuti Mulungu adapatsa mphamvu kwa munthu m’modzi, ngakhale Mose, kukantha pa madzi a Nyanja Yofiira, ndipo iwo adalekana uku ndi uko, kotero kuti ana a Israeli, amene adali makolo athu, adaoloka pa nthaka youma, ndipo madzi adamiza ankhondo a Aigupto, ndikuwameza?",
                "12": "Ndipo tsopano taonani, ngati Mulungu adapereka kwa munthu uyu mphamvu yoteroyo, ndiye chifukwa chiyani inu mukukangana pakati panu, ndi kumanena kuti iye sadapereke kwa ine mphamvu iliyonse imene ine ndingathe kudziwa zokhudza ziweruzo zomwe zidzadze pa inu pokhapokha inu mutalapa?",
                "13": "Koma, taonani, simukungokana mawu anga okha, koma inunso mukumakana mawu onse amene adayankhulidwa ndi makolo athu, ndiponso mawu amene adanenedwa ndi munthu ameneyu, Mose, amene adali ndi mphamvu yaikulu yotero yoperekedwa kwa iye, inde, mawu amene iye adayankhula zokhudza kubwera kwa Mesiya.",
                "14": "Inde, kodi sadachitire umboni kuti Mwana wa Mulungu adzabwera? Ndipo monga iye adakweza njoka yamkuwa m’chipululu, ngakhale motero iye adzakwezedwa amene ali nkudza.",
                "15": "Ndipo onse amene angayang’ane pa njoka imeneyo adzakhala ndi moyo, ngakhale kotero kuti onse amene angayang’ane pa Mwana wa Mulungu ndi chikhulupiliro, pokhala nawo mzimu wolapa, akhonza kukhala ndi moyo, ngakhale ku moyo umenewo umene uli wamuyaya.",
                "16": "Ndipo tsopano taonani, Mose sadachitire umboni wa zinthu izi zokha, komanso aneneri woyera onse, kuyambira masiku ake ngakhale mpaka masiku a Abrahamu.",
                "17": "Inde, ndipo taonani, Abrahamu adaona za kudza kwake, ndipo adadzazidwa ndi chisangalaro, ndipo adakondwera.",
                "18": "Inde, ndipo taonani ndikunena kwa inu, kuti si Abrahamu yekha adadziwa za zinthu izi, koma adalipo ambiri asadafike masiku a Abrahamu amene adaitanidwa mwa dongosolo la Mulungu; inde, ngakhale pambuyo pa dongosolo la Mwana wake; ndipo ichi kuti chikaonetsedwe kwa anthu, dzaka zikwi zambirimbiri iye asadabwere, kuti ngakhale chiwombolo chidzathe kudza kwa iwo.",
                "19": "Ndipo tsopano ndikufuna kuti mudziwe, kuti ngakhale kuyambira masiku a Abrahamu padali aneneri ambiri amene adachitira umboni zinthu izi; inde, taonani, mneneri Zenosi adachitira umboni molimba mtima; n’chifukwa chake chimene iye adaphedwera.",
                "20": "Ndipo taonani, ndiponso Zenoki, komanso Eziya, nayenso Yesaya, ndi Yeremiya, (Yeremiya pokhala mneneri yemweyo amene adachitira umboni za chiwonongeko cha Yerusalemu) ndipo tsopano ife tikudziwa kuti Yerusalemu adawonongedwa monga mwa mawu a Yeremiya. O nanga ndiye bwanji sangabwere Mwana wa Mulungu, molingana ndi uneneri wake?",
                "21": "Ndipo tsopano kodi inu mungatsutse kuti Yerusalemu adawonongedwa? Kodi mukunena kuti ana aamuna a Zedekiya sadaphedwe, onse kupatulapo Muleki? Inde, ndipo simukuona kuti a mbewu ya Zedekiya ali ndi ife, ndipo adathamangitsidwa m’dziko la Yerusalemu? Koma taonani, izi sizokhazi—",
                "22": "Atate athu Lehi adathamangitsidwa kuchokera ku Yerusalemu chifukwa adachitira umboni za zinthu izi. Nefi nayenso adachitira umboni za zinthu izi, ndiponso pafupifupi makolo athu onse, ngakhale kufikira nthawi ino; inde, iwo adachitira umboni za kudza kwa Khristu, ndipo adayang’ana kutsogolo, ndi kukondwera m’tsiku lake limene lirinkudza.",
                "23": "Ndipo taonani, iye ndi Mulungu, ndipo ali ndi iwo, ndipo adadzionetsera yekha kwa iwo, kuti iwo adawomboledwa ndi iye; ndipo adampatsa iye ulemelero, chifukwa cha ichi chimene chilinkudza.",
                "24": "Ndipo tsopano, pakuona inu mukudziwa zinthu izi ndipo simungathe kuzikana izo pokhapokha mudzaname, kotero mu ichi inu mwachimwa, pakuti inu mwakana zinthu zonsezi; posatengera za maumboni ochuluka omwe mwalandira; inde, ngakhale inu mudalandira zinthu zonse; zinthu zonse za kumwamba, ndi zinthu zonse za padziko lapansi, ngati umboni kuti ndi zoona.",
                "25": "Koma taonani, inu mwakana choonadi, ndi kupandukira Mulungu wanu woyera; ndipo ngakhale pa nthawi ino, m’malo modzikundikira nokha chuma kumwamba, kumene kulibe kanthu kangachivunditse, ndipo kumene sikungafike chinthu chodetsedwa, mukudzikundikira nokha mkwiyo wotsutsa tsiku la chiweruzo.",
                "26": "Inde, ngakhale nthawi ino mukucha, chifukwa cha kupha kwanu ndi dama ndi kuipa kwanu, ku chiwonongeko chosatha; inde, ndipo pokhapokha mutalapa, lidzafika kwa inu posachedwa.",
                "27": "Inde, taonani, liri tsopano pakhomo panu; inde, pitani inu ku mpando oweruzira, ndipo kafufuzeni; ndipo taonani, oweruza wanu waphedwa, ndipo wagona m’mwazi wake; ndipo adaphedwa ndi m’bale wake, amene akufuna kukhala pampando wa chiweruzo.",
                "28": "Ndipo taonani, onsewo ndi a gulu lanu lachinsinsi, lomwe oyambitsa wake ndi Gadiyantoni ndi oipa amene akufuna kuwononga miyoyo ya anthu."
            },
            "9": {
                "1": "Taonani, tsopano zidachitika kuti pamene Nefi adayankhula mawu awa, anthu ena amene adali pakati pawo adathamangira kumpando wa chiweruzo; inde, adalipo asanu amene adapita, ndipo adanena mwa iwo okha, pamene adali kupita:",
                "2": "Taonani, tsopano ife tidzadziwa motsimikizika ngati munthu uyu ali mneneri ndipo Mulungu wamulamulira iye kuti anenere zinthu zodabwitsa motero kwa ife. Taonani, sitikukhulupilira kuti ali; inde, sitikukhulupilira kuti ndi mneneri; komabe, ngati chinthu ichi chimene wanena chokhudza oweruza wamkulu chili choona, kuti iye wafa, pamenepo ife tidzakhulupilira kuti mawu ena amene iye wayankhula ali owona.",
                "3": "Ndipo zidachitika kuti adathamanga ndi mphamvu zawo, ndikukalowa ku mpando wa chiweruzo; ndipo taonani, oweruza wamkulu adali atagwa pansi, ndipo adagona m’mwazi wake.",
                "4": "Ndipo tsopano taonani, pamene adaona ichi adazizwa kwambiri, kotero kuti adagwa pansi; pakuti sadakhulupilire mawuwo amene Nefi adayankhula okhudza oweruza wamkulu.",
                "5": "Koma tsopano, pamene adaona adakhulupilira, ndipo mantha adadza pa iwo kuopa kuti ziweruzo zonse zimene Nefi adayankhula zikuyenera kubwera pa anthu; kotero iwo adanjenjemera, ndipo adagwa pansi.",
                "6": "Tsopano, pomwepo pamene oweruzayo adaphedwa—iye atabayidwa ndi m’bale wake ataziphimba ndi chovala cha chinsinsi, ndi kuthawa, ndipo antchito adathamanga ndikukauza anthu, akukweza mfuu wakupha pakati pawo;",
                "7": "Ndipo taonani, anthuwo adadzisonkhanitsa pamodzi kumalo a mpando wa chiweruzo—ndipo taonani, m’kudabwitsika kwawo adaona anthu asanu amene adagwa pansi aja.",
                "8": "Ndipo tsopano taonani, anthuwo sadadziwe kalikonse kokhudzana ndi khamulo limene lidasonkhana pamodzi m’munda wa Nefi; kotero adati pakati pa iwo okha, Anthu awa ndi amene adapha oweruzayo, ndipo Mulungu adawakantha kotero kuti sakadatha kutithawa.",
                "9": "Ndipo zidachitika kuti adawagwira, ndi kuwamanga, ndi kuwaponya mu ndende. Ndipo kumeneko kudali chilengezo chotumizidwa kunja kuti oweruza adaphedwa, ndipo kuti adamupha adatengedwa ndipo adaponyedwa m’ndende.",
                "10": "Ndipo zidachitika kuti mawa lake anthu adasonkhana pamodzi kukalira ndi kukasala kudya, pa kuikidwa kwa oweruza wamkulu amene adaphedwa.",
                "11": "Ndipo motero, nawonso oweruza aja amene adali m’munda wa Nefi, ndipo adamva mawu ake, adasonkhananso pamanda.",
                "12": "Ndipo zidachitika kuti adafunsa mwa anthu, nanena, Ali kuti asanu amene adatumidwa kukafunsa zokhudza oweruza wamkulu ngati adamwalira? Ndipo iwo adayankha nati: Zokhudzana ndi awa asanu amene mukunena kuti mudawatuma, sitikuwadziwa; koma alipo asanu amene ali akupha, omwe tidawaponya m’ndende.",
                "13": "Ndipo zidachitika kuti oweruzawo adafuna kuti abweretsedwe; ndipo adabweretsedwa, ndipo taonani, iwo adali asanu amene adatumidwa; ndipo taonani, oweruzawo adawafunsa kuti adziwe zokhudza nkhaniyi, ndipo adawauza zonse zimene adachita, kuti:",
                "14": "Tidathamanga ndipo tidafika ku malo a mpando wa chiweruzo, ndipo pamene tidaona zinthu zonse ngakhale monga Nefi adachitira umboni, tidadabwa kwambiri kotero kuti tidagwa pansi; ndipo pamene tidatsitsimuka m’kudabwitsika kwathu, taonani, adatiponya m’ndende.",
                "15": "Tsopano, za kuphedwa kwa munthu uyu, ife sitidziwa amene adachita; ndipo izi zokha zomwe tikudziwa, tidathamanga ndipo tidabwera molingana ndi momwe mudafunira, ndipo taonani adali atafa, molingana ndi mawu a Nefi.",
                "16": "Ndipo tsopano zidachitika kuti oweruzawo adafotokoza nkhaniyo kwa anthu, ndipo adafuula motsutsa Nefi, kuti: Taonani, ife tikudziwa kuti Nefi uyu akuyenera kuti adagwirizana ndi wina kuti aphe oweruza, ndipo kenako kuti iye athe kulengeza kwa ife, kuti athe kutitembenuzira ife ku chikhulupiliro chake, kuti iye athe kudzikweza yekha kuti akhale munthu wamkulu, osankhidwa ndi Mulungu, ndi mneneri.",
                "17": "Ndipo tsopano taonani, ife timubweretsa poyera munthu uyu, ndipo adzavomereza kulakwa kwake ndi kutidziwitsa ife wakupha weniweni wa oweruzayu.",
                "18": "Ndipo zidachitika kuti asanuwo adamasulidwa pa tsiku loika malirowo. Komabe, iwo adadzudzula oweruzawo m’mawu amene iwo adayankhula motsutsana ndi Nefi; ndipo adalimbana nawo m’modzi m’modzi, kotero kuti adawakhazika chete iwo.",
                "19": "Komabe, iwo adapangitsa kuti Nefi atengedwe ndi kumangidwa ndi kubweretsedwa pamaso pa khamulo, ndipo adayamba kumufunsa iye m’njira zosiyanasiyana, kuti amukole, kuti akamuyimbe mlandu wa imfa—",
                "20": "Nati kwa iye: Wachita mgwirizano; munthu uyu ndi ndani amene wachita kupha uku? Tsopano tiuze, ndipo vomereza kulakwa kwako; kuti, Taonani, ndalama ndi izi; ndipo tikupatsa moyo wako ngati ungatiuze, ndi kuvomereza pangano lomwe udapangana naye.",
                "21": "Koma Nefi adati kwa iwo, O wopusa inu, wosadulidwa mtima inu, akhungu inu, ndi anthu osamva inu, kodi mukudziwa kuti Ambuye Mulungu wanu adzakulolerani mpaka liti kuti mupitilire m’njira yanu yauchimo iyi?",
                "22": "O inu mukuyenera kuyamba kulira ndi kubuula, chifukwa cha chiwonongeko chachikulu chimene pa nthawi ino chikukudikirani inu, pokhapokha inu mudzalape.",
                "23": "Taonani inu mukunena kuti ine ndagwirizana ndi munthu kuti aphe Seezoramu, mkulu wa oweruza wathu. Koma onani, ndikunena kwa inu, kuti ichi n’chifukwa ine ndachitira umboni kwa inu kuti inu mukathe kudziwa zokhudza chinthu ichi; inde, ngakhale kuti ukhale umboni kwa inu, kuti ndidadziwa za zoipa ndi zonyansa zimene zili mwa inu.",
                "24": "Ndipo chifukwa ndachita ichi, mukunena kuti ndapangana ndi munthu kuti achite ichi; inde, popeza ndakuonetsani chizindikiro ichi, mwandikwiyira, ndipo mukufuna kuwononga moyo wanga.",
                "25": "Ndipo tsopano taonani, ndidzakuwonetsani chizindikiro china, ndipo muone ngati muchinthu ichi mukufuna kundiwononga.",
                "26": "Taonani Ine ndikunena kwa inu: Pitani ku nyumba ya Seyantumu, yemwe ali m’bale wa Seezoramu, ndipo kaneneni kwa iye—",
                "27": "Kodi Nefi, mneneri wonamizira, amene akunenera zoipa zochuluka motere zokhudza anthu awa, wagwirizana ndi iwe, m’mene mudapha Seezoramu, amene ali m’bale wako?",
                "28": "Ndipo taonani, adzanena kwa inu, Ayi.",
                "29": "Ndipo mudzati kwa iye: Kodi wapha m’bale wako?",
                "30": "Ndipo adzaimilira ndi mantha, osadziwa choti anene. Ndipo taonani, adzakana kwa inu; ndipo adzachita ngati akudabwa; komabe, iye adzanena kwa inu kuti iye ndi osalakwa.",
                "31": "Koma taonani, mudzamuyang’anitsitsa, ndipo mudzapeza mwazi m’mphepete mwa chovala chake.",
                "32": "Ndipo pamene mudzaona ichi, mudzati, Kodi mwazi uwu wachokera kuti? Sitikudziwa kuti ndi mwazi wa m’bale wako?",
                "33": "Ndipo pamenepo adzanjenjemera, ndikudzaoneka otumbululuka, ngati kuti imfa yafika pa iye.",
                "34": "Pamenepo mudzati, Chifukwa cha mantha awa ndi kutumbululuka kumene kwakugwera pa nkhope, taona, ife tikudziwa kuti iwe ndi olakwa.",
                "35": "Ndipo pamenepo mantha aakulu adzamugwera; ndipo pamenepo adzavomereza kwa inu, ndipo sadzakananso kuti adachita kupha uku.",
                "36": "Ndipo kenako adzanena kwa inu, kuti ine, Nefi, sindikudziwa kalikonse zokhudza nkhaniyo koma kuti idapatsidwa kwa ine ndi mphamvu ya Mulungu. Ndipo pamenepo mudzadziwa kuti ine ndine munthu oona mtima, ndipo kuti ine ndidatumidwa kwa inu kuchokera kwa Mulungu.",
                "37": "Ndipo zidachitika kuti iwo adapita ndipo adachita, ngakhale monga momwe Nefi adanenera kwa iwo. Ndipo taonani, mawu amene iye adanena adali oona; pakuti molingana ndi mawuwo adakana; komanso molingana ndi mawuwo adavomereza.",
                "38": "Ndipo adabweretsedwa kuti atsimikizire kuti iye mwini adali wakupha yemweyo, mwakuti asanuwo adamasulidwa, ndipo nayenso Nefi.",
                "39": "Ndipo padali ena a Anefi amene adakhulupilira mawu a Nefi; ndipo padalinso ena amene adakhulupilira chifukwa cha umboni wa asanuwo; pakuti adatembenuka ali m’ndende.",
                "40": "Ndipo padali ena mwa anthuwo; amene adanena kuti Nefi adali mneneri.",
                "41": "Ndipo adaliponso ena omwe adati: Taonani, iye ndi mulungu; pakuti pokhapokha atakhala mulungu sakadatha kudziwa zinthu zonsezi. Pakuti, taonani, watiuza maganizo a mitima yathu, ndiponso watiuza zinthu; ndipo ngakhale iye wabweretsa ku chidziwitso chathu wakupha weniweni wa mkulu wa oweruza wathu."
            },
            "10": {
                "1": "Ndipo zidachitika kuti kudayamba kugawikana pakati pa anthu, mokuti adagawanikana uku ndi uko ndipo adapita njira zawo, kusiya Nefi yekha, pamene iye adaima pakati pawo.",
                "2": "Ndipo zidachitika kuti Nefi adapita njira yake molunjika ku nyumba yake, akusinkhasinkha pa zinthu zimene Ambuye adaonetsa kwa iye.",
                "3": "Ndipo zidachitika pamene adali kulingalira motero—pokhala wokhumudwa kwambiri chifukwa cha kuipa kwa anthu Achinefi, ntchito zawo zachinsinsi za mdima, ndi kupha kwawo, ndi kulanda kwawo, ndi mitundu yonse ya kuipa—ndipo zidachitika pamene iye adali kusinkhasinkha motere mumtima mwake, taonani, mawu adadza kwa iye, nanena:",
                "4": "Ndiwe odala, Nefi, chifukwa cha zinthu zimene iwe wazichita; pakuti ndaona momwe iwe walalikira mopanda kutopa mawu amene ndapereka kwa iwe, kwa anthu awa. Ndipo sudawaope, ndipo sudafune moyo wako, koma udafuna chifuniro changa, ndi kusunga malamulo anga.",
                "5": "Ndipo tsopano, chifukwa wachita ichi ndi kusatopa, taona, ndidzakudalitsa iwe kwamuyaya; ndipo ndidzakupanga iwe wamphamvu m’mawu ndi m’zochita, m’chikhulupiliro ndi m’ntchito; inde, ngakhale kuti zonse zidzachitidwa kwa iwe monga mwa mawu ako, pakuti sudzapempha chimene chili chotsutsana ndi chifuniro changa.",
                "6": "Taona, iwe ndiwe Nefi, ndipo ine ndine Mulungu. Taona, ine ndikulengeza kwa iwe pamaso pa angelo anga, kuti udzakhala ndi mphamvu pa anthu awa, ndipo udzakantha dziko lapansi ndi njala, ndi mliri, ndi chiwonongeko, molingana ndi kuipa kwa anthu awa.",
                "7": "Taona, ndikupereka kwa iwe mphamvu, kuti chilichonse chimene iwe udzatsindikize pa dziko lapansi chidzakhala chotsindikizidwa kumwamba; ndipo chilichonse udzamasule pa dziko lapansi chidzamasulidwa Kumwamba; ndipo motero udzakhala ndi mphamvu pakati pa anthu awa.",
                "8": "Ndipo motero, ngati iwe ungadzanene kwa kachisi iyi kuti idzang’ambike pawiri, zidzachitika.",
                "9": "Ndipo ngati iwe udzanena kwa phiri iri, Ugwe pansi ndi kukhala posalazika, zidzachitika.",
                "10": "Ndipo taona, ngati iwe udzanene kuti Mulungu adzakanthe anthu awa, zidzachitika.",
                "11": "Ndipo tsopano taonani, ine ndikulamulira iwe, kuti udzapita ndi kukalengeza kwa anthu awa, kuti motere akutero Ambuye Mulungu, yemwe ali Wamphamvu zonse: Pokhapokha mulape inu mudzakanthidwa, ngakhale kufikira chiwonongeko.",
                "12": "Ndipo taonani, tsopano zidachitika kuti pamene Ambuye adayankhula mawu awa kwa Nefi, adaima ndipo sadapite ku nyumba yake, koma adabwelera kwa makamu amene adabalalikana pa nkhope ya dzikolo, ndipo adayamba kulengeza kwa iwo mawu a Ambuye omwe adayankhulidwa kwa iye, za chiwonongeko chawo ngati salapa.",
                "13": "Tsopano taonani, pakusatengera za chozizwitsa chachikulucho chimene Nefi adachita powauza iwo za imfa ya mkulu wa oweruza, iwo adaumitsa mitima yawo ndipo sadamvetsere mawu a Ambuye.",
                "14": "Kotero, Nefi adalalika kwa iwo mawu a Ambuye, kuti: Pokhapokha mulape, motere akutero Ambuye, mudzakanthidwa mpaka ku chiwonongeko.",
                "15": "Ndipo zidachitika kuti pamene Nefi adalalikira kwa iwo mawu, taonani, iwo adaumitsabe mitima yawo ndipo sadamvetsere mawu ake; kotero adamunyoza ndipo adafuna kuika manja awo pa iye kuti akamponye m’ndende.",
                "16": "Koma taonani, mphamvu ya Mulungu idali ndi iye, ndipo iwo sakadatha kumutenga iye kuti amuponye iye mu ndende, pakuti iye adatengedwa ndi Mzimu ndipo adatengedwa kuchoka pakati pawo.",
                "17": "Ndipo zidachitika kuti motero iye adapita patsogolo mu Mzimu, kuchokera ku unyinji kwa unyinji, akumalengeza mawu a Mulungu, ngakhale mpaka iye atawalengeza iwo kwa onse, kapena kuwatumiza iwo pakati pa anthu onse.",
                "18": "Ndipo zidachitika kuti iwo sadamvetsere mawu ake; ndipo kudayamba kukhala mikangano, kotero kuti adagawanikana motsutsana okhaokha ndipo adayamba kuphana wina ndi mnzake ndi lupanga.",
                "19": "Ndipo kotero chidatha chaka cha makumi asanu ndi awiri ndi chimodzi cha ulamuliro wa oweruza pa anthu a Nefi."
            },
            "11": {
                "1": "Ndipo tsopano zidachitika m’chaka cha makumi asanu ndi awiri mphambu ziwiri cha ulamuliro wa oweruza kuti mikangano idakula, kotero kuti kudali nkhondo m’dziko lonselo pakati pa anthu onse a Nefi.",
                "2": "Ndipo lidali gulu lachinsinsi la achifwambali limene lidachita ntchito imeneyi ya chiwonongeko ndi kuipa. Ndipo nkhondoyi idakhala chaka chonsecho; ndipo m’chaka cha makumi asanu ndi awiri mphambu zitatu chidathanso.",
                "3": "Ndipo zidachitika kuti mu chaka chimenechi Nefi adalilira kwa Ambuye, kuti:",
                "4": "O Ambuye, musalore kuti anthu awa awonongeke ndi lupanga; koma O Ambuye, koma lorani mukhale njala m’dziko, kuti iwautse m’chikumbukiro cha Ambuye Mulungu wawo, ndipo kuti mwina kapena angalape ndi kutembenukira kwa Inu.",
                "5": "Ndipo zidachitika, molingana ndi mawu a Nefi. Ndipo padali njala yaikulu pa dziko, pakati pa anthu onse a Nefi. Ndipo motero m’chaka cha makumi asanu ndi awiri mphambu zinayi njalayo idapitilirabe, ndipo ntchito yowononga idatha ndi lupanga, koma njala idakula kwambiri.",
                "6": "Ndipo ntchito yowonongayi idapitiliranso m’chaka cha makumi asanu ndi awiri ndi zisanu. Pakuti dziko lidakanthidwa mpaka lidauma, ndipo silidabalitse chimanga pa nyengo ya chimanga; ndipo dziko lonse lapansi lidakanthidwa, ngakhale pakati pa Alamani komanso pakati pa Anefi, kotero kuti adakanthidwa mpaka kuti iwo adawonongeka ndi mazikwi mu madera woipa kwambiri a dzikolo.",
                "7": "Ndipo zidachitika kuti anthu adaona kuti adali pafupi kufa ndi njala, ndipo adayamba kukumbukira Ambuye Mulungu wawo; ndipo adayamba kukumbukira mawu a Nefi.",
                "8": "Ndipo anthu adayamba kuchondelera ndi akulu oweruza awo ndi atsogoleri awo, kuti akanene kwa Nefi: Taonani, ife tikudziwa kuti iwe ndiwe munthu wa Mulungu, ndipo kotero lilira kwa Ambuye Mulungu wathu kuti achotse kwa ife njala iyi, kuopa kuti mawu onse udanena zokhudzana ndi chiwonongeko chathu akwaniritsidwa.",
                "9": "Ndipo zidachitika kuti oweruza adanena kwa Nefi, monga mwa mawu amene adafunidwa. Ndipo zidachitika kuti pamene Nefi adaona kuti anthu adalapa ndipo adadzichepetsa okha mu chiguduli, iye adaliranso kwa Ambuye, kuti:",
                "10": "O Ambuye, taonani anthu awa alapa; ndipo asesa gulu la Gadiyantoni kuchoka pakati pawo mpaka kuti latheratu; Ndipo iwo abisa ziwembu zawo padziko lapansi.",
                "11": "Tsopano, O Ambuye, chifukwa cha kudzichepetsa kwawoku kodi mudzabwenza mkwiyo wanu, ndipo mulore mkwiyo wanu ukhutitsidwe mu chiwonongeko cha anthu oipa omwe mudawawononga kale.",
                "12": "O Ambuye, kodi mudzabweza mkwiyo wanu, inde, mkwiyo wanu waukali, ndi kupangitsa kuti njala iyi ithe m’dziko lino.",
                "13": "O Ambuye, kodi mudzandimvetsera ine, ndi kuchititsa kuti kuchitidwe monga mwa mawu anga, ndi kutumiza mvula pa nkhope ya dziko lapansi, kuti iye abweretse zipatso zake, ndi chimanga chake pa nyengo ya chimanga.",
                "14": "O Ambuye, mudamvetsera mawu anga pamene ndidati, Pakhale njala, kuti mliri wa lupanga uthe; ndipo ine ndikudziwa mupanga, ngakhale pa nthawi ino, mumvetsera mawu anga, pakuti inu mudanena kuti: Ngati anthu awa alapa ndiwapulumutsa iwo.",
                "15": "Inde, O Ambuye, ndipo mwaona kuti alapa chifukwa cha njala ndi mliri ndi chiwonongeko chimene chadza kwa iwo.",
                "16": "Ndipo tsopano, Ambuye, kodi mubwenza mkwiyo wanu, ndi kuyesanso ngati iwo adzakutumikireni? Ndipo ngati ndi choncho, O Ambuye, inu mutha kuwadalitsa iwo molingana ndi mawu anu amene mwanena.",
                "17": "Ndipo zidachitika kuti mu chaka cha makumi asanu ndi awiri ndi zisanu ndi chimodzi Ambuye adabwenza mkwiyo wawo kuchoka kwa anthu, ndipo adachititsa kuti mvula igwe pa dziko lapansi, kotero kuti idabweretsa chipatso chake mu nyengo ya chipatso chake. Ndipo zidachitika kuti idatulutsa mbewu zake mu nyengo ya mbewu zake.",
                "18": "Ndipo taonani, anthu adakondwera, ndi kulemekeza Mulungu, ndi nkhope yonse ya dziko idadzala ndi chimwemwe; ndipo sadafunenso kuwononga Nefi, koma adamutenga ngati mneneri wamkulu, ndi munthu wa Mulungu, wokhala ndi mphamvu zazikulu ndi ulamuliro wopatsidwa kwa iye kuchokera kwa Mulungu.",
                "19": "Ndipo taonani, Lehi, m’bale wake, sadali kumbuyo kwake olo pang’ono pa zinthu zokhudzana ndi chilungamo.",
                "20": "Ndipo motero zidachitika kuti anthu a Nefi adayamba kuchitanso bwino m’dzikolo, ndipo adayamba kumanga malo awo opasuka, ndipo adayamba kuchulukana ndi kufalikira, ngakhale mpakana adakuta dziko lonselo, konse kumpoto ndi kum’mwera komwe, kuyambira kunyanja kumadzulo kufikira kunyanja kum’mawa.",
                "21": "Ndipo zidachitika kuti chaka cha makumi asanu ndi awiri mphambu zisanu ndi chimodzi chidatha mwamtendere. Ndipo chaka cha makumi asanu ndi awiri mphambu zisanu ndi ziwiri chidayamba mu mtendere; ndipo mpingo udafalikira pankhope yonse ya dziko lonse; ndipo mbali yochuluka ya anthu, onse Anefi ndi Alamani, adali a mumpingo; ndipo iwo adali ndi mtendere wochuluka kwambiri m’dzikomo; ndipo motero chidatha chaka cha makumi asanu ndi awiri mphambu zisanu ndi ziwiri.",
                "22": "Ndiponso adali ndi mtendere m’chaka cha makumi asanu ndi awiri mphambu zisanu ndi zitatu, kupatulapo kudali zokangana pang’ono zokhudzana ndi mfundo za chiphunzitso zimene zidaikidwa ndi aneneri.",
                "23": "Ndipo m’chaka cha makumi asanu ndi awiri kudza zisanu ndi zinayi kudayamba mikangano yambiri. Koma zidachitika kuti Nefi ndi Lehi, ndi ambiri a abale awo omwe ankadziwa za mfundo zoona za chiphunzitso, pokhala ndi mavumbulutso ambiri tsiku ndi tsiku, kotero adalalikira kwa anthu, kotero kuti adathetsa mikangano yawo m’chaka chomwecho.",
                "24": "Ndipo zidachitika kuti mu chaka cha makumi asanu ndi atatu cha ulamuliro wa oweruza pa anthu a Nefi, padali chiwerengero china cha opanduka ochokera kwa anthu a Nefi, amene dzaka zingapo m’mbuyomo adapita kwa Alamani, ndipo adatenga pa iwo okha dzina la Alamani, komanso chiwerengero cha ena omwe adali zidzukulu zenizeni za Alamani, atautsidwa ku mkwiyo ndi iwo, kapena ndi opandukawo, kotero adayamba nkhondo ndi abale awo.",
                "25": "Ndipo iwo adachita zophana ndi umbanda; ndipo kenako iwo amakhonza kubwelera ku mapiri, ndi ku chipululu ndi kumalo obisika, kudzibisa okha kuti iwo asathe kudziwika, kulandira tsiku ndi tsiku kuwonjezeredwa kwa chiwerengero chawo, pamene padali ogalukira amene adapita kwa iwo.",
                "26": "Ndipo motero m’kupita kwa nthawi, inde, ngakhale mu nthawi ya dzaka dzochepa, iwo adakhala gulu lalikulu kwambiri la achifwamba; ndipo iwo adafufuza madongosolo onse achinsinsi a Gadiyantoni; ndipo motero iwo adakhala achifwamba a Gadiyantoni.",
                "27": "Tsopano taonani, achifwambawa adachita chisokonezo chachikulu, inde, ngakhale chiwonongeko chachikulu pakati pa anthu a Nefi, komanso pakati pa anthu a Alamani.",
                "28": "Ndipo zidachitika kuti kudali koyenera kuti pakhale kuimitsidwa kwa ntchito ya chiwonongekoyi; kotero iwo adatumiza gulu lankhondo la amuna amphamvu m’chipululu ndi pamapiri kukafufuza gulu la achifwambali, ndi kukawawononga.",
                "29": "Koma taonani, zidachitika kuti m’chaka chimenecho iwo adabwenzedwa ngakhale ku maiko awo. Ndipo motero chidatha chaka cha makumi asanu ndi atatu cha ulamuliro wa oweruza pa anthu a Nefi.",
                "30": "Ndipo zidachitika kumayambiliro kwa chaka cha makumi asanu ndi atatu ndi chimodzi iwo adapitanso motsutsana ndi gulu ili la achifwamba, ndipo lidawononga ambiri; ndipo adayenderedwanso ndi chiwonongeko chachikulu.",
                "31": "Ndipo iwo adakakamizikanso kubwelera kuchoka m’chipululu ndi kuchoka m’mapiri kupita kumalo awo, chifukwa cha kuchuluka kwakukulu kwa chiwerengero cha achifwamba amene adadzadza m’mapiri ndi m’chipululu.",
                "32": "Ndipo zidachitika kuti motero chakacho chidatha. Ndipo achifwamba adachulukirabe ndipo adakula mphamvu, motero kuti adanyazitsa magulu ankhondo onse a Anefi, ndiponso a Alamani; ndipo iwo adachititsa mantha aakulu kuti adze kwa anthu pa nkhope yonse ya dzikolo.",
                "33": "Inde, pakuti iwo adayendera madera ambiri a dzikolo, ndikuchita kuwononga kwakukulu kwa iwo; inde, adapha ambiri, ndipo adatenga ena ukapolo mu chipululu, inde, ndipo makamaka akazi awo ndi ana awo.",
                "34": "Tsopano choipa chachikuluchi, chimene chidadza kwa anthu chifukwa cha mphulupulu zawo; chidawautsanso m’chikumbutso cha Ambuye Mulungu wawo.",
                "35": "Ndipo motero chidatha chaka cha makumi asanu ndi atatu ndi chimodzi cha ulamuliro wa oweruza.",
                "36": "Ndipo m’chaka cha makumi asanu ndi atatu kudza ziwiri adayambanso kuiwala Ambuye Mulungu wawo. Ndipo m’chaka cha makumi asanu ndi atatu kudza zitatu iwo adayamba kukula m’mphamvu mu mphulupulu. Ndipo m’chaka cha makumi asanu ndi atatu mphambu zinayi sadakonze njira zawo.",
                "37": "Ndipo zidachitika m’chaka cha makumi asanu ndi atatu ndi zisanu iwo adakulira kulira mphamvu mu kunyada kwawo, ndi mu kuipa kwawo; ndipo motero iwo adali akuchanso ku chiwonongeko.",
                "38": "Ndipo motero chidatha chaka cha makumi asanu ndi atatu ndi zisanu."
            },
            "12": {
                "1": "Ndipo motero tikuona bodza lake, ndiponso kusakhazikika kwa mitima ya ana a anthu; inde, titha kuona kuti Ambuye muubwino wake waukulu wopanda malire amadalitsa ndi kuchititsa bwino iwo amene amamukhulupilira.",
                "2": "Inde, ndipo titha kuona pa nthawi yomweyo imene amachititsa bwino anthu ake, inde, m’kuchuluka kwa minda yawo, nkhosa zawo ndi ng’ombe zawo, ndi golide, ndi siliva, ndi mu mitundu yonse ya zinthu za mtengo wapatali za mtundu uliwonse ndi maluso; kupulumutsa miyoyo yawo, ndi kuwawombotsa kuchoka m’dzanja la adani awo; kufewetsa mitima ya adani awo kuti asawamenye nkhondo; inde, mwachidule, kuchita zinthu zonse pa chithandizo ndi chisangalalo cha anthu ake; inde, imeneyo ndi nthawi yakuti iwo amaumitsa mitima yawo, ndipo amaiwala Ambuye Mulungu wawo, ndi kupondereza pansi pa mapazi awo Woyerayo—inde, ndipo izi chifukwa cha kumasulidwa kwawo, ndi kuchita bwino kwawo kwakukulu.",
                "3": "Ndipo motero ife tikuona kuti pokhapokha Ambuye alangize anthu ake ndi masautso ambiri, inde, pokhapokha atawayendera ndi imfa ndi chiopsezo, ndi njala ndi mliri yamtundu uliwonse, iwo sadzamkumbukira.",
                "4": "O ndi wopusa motani, ndi achabechabe motani, ndi woipa motani, ndi aumdyerekezi, ndi achangu bwanji kuchita mphulupulu, ndi kuzengereza bwanji kuchita zabwino, ndi ana a anthu; inde, ndi achangu chotani nanga kumvetsera mawu a woipayo, ndi kuika mitima yawo pa zinthu zopanda pake za dziko!",
                "5": "Inde, ndi a changu chotani pa kudzikuza m’kunyada; inde, ndi achangu chotani m’kudzitama; ndi kuchita mitundu yonse ya zimene zili mphulupulu; ndipo ndi ochedwa motani iwo kuti amukumbukire Ambuye Mulungu wawo, ndi kutchera makutu ku uphungu wake, inde, ndi ochedwa motani nanga m’kuyenda m’njira za nzeru!",
                "6": "Taonani, iwo safuna kuti Ambuye Mulungu wawo, amene adawalenga iwo, kuti adziwalamulira ndi kulamulira pa iwo; pakusatengera ubwino wake waukulu ndi chifundo chake pa iwo, iwo amapeputsa malangizo ake, ndipo iwo safuna kuti iye akhale chitsogozo chawo.",
                "7": "O, ndi waukulu motani nanga uchabechabe wa ana a anthu; inde, ngakhale iwo ndi ocheperapo kuposa fumbi la dziko lapansi.",
                "8": "Pakuti, taonani, fumbi la dziko lapansi limayenda uku ndi uko, mpaka kugawanikana pakati, mwa lamulo la Mulungu wathu wamkulu ndi wosatha.",
                "9": "Inde, taonani, pa mawu ake zitunda zimanjenjemera, ndipo mapiri amagwedezeka.",
                "10": "Ndipo ndi mphamvu ya mawu ake iwo amasweka, ndi kukhala osalala, inde, ngakhale ngati chigwa.",
                "11": "Inde, ndi mphamvu ya mawu ake dziko lonse lapansi limagwedezeka;",
                "12": "Inde, ndi mphamvu ya mawu ake, maziko amagwedezeka, ngakhale mpakana pakati.",
                "13": "Inde, ndipo ngati anena kwa dziko lapansi—Suntha—limasuntha.",
                "14": "Inde, ngati anena kwa dziko lapansi—Udzabweleranso, kuti litalikitse tsiku kwa maola ambiri—zimachitika;",
                "15": "Ndipo motero, monga mwa mawu ake dziko lapansi limabwelera m’mbuyo, ndipo zimaoneka kwa munthu kuti dzuwa laima; inde, ndipo taonani, izi zili chomwecho; pakuti ndithu, ndi dziko limene limayenda osati dzuwa.",
                "16": "Ndipo taonani, komanso, ngati anena kwa madzi akuya kwakukulu—Khala ouma—zimachitika.",
                "17": "Taonani, ngati ati kwa phiri ili—Dzuka iwe, ndipo bwera ndi kugwera pamzinda umenewo, kuti udzakwilirike, taonani—zimachitika.",
                "18": "Ndipo taonani, ngati munthu wabisa chuma m’nthaka, ndipo Ambuye adzati—Chikhale chotembeleredwa, chifukwa cha mphulupulu ya iye amene adachibisa—taonani chidzakhala chotembeleredwa.",
                "19": "Ndipo ngati Ambuye adzanena—Khala chotembeleredwa, kuti palibe munthu adzakupeza iwe kuyambira tsopano mpaka muyaya—taonani, palibe munthu adzachipeza kuyambira pano mpaka muyaya.",
                "20": "Ndipo taonani, ngati Ambuye adzanena kwa munthu—chifukwa cha mphulupulu zako, iwe udzatembeleredwa kwamuyaya—chidzachitika.",
                "21": "Ndipo ngati Ambuye adzanena—Chifukwa cha mphulupulu zako iwe mudzadulidwa kuchoka pamaso panga—adzachititsa kuti zikhale chomwecho.",
                "22": "Ndipo tsoka kwa iye amene adzamunenera izi, pakuti kudzakhala kwa iye amene adzachita mphulupulu, ndipo iye sangathe kupulumutsidwa; kotero, pa chifukwa ichi, kuti anthu athe kupulumutsidwa, kulapa kwalengezedwa.",
                "23": "Chotero, odala ali iwo amene adzalapa ndi kumvetsera mawu a Ambuye Mulungu wawo; pakuti iwo ndiwo amene adzapulumutsidwa.",
                "24": "Ndipo Mulungu apereke, mu chidzalo chake chachikulu, kuti anthu athe kubweretsedwa ku kulapa ndi ntchito zabwino, kuti athe kubwenzeretsedwa ku chisomo kwa chisomo, monga mwa ntchito zawo.",
                "25": "Ndipo ndikadakonda kuti anthu onse adzapulumutsidwe. Koma timawerenga kuti mu tsiku lalikulu ndi lomaliza kuli ena amene adzaponyedwa kunja, inde, amene adzachotsedwa kuchoka pamaso pa Ambuye;",
                "26": "Inde, amene adzaperekedwa ku mkhalidwe wachisoni chosatha, kukwaniritsa mawu akuti: Iwo amene adachita zabwino adzakhala nawo moyo wosatha; ndipo amene adachita zoipa adzakhala nacho chilango chosatha. Ndipo izi zili motero. Ameni."
            },
            "13": {
                "intro": "Uneneri wa Samueli, Mlamani, kwa Anefi.",
                "1": "Ndipo tsopano izo zidachitika mu chaka cha makumi asanu ndi atatu ndi chisanu ndi chimodzi, Anefi adakhalabe m’zoipa, inde, mu kuipa kwakukulu, pamene Alamani adatsatira mosamalitsa kusunga malamulo a Mulungu, monga mwa chilamulo cha Mose.",
                "2": "Ndipo zidachitika kuti m’chaka chimenechi kudali Samueli wina, wachilamani, adadza m’dziko la Zarahemula, ndipo adayamba kulalikira kwa anthu. Ndipo zidachitika kuti iye adalalikira kulapa masiku ambiri kwa anthu, ndipo iwo adamuponyera iye kunja, ndipo iye adali pafupi kubwelera ku dziko lake.",
                "3": "Koma taonani, mawu a Ambuye adadza kwa iye, kuti abwelerenso, ndipo anenere kwa anthu zinthu zilizonse zimene zingabwere mu mtima mwake.",
                "4": "Ndipo zidachitika kuti iwo sadalore kuti iye alowe mu mzindamo; kotero adapita ndikukakwera pa khoma lake, ndikutambasula dzanja lake, ndikufuula ndi mawu aakulu, ndi kunenera kwa anthu zinthu zilizonse Ambuye adaziika mu mtima mwake.",
                "5": "Ndipo adati kwa iwo: taonani, ine, Samueli, wachilamani, ndikuyankhula mawu a Ambuye amene awaika mu mtima mwanga; ndipo taonani awaika iwo mu mtima mwanga kuti ndinene kwa anthu awa kuti lupanga la chilungamo lalendewera pa anthu awa; ndipo dzaka mazana anayi sizidzapita koma lupanga la chilungamo lidzagwera pa anthu awa.",
                "6": "Inde, chiwonongeko chachikulu chikuyembekezera anthu awa, ndipo ndithudi zikudza kwa anthu awa, ndipo palibe chimene chingapulumutse anthu awa kupatula kulapa ndi chikhulupiliro mwa Ambuye Yesu Khristu, amene ndithudi adzabwera m’dziko lapansi, ndipo adzazunzika zinthu zambiri ndipo adzaphedwa chifukwa cha anthu ake.",
                "7": "Ndipo taonani, mngelo wa Ambuye walengeza kwa ine, ndipo adabweretsa uthenga wabwino ku moyo wanga. Ndipo taonani, ndidatumidwa kwa inu kudzalalikira kwa inunso, kuti mukakhale nawo uthenga wabwino; koma taonani simudandilandire ine.",
                "8": "Kotero, motere akutero Ambuye: Chifukwa cha kuuma kwa mitima ya anthu Achinefi, pokhapokha iwo alape, ndidzachotsa mawu anga kwa iwo, ndipo ndidzachotsa Mzimu wanga kwa iwo, ndipo sindidzawaloranso, ndipo ndidzatembenuza mitima ya abale awo pa iwo.",
                "9": "Ndipo dzaka mazana anayi sizidzapita ndisadachititse kuti akanthidwe; inde, ndidzawayendera ndi lupanga, ndi njala, ndi mliri.",
                "10": "Inde, ndidzawayendera mu mkwiyo wanga waukali, ndipo padzakhala iwo a m’badwo wachinayi amene adzakhala ndi moyo, mwa adani anu, kuti aone chiwonongeko chanu; ndipo ichi chidzabweradi pokhapokha inu mulape, akutero Ambuye; ndipo iwo a m’badwo wachinayi adzayendera chiwonongeko chanu.",
                "11": "Koma ngati mulapa ndi kubwelera kwa Ambuye Mulungu wanu ndidzabweza mkwiyo wanga, akutero Ambuye; inde, motere akutero Ambuye, odala ali iwo amene alapa ndi kutembenukira kwa ine, koma tsoka kwa iye amene salapa.",
                "12": "Inde, tsoka kwa mzinda waukulu uwu wa Zarahemula; pakuti taonani, ndi chifukwa cha wolungama kuti umapulumutsidwa; inde, tsoka kwa mzinda waukulu uwu, pakuti ndikuona, akutero Ambuye, kuti alipo ambiri, inde; ngakhale gawo lalikulu la mzinda waukulu uwu, amene adzaumitsa mitima yawo motsutsana ndi ine, akutero Ambuye.",
                "13": "Koma odala ali iwo amene adzalapa, pakuti ine ndidzawapulumutsa. Koma taonani, pakadapanda kukhala olungama amene ali mu mzinda waukulu uwu, taonani, ndikadachititsa kuti moto utsike kuchokera kumwamba ndi kuwuwononga.",
                "14": "Koma taonani, ndi chifukwa cha olungama kuti wapulumutsidwa. Koma taonani, ikudza nthawi, akutero Ambuye, pamene mudzaponyera kunja olungama pakati panu; pamenepo mudzayenera chiwonongeko; inde, tsoka liri ku mzinda waukulu uwu, chifukwa cha kuipa ndi zonyansa zomwe zili mwa iye.",
                "15": "Inde, ndipo tsoka likhale kwa mzinda wa Gideoni, chifukwa cha zoipa ndi zonyansa zili mwa iye.",
                "16": "Inde, ndipo tsoka mizinda yonse yozungulira dzikolo; yomwe idatengedwa ndi Anefi, chifukwa cha zoipa ndi zonyansa zomwe zili mwa iwo.",
                "17": "Ndipo taonani, thembelero lidzafika pa dzikoli, atero Ambuye wa makamu, chifukwa cha anthu amene ali pa dzikoli, inde, chifukwa cha kuipa kwawo ndi zonyansa zawo.",
                "18": "Ndipo zidzachitika, atero Ambuye wa makamu, inde, Mulungu wathu wamkulu ndi oona, kuti aliyense amene adzabisa chuma padziko lapansi sadzachipezanso, chifukwa cha thembelero lalikulu la dzikolo, kupatula iye akhale munthu wolungama ndipo adzachibisa kwa Ambuye.",
                "19": "Pakuti ndidzachita, atero Ambuye, kuti adzachibisa chuma chawo kwa ine; ndipo adzakhala otembeleredwa iwo amene sadzabisa chuma chawo kwa ine; pakuti palibe amene amabisa chuma chawo kwa ine kupatula atakhala olungama; ndipo iye amene samabisira chuma chake kwa ine, otembeleredwa iye, ndiponso chuma chake, ndipo palibe amene adzachiwombola chifukwa cha thembelero la dzikoli.",
                "20": "Ndipo tsikulo lidzafika limene adzabisa chuma chawo, chifukwa adaika mitima yawo pa chuma; ndipo chifukwa iwo adaika mitima yawo pa chuma chawo, ndipo adzabisa chuma chawo pamene iwo adzathawa pamaso pa adani awo; chifukwa sadzachibisa icho kwa ine, otembeleredwa iwo ndi chuma chawochonso; ndipo tsiku limenelo adzakanthidwa, atero Ambuye.",
                "21": "Taonani inu, anthu a mzinda waukulu uwu, ndipo mvetserani mawu anga; inde, mvetserani mawu amene Ambuye anena; pakuti taonani, anena kuti ndinu wotembeleredwa chifukwa cha chuma chanu; ndiponso chuma chanu n’chotembeleredwa, chifukwa mudaika mitima yanu pa icho; ndipo simudamvetsere mawu a iye amene adakupatsani inu.",
                "22": "Simukumbukira Ambuye Mulungu wanu mu zimene adakudalitsani nazo, koma mumakumbukira chuma chanu munthawi zonse, osayamika Ambuye Mulungu wanu; inde, mitima yanu siidayandikire kwa Ambuye, koma imakula ndi kunyada kwakukulu; ndi kudzitamandira, ndi kudzitukumula kwakukulu, njiru, mikangano, dumbo, kuzunza, ndi kupha, ndi mitundu yonse ya kusaweruzika.",
                "23": "Pa chifukwa ichi Ambuye Mulungu achititsa kuti thembelero libwere pa dziko, ndiponso pa chuma chanu, ndipo ichi chifukwa cha mphulupulu zanu.",
                "24": "Inde, tsoka kwa anthu awa, chifukwa cha nthawi iyi yafika, kuti mukuwaponya kunja aneneri, ndi kuwatonza, ndi kuwaponya miyala, ndi kuwapha, ndi kuwachitira zoipa zamtundu uliwonse, monga adachitira nthawi yakale.",
                "25": "Ndipo tsopano pamene mukuyankhula, mukuti, Masiku athu akadakhala m’masiku a makolo athu akale, sitikadapha aneneri; sitikadawaponya miyala, ndi kuwaponya kunja.",
                "26": "Taonani inu muli oipa koposa iwo; pakuti monga Ambuye ali wamoyo, ngati mneneri adza pakati pa inu, ndikudzakuuzani inu mawu a Ambuye; amene akuchitira umboni za machimo anu ndi mphulupulu zanu, inu mumamukwiyira iye, ndi kumuponyera kunja ndi kufunafuna njira zonse zomuwonongera; inde, mudzanena kuti ali mneneri wonyenga, ndi kuti iye ndi ochimwa, ndi wa mdyerekezi, chifukwa akuchitira umboni kuti ntchito zanu ndi zoipa.",
                "27": "Koma taonani, ngati munthu adzabwera pakati panu ndikudzati: Chitani ichi, ndipo palibe mphulupulu; chitani icho ndipo simudzavutika; inde, adzanena: Yendani mwa kunyada kwa mitima yanu; inde, yendani mwa kunyada kwa maso anu, ndipo chitani chimene mtima wanu ukufuna—ndipo ngati munthu adzabwera pakati panu oti adzanena izi, mudzamulandira, ndi kunena kuti iye ndi mneneri.",
                "28": "Inde, mudzamukweza; ndipo mudzampatsa chuma chanu; mudzampatsa golidi wanu ndi siliva wanu, ndipo mudzamuveka zovala za mtengo wake wapatali; ndipo chifukwa akuyankhula nanu mawu osyasyalika, ndipo akuti zonse zili bwino, pamenepo simudzampezera chifukwa.",
                "29": "O inu a m’badwo woipa ndi wopotoka; inu anthu amakani ndipo inu osamvera, mpaka liti mukuganiza kuti Ambuye adzakulolerani inu? Inde, mpaka liti mudzadzilora kutsogozedwa ndi atsogoleri opusa ndi akhungu? Inde, kodi mudzasankha mdima m’malo mwa kuwala mpaka liti?",
                "30": "Inde, taonani, mkwiyo wa Ambuye wakuyakirani kale motsutsana nanu; taonani, watembelera dziko chifukwa cha mphulupulu zanu.",
                "31": "Ndipo taonani, ikudza nthawi kuti atembelere chuma chanu, kuti chikhale chotelera, kuti simungathe kuchigwira; ndipo m’masiku a umphawi wanu simungathe kuchisunga.",
                "32": "Ndipo m’masiku a umphawi wanu mudzalilira kwa Ambuye; ndipo mudzalilira pachabe, pakuti chipululutso chanu chafikira kale pa inu, ndipo chiwonongeko chanu chatsimikizika; ndipo pamenepo mudzalira ndi kubuula m’tsiku limenelo, akutero Ambuye wa makamu. Ndipo pamenepo mudzalira, ndi kuti:",
                "33": "O ndikadalapa, ndi kusapha aneneri, ndi kuwaponya miyala, ndi kuwaponya kunja. Inde, tsiku limenelo mudzati: O kuti tidakumbukila Ambuye Mulungu wathu tsiku lija adatipatsa chuma chathu, ndiye pamenepo sichikadakhala chotelera kuti chitaike; pakuti taonani, chuma chathu chachoka kwa ife.",
                "34": "Taonani, timaika chida pano ndipo mawa chapita; ndipo taonani, malupanga athu achotsedwa kwa ife tsiku limene tikuwafuna kunkhondo.",
                "35": "Inde, tabisa chuma chathu ndipo chatelera kuchoka kwa ife chifukwa cha thembelero la dzikolo.",
                "36": "O kuti ife tikadalapa mu tsiku limene mawu a Ambuye adadza kwa ife; pakuti taonani dziko ndi lotembeleredwa, ndipo zinthu zonse zakhala zoterera, ndipo sitingathe kuzigwira.",
                "37": "Taonani, tazingidwa ndi ziwanda, inde, tili ozunguliridwa ndi angelo a iye amene akufuna kuwononga miyoyo yathu. Taonani, mphulupulu zathu ndi zazikulu. O Ambuye, kodi simungachotse mkwiyo wanu kutali ndi ife? Ndipo ichi chidzakhala chiyankhulo chanu masiku amenewo.",
                "38": "Koma taonani, masiku a kuyesedwa kwanu apita; mwazengereza tsiku la chipulumutso chanu mpaka kuchedwa kosatha, ndipo chiwonongeko chanu chakhazikika; inde, pakuti mwafunafuna masiku onse a moyo wanu chimene simudachipeze; ndipo mwafunafuna chimwemwe pochita mphulupulu; chinthu chimene chili chotsutsana ndi chikhalidwe cha chilungamo chimenecho chimene chili mu Mutu wathu waukulu ndi Wamuyaya.",
                "39": "O inu anthu a m’dzikoli, kuti mumve mawu anga! Ndipo ndikupemphera kuti mkwiyo wa Ambuye uchoke kwa inu, ndipo kuti mulape ndi kupulumutsidwa."
            },
            "14": {
                "1": "Ndipo tsopano zidachitika kuti Samueli, wa Chilamani, adanenera zinthu zina zambiri zomwe sizingalembedwe.",
                "2": "Ndipo taonani, iye adati kwa iwo, Taonani, ndikukupatsani inu chizindikiro; pakuti dzaka zina zisanu zikudza, ndipo taonani, Mwana wa Mulungu adzabwera kudzawombola onse amene adzakhulupilira dzina lake.",
                "3": "Ndipo taonani, ichi ndidzakupatsani inu ngati chizindikiro pa nthawi ya kubwera kwake; pakuti taonani, kudzakhala kuwala kwakukulu m’mwamba kotero kuti mu usiku asadadze iye sikudzakhala mdima, kotero kuti kudzaonekera kwa munthu ngati usana.",
                "4": "Kotero, padzakhala tsiku limodzi ndi usiku ndi usana, ngati kuti lidali tsiku limodzi ndipo padalibe usiku; ndipo ichi chidzakhala kwa inu chizindikiro; pakuti mudzadziwa za kutuluka kwa dzuwa, ndi kulowa kwake; kotero adzadziwa ndithu kuti padzakhala masiku awiri ndi usiku; komabe usikuwo sudzadetsedwa; ndipo udzakhala usiku iye asadabadwe.",
                "5": "Ndipo taonani, idzadzuka nyenyezi yatsopano, imene simudayionepo; ndipo ichinso chidzakhala chizindikiro kwa inu.",
                "6": "Ndipo taonani izi sizokhazi, kudzakhala zizindikiro ndi zodabwitsa zambiri kumwamba.",
                "7": "Ndipo zidzachitika kuti inu nonse mudzazizwa, ndi kudabwa, kotero kuti mudzagwa pansi.",
                "8": "Ndipo zidzachitika kuti aliyense amene adzakhulupilira pa Mwana wa Mulungu, yemweyo adzakhala nawo moyo wosatha.",
                "9": "Ndipo taonani, motero Ambuye adandilamulira ine, mwa mngelo wake, kuti ndibwere kudzakuuzani chinthu ichi; inde, walamula kuti ndinenere zinthu izi kwa inu; inde, wanena kwa ine: Lilira kwa anthu awa, lapani ndi kukonza njira ya Ambuye.",
                "10": "Ndipo tsopano, chifukwa ndine wa Chilamani, ndipo ndayankhula ndi inu mawu amene Ambuye adandilamula ine; ndipo chifukwa zidali zovuta motsutsa inu, mwandikwiyira, ndipo mukufuna kundiwononga, ndipo mwandichotsa pakati panu.",
                "11": "Ndipo mudzamva mawu anga; pakuti, chifukwa cha ichi ndakwera pa makoma a mzinda uwu, kuti mumve ndi kudziwa za ziweruzo za Mulungu zimene zikudikira inu chifukwa cha mphulupulu zanu, ndiponso kuti mudziwe zikhalidwe za kulapa;",
                "12": "Ndiponso kuti mudziwe za kudza kwa Yesu Khristu, Mwana wa Mulungu, Atate wa kumwamba ndi dziko lapansi, Mlengi wa zinthu zonse kuyambira pachiyambi; ndipo kuti mudziwe za zizindikiro za kudza kwake, ndicholinga chakuti mukathe kukhulupilira dzina lake.",
                "13": "Ndipo ngati mukhulupilira dzina lake mudzalapa ku machimo anu onse, kuti mwa kutero mukathe kukhala ndi chikhululukiro cha iwo kudzera mu ubwino wake.",
                "14": "Ndipo taonani, kachiwiri, chizindikiro china ine ndikupatsani kwa inu, inde, chizindikiro cha imfa yake.",
                "15": "Pakuti taonani, iye akuyenera kufa ndithu kuti chipulumutso chibwere; inde, zikuyenera iye ndipo zakhala zofunikira kuti afe, kuti achititse chiukitso cha akufa, kuti mwa ichi anthu akabweretsedwe pamaso pa Ambuye.",
                "16": "Inde, taonani, imfa iyi ichititsa chiukitso, ndi kuwombola anthu onse kuchokera ku imfa yoyamba—imfa yauzimuyo; kwa anthu onse, mwa kugwa kwa Adamu atadulidwa kuchoka pamaso pa Ambuye, amayesedwa ngati akufa, pa zinthu zakuthupi ndi zakuuzimu.",
                "17": "Koma taonani, chiukitso cha Khristu chimawombola mtundu wa anthu, inde, ngakhale mtundu wonse wa anthu, ndipo chimawabweretsanso pamaso pa Ambuye.",
                "18": "Inde, ndipo chimachititsa chikhalidwe cha kulapa, kuti aliyense walapa yemweyo sadulidwa ndi kuponyedwa kumoto; koma aliyense amene salapa adzadulidwa ndi kuponyedwa kumoto; ndipo pamenepo pakudzanso pa iwo imfa yauzimu, inde, imfa yachiwiri, pakuti iwo adulidwa kachiwiri mokhudzana ndi zinthu za chilungamo.",
                "19": "Kotero lapani inu, lapani inu, kuopa kuti podziwa zinthu izi ndi kusazichita izo inu mudzadzilora nokha kuti mubwere pansi pa kuweruzidwa, ndipo inu mukubweretsedwa pansi ku imfa iyi yachiwiri.",
                "20": "Koma taonani, monga ndidanena kwa inu zokhudza chizindikiro china, chizindikiro cha imfa yake; taonani, m’tsiku limenelo limene adzavutika imfa, dzuwa lidzadetsedwa ndi kukana kupereka kuwala kwake kwa inu; komanso mwezi ndi nyenyezi; ndipo sipadzakhala kuwala pa nkhope ya dziko ili, ngakhale kuyambira nthawi imene iye adzalora kufa, kwa nthawi ya masiku atatu, mpaka nthawi imene iye adzauka kwa akufa.",
                "21": "Inde, pa nthawi imene iye adzapereka mzimu padzakhala mabingu ndi mphezi kwa nthawi ya maola ambiri, ndipo dziko lapansi lidzagwedezeka ndi kunjenjemera; ndipo miyala yomwe ili pa nkhope ya dziko lapansi lino, yonse yomwe ili pamwamba pa dziko lapansi ndi pansi, yomwe mukuidziwa pa nthawi ino kuti ndi yolimba, kapena mbali yake yaikulu ndi imodzi yolimba, idzaphwanyidwa;",
                "22": "Inde, idzang’ambika pakati; ndipo idzidzapezeka m’misoko ndi m’ming’alu, ndi m’zidutswa pankhope pa dziko lonse lapansi; inde, ponse pamwamba pa dziko lapansi ndi pansi.",
                "23": "Ndipo taonani, kudzakhala namondwe wamkulu, ndipo padzakhala mapiri ambiri otsitsidwa, ngati chigwa, ndipo padzakhala malo ambiri amene tsopano amatchedwa zigwa amene adzakhala mapiri, amene kutalika kwake kuli kwakukulu.",
                "24": "Ndipo misewu yambiri ikuluikulu idzapasulidwa, ndipo mizinda yambiri idzakhala mabwinja.",
                "25": "Ndipo manda ambiri adzatsegulidwa; ndipo adzapereka ambiri a akufa awo; ndipo woyera mtima ambiri adzawonekera kwa ambiri.",
                "26": "Ndipo taonani, motere mngelo wayankhula ndi ine; pakuti adanena kwa ine kuti padzakhala mabingu ndi mphezi kwa nthawi ya maora ambiri.",
                "27": "Ndipo adanena kwa ine kuti pamene mabingu ndi mphezi zatha, ndi namondwe, kuti izi zikadzakhala, ndi kuti mdima udzaphimba nkhope ya dziko lonse lapansi kwa nthawi ya masiku atatu.",
                "28": "Ndipo mngelo adanena kwa ine kuti ambiri adzaona zinthu zazikulu kuposa izi, ndi cholinga chakuti akakhulupilire kuti zizindikiro izi ndi zodabwitsa izi zikuyenera kuchitika pa nkhope yonse ya dziko lino, ndi cholinga chakuti pasakakhale chifukwa cha kusakhulupilira pakati pa ana a anthu—",
                "29": "Ndipo ichi kucholinga chakuti aliyense amene wakhulupilira apulumutsidwe, ndi kuti amene sadzakhulupilira, chiweruzo cholungama chikafike pa iwo; ndiponso ngati atsutsidwa adzabweretsere pa iwo wokha kutsutsidwa kwawo.",
                "30": "Ndipo tsopano kumbukirani, kumbukirani, abale anga, kuti yense amene atayike, atayika kwa iye yekha; ndipo yense wakuchita mphulupulu, amadzichitira yekha; pakuti taonani, muli mfulu; inu muli woloredwa kudzichitira nokha; pakuti taonani, Mulungu wapereka kwa inu chidziwitso ndipo wakumasulani.",
                "31": "Iye wakupatsani inu kuti mukathe kudziwa zabwino ndi zoipa, ndipo wakupatsani inu kuti mukathe kusankha moyo kapena imfa; ndipo mutha kuchita chabwino ndi kubwenzeretsedwa kwa icho chimene chili chabwino, kapena kukhala nacho chimene chili chabwino kubwenzeretsedwa kwa inu; kapena mutha kuchita choipa, ndi kubwenzeretsedwa kwa icho chimene chili choipa."
            },
            "15": {
                "1": "Ndipo tsopano, abale anga okondedwa, taonani, ine ndikulengeza kwa inu kuti pokhapokha mulape nyumba zanu zidzasiyidwa kwa inu pululu.",
                "2": "Inde, pokhapokha mutalapa, akazi anu adzakhala ndi chifukwa chachikulu chakulira tsiku limene adzayamwitsa; pakuti mudzayesera kuthawa, ndipo sipadzakhala pothawira; inde, ndipo tsoka kwa iwo amene ali ndi pakati, pakuti adzalemedwa ndipo sadzatha kuthawa; kotero, iwo adzaponderezedwa pansi ndipo adzasiyidwa kuti awonongeke.",
                "3": "Inde, tsoka kwa anthu awa amene akutchedwa anthu a Nefi pokhapokha kuti alape, pamene iwo adzaona zizindikiro zonse izi ndi zodabwitsa zomwe zidzaonetsedwa kwa iwo; pakuti taonani, iwo akhala anthu wosankhidwa a Ambuye; inde, anthu a Nefi adawakonda, komanso adawadzudzula; inde, m’masiku a mphulupulu zawo adawadzudzula chifukwa adawakonda.",
                "4": "Koma taonani abale anga, Alamani wawada chifukwa zochita zawo zakhala zoipa mopitilira, ndipo izi chifukwa cha mphulupulu za miyambo ya makolo awo. Koma taonani, chipulumutso chidadza kwa iwo kudzera mu kulalikira kwa Anefi; ndipo chifukwa cha ichi Ambuye watalikitsa masiku awo.",
                "5": "Ndipo ine ndikufuna kuti inu muthe kuona kuti ochuluka a iwo ali m’njira ya udindo wawo, ndipo amayenda mosamala pamaso pa Mulungu, ndipo amatsatira kusunga malamulo ake ndi malamulo olembedwa ake ndi ziweruzo zake mogwirizana ndi chilamulo cha Mose.",
                "6": "Inde, ndinena kwa inu, kuti ochuluka a iwo akuchita izi, ndipo akulimbikira ndi khama losatopa kuti abweretse otsala a abale awo ku chidziwitso cha choonadi; kotero pali ambiri omwe akuwonjezera chiwerengero chawo tsiku ndi tsiku.",
                "7": "Ndipo taonani, mukudziwa inu nokha; pakuti mudachitira umboni pamene ambiri a iwo omwe abweretsedwa ku chidziwitso cha choonadi, ndi kudziwa za miyambo yoipa ndi yonyansa ya makolo awo, ndipo atsogozedwa kuti akhulupilire malemba woyera, inde, mauneneri a aneneri woyera, amene alembedwa, amene amawatsogolera iwo ku chikhulupiliro mwa Ambuye, ndi ku kulapa, chimene chikhulupiliro ndi kulapa kumabweretsa kusintha kwa mtima kwa iwo—",
                "8": "Kotero, pamene ambiri omwe abwera pa ichi, mukudziwa mwa inu nokha ndi osagwedezeka ndi okhazikika m’chikhulupiliro, ndi mu chinthu chimene iwo adamasulidwa nacho.",
                "9": "Ndipo inu mukudziwanso kuti akwilira zida zawo zankhondo, ndipo akuopa kuzinyamula kuti angachimwe; inde, mukuona kuti akuopa kuchimwa—pakuti taonani iwo adzadzilolera kuti apondedwe pansi ndi kuphedwa ndi adani awo, ndipo sadzanyamula malupanga awo motsutsana nawo, ndipo izi chifukwa cha chikhulupiliro chawo mwa Khristu.",
                "10": "Ndipo tsopano, chifukwa cha kukhazikika kwawo pamene iwo akukhulupilira m’chinthu chimene iwo amakhulupilira, pakuti chifukwa cha kusagwedezeka kwawo pamene iwo adaunikiridwapo kamodzi, taonani, Ambuye adzawadalitsa iwo ndikutalikitsa masiku awo, posatengera za kusaweruzika kwawo—",
                "11": "Inde, ngakhale ngati angacheperechepere m’kusakhulupilira Ambuye adzatalikitsa masiku awo, mpaka nthawi idzafika imene idanenedwa ndi makolo athu, ndiponso ndi mneneri Zenosi, ndi aneneri ena ambiri, zokudza kubwenzeretsedwa kwa abale athu, Alamani; kachiwiri ku chidziwitso cha choonadi—",
                "12": "Inde, ndikunena kwa inu, kuti mu nthawi zotsiriza malonjezano a Ambuye adzaperekedwa kwa abale athu, Alamani; ndipo pakusatengera masautso ambiri amene iwo adzakhala nawo, ndipo pakusatengera iwo kudzathamangitsidwa uku ndi uko pa nkhope ya dziko lapansi, ndi kudzasakidwa, ndi kudzakanthidwa ndi kubalalitsidwa, kukhala opanda pothawirapo, Ambuye adzawachitira chifundo.",
                "13": "Ndipo izi zili molingana ndi uneneri, kuti iwonso adzabweretsedwa ku chidziwitso choona, chimene chili chidziwitso cha Muwomboli wawo, ndi m’busa wawo wamkulu ndi woona, ndi kuwerengedwa m’kati mwa nkhosa zake.",
                "14": "Kotero ndikunena kwa inu, zidzakhala zabwino kwa iwo kuposa inu pokhapokha mutalapa.",
                "15": "Pakuti, taonani, ngati ntchito zamphamvu zikadaonetsedwa kwa iwo zimene zidaonetsedwa kwa inu, inde, kwa iwo amene adacheperachepera mu kusakhulupilira chifukwa cha miyambo ya makolo awo, inu mukhonza kuona mwa inu nokha kuti iwo sakadakhala konse ocheperachepera mu kusakhulupilira.",
                "16": "Kotero, akutero Ambuye: Sindidzawawononga konse, koma ndidzawachititsa kuti tsiku la nzeru zanga abwelere kwa Ine, akutero Ambuye.",
                "17": "Ndipo tsopano taonani, akunena Ambuye, zokhudzana ndi anthu a Anefi: Ngati iwo salapa, ndi kutsatira kuchita chifuniro changa, ndidzawawononga iwo kotheratu, akutero Ambuye, chifukwa cha kusakhulupilira kwawo posatengera za ntchito zazikulu zimene ndachita pakati pawo; ndipo mongadi Ambuye ali wamoyo zinthu izi zidzakhala, akutero Ambuye."
            },
            "16": {
                "1": "Ndipo tsopano, zidachitika kuti padali ambiri amene adamva mawu a Samueli, wa Chilamani, amene adayankhula pa makoma a mzindawo. Ndipo onse amene adakhulupilira mawu ake adatuluka ndipo adasaka Nefi; ndipo pamene adatuluka ndikumpeza, adavomereza kwa iye machimo awo ndipo sadawakane, nafuna kuti akathe kubatizidwa kwa Ambuye.",
                "2": "Koma ambiri amene sadakhulupilire mawu a Samueli adakwiya naye; ndipo adamponya miyala pa khoma, ndiponso ambiri adaponyera mivi pa iye pamene iye adaima pa khoma; koma Mzimu wa Ambuye udali naye, kotero kuti sadathe kumugenda iye ndi miyala yawo, kapena ndi mivi yawo.",
                "3": "Tsopano pamene iwo adawona kuti sadathe kumugenda, adalipo ambiri amene adakhulupilira m’mawu ake, kotero kuti adapita kwa Nefi kuti akabatizidwe.",
                "4": "Pakuti, taonani, Nefi adali kubatiza, ndi kunenera, ndi kulalikira, kufuula kulapa kwa anthu; naonetsa zizindikiro ndi zodabwitsa, nachita zozizwa mwa anthu, kuti adziwe kuti Khristu akuyenera kudza msanga—",
                "5": "Ndikuwauza iwo za zinthu zomwe zikuyenera kudza posachedwa, kuti akathe kudziwa ndi kukumbukira pa nthawi ya kudza kwake kuti zidadziwitsidwa kale kwa iwo, kucholinga chokuti akathe kukhulupilira; kotero ochuluka amene adakhulupilira m’mawu a Samueli adapita kwa iye kuti abatizidwe, pakuti adadza akulapa ndi kuvomereza machimo awo.",
                "6": "Koma gawo lalikulu la iwo silidakhulupilire mawu a Samueli; kotero pamene adaona kuti sangathe kumugenda ndi miyala ndi mivi yawo, iwo adafuulira atsogoleri ankhondo awo, kuti: Mtengeni munthu uyu ndi kumumanga iye; pakuti taonani ali ndi mdyerekezi; ndipo chifukwa cha mphamvu ya mdyerekezi imene ili mwa iye sitikutha kumugenda iye ndi miyala yathu ndi mivi yathu; kotero mtengeni, mum’mange, ndipo muchoke naye.",
                "7": "Ndipo pamene adaturuka kukaika manja awo pa iye, taonani, iye adadumphira pansi kuchokera pa khoma, ndipo adathawa kuchoka m’maiko awo, inde, ngakhale kupita dziko la kwawo; ndikuyamba kulalikira ndi kunenera mwa anthu a mtundu wake.",
                "8": "Ndipo taonani, iye sadamvekenso konse pakati pa Anefi; ndipo momwemo ndi momwe adaliri machitidwe a anthu.",
                "9": "Ndipo kotero chidatha chaka cha makumi asanu ndi atatu mphambu zisanu ndi chimodzi cha ulamuliro wa oweruza pa anthu a Nefi.",
                "10": "Ndipo kotero chidathanso chaka cha makumi asanu ndi atatu mphambu zisanu ndi ziwiri cha ulamuliro wa oweruza, gawo lochuluka la anthu lidakhalabe mu kunyada ndi kuipa kwawo, ndipo gawo laling’ono likuyenda mosamalitsa kwambiri pamaso pa Mulungu.",
                "11": "Ndipo izi zidali zikhalidwenso, mchaka cha makumi asanu ndi atatu kudza zisanu ndi zitatu za ulamuliro wa oweruza.",
                "12": "Ndipo padali kusintha pang’ono chabe m’zochitika za anthu, kupatulapo kuti anthu adayamba kuumitsitsa kwambiri mu kusaweruzika, ndi kuchita mochulukira za icho chimene chidali chotsutsana ndi malamulo a Mulungu, m’chaka cha makumi asanu ndi atatu ndi zisanu ndi zinayi za ulamuliro wa oweruza.",
                "13": "Koma zidafika pochitika mu chaka cha makumi asanu ndi anayi cha ulamuliro wa oweruza, padali zizindikiro zazikulu zidapatsidwa kwa anthu, ndi zodabwitsa; ndipo mawu a aneneri adayamba kukwaniritsidwa.",
                "14": "Ndipo angelo adaonekera kwa anthu, anthu anzeru, ndipo adalalikira kwa iwo uthenga wabwino wa chisangalalo chachikulu; choncho m’chakachi malemba woyera adayamba kukwaniritsidwa.",
                "15": "Komabe, anthu adayamba kuumitsa mitima yawo, onse kupatulapo adali gawo lokhulupilira kwambiri la iwo, onse a Anefi ndi a Lamani, ndipo adayamba kudalira mphamvu zawo ndi nzeru zawo, kumati:",
                "16": "Zinthu zina zomwe mwina amaziganizira bwino, mwa zambiri; koma taonani, tikudziwa kuti ntchito zazikulu zonse izi ndi zodabwitsa sizingachitike, zomwe zanenedwa.",
                "17": "Ndipo adayamba kukambirana ndi kutsutsana wina ndi mzake, kumati:",
                "18": "Kuti sikuli kwanzeru kuti munthu wotero ngati Khristu adzabwera; ngati ndichoncho, ndipo iye ali Mwana wa Mulungu, Atate a kumwamba ndi a dziko lapansi, monga kwayankhulidwa, chifukwa chiyani iye sadzadzionetsera yekha kwa ife monga ngati kwa iwo amene adzakhala ku Yerusalemu?",
                "19": "Inde, chifukwa chiyani sadzadzionetsera yekha m’dziko lino monga ngati m’dziko la Yerusalemu?",
                "20": "Koma taonani, ife tikudziwa kuti uwu uli mwambo woipa, umene udaperekedwa kwa ife ndi makolo athu, kutipangitsa ife kukhulupilira mu chinthu china chachikulu ndi chodabwitsa chimene chikuyenera kuchitika, koma osati pakati pathu, koma mu dziko limene liri kutali, dziko limene sitikulidziwa; kotero amatisunga ife mu umbuli, pakuti sitingathe kuchitira umboni ndi maso athu kuti ndi zoona.",
                "21": "Ndipo iwo, mwa kuchenjelera ndi matsenga a woipayo, adzachita chinsinsi china chachikulu chimene sitingathe kuchimvetsa, chimene chidzatisunga ife kukhala akapolo a mawu awo, ndi antchito kwa iwo, chifukwa timadalira pa iwo kuti atiphunzitse mawu; ndipo motero adzatisunga ife mu umbuli ngati ife tidzipereka tokha kwa iwo, masiku onse a moyo wathu.",
                "22": "Ndipo zinthu zochuluka kwambiri anthu adazilingalira m’mitima mwawo, zomwe zidali zopusa ndi zopanda pake; ndipo iwo adasokonezedwa kwambiri, pakuti Satana adawautsa iwo kuchita mphulupulu mosalekeza; inde, iye adapita kukafalitsa mphekesera ndi mikangano pa nkhope yonse ya dziko, kuti iye athe kuumitsa mitima ya anthu pa chimene chidali chabwino ndi motsutsa icho chimene chikuyenera kudza.",
                "23": "Ndipo osatengera zizindikiro ndi zodabwitsa zimene zidachitidwa pakati pa anthu a Ambuye; ndi zozizwitsa zambiri zimene iwo adazichita, Satana adagwira kwakukulu pa mitima ya anthu pa nkhope yonse ya dzikolo.",
                "24": "Ndipo kotero chidatha chaka cha makumi asanu ndi anayi cha ulamuliro wa oweruza pa anthu a Nefi.",
                "25": "Ndipo motero adamaliza buku la Helamani, molingana ndi zolemba za Helamani ndi ana ake aamuna."
            }
        }
    },
    "3-ne": {
        "meta": {
            "slug": "3-ne",
            "name": "Nefi Wachitatu",
            "chapterWord": "Mutu"
        },
        "chapters": {
            "1": {
                "intro": "Ndipo Helamani adali mwana wa Helamani, amene adali mwana wa Alima, amene adali mwana wa Alima, wokhala chidzukulu cha Nefi amene adali mwana wa Lehi, amene adatuluka mu Yerusalemu m’chaka choyamba cha ulamuliro wa Zedekiya, mfumu ya Yuda.",
                "1": "Tsopano zidachitika kuti mu chaka cha makumi asanu ndi anayi mphambu imodzi chidali chitapita ndipo zidali dzaka mazana asanu ndi limodzi kuchokera pamene Lehi adachoka ku Yerusalemu; ndipo mudali m’chaka chimene Lakoniyo adali oweruza wamkulu ndi bwanamkubwa wa dzikolo.",
                "2": "Ndipo Nefi, mwana wa Helamani, adali atachoka m’dziko la Zarahemula, atapereka udindo kwa mwana wake Nefi, amene adali mwana wake wamkulu, zokhudzana ndi mapale a mkuwa, ndi zolemba zonse zimene zidasungidwa, ndi zinthu zonse zimene zidasungidwa zopatulika kuchokera pa kuchoka kwa Lehi kutuluka ku Yerusalemu.",
                "3": "Kenako iye adatuluka m’dzikomo, ndipo kumene adapitako, palibe munthu akudziwa; ndipo mwana wake Nefi adasunga zolemba m’malo mwake, inde, zolemba za anthu awa.",
                "4": "Ndipo zidachitika kuti chakumayambiliro kwa chaka cha makumi asanu ndi anayi mphambu ziwiri, taonani, mauneneri a aneneri adayamba kukwaniritsidwa mokwanira; pakuti kudayamba kukhala zizindikiro zazikulu ndi zozizwitsa zazikulu kuchitidwa mwa anthu.",
                "5": "Koma kudali ena amene adayamba kunena kuti nthawi idali itapita kuti mawu akwaniritsidwe, amene adayankhulidwa ndi Samueli, wa Chilamani.",
                "6": "Ndipo iwo adayamba kukondwera pa abale awo, nati, Taonani, nthawi yapita, ndipo mawu a Samueli sadakwaniritsidwe; kotero, chisangalalo chanu ndi chikhulupiliro chanu chokhudza chinthu ichi chakhala chachabechabe.",
                "7": "Ndipo zidachitika kuti adapanga chipolowe chachikulu pa dziko lonselo; ndipo anthu amene adakhulupilira adayamba kukhala ndi chisoni chachikulu, kuti kapena zinthu zimene zidanenedwa zitha kukhala osachitika.",
                "8": "Koma taonani, iwo adayang’anira mokhazikika kwa usana ndi usiku umenewo pa tsikulo lomwe lidzakhala ngati tsiku limodzi ngati kuti padalibe usiku, kuti adziwe kuti chikhulupiliro chawo sichidapite pachabe.",
                "9": "Tsopano zidachitika kuti padali tsiku lidapatulidwa ndi osakhulupilira, kuti onse amene adakhulupilira miyambo imeneyo adayenera aphedwe pokhapokha chizindikirocho chitachitika, chimene chidaperekedwa ndi Samueli mneneri.",
                "10": "Tsopano zidachitika kuti pamene Nefi, mwana wa Nefi, adaona kuipa kwa anthu ake, mtima wake udali wachisoni kwambiri.",
                "11": "Ndipo zidachitika kuti iye adapita ndipo adagwada pansi, ndipo adalilira mwamphamvu kwa Mulungu wake m’malo mwa anthu ake, inde, iwo amene adali pafupi kuwonongedwa chifukwa cha chikhulupiliro chawo mu miyambo ya makolo awo.",
                "12": "Ndipo zidachitika kuti adafuulira kwa Ambuye mwamphamvu tsiku lonselo; ndipo taonani, mawu a Ambuye adadza kwa iye, nati:",
                "13": "Kweza mutu wako ndipo khala okondwa; pakuti taona, nthawi yayandikira, ndipo pa usiku uno chizindikiro chikhala chaperekedwa, ndipo m’mawa ndibwera ku dziko lapansi, kuti ndidzaonetse ku dziko lapansi kuti ndidzakwaniritsa zonse zimene ndachititsa kuti zinenedwe m’kamwa mwa aneneri anga woyera.",
                "14": "Taona, ndibwera kwa anga, kudzakwaniritsa zonse zimene ndadziwitsa kwa ana a anthu kuyambira kumaziko a dziko lapansi, ndi kuchita chifuniro cha onse Atate ndi Mwana—cha Atate chifukwa cha ine, ndi cha Mwana chifukwa cha thupi langa. Ndipo taona, nthawi yayandikira, ndipo usiku uno chizindikiro chidzaperekedwa.",
                "15": "Ndipo zidachitika kuti mawu amene adadza kwa Nefi adakwaniritsidwa, molingana ndi momwe adayankhulidwira; pakuti taonani, pakulowa kwa dzuwa kudalibe mdima; ndipo anthu adayamba kudabwa chifukwa kudalibe mdima pamene udafika usiku.",
                "16": "Ndipo padali ambiri, amene sadakhulupilire mawu a aneneri, amene adagwa pansi ndipo adakhala ngati kuti adali akufa, pakuti iwo adadziwa kuti dongosolo lalikulu la chiwonongeko limene iwo adaikira iwo amene adakhulupilira m’mawu a aneneri lidali litasokonezedwa; pakuti chizindikiro chimene chidapatsidwa chidali pafupi.",
                "17": "Ndipo adayamba kudziwa kuti Mwana wa Mulungu akuyenera kuonekera posachedwa; inde, mwachidule, anthu onse pa nkhope ya dziko lonse lapansi, kuyambira kumadzulo kufikira kum’mawa; onse m’dziko la kumpoto ndi m’dziko la kumwera, adali ozizwa mopambana kotero kuti adagwa pansi.",
                "18": "Pakuti adadziwa kuti aneneri adachitira umboni za zinthu izi kwa dzaka zambiri, ndipo kuti chizindikiro chimene chidaperekedwa chidali pafupi; ndipo adachita mantha chifukwa cha mphulupulu zawo ndi kusakhulupilira kwawo.",
                "19": "Ndipo zidachitika kuti kudalibe mdima usiku onsewo, koma kudawala ngati usana. Ndipo zidachitika kuti dzuwa lidatulukanso mam’mawa, monga mwa dongosolo lake; ndipo adadziwa kuti ndilo tsiku limene Ambuye akuyenera kubadwa, chifukwa cha chizindikiro chimene chidaperekedwa.",
                "20": "Ndipo izo zidachitika, inde, zinthu zonse, gawo lirilonse, monga mwa mawu a aneneri.",
                "21": "Ndipo zidachitikanso kuti nyenyezi yatsopano idaonekera, monga mwa mawuwo.",
                "22": "Ndipo zidachitika kuti kuyambira nthawi imeneyi kudayamba kukhala mabodza otumizidwa pakati pa anthu, ndi Satana, kuti aumitse mitima yawo, ndi cholinga chokuti asakhulupilire zizindikiro ndi zodabwitsa zomwe adaziona; koma pakusatengera mabodza ndi chinyengo ichi gawo lochuluka la anthu lidakhulupilira, ndipo lidatembenukira kwa Ambuye.",
                "23": "Ndipo zidachitika kuti Nefi adapita pakati pa anthu, ndiponso enanso ambiri, akuwabatiza ku kulapa, m’mene mudali chikhululukiro chachikulu cha machimo. Ndipo motero anthu adayambanso kukhala ndi mtendere m’dzikomo.",
                "24": "Ndipo padalibe mikangano, kupatula padali ochepa amene adayamba kulalikira, kuyesera kutsimikizira mwa malembo woyera kuti sikudali koyeneranso kusunga chilamulo cha Mose. Tsopano mu chinthu ichi adalakwitsa, popeza sadamvetse malemba woyera.",
                "25": "Koma zidachitika kuti posakhalitsa adakhala otembenuka, ndipo adakhutitsidwa mu kulakwa kumene iwo adalimo, pakuti kudadziwika kwa iwo kuti lamulo lidali lisadakwaniritsidwebe, ndipo kuti likuyenera kukwaniritsidwa mu kachigawo kalikonse; inde, mawu adadza kwa iwo kuti likuyenera kukwaniritsidwa; inde, kuti kalemba olo kamodzi kapena kadontho kamalemba kalikonse kasapite kufikira zonse zitakwaniritsidwa; kotero m’chaka chomwecho iwo adabweretsedwa ku chidziwitso cha kulakwa kwawo ndipo adavomereza zolakwa zawo.",
                "26": "Ndipo motero chaka cha makumi asanu ndi anayi mphambu ziwiri chidapita, ndikubweretsa uthenga wabwino kwa anthu chifukwa cha zizindikiro zomwe zidachitika, monga mwa mawu a uneneri wa aneneri onse woyera.",
                "27": "Ndipo zidachitika kuti chaka cha makumi asanu ndi anayi ndi zitatu chidapitanso mumtendere, kupatula iwo achifwamba a Gadiyantoni, amene adakhala pa mapiri, amene adawononga dziko; pakuti malo awo okhalamo ndi malo awo obisika adali amphamvu kwambiri kotero kuti anthu sadathe kuwagonjetsa; kotero iwo adapha kwambiri, ndipo adachita kupha kochuluka pakati pa anthu.",
                "28": "Ndipo zidachitika kuti mu chaka cha makumi asanu ndi anayi ndi chinayi adayamba kuwonjezeka mu mlingo waukulu, chifukwa padali opanduka ambiri a Anefi omwe adathawira kwa iwo, chimene chidachititsa chisoni chachikulu kwa Anefi awo amene adatsala m’dzikomo.",
                "29": "Ndipo kudalinso chochititsa chisoni chachikulu pakati pa Alamani; pakuti taonani, adali ndi ana ambiri amene adakula, ndikuyamba kukula kukhala amphamvu mdzaka, kuti iwo adakhala mwaokha; ndipo adatsogozedwa ndi ena amene adali Azoramu, ndi mabodza awo ndi mawu awo osyasyalika, kuti agwirizane ndi achifwamba a Gadiyantoni aja.",
                "30": "Ndipo motero Alamani adasautsidwanso, ndipo adayamba kuchepa ku chikhulupiliro ndi chilungamo chawo, chifukwa cha kuipa kwa m’badwo wachinyamatawa."
            },
            "2": {
                "1": "Ndipo zidachitika kuti momwemonso chidatha chaka cha makumi asanu ndi anayi ndi zisanu, ndipo anthu adayamba kuyiwala zizindikiro ndi zodabwitsa zija zomwe adazimva, ndipo adayamba pang’ono ndi pang’ono kusadabwa ndi chizindikiro kapena chozizwa chochokera kumwamba, kufikira kuti adayamba kuuma m’mitima mwawo, ndi khungu m’maganizo mwawo, ndipo adayamba kusakhulupilira zonse zomwe adazimva ndi kuziona;",
                "2": "Kulingalira chinthu chachabechabe m’mitima mwawo, kuti zidachitidwa ndi anthu ndi mphamvu ya mdyerekezi, kusocheretsa ndi kunyenga mitima ya anthu; ndipo motero Satana adatenganso mitima ya anthu kachiwiri, kufikira kuti iye adachititsa khungu maso awo ndi kuwatsogolera iwo kutali kuti akhulupilire kuti chiphunzitso cha Khristu chidali chinthu chopusa ndi chopanda pake.",
                "3": "Ndipo zidachitika kuti anthu adayamba kukula mphamvu mu zoipa ndi zonyansa; ndipo sadakhulupilire kuti pakuyenera kukhala zizindikiro kapena zodabwitsa zinanso zodzaperekedwa; ndipo Satana adayendayenda, kusokeretsa mitima ya anthu; kuwayesa ndi kuwachititsa iwo kuti achite zoipa zazikulu m’dzikomo.",
                "4": "Ndipo motero chidatha chaka cha makumi asanu ndi anayi ndi mphambu zisanu ndi imodzi; komanso chaka cha makumi asanu ndi anayi kudza zisanu ndi ziwiri; ndiponso chaka cha makumi asanu ndi anayi kudza zisanu ndi zitatu; komanso chaka cha makumi asanu ndi anayi kudza zisanu ndi zinayi;",
                "5": "Komanso dzaka zana limodzi zidali zitatha kuchokera masiku a Mosiya, amene adali mfumu pa anthu a Anefi.",
                "6": "Ndipo dzaka mazana asanu ndi limodzi mphambu zisanu ndi zinayi zidali zitatha kuchokera pamene Lehi adachoka ku Yerusalemu.",
                "7": "Ndipo dzaka zisanu ndi zinayi zidali zitatha kuchokera nthawi imene chizindikiro chidaperekedwa, chimene chidanenedwa ndi aneneri, kuti Khristu adzabwera ku dziko lapansi.",
                "8": "Tsopano Anefi adayamba kuwerengera nthawi yawo kuyambira nthawi iyi pamene chizindikiro chidaperekedwa, kapena kuchokera pa kudza kwa Khristu; kotero, dzaka zisanu ndi zinayi zidali zitatha",
                "9": "Ndipo Nefi, amene adali atate a Nefi, amene adali ndi udindo wa zolemba, sadabwelere ku dziko la Zarahemula, ndipo sadapezeke paliponse m’dziko lonselo.",
                "10": "Ndipo zidachitika kuti anthu adatsalirabe mu kuipa, posatengera za kulalika kochuluka ndi kunenera kumene kudatumizidwa pakati pawo; ndipo kotero chidathanso chaka chakhumi; ndipo chaka chakhumi ndi chimodzi chidathanso m’kusaweruzika.",
                "11": "Ndipo zidachitika m’chaka chakhumi ndi chachitatu kudayamba kukhala nkhondo ndi mikangano m’dziko lonselo; pakuti achifwamba a Gadiyantoni adali atachuluka kwambiri, ndipo adapha ambiri a anthu, ndipo adasakaza mizinda yambiri, ndipo zidafalitsa imfa yochuluka ndi kuphana mu dziko lonse, kuti chidakhala chofunikira kuti anthu onse, onse Anefi ndi Alamani, adayenera kutenga zida motsutsana nawo.",
                "12": "Kotero, Alamani onse amene adatembenukira kwa Ambuye adagwirizana ndi abale awo, Anefi, ndipo adakakamizika, chifukwa cha chitetezo cha miyoyo yawo ndi akazi awo ndi ana awo, kuti atenge zida motsutsana ndi achifwamba a Gadiyantoniwo, inde, ndiponso kuti asunge maufulu awo, ndi mwayi wa mpingo wawo ndi wa kupembedza kwawo, ndi kumasuka kwawo ndi ufulu wawo.",
                "13": "Ndipo zidachitika kuti chaka chimenechi chakhumi ndi chachitatu chisadathe Anefi adawopsezedwa ndi chiwonongeko chotheratu chifukwa cha nkhondo iyi, yomwe idakhala yowawa kwambiri.",
                "14": "Ndipo zidachitika kuti Alamani amene adalumikizana ndi Anefiwo adawerengedwa pakati pa Anefi;",
                "15": "Ndipo thembelero lawo lidachotsedwa kwa iwo, ndipo khungu lawo lidakhala loyera monga la Anefi;",
                "16": "Ndipo anyamata awo ndi ana awo aakazi adakhala okongola mopambana, ndipo adawerengedwa pakati pa Anefi, ndipo adatchedwa Anefi. Ndipo motero chidatha chaka chakhumi ndi chitatu.",
                "17": "Ndipo zidachitika pachiyambi pa chaka chakhumi ndi chachinayi, nkhondo pakati pa achifwamba ndi anthu a Nefi idapitilira ndipo idakhala yowawa kwambiri; komabe, anthu a Nefi adapezapo mwayi wina pa achifwamba, kotero kuti iwo adawathamangitsira m’mbuyo kuchoka m’maiko awo kupita kumapiri ndi ku malo awo obisika.",
                "18": "Ndipo motero chidatha chaka chakhumi ndi chinayi. Ndipo m’chaka chakhumi ndi chisanu adatulukira kudzamenyana ndi anthu a Nefi; ndipo chifukwa cha zoipa za anthu a Nefi, ndi mikangano yawo yambiri ndi kusagwirizana, achifwamba a Gadiyantoni adapeza mwayi wambiri pa iwo.",
                "19": "Ndipo motero chidatha chaka chakhumi ndi chachisanu, ndipo motero anthu adali mumkhalidwe wa masautso ambiri; ndipo lupanga la chiwonongeko lidapachikidwa pa iwo, kufikira kuti iwo adali pafupi kukanthidwa nalo pansi, ndipo ichi chidali chifukwa cha kusaweruzika kwawo."
            },
            "3": {
                "1": "Ndipo tsopano zidachitika kuti m’chaka chakhumi ndi chisanu ndi chimodzi kuchokera kubwera kwa Khristu, Lakoniyasi, bwanamkubwa wa dziko, adalandira kalata kuchokera kwa mtsogoleri ndi bwanamkubwa wa gulu la achifwambalo; ndipo awa ndiwo mawu adalembedwa, nati:",
                "2": "Lakoniyasi, wolemekezeka ndi bwanamkubwa wamkulu wa dziko, taona, ndakulembera kalata iyi, ndipo ndikukupatsa iwe matamando aakulu chifukwa cha kulimba kwako, komanso kulimba kwa anthu ako, posunga zomwe ukuganiza kuti ndi mwayi ndi ufulu wanu; inde, mukuima bwino, monga ngati mukuthandizidwa ndi dzanja la mulungu, m’chitetezo cha ufulu wanu, ndi chuma chanu, ndi dziko lanu, kapena icho chimene mukuchitcha motero.",
                "3": "Ndipo zikuoneka zachisoni kwa ine, Lakoniyasi wolemekezeka, kuti ukakhale opusa ndi opanda pake monga mukuganizira kuti mungaimilire motsutsana ndi amuna olimba mtima ochuluka motere amene ali pa lamulo langa, amene tsopano pa nthawi ino aima m’zida zawo, ndipo akuyembekezera ndi nkhawa yaikukulu kwa mawu—Pitani kwa Anefi ndi kukawawononga.",
                "4": "Ndipo ine, podziwa za mzimu wawo wosagonjetseka, nditawatsimikizira iwo m’bwalo la nkhondo, ndipo podziwa za udani wawo wosatha pa inu chifukwa cha zoipa zambiri zimene mudawachitira iwo, kotero ngati iwo angatsikire kwa inu adzakuyenderani inu ndi chiwonongeko chotheratu.",
                "5": "Kotero ndalemba kalata iyi, ndikutsindikiza ndi dzanja langa, ndikumvelera ubwino wanu, chifukwa cha kulimba kwanu m’chimene mumakhulupilira kuti chiri cholondola, ndi mzimu wanu wolemekezeka m’bwalo la nkhondo.",
                "6": "Kotero ndakulemberani, ndikukhumba kuti mupereke kwa anthu anga awa, mizinda yanu, maiko anu, ndi chuma chanu, m’malo mokuti akuyendereni ndi lupanga ndi kuti chiwonongeko chidzakugwereni.",
                "7": "Kapena m’mawu ena, mudzipereke kwa ife, ndipo gwirizanani nafe ndi kukhala odziwa ntchito zathu zachinsinsi, ndipo khalani abale athu kuti mukhale ngati ife—osati akapolo athu, koma abale athu ndi ogwirizana nawo pa chuma chathu chonse.",
                "8": "Ndipo taonani, ndikulumbira kwa inu, ngati mukachita ichi, ndi lumbiro, simudzawonongeka; koma mukapanda kutero, ndikukulumbilirani ndi lumbiro, kuti m’mawa wa mwezi wa mawa ndidzalamulira magulu anga ankhondo akubwelereni, ndipo sadzatsekereza dzanja lawo, ndipo sadzakusiyani, koma adzakuphani; ndipo lupanga lidzakugwerani kufikira mpakana mudzatheratu.",
                "9": "Ndipo taona, ndi ine Gidiyani; ndipo ine ndine bwanamkubwa wa gulu lachinsinsi la Gadiyantoni; gulu lomwe ndi ntchito zake zomwe ndikuzidziwa kuti ndi zabwino; ndipo zidalembedwa kalekale ndipo zidapatsidwa kwa ife.",
                "10": "Ndipo ndikulemba kalatayi kwa iwe, Lakoniyasi, ndipo ndikuyembekeza kuti udzapereka maiko ako ndi chuma chako, popanda kukhetsa mwazi, kuti anthu anga awa alandirenso maufulu awo ndi boma, omwe adapatukana ndi iwe chifukwa cha zoipa zako powatsekerezera maufulu awo aulamuliro, ndipo pokhapokha mutachita izi, ndiwabwenzera zoipa zawo. Ndine Gidiyani.",
                "11": "Ndipo tsopano zidachitika pamene Lakoniya adalandira kalata iyi adadabwa kwambiri, chifukwa cha kulimba mtima kwa Gidiyani pofuna kulanda dziko la Anefi, ndiponso kuwopseza anthu ndi kubwenzera zolakwa za iwo amene sadalandire cholakwa chirichonse, kupatula kuti iwo adadzilakwira iwo okha pa kukadzilowetsa kwa achifwamba oipa ndi onyansa.",
                "12": "Tsopano taonani, uyu Lakoneyasi, bwanankubwa, adali munthu olungama, ndipo sadachite mantha ndi zofunazo komanso ziwopsezo za wachifwamba; kotero sadamvetsere kalata ya Gidiyani, bwanankubwa wa achifwamba; koma adapangitsa kuti anthu ake alilire kwa Ambuye kuti apeze mphamvu yozikonzekeretsera pa nthawi imene achifwamba adzabwera kudzamenyana nawo.",
                "13": "Inde, adatumiza chilengezo pakati pa anthu onse, kuti asonkhanitse pamodzi akazi awo, ndi ana awo, nkhosa zawo ndi ng’ombe zawo, ndi chuma chawo chonse, kupatula nthaka lawo, kumalo amodzi.",
                "14": "Ndipo iye adapangitsa kuti mipanda yolimba imangidwe mozungulira iwo, ndipo mphamvu yake ikhale yaikulu kwambiri. Ndipo iye adapangitsa kuti magulu ankhondo, onse a Anefi ndi a Alamani, kapena a onse amene adawerengedwa pakati pa Anefi, adayenera kuikidwa ngati alonda mozungulira kuti ayang’anire iwo, ndi kuwalondera iwo kwa achifwambawo usana ndi usiku.",
                "15": "Inde, adati kwa iwo, monga Ambuye ali wamoyo, pokhapokha ngati mutalape mphulupulu zanu zonse, ndi kulilira kwa Ambuye, inu simudzawomboledwa mwanjira ina iliyonse kuchoka m’manja mwa achifwamba a Gadiantoniwo.",
                "16": "Ndipo mawu ndi mauneneri a Lakoniya adali aakulu ndi odabwitsa kwambiri kuti iwo adachititsa mantha kudza pa anthu onse; ndipo adalimbika mu mphamvu zawo kuchita monga mwa mawu a Lakoneyasi.",
                "17": "Ndipo zidachitika kuti Lakoniyasi adasankha akulu a nkhondo pamwamba pa ankhondo onse a Anefi, kuti adziwalamulira iwo pa nthawi yomwe achifwamba adzabwera kuchokera ku chipululu kudzamenyana nawo.",
                "18": "Tsopano wamkulu pakati pa akulu ankhondo onse ndi wamkulu wa ankhondo onse wa Anefi adasankhidwa, ndipo dzina lake adali Gidigidoni.",
                "19": "Tsopano udali mwambo pakati pa Anefi onse kuti posankha akulu a nkhondo, (kupatula mu nthawi za kuipa kwawo) asankhe munthu amene adali ndi mzimu wa vumbulutso komanso uneneri; kotero, uyu Gidigidoni adali mneneri wamkulu pakati pawo, monganso adali oweruza wamkulu.",
                "20": "Tsopano anthu adati kwa Gidigidoni: Pempherani kwa Ambuye, ndipo tiyeni tikwere pamwamba pa mapiri ndi m’chipululu, kuti tingakagwere pa achifwamba ndi kuwawononga m’mayiko awo.",
                "21": "Koma Gidigidoni adanena nawo: Ambuye akuletsa; pakuti ngati tingapite kokamenyana nawo Ambuye akatipereka m’manja mwawo; kotero tidzakonzekera pakati pa maiko athu, ndipo tidzasonkhanitsa ankhondo athu onse, ndipo sitidzapita kukamenyana nawo, koma tidzadikira mpaka adzabwere kudzamenyana nafe; kotero monga Ambuye ali wamoyo, tikachita ichi adzawapereka iwo m’manja mwathu.",
                "22": "Ndipo zidachitika m’chaka chakhumi ndi chisanu ndi chiwiri, kumapeto kwa chaka, chilengezo cha Lakoniya chidamveka pa nkhope yonse ya dziko, ndipo iwo adatenga akavalo awo, ndi magareta awo, ndi ng’ombe zawo, ndi nkhosa zawo zonse, ndi ziweto zawo, ndi chimanga chawo, ndi chuma chawo chonse, ndipo adaguba m’zikwi ndi makumi a zikwi, kufikira onse atapita ku malo amene adaikidwiratu kuti asonkhane pamodzi, kuti adziteteze okha motsutsa adani awo.",
                "23": "Ndipo dziko limene lidaikidwa lidali dziko la Zarahemula, ndipo dziko limene lidali pakati pa dziko la Zarahemula ndi dziko la Chuluka, inde, mpaka ku mzere umene udali pakati pa dziko la Chuluka ndi dziko la Bwinja.",
                "24": "Ndipo padali anthu zikwi zambiri zochuluka amene ankatchedwa Anefi, amene adadzisonkhanitsa iwo okha m’dzikoli. Tsopano Lakoniyasi adapangitsa kuti iwo adzisonkhanitse pamodzi m’dziko lakummwera, chifukwa cha thembelero lalikulu limene lidali pa dziko la kumpoto.",
                "25": "Ndipo iwo adadzilimbitsa okha motsutsana ndi adani awo; ndipo adakhala pamalo amodzi, ndi gulu limodzi, ndipo iwo adaopa mawu amene adayankhulidwa ndi Lakoniyasi, kotero kuti adalapa machimo awo onse; ndipo iwo adaika mapemphero awo kwa Ambuye Mulungu wawo, kuti adzawawombole pa nthawi imene adani awo adzabwera kudzamenyana nawo kunkhondo.",
                "26": "Ndipo adali ndi chisoni chachikulu chifukwa cha adani awo. Ndipo Gidigidoni adachititsa kuti apange zida zankhondo zamtundu uliwonse, ndipo iwo akhale amphamvu za zida, ndi zishango, ndi zishango zam’mikono, monga mwa mwambo wa malangizo ake."
            },
            "4": {
                "1": "Ndipo zidachitika kuti chakumapeto kwa chaka chakhumi ndi chachisanu ndi chitatu magulu ankhondo a achifwamba adali atakonzekera kumenya nkhondo, ndipo adayamba kutsika ndi kuyenda kuchokera kudzitunda, ndi kuchokera kumapiri, ndi kuchipululu, ndi kumalinga awo, ndi kumalo awo obisika, ndipo adayamba kutenga maiko, onse amene adali m’dziko lakummwera ndi amene adali m’dziko la kumpoto, ndipo adayamba kutenga maiko onse amene adali atasiyidwa ndi Anefi, ndi mizinda imene idasiyidwa yapululu.",
                "2": "Koma taonani, mudalibe zilombo zakuthengo kapena nyama zoweta m’maiko amenewo amene adali atasiyidwa ndi Anefi, ndipo mudalibe nyama iliyonse ya achifwambawa kupatula m’chipululu.",
                "3": "Ndipo achifwambawo sakadakhalamo kupatula m’chipululu chifukwa chakusowa chakudya; pakuti Anefi adali atasiya maiko awo pululu, ndipo adasonkhanitsa nkhosa zawo, ndi ng’ombe zawo, ndi chuma chawo chonse, ndikukakhala m’gulu limodzi.",
                "4": "Kotero, padalibe mwayi wa achifwambawa kuti akafunkhe ndi kupeza chakudya; kupatulapo kuti abwere ku nkhondo yapoyera kumenyana ndi Anefi; ndipo Anefi pokhala mu gulu limodzi, ndi pokhala ndi chiwerengero chachikulu chotero, ndipo pokhala atadzisungira iwo eni zakudya, ndi akavalo ndi ng’ombe, ndi zoweta za mtundu uliwonse, kuti athe kukhala ndi moyo kwa nthawi ya dzaka zisanu ndi ziwiri, m’nthawi imene iwo adayembekezera kuwononga achifwambawo kuchoka pa nkhope ya dzikolo; ndipo kotero chaka chakhumi ndi zisanu ndi zitatu chidatha.",
                "5": "Ndipo zidachitika kuti mu chaka chakhumi ndi zisanu ndi zinayi Gidiyani adaona kuti kudali koyenera kuti apite kukamenyana ndi Anefi, pakuti padalibe njira yoti akadatha kukhala ndi moyo kupatulapo kufunkha ndi kuba ndi kupha.",
                "6": "Ndipo sadayerekeze kudzifalitsa pa nkhope ya dziko kotero kuti akadatha kulima mbewu, kuopa kuti Anefi angabwere pa iwo ndi kuwapha; kotero Gidiyani adapereka lamulo kwa ankhondo ake kuti m’chaka chimenecho akuyenera kupita kukamenyana ndi Anefi.",
                "7": "Ndipo zidachitika kuti iwo adabweradi kunkhondo; ndipo udali mwezi wachisanu ndi chimodzi; ndipo taonani, lalikulu ndi loopsya lidali tsiku limene iwo adabwera kudzamenya nkhondo; ndipo adadzimangilira m’chiuno mwa machitidwe a achifwamba; ndipo adali ndi chikopa cha nkhosa m’chiuno mwawo, ndipo adapakidwa ndi mwazi, ndipo adametedwa mitu yawo, ndipo adali ndi zophimba pamutu; ndipo maonekedwe a ankhondo a Gidiyani adali aakulu ndi oopsa, chifukwa cha zida zawo, ndi chifukwa cha kudzipaka kwawo kwa mwazi.",
                "8": "Ndipo zidachitika kuti ankhondo a Anefi, pamene adaona kufika kwa gulu lankhondo la Gidiyani, onse adali atagwada pansi, ndipo adakweza kulira kwawo kwa Ambuye Mulungu wawo, kuti awapulumutse ndi kuwawombola iwo kuchokera m’manja mwa adani awo.",
                "9": "Ndipo zidachitika kuti pamene magulu ankhondo a Gidiyani adaona izi adayamba kufuula ndi mawu okweza, chifukwa cha chisangalalo chawo, pakuti adaganiza kuti Anefi adagwa ndi mantha chifukwa cha kuopsa kwa ankhondo awo.",
                "10": "Koma mu chinthu ichi iwo adakhumudwa, pakuti Anefi sadawaope; Koma adaopa Mulungu wawo ndipo adamupempha chitetezo; kotero, pamene ankhondo a Gidiyani adawathamangira iwo adali okonzeka kukumana nawo; inde, mu mphamvu ya Ambuye adawalandiradi.",
                "11": "Ndipo nkhondo idayamba mwezi wachisanu ndi chimodzi womwewo; ndipo nkhondo yakeyo idali yaikulu ndi yoopsya, inde, kuphana kwake kudali kwakukulu ndi koopsya, kotero kuti sikudadziwike konse kuphana kwakukulu koteroko pakati pa anthu onse a Lehi kuyambira pamene adachoka ku Yerusalemu.",
                "12": "Ndipo osatengera ziopsezo ndi malumbiro amene Gidiyani adapanga, taonani, Anefi adawamenya iwo, kotero kuti adabwelera m’mbuyo kuchokera pamaso pawo.",
                "13": "Ndipo zidachitika kuti Gidigidoni adawalamula ankhondo ake kuti akuyenera kuwathamangitsa mpaka kumalire a chipululu, ndi kuti asasiye aliyense wakugwa m’manja mwawo munjira; ndipo motero adawalondola, ndikuwapha; mpaka kumalire a chipululu, kufikira atakwaniritsa lamulo la Gidigidoni.",
                "14": "Ndipo zidachitika kuti Gidiyani, amene adaima ndi kumenya nkhondo molimba mtima, adatsatiridwa pamene ankathawa; ndipo pokhala otopa chifukwa cha ndewu yake yaikulu adagwidwa ndikuphedwa. Ndipo awa adali mathero a Gidiyani wachifwamba.",
                "15": "Ndipo zidachitika kuti ankhondo a Anefi adabweleranso kumalo awo achitetezo. Ndipo zidachitika kuti chaka chakhumi ndi zisanu ndi chinayichi chidapita, ndipo achifwamba sadabwerenso kunkhondo; ndipo sadabwerenso m’chaka cha makumi awiri.",
                "16": "Ndipo m’chaka cha makumi awiri ndi chimodzi iwo sadabwere kudzamenya nkhondo, koma adadza m’mbali zonse kuti awazinge mozungulira anthu a Nefi; pakuti adayesa kuti ngati atha kuwadula anthu a Nefi kuchokera m’maiko awo, ndi kuwatsekereza iwo m’mbali zonse, ndipo ngati angawadule kuchokera ku zinthu zawo zonse zakunja, kuti angawapangitse iwo kudzipereka iwo eni monga momwe akufunira.",
                "17": "Tsopano iwo adadzisankhira iwo eni mtsogoleri wina, amene dzina lake adali Zemunariha; kotero adali Zemunariha amene adachititsa kuti kuzingidwa uku kuchitike.",
                "18": "Koma taonani, uwu udali mwayi kwa Anefi; pakuti kudali kosatheka kuti achifwambawa awazinge kwa nthawi yokwanira kuti achitepo kanthu pa Anefi, chifukwa cha chakudya chawo chochuluka chomwe adachisunga,",
                "19": "Ndipo chifukwa chakuchepa kwa chakudya cha achifwambawo; pakuti taonani, iwo adalibe kalikonse kupatula nyama kuti akhale ndi moyo, nyama imene iwo adaipeza mu chipululu;",
                "20": "Ndipo zidachitika kuti nyama zakuthengo zidasowa m’chipululu moti achifwambawo adatsala pang’ono kufa ndi njala.",
                "21": "Ndipo Anefi adali akuguba mosalekeza usana ndi usiku, ndikuwakantha pa ankhondo awo, ndi kuwawononga zikwi ndi makumi azikwi.",
                "22": "Ndipo kotero chidakhala chokhumba cha anthu a Zemunariha kuti asiye zimene amachita, chifukwa cha chiwonongeko chachikulu chimene chidawagwera usiku ndi usana.",
                "23": "Ndipo zidachitika kuti Zemunariha adapereka lamulo kwa anthu ake kuti achoke mu kuzingako, ndi kugubira ku madera akutali a dziko la kumpoto.",
                "24": "Ndipo tsopano, Gidigidoni podziwa zomwe iwo amapanga, ndi kudziwa za kufooka kwawo chifukwa cha kusowa chakudya, ndi kupha kwakukulu kumene kudachitika pakati pawo adatumiza ankhondo ake mu nthawi ya usiku, ndipo adadula njira yawo yothawira, ndipo adaika magulu ankhondo ake m’njira yothawira yawo.",
                "25": "Ndipo izi adachita mu nthawi ya usiku, ndipo adayenda ulendo wawo kupitilira achifwambawo, kotero kuti m’mawa mwake, pamene achifwambawo adayamba ulendo wawo, adakumana ndi magulu ankhondo a Anefi konse kutsogolo kwawo ndi kumbuyo kwawo.",
                "26": "Ndipo achifwamba omwe adali kummwera adadulidwanso m’malo awo othawirako. Ndipo zinthu zonsezi zidachitika mwa lamulo la Gidigidoni.",
                "27": "Ndipo adalipo zikwi zambiri amene adadzipereka okha ukaidi kwa Anefi, ndipo otsala a iwo adaphedwa.",
                "28": "Ndipo mtsogoleri wawo, Zemunariha, adatengedwa ndikupachikidwa pamtengo, inde, ngakhale pamwamba pake mpaka adamwalira. Ndipo pamene adampachika iye kufikira atamwalira, iwo adagwetsa pansi pamtengowo, ndipo adafuula ndi mawu aakulu, kuti:",
                "29": "Ambuye asunge anthu ake m’chilungamo ndi m’chiyero cha mtima, kuti iwo akathe kuchititsa kugwa pansi onse amene atadzafune kuwapha chifukwa cha mphamvu ndi magulu achinsinsi, ngakhale chimodzimodzi munthu uyu wagwera pansi.",
                "30": "Ndipo iwo adasangalala ndi kufuula ndi mawu amodzi, nati, Mulungu wa Abrahamu, ndi Mulungu wa Isake, ndi Mulungu wa Yakobo, ateteze anthu awa m’chilungamo, nthawi yonse imene adzaitanira pa dzina la Mulungu wawo kuti awateteze.",
                "31": "Ndipo zidachitika kuti iwo adatuluka, onse pamodzi, mu kuyimba, ndi kutamanda Mulungu wawo chifukwa cha chinthu chachikulu chimene adawachitira, powateteza kuti asagwere m’manja mwa adani awo.",
                "32": "Inde, adafuula: Hosana kwa Mulungu Wam’mwambamwamba. Ndipo iwo adafuula nati: Lidalitsike dzina la Ambuye Mulungu Wamphamvu zonse, Mulungu Wam’mwambamwamba.",
                "33": "Ndipo mitima yawo idadzadzidwa ndi chisangalalo, mpaka kukhetsa misozi yambiri, chifuka cha ubwino waukulu wa Mulungu m’kuwombola iwo kuchoka m’manja mwa adani awo; ndipo iwo adadziwa kuti chidali chifukwa cha kulapa kwawo ndi kudzichepetsa kwawo kuti iwo adawomboledwa kuchokera ku chiwonongeko chosatha."
            },
            "5": {
                "1": "Ndipo taonani, padalibe munthu wamoyo pakati pa anthu onse a Anefi amene adakaikira ngakhale pang’ono mawu a aneneri onse woyera amene adayankhula; pakuti adadziwa kuti kukuyenera kuti zikuyenera kukwaniritsidwa.",
                "2": "Ndipo iwo ankadziwa kuti zikuyenera kukhala koyenera kuti Khristu adadza, chifukwa cha zizindikiro zambiri zomwe zidaperekedwa, monga mwa mawu a aneneri; ndipo chifukwa cha zinthu zomwe zidachitika kale iwo adadziwa kuti zikuyenera kukhala kuti zinthu zonse zikuyenera kuchitika molingana ndi zomwe zidayankhulidwa.",
                "3": "Kotero iwo adasiya machimo awo onse, ndi zonyansa zawo, ndi zadama zawo, ndipo adatumikira Mulungu ndi khama lawo lonse usana ndi usiku.",
                "4": "Ndipo tsopano zidachitika kuti pamene adatenga achifwamba onse ukaidi, kotero kuti palibe m’modzi amene adathawa amene sadaphedwe, adawaponya akaidi awo mu ndende, ndipo adapangitsa mawu a Mulungu kulalikidwa kwa iwo; ndipo ochuluka amene adalapa machimo awo ndi kulowa mu pangano kuti sadzaphanso adamasulidwa.",
                "5": "Koma ambiri amene sadalowe mupangano, ndipo amene adapitirizabe kukhala ndi kupha kwachinsinsiko m’mitima mwawo, inde, ambiri amene adapezedwa akuyankhura ziopsezo motsutsa abale awo adatsutsidwa ndi kulangidwa molingana ndi lamulo.",
                "6": "Ndipo motero iwo adathetsa zoipa zonsezo, ndi zachinsinsi, ndi gulu la zonyansa, limene lidachita zoipa zochuluka, ndi kupha kochuluka.",
                "7": "Ndipo motero chaka cha makumi awiri ndi ziwiri chidatha, ndi chaka cha makumi awiri ndi zitatu, ndi cha makumi awiri ndi zinayi, ndi cha makumi awiri ndi zisanu; ndipo motero zaka makumi awiri ndi zisanu zidatha.",
                "8": "Ndipo padali zinthu zambiri zidachitika, zimene m’maso mwa ena zikadakhala zazikulu ndi zodabwitsa; komabe, izo sizingalembedwe zonse mu buku ili; Inde, buku ili silingakhale ndi gawo limodzi mwa magawo zana a zimene zidachitidwa pakati pa anthu ochuluka mu nthawi ya zaka makumi awiri ndi zisanu;",
                "9": "Koma taonani pali zolemba zimene ziri ndi zochitika zonse za anthu awa; ndipo nkhani yayifupi koma yoona idaperekedwa ndi Nefi.",
                "10": "Kotero, ndapanga zolemba zanga za zinthu izi molingana ndi zolemba za Nefi, zomwe zidazokotedwa pamapale amene ankatchedwa mapale a Nefi.",
                "11": "Ndipo taonani, ndikupanga zolemba pa mapale zomwe ndapanga ndi manja anga.",
                "12": "Ndipo taonani, ndimatchedwa Mormoni, kutchedwa pambuyo pa dziko la Mormoni, dziko limene Alima adakhazikitsa mpingo pakati pa anthu, inde, mpingo woyamba umene udakhazikitsidwa pakati pawo pambuyo pa kulakwitsa kwawo.",
                "13": "Taonani, ndine wophunzira wa Yesu Khristu, Mwana wa Mulungu. Ndaitanidwa ndi iye kuti ndilalikire mawu ake pakati pa anthu ake, kuti akhale nawo moyo wosatha.",
                "14": "Ndipo zakhala zoyenera kuti ine, molingana ndi chifuniro cha Mulungu, kuti mapemphero a iwo amene adachoka pano, amene adali woyera, akwaniritsidwe monga mwa chikhulupiliro chawo, kuti ndipange zolemba za zinthu izi zimene zidachitika—",
                "15": "Inde, zolemba zochepa za izo zimene zachitika kuchokera nthawi imene Lehi adachoka ku Yerusalemu, ngakhale mpakana nthawi ino.",
                "16": "Kotero ndikupanga zolemba zanga kuchokera ku zolemba zimene zidaperekedwa ndi iwo amene adalipo ine ndisadabadwe, mpaka kuchiyambi cha tsiku langa;",
                "17": "Ndipo kenako ndikupanga zolemba za zinthu zimene ndidaziona ndi maso anga.",
                "18": "Ndipo ndikudziwa zolemba zimene ndipange zikhala zolungama ndi zolemba zoona; komabe pali zinthu zambiri zomwe, molingana ndi chinenero chathu, sitingathe kuzilemba.",
                "19": "Ndipo tsopano ndikumaliza kunena za ine, ndipo ndikupitiriza kupereka nkhani ya zinthu zomwe zidakhalapo ndisadabadwe.",
                "20": "Ndine Mormoni, ndipo ndi chidzukulu chenicheni cha Lehi. Ndili ndi chifukwa chodalitsira Mulungu wanga ndi Mpulumutsi wanga Yesu Khristu, kuti adatulutsa makolo athu m’dziko la Yerusalemu, (ndipo palibe amene adadziwa koma iye yekha ndi iwo amene adawatulutsa m’dzikolo) ndipo adandipatsa ine ndi anthu anga chidziwitso chambiri ku chipulumutso cha miyoyo yathu.",
                "21": "Ndithudi wadalitsa nyumba ya Yakobo, ndipo wachitira chifundo mbewu ya Yosefe.",
                "22": "Ndipo monganso pamene ana a Lehi adasunga malamulo ake wawadalitsa ndi kuwachititsa monga mwa mawu ake.",
                "23": "Inde, ndipo ndithudi iye adzabweretsanso otsalira a mbewu ya Yosefe kuchidziwitso cha Ambuye Mulungu wawo.",
                "24": "Ndipo ndithudi monga Ambuye ali wa moyo, iye adzasonkhanitsa pamodzi kuchokera ku ngodya zinayi za dziko lapansi otsalira onse a mbewu ya Yakobo, amene adabalalitsidwa pa nkhope yadziko lonse lapansi.",
                "25": "Ndipo monga mene adapanganirana ndi nyumba yonse ya Yakobo, koteronso pangano limene adapangana nalo ndi nyumba ya Yakobo lidzakwaniritsidwa mu nthawi yake yoikika, pakubwenzeretsanso nyumba yonse ya Yakobo ku chidziwitso cha pangano lomwe adapangana nawo.",
                "26": "Ndipo pamenepo adzadziwa Muwomboli wawo, amene ali Yesu Khristu, Mwana wa Mulungu; ndipo pamenepo iwo adzasonkhanitsidwa kuchokera ku ngodya zinayi za dziko lapansi kupita ku maiko awo, kumene adabalalitsidwa; inde, monga Ambuye ali wa moyo, momwemo zidzakhala. Ameni."
            },
            "6": {
                "1": "Ndipo tsopano zidachitika kuti anthu a Anefi onse adabwelera ku mayiko awo m’chaka cha makumi awiri mphambu zisanu ndi chimodzi, aliyense ndi banja lake, nkhosa zake ndi ziweto zake, akavalo ake ndi ng’ombe zake, ndi zonse adali nazo.",
                "2": "Ndipo zidachitika kuti sadadye zakudya zawo zonse; kotero adatenga zonsezo zimene iwo sadaziwononge, mbewu zawo zonse zamtundu uliwonse, golidi wawo, siliva wawo, ndi zinthu zawo zonse zamtengo wapatali, ndipo adabwelera ku maiko awo ndi katundu wawo, konse kumpoto ndi kumwera, konse ku dziko la chakumpoto ndi ku dziko la chakumwera.",
                "3": "Ndipo adawapatsa achifwamba awo amene adalowa m’pangano kusunga mtendere wa m’dziko, amene adali kufuna kukhalabe Alamani, malo, molingana ndi chiwerengero chawo, kuti akakhale nawo, ndi ntchito zawo, zimene angakhale nazo; ndipo motero iwo adakhazikitsa mtendere m’dziko lonselo.",
                "4": "Ndipo adayambanso kuchita bwino ndi kukula kwakukulu; ndipo dzaka makumi awiri ndi zisanu ndi chimodzi ndi zisanu ndi ziwiri zidatha, ndipo mudali dongosolo lalikulu m’dzikomo; ndipo iwo adali atapanga malamulo awo molingana ndi kupanda tsankho ndi chilungamo.",
                "5": "Ndipo tsopano kudalibe chinthu m’dziko lonse kuti chiletse anthu kuchita bwino kosalekeza, pokhapokha atagwa mu kulakwitsa.",
                "6": "Ndipo tsopano adali Gidigidoni, ndi oweruza, Lakoniyasi, ndi iwo amene adasankhidwa atsogoleri, amene adakhazikitsa mtendere waukulu uwu m’dzikolo.",
                "7": "Ndipo zidachitika kuti padali mizinda yambiri yomangidwa mwatsopano, ndipo padali mizinda yakale yambiri idakonzedwa.",
                "8": "Ndipo padali misewu yaikulu yambiri yomangidwa, ndipo misewu yambiri idapangidwa, yomwe inkayenda kuchokera ku mzinda ndi mzinda, ndi kuchokera ku dziko ndi dziko, ndi kuchokera ku malo ndi malo.",
                "9": "Ndipo kotero chidatha chaka cha makumi awiri ndi zisanu ndi zitatu, ndipo anthu adali ndi mtendere kosalekeza.",
                "10": "Koma zidachitika m’chaka cha makumi awiri mphambu zisanu ndi zinayi kudayamba mikangano pakati pa anthu; ndipo ena adali kukwezedwa mu kunyada ndi kudzitukumula chifukwa cha chuma chawo chochuluka, inde, ngakhale ku mazunzo aakulu;",
                "11": "Pakuti padali amalonda ambiri m’dzikomo, ndi azamalamulo ambiri, ndi adindo ambiri.",
                "12": "Ndipo anthu adayamba kukhala osiyanitsidwa mwa magulu, monga mwa chuma chawo ndi mwayi wawo wophunzira; inde, ena adali mbuli chifukwa za umphawi wawo, ndipo ena adalandira maphunziro ochuluka chifukwa cha chuma chawo.",
                "13": "Ena adali odzikuza m’kunyada, ndipo ena adali odzichepetsa kwambiri; ena adabwenza chitonzo chifukwa cha chipongwe, pamene ena adalandira chitonzo ndi mazunzo ndi mitundu yonse ya masautso, ndipo sadatembenuke ndi kunyoza kachiwiri, koma adali odzichepetsa ndi olapa pamaso pa Mulungu.",
                "14": "Ndipo motero kudakhala kusiyana kwakukulu m’dziko lonselo, kotero kuti mpingo udayamba kugawikana; inde, kotero kuti mu chaka cha makumi atatu mpingo udagawikana m’dziko lonse kupatulapo pakati pa owerengeka a Alamani amene adatembenukira ku chikhulupiliro choonadi; ndipo iwo sadapatuke ku chimenecho, pakuti iwo adali olimba, ndi okhazikika, ndi osasunthika, ofunitsitsa ndi khama lonse kusunga malamulo a Ambuye.",
                "15": "Tsopano choyambitsa kusaweruzika kwa anthu chidali ichi—Satana adali ndi mphamvu yaikulu ya kuwutsa anthu kuti achite zoipa za mtundu uliwonse, ndi kuwatukumula iwo ndi kunyada, kuwayesa iwo kuti afunefune mphamvu, ndi ulamuliro, ndi chuma, ndi zinthu zopanda pake za dziko lapansi.",
                "16": "Ndipo motere Satana adatsogolera mitima ya anthu kuchita zoipa zamtundu uliwonse; kotero adali atasangalala ndi mtendere koma mu dzaka zochepa chabe.",
                "17": "Ndipo motero, kumayambiliro kwa chaka cha makumi atatu—anthu ataperekedwa kwa nthawi yaitali kuti atengeke ndi mayesero a mdyerekezi kulikonse kumene iye adafuna kuwatengera iwo, ndi kuchita mphulupulu zirizonse zimene iye adafuna kuti iwo achite—Ndipo motero kumayambiliro kwa ichi, chaka cha makumi atatu, iwo adali mu mkhalidwe wa kuipa koopsya.",
                "18": "Tsopano iwo sadachimwe mosadziwa, pakuti ankadziwa chifuniro cha Mulungu chokhudza iwo, pakuti chidali chitaphunzitsidwa kwa iwo; kotero iwo adapandukira Mulungu mwadala.",
                "19": "Ndipo tsopano adali m’masiku a Lakoniyasi, mwana wa Lakoniyasi, pakuti Lakoniyasi adakhala pa mpando wa atate ake ndipo adalamulira anthu chaka chimenecho.",
                "20": "Ndipo kudayamba kukhala anthu odziwitsidwa kuchokera kumwamba ndipo adatumizidwa, kuimilira pakati pa anthu m’dziko lonselo, kulalikira ndi kuchitira umboni molimba mtima za machimo ndi mphulupulu za anthu, ndi kuchitira umboni kwa iwo zokhudzana ndi chiwombolo chimene Ambuye apange kwa anthu ake, kapena m’mawu ena, chiukitso cha Khristu; ndipo adachitira umboni molimba mtima za imfa ndi mazunzo ake.",
                "21": "Tsopano padali ambiri a anthu amene adali okwiya kwambiri chifukwa cha iwo amene adachitira umboni za zinthu izi; ndipo iwo amene adakwiya adali makamaka akulu a oweruza, ndi iwo amene adali akulu ansembe ndi azamalamulo; inde, onse amene adali azamalamulo adakwiya nawo amene adachitira umboni za izi.",
                "22": "Tsopano padalibe wazamalamulo, kapena oweruza, kapena mkulu wa ansembe amene akadatha kukhala ndi mphamvu zoweruza munthu aliyense kuti aphedwe pokhapokha kuti kutsutsidwa kwawo kudali kosainidwa ndi bwanamkubwa wa dzikolo.",
                "23": "Tsopano padali ambiri a iwo amene adachitira umboni za zinthu zokhudza Khristu amene adachitira umboni molimba mtima, amene adatengedwa ndi kuphedwa mwachinsinsi ndi oweruza, kuti chidziwitso cha imfa yawo chisafike kwa bwanamkubwa wa dziko kufikira itachitika imfa yawo.",
                "24": "Tsopano taonani, ichi chidali chotsutsana ndi malamulo a dziko, kuti munthu aliyense akaphedwe pokhapokha atakhala ndi mphamvu kuchokera kwa bwanamkubwa wa dziko—",
                "25": "Kotero dandaulo lidafika ku dziko la Zarahemula, kwa bwanamkubwa wa dziko, motsutsa oweruza awa amene adatsutsa aneneri a Ambuye kuti aphedwe, mosalingana ndi malamulo.",
                "26": "Tsopano zidachitika kuti iwo adatengedwa ndi kubweretsedwa pamaso pa oweruza, kuti aweruzidwe pa mlandu umene iwo adachita, molingana ndi lamulo limene lidaperekedwa ndi anthu.",
                "27": "Tsopano zidachitika kuti oweruza amenewo adali ndi abwenzi ambiri ndi achibale; ndipo otsalawo, inde, ngakhale pafupifupi azamalamulo onse ndi akulu ansembe, adasonkhana pamodzi, ndipo adagwirizana ndi achibale a oweruza amenewo amene adayenera kuzengedwa mulandu molingana ndi lamulo.",
                "28": "Ndipo adalowa mu pangano wina ndi mzake, inde, ngakhale mu pangano limenelo lomwe lidaperekedwa ndi iwo akale, pangano lomwe lidaperekedwa ndi kutumikiridwa ndi mdyerekezi, kukaphatikizana motsutsana ndi chilungamo chonse.",
                "29": "Kotero iwo adasonkhanitsana motsutsana ndi anthu a Ambuye, ndi kulowa m’pangano kuti awononge iwo, ndi kuwombola iwo amene adali olakwa pakupha kuchoka muchilungamo, chimene chidali pafupi kuchitidwa monga mwa lamulo.",
                "30": "Ndipo iwo adanyoza lamulo ndi maufulu a dziko lawo; ndipo adapangana pangano wina ndi mzake kuti awononge bwanankubwa, ndi kukhazikitsa mfumu m’dzikolo, kuti dzikolo lisakhalenso laufulu, koma likhale lomvera mafumu."
            },
            "7": {
                "1": "Tsopano taonani, ndidzakuonetsani kuti sadakhazikitse mfumu pa dziko; koma m’chaka chomwechi, inde, chaka cha makumi atatu, iwo adawononga pampando wa chiweruzo, inde, adapha mkulu wa oweruza wa dziko.",
                "2": "Ndipo anthu adagawikana wina ndi mzake; ndipo iwo adapatukana wina kuchokera kwa mzake kukhala mafuko, munthu aliyense molingana ndi banja lake ndi achibale ake ndi abwenzi; ndipo motero iwo adawononga boma la dzikolo.",
                "3": "Ndipo fuko lirilonse lidaika wamkulu kapena mtsogoleri wawo; ndipo motero adakhala mafuko ndi atsogoleri a mafuko.",
                "4": "Tsopano taonani, padalibe munthu pakati pawo kupatula iye adali ndi banja lalikulu ndi achibale ambiri ndi mabwenzi; motero mafuko awo adakula kwambiri.",
                "5": "Tsopano zonse izi zidachitika, ndipo kudalibe nkhondo pakati pawo; ndipo kusaweruzika konseku kudadza pa anthu chifukwa iwo adadzipereka okha ku mphamvu ya Satana.",
                "6": "Ndipo malamulo a boma adawonongedwa, chifukwa cha gulu lachinsinsi la abwenzi ndi achibale a iwo amene adapha aneneri.",
                "7": "Ndipo iwo adachititsa mkangano waukulu m’dziko, kotero kuti gawo lolungama kwambiri la anthu lidali litatsala pang’ono lonse kukhala loipa; inde padali anthu olungama ochepa okha pakati pawo.",
                "8": "Ndipo kotero dzaka zisanu ndi chimodzi zidali zisadathe kuchokera pamene ochuluka a anthu adatembenuka kuchoka ku chilungamo chawo, ngati galu ku masanzi ake, kapena ngati nkhumba kugudubuzika m’thope.",
                "9": "Tsopano gulu lachinsinsi ili, limene lidabweretsa kusaweruzika kwakukulu kotere pa anthu, lidadzisonkhanitsa pamodzi, ndipo lidaika pa mutu wawo munthu amene adamutcha Yakobo;",
                "10": "Ndipo iwo adamutcha iye mfumu; kotero adakhala mfumu pa gulu loipali; ndipo iye adali m’modzi wa akuluakulu, amene adayankhula mawu motsutsana ndi aneneri amene adachitira umboni za Yesu.",
                "11": "Ndipo zidachitika kuti adali amphamvu m’chiwerengo chawo, monga mwa mafuko a anthu, amene adali ogwirizana pamodzi, kupatula kuti atsogoleri awo adakhazikitsa malamulo awo, aliyense monga mwa fuko lake; komabe iwo adali adani; osatengera kuti iwo sadali anthu olungama, komabe iwo adali ogwirizana mu udani wa awo amene adalowa m’pangano kuti awononge boma.",
                "12": "Kotero, Yakobo poona kuti adani awo adali ochuluka kuposa iwo, iye pokhala mfumu ya gululo, kotero adalamula anthu ake kuti athawire ku gawo la kumpoto kwenikweni kwa dzikolo, ndipo kumeneko akadzimangire kwa iwo eni ufumu, mpaka adzalumikizane ndi opanduka (chifukwa adawakomedwetsa kuti padzakhala opanduka ambiri) ndipo adzakhala amphamvu mokwanira kuti alimbane ndi mafuko a anthu; ndipo adachita momwemo.",
                "13": "Ndipo kuguba kwawo kudali kofulumira kwambiri kotero kuti sikukadalepheretsedwa mpaka atapita kumene anthu sangawapeze. Ndipo motero chidatha chaka cha makumi atatu; ndipo motere zidali zochitika za anthu a Nefi.",
                "14": "Ndipo zidachitika m’chaka cha makumi atatu ndi chimodzi kuti iwo adagawidwa m’mafuko, munthu aliyense monga mwa banja lake, achibale ndi mabwenzi; komabe iwo adagwirizana kuti sadzapita ku nkhondo wina ndi mzake; koma iwo sadali ogwirizana monga mwa malamulo awo, ndi kachitidwe ka boma kawo, pakuti iwo adakhazikitsidwa molingana ndi malingaliro a iwo amene adali mafumu awo ndi atsogoleri awo. Koma iwo adakhazikitsa malamulo okhwima kwambiri kuti fuko limodzi lisalakwire linzake, kotero kuti pamlingo wina iwo adali ndi mtendere m’dziko; komabe mitima yawo idatembenuzidwa kuchoka kwa Ambuye Mulungu wawo, ndipo adaponya miyala aneneri, nawatulutsa pakati pawo.",
                "15": "Ndipo zidachitika kuti Nefi—atayenderedwa ndi angelo komanso mawu a Ambuye, kotero ataona angelo, ndi kukhala mboni ya pamaso, ndi kukhala ndi mphamvu yopatsidwa kwa iye kuti athe kudziwa zokhudza utumiki wa Khristu, komanso kukhala mboni ya pamaso ku kubwelera kwawo kofulumira kuchokera ku chilungamo kupita ku zoipa zawo ndi zonyansa;",
                "16": "Kotero, pokhala ndi chisoni chifukwa cha kuuma kwa mitima yawo ndi khungu la maganizo awo—adapita pakati pawo m’chaka chomwecho, ndipo adayamba kuchitira umboni, molimba mtima, kulapa ndi kukhululukidwa kwa machimo kudzera m’chikhulupiliro mwa Ambuye Yesu Khristu.",
                "17": "Ndipo adatumikira zinthu zambiri kwa iwo; ndipo zonsezo sizingalembedwe, ndipo gawo limodzi la izo silikadakwanira, choncho sizidalembedwe m’buku ili. Ndipo Nefi adatumikira ndi mphamvu ndi ulamuliro waukulu.",
                "18": "Ndipo zidachitika kuti adamukwiyira, ngakhale kuti iye adali ndi mphamvu zazikulu kuposa iwo, pakuti sikudali kotheka kuti athe kusakhulupilira mawu ake, pakuti chikhulupiliro chake chidali chachikulu mwa Ambuye Yesu Khristu mwakuti angelo ankatumikira kwa iye tsiku ndi tsiku.",
                "19": "Ndipo m’dzina la Yesu adatulutsa ziwanda ndi mizimu yonyansa; ndipo ngakhale m’bale wake adamuwukitsa kwa akufa, ataponyedwa miyala, ndikuphedwa ndi anthu.",
                "20": "Ndipo anthu adaona, ndikuchitira umboni, ndipo adakwiya naye chifukwa cha mphamvu yake; ndipo adachitanso zozizwitsa zina zambiri, pamaso pa anthu, m’dzina la Yesu.",
                "21": "Ndipo zidachitika kuti chaka cha makumi atatu ndi chimodzi chidapita, ndipo padali owerengeka amene adatembenukira kwa Ambuye; koma ochuluka amene adatembenukira adasonyeza moonadi kwa anthu kuti adayenderedwa ndi mphamvu ndi Mzimu wa Mulungu, umene udali mwa Yesu Khristu, amene iwo adakhulupilira.",
                "22": "Ndipo ochuluka omwe adali ndi ziwanda zitatulutsidwa kuchoka kwa iwo, ndipo adachiritsidwa ku matenda awo ndi zofooka zawo, adaonetsera moonadi kwa anthu kuti iwo adapangidwa ndi Mzimu wa Mulungu, ndipo adali atachiritsidwa; ndipo iwo adaonetsa zizindikironso ndipo adachita zozizwitsa zina pakati pa anthu.",
                "23": "Motero chidathanso chaka cha makumi atatu ndi ziwiri. Ndipo Nefi adalilira kwa anthu kumayambiliro kwa chaka cha makumi atatu ndi zitatu; ndipo adalalikira kwa iwo kulapa ndi chikhululukiro cha machimo.",
                "24": "Tsopano ndikufuna kuti inu mukumbukirenso, kuti padalibe aliyense amene adabweretsedwa ku kulapa amene sadabatizidwe ndi madzi.",
                "25": "Kotero, adadzozedwa ndi Nefi, anthu ku utumiki uwu, kuti onse otero amene akadza kwa iwo akuyenera kubatizidwa ndi madzi, ndipo ichi monga mboni ndi umboni pamaso pa Mulungu, ndi kwa anthu, kuti iwo adalapa ndi kulandila chikhululukiro cha machimo awo.",
                "26": "Ndipo padali ambiri m’chiyambi cha chaka chimenechi amene adabatizidwa ku kulapa; ndipo motero chigawo chambiri cha chaka chidatha."
            },
            "8": {
                "1": "Ndipo tsopano zidachitika kuti molingana ndi zolemba zathu, ndipo tikudziwa zolemba zathu kukhala zoona, pakuti taonani, adali munthu wolungama amene adasunga zolembazi—pakuti iye adachitadi zozizwitsa zambiri mu dzina la Yesu; ndipo padalibe munthu aliyense amene akadatha kuchita chozizwitsa m’dzina la Yesu kupatula kuti iye adayeretsedwa kachigawo kalikonse ku mphulupulu zake—",
                "2": "Ndipo tsopano zidachitika, ngati padalibe kulakwitsa kudapangidwa ndi munthu uyu powerengera nthawi yathu, chaka cha makumi atatu ndi zitatu chidali chitatha.",
                "3": "Ndipo anthu adayamba kuyang’anira chizindikirocho mwa chidwi chachikulu chomwe chidaperekedwa ndi mneneri Samueli, wa Chilamani, inde, ku nthawi imene padzakhale mdima pa dziko lapansi masiku atatu.",
                "4": "Ndipo kudayamba kukhala kukaikira kwakukulu ndi mikangano pakati pa anthu, posatengera zizindikiro zambiri zidali zitaperekedwa.",
                "5": "Ndipo zidachitika mu chaka cha makumi atatu ndi mphambu zinayi, m’mwezi woyamba, tsiku lachinayi la mweziwo, padauka namondwe wachimphepo, chimene sichidadziwikepo konse m’dziko lonselo.",
                "6": "Ndipo padalinso namondwe wamkulu ndi oopsa; ndipo padali chibingu choopsya, kotero kuti chidagwedeza dziko lonse lapansi ngati kuti lidali pafupi kugawikana pakati.",
                "7": "Ndipo kudali mphenzi zazikulu, zomwe sizidadziwikepo konse m’dziko lonselo.",
                "8": "Ndipo mzinda wa Zarahemula udayaka moto.",
                "9": "Ndipo mzinda wa Moroni udamira m’kuya kwa nyanja, ndipo okhalamo adamizidwa.",
                "10": "Ndipo nthaka idanyamulidwa m’mwamba pa mzinda wa Moroniha, kuti m’malo mwa mzindawo mudakhala phiri lalikulu.",
                "11": "Ndipo padali chiwonongeko chachikulu ndi choopsya m’dziko la kummwera.",
                "12": "Koma taonani, kudali chiwonongeko chachikulu kwambiri ndi choopsya m’dziko la kumpoto; pakuti taonani, nkhope yonse ya dziko idasintha, chifukwa cha namondwe ndi akamvuluvulu, ndi mabingu ndi mphenzi, ndi kugwedezeka kwakukulu kwambiri kwa dziko lonse lapansi;",
                "13": "Ndipo misewu ikuluikulu idaduka, ndipo misewu yosalala idawonongeka, ndi malo ambiri osalazika adakhala okumbika.",
                "14": "Ndipo mizinda yambiri ikuluikulu ndi yodziwika idamira, ndipo yambiri idatenthedwa, ndipo yambiri idagwedezeka mpaka zomanga zake zidagwa pansi, ndipo okhalamo adaphedwa, ndipo malo adasiyidwa pululu.",
                "15": "Ndipo padali mizinda ina imene idatsala; koma kuwonongeka kwake kudali kwakukulu kwambiri, ndipo adali ambiri mwa iwo amene adaphedwa.",
                "16": "Ndipo padali ena amene adanyamulidwira kutali ndi kamvuluvulu; ndipo kumene iwo adapita palibe munthu akudziwa, kupatula iwo akudziwa kuti iwo adanyamulidwa.",
                "17": "Ndipo kotero nkhope ya dziko lonse lapansi idasintha maonekedwe, chifukwa cha namondwe, ndi mabingu, ndi mphenzi, ndi chivowerezi cha dziko.",
                "18": "Ndipo taonani, miyala idang’ambika pakati; idasweka pa nkhope ya dziko lonse lapansi, kotero kuti iyo idapezeka m’zidutswa zosweka, ndi m’misoko, ndi m’ming’alu, pa nkhope yonse ya dziko.",
                "19": "Ndipo zidachitika kuti pamene mabingu, ndi mphenzi, ndi mphepo ya mkuntho, ndi namondwe, ndi kugwedezeka kwa dziko kudatha—pakuti taonani zidatenga pafupifupi nthawi ya maola atatu; ndipo kudanenedwa ndi ena kuti nthawi idali yokulirapo; komabe, zinthu zonse zazikulu ndi zoopsa izi zidachitidwa pafupifupi nthawi ya maola atatu, ndipo taonani, padali mdima pa nkhope ya dziko.",
                "20": "Ndipo zidachitika kuti padali mdima wandiweyani pa nkhope yonse ya dziko, kotero kuti okhalamo amene sadagwe adamva nthunzi wa mdima;",
                "21": "Ndipo sikukadatheka kukhala kuwala kulikonse, chifukwa cha mdima, ngakhalenso nyali, kapena miuni; ngakhalenso sipadathe kuyaka moto ndi nkhuni zawo zabwino ndi zouma ndithu, kotero kuti padalibe kuwala kulikonse;",
                "22": "Ndipo padalibe kuwala kulikonse kudaoneka, ngakhale moto, kapena kunyezimira, ngakhale dzuwa, kapena mwezi, kapena nyenyezi, pakuti mdima wandiweyani udali waukulu kwambiri umene udali pa nkhope ya dzikolo.",
                "23": "Ndipo zidachitika kuti kudakhala nthawi ya masiku atatu komwe kuwala sikudaoneke; ndipo padali maliro aakulu, ndi kukuwa, ndi kulira kosalekeza pakati pa anthu onse; inde, kwakukulu kudali kubuula kwa anthu, chifukwa cha mdima ndi chiwonongeko chachikulu chimene chidadza pa iwo.",
                "24": "Ndipo m’malo amodzi adamvedwa kulira, kuti: O kuti tikadalapa lisadafike tsiku lalikulu ndi loopsya ili, ndipo pamenepo abale athu akadasiyidwa, ndipo sakadatenthedwa mu mzinda waukulu uja Zarahemula.",
                "25": "Ndipo m’malo ena adamveka kulira ndi kudandaula, kuti: O kuti ife tikadalapa lisadafike tsiku lalikulu ndi loopsya ili, ndipo tisadaphe ndi kuponya miyala aneneri, ndi kuwatulutsa iwo; pamenepo amayi athu ndi ana aakazi okongola athu, ndi ana athu akadasiyidwa, ndipo sakadakwiliridwa mu mzinda waukulu uja Moroniha. Ndipo motero kukuwa kwa anthu kudali kwakukulu ndi koopsa."
            },
            "9": {
                "1": "Ndipo zidachitika kuti padali liwu lidamveka pakati pa onse okhala padziko lapansi, pa nkhope yonse ya dziko ili, kufuula;",
                "2": "Tsoka, tsoka, tsoka kwa anthu awa; tsoka kwa okhala padziko lonse lapansi pokhapokha iwo adzalape; pakuti mdyerekezi akuseka, ndipo angelo ake akondwera, chifukwa cha ophedwa a ana aamuna ndi aakazi okongola a anthu anga; ndipo ndi chifukwa cha mphulupulu ndi zonyansa zawo kuti iwo agwa!",
                "3": "Taonani, mzindawo uwo waukulu Zarahemula ndawotcha ndi moto, ndi okhalamo ake.",
                "4": "Ndipo taonani, mzindawo waukulu Moroni ndapangitsa kuti umire mu kuya kwa m’nyanja, ndi okhalamo ake kukamizidwa.",
                "5": "Ndipo taonani, mzinda waukuluwo Moroniha ndaphimba ndi donthi, ndi okhala m’menemo, kubisa mphulupulu zawo ndi zonyansa zawo pamaso panga, kuti mwazi wa aneneri ndi oyera mtima usadzandibwelerenso motsutsana nawo.",
                "6": "Ndipo taonani, mzinda wa Giligala ndapangitsa kuti umile, ndipo kuti anthu okhalamo akwiliridwe mu kuya kwa minthaka;",
                "7": "Inde, mzinda wa Oniha ndi okhala m’menemo, ndi mzinda wa Mokumu ndi okhala m’menemo, ndi mzinda wa Yerusalemu ndi okhala m’menemo; ndipo ndachititsa kuti madzi atuluke m’malo mwake, kuti ndibise kuipa kwawo ndi zonyansa pamaso panga, kuti mwazi wa aneneri ndi oyera mtima usadzabwerenso kwa ine motsutsana nawo.",
                "8": "Ndipo taonani, mzindawo wa Gadiyandi, ndi mzindawo wa Gadiomuna, ndi mzinda wa Yakobo, ndi mzinda wa Gimugimuno, yonseyi ndaimiza, ndi kupanga zitunda ndi zigwa m’malo mwake; ndipo anthu okhala m’menemo ndawakwilira mu kuya kwa minthaka, kuti ndibise kuipa kwawo ndi zonyansa kuchokera pamaso panga, kuti mwazi wa aneneri ndi oyera mtima usadzabwerenso kwa ine motsutsana nawo.",
                "9": "Ndipo taonani, mzinda waukuluwo Yakobogati, umene mudali kukhala anthu a mfumu Yakobo, ndawutentha ndi moto chifukwa cha machimo awo, ndi kuipa kwawo, kumene kudali pamwamba pa kuipa konse kwa dziko lapansi, chifukwa cha kupha ndi magulu awo achinsinsi; pakuti adali iwo amene adawononga mtendere wa anthu anga ndi boma la dziko; kotero ndidawachititsa kuti atenthedwe, kuti awonongeke kuchoka pamaso panga, kuti mwazi wa aneneri ndi oyera mtima usadzabwerenso kwa Ine motsutsana nawo.",
                "10": "Ndipo taonani, mzindawo wa Lamani, ndi mzindawo wa Yosi, ndi mzindawo wa Gadi, ndi mzindawo wa Kisikumeni, ndachititsa kuti utenthedwe ndi moto, ndi anthu okhala mwa iwo, chifukwa cha kuipa kwawo m’kuthamangitsa aneneri, ndi kuponya miyala iwo amene ndidawatuma kuti alengeze kwa iwo zokhudza kuipa kwawo ndi zonyansa zawo.",
                "11": "Ndipo chifukwa adawaponya onsewo kunja, kuti padalibe olungama olo m’modzi pakati pawo, ndidatumiza moto pansi ndi kuwawononga, kuti zoipa ndi zonyansa zawo zibisike pamaso pa nkhope yanga, kuti mwazi wa aneneri ndi oyera mtima amene ndidawatumiza pakati pawo usalilire kwa ine kuchokera mu nthaka motsutsa iwo.",
                "12": "Ndipo ziwonongeko zazikulu zambiri ndachititsa kuti zidze pa dziko lino, ndi pa anthu awa, chifukwa cha kuipa kwawo ndi zonyansa zawo.",
                "13": "O nonse amene mudasiyidwa chifukwa mudali olungama kuposa iwo, kodi tsopano simudzabwelera kwa ine, ndi kulapa machimo anu, ndi kutembenuka, kuti ndikuchizeni inu?",
                "14": "Inde, indetu ndinena kwa inu, ngati mudzabwera kwa ine mudzakhala nawo moyo wosatha. Taonani, mkono wanga wachifundo watambasulidwa kwa inu, ndipo aliyense amene adzabwere, iye ndidzamulandira; ndipo odala iwo amene adza kwa ine.",
                "15": "Taonani, ine ndine Yesu Khristu Mwana wa Mulungu. Ndidalenga kumwamba ndi dziko lapansi, ndi zonse ziri m’menemo. Ine ndidali ndi Atate kuyambira pachiyambi. Ine ndiri mwa Atate, ndipo Atate ali mwa ine; ndipo mwa ine Atate adalemekeza dzina lawo.",
                "16": "Ndidadza kwa anga, ndipo anga sadandilandire. Ndipo malemba woyera okhudza kubwera kwanga akwaniritsidwa.",
                "17": "Ndipo ambiri onse amene adandilandira ine, kwa iwo ndapereka kuti akhale ana a Mulungu; ndipo chimodzimodzinso ndidzatero kwa onse amene adzakhulupilira dzina langa, pakuti taonani, mwa ine chiwombolo chidzafika, ndipo mwa ine, chilamulo cha Mose chakwaniritsidwa.",
                "18": "Ine ndine kuwala ndi moyo wa dziko lapansi. Ine ndine Alefa ndi Omega, woyamba ndi wotsiriza.",
                "19": "Ndipo simudziperekanso nsembe kwa ine yakukhetsa mwazi; inde nsembe zanu ndi zopereka zanu zopsereza zidzathetsedwa; pakuti sindidzalandira nsembe zanu zonse, ndi zopereka zanu zopsereza.",
                "20": "Ndipo mudzipereka kwa ine nsembe ya mtima wosweka ndi mzimu wolapa. Ndipo amene adza kwa ine ndi mtima wosweka ndi mzimu wolapa; ameneyo ndidzamubatiza ndi moto ndi Mzimu Woyera, monganso ngati Alamani; chifukwa cha chikhulupiliro chawo mwa ine pa nthawi ya kutembenuka kwawo, adabatizidwa ndi moto ndi Mzimu Woyera, ndipo iwo sadadziwe izo.",
                "21": "Taonani, ndabwera ku dziko lapansi kudzabweretsa chiwombolo pa dziko lapansi, kuti ndipulumutse dziko lapansi ku uchimo.",
                "22": "Choncho amene walapa ndipo adza kwa Ine ngati kamwana, ameneyo ndidzamulandira; pakuti ufumu wa Mulungu uli wa otere. Taonani, chifukwa cha otere ndapereka moyo wanga, ndipo ndautenganso; kotero lapani, ndipo idzani kwa ine inu malekezero a dziko lapansi, ndikupulumutsidwa."
            },
            "10": {
                "1": "Ndipo tsopano taonani, zidachitika kuti anthu onse a m’dziko adamva mawu awa, ndipo adawachitira umboni. Ndipo zitatha zonenedwazi izi kudakhala chete pa dziko kwa nthawi ya maola ambiri;",
                "2": "Pakuti kwakukulu kudali kudabwitsika kwa anthuwo mwakuti iwo adasiya kulira ndi kukuwa chifukwa cha kutayika kwa abale awo amene adaphedwa; kotero padali bata pa dziko lonse kwa nthawi ya maola ambiri.",
                "3": "Ndipo zidachitika kuti mawu adadzanso kwa anthu, ndipo anthu onse adamva, ndikuchitira umboni za iwo nati;",
                "4": "O inu anthu a m’mizinda ikuluikulu iyi imene yagwa, amene muli zidzukulu za Yakobo, inde, amene muli a nyumba ya Israeli ndikangati ine ndakusonkhanitsani inu, monga nkhuku imasonkhanitsira anapiye ake m’mapiko ake, ndipo ndidakudyetsani inu.",
                "5": "Ndipo kenanso, ndikangati ndidafuna kusonkhanitsa inu, monga nkhuku imasonkhanitsira anapiye ake pansi pa mapiko ake, inde, O anthu a nyumba ya Israeli, amene mwagwa; inde, O inu anthu inu a nyumba ya Israeli, inu okhala mu Yerusalemu, monga inu amene mwagwa; ine, kangati ndikadakusonkhanitsani inu, monga nkhuku imasonkhanitsira anapiye ake, ndipo simudafune.",
                "6": "O inu nyumba ya Israeli amene ndakusiyani, ndikangati Ine ndidzakusonkhanitsani inu monga nkhuku imasonkhanitsira anapiye ake pansi pa mapiko ake, ngati inu mudzalapa ndi kubwelera kwa ine ndi cholinga chonse cha mtima.",
                "7": "Koma ngati sichoncho, O nyumba ya Israeli, malo okhalamo anu adzakhala pululu kufikira nthawi ya kukwaniritsidwa kwa pangano la makolo anu.",
                "8": "Ndipo tsopano zidachitika kuti anthu atamva mawu amenewa, taonani, adayambanso kulira ndi kukuwa chifukwa cha imfa ya abale awo ndi anzawo.",
                "9": "Ndipo zidachitika kuti motere adapita masiku atatu. Ndipo udali m’mawa ndipo mdimawo udabalalika kuchoka pa nkhope yadziko lapansi, ndipo dziko lidaleka kunjenjemera, ndipo miyala idaleka kung’ambika, ndipo kubuula koopsa kudatha, ndipo maphokoso onse adatha.",
                "10": "Ndipo dziko lapansi lidalumikizananso; kuti lidaima; ndipo kubuula, ndi kulira, ndi kufuura kwa anthu amene adasiyidwa ndi moyo kudaleka; ndipo kulira kwawo kudasandulika kukhala chisangalalo, ndipo maliro awo kukhala matamando ndi kuthokoza kwa Ambuye Yesu Khristu, Muwomboli wawo.",
                "11": "Ndipo kufikira tsopano malembo woyera amene adanenedwa ndi aneneri adakwaniritsidwa.",
                "12": "Ndipo lidali gawo la anthu olungama kwambiri limene lidapulutsidwa, ndipo ndi iwo amene adalandira aneneri, ndipo sadawaponye miyala; ndipo adali iwo amene sadakhetse mwazi wa woyera mtima, amene adapulumutsidwa—",
                "13": "Ndipo adapulumutsidwa ndipo sadamizidwe ndi kukwiliridwa mu nthaka; ndipo sadamizidwe mu kuya kwa nyanja; ndipo sadatenthedwa ndi moto, ngakhale iwo sadagwetsedwe ndi kuphwanyidwa; ndipo sadatengedwe ndi kamvuluvulu; kapena kugonjetsedwa ndi nthunzi wa utsi ndi wa mdima.",
                "14": "Ndipo tsopano, iye amene angawerenge, muloreni amvetsetse; iye amene ali nawo Malemba Woyera, muloreni awafufuze, ndipo aone, naona ngati imfa ndi kuwonongeka kwa moto konseku, ndi kwa utsi, ndi kwa manondwe, ndi kwa kamvuluvulu, ndi kutsegulidwa kwa nthaka kuti iwalandire, ndipo zinthu zonsezi siziri kukwaniritsidwa kwa mauneneri a ambiri a aneneri woyera.",
                "15": "Taonani, ndikunena kwa inu, Inde, ambiri achitira umboni za zinthu izi pa kudza kwa Khristu, ndipo adaphedwa chifukwa adachitira umboni za zinthu izi.",
                "16": "Inde, mneneri Zenosi adachitira umboni za zinthu izi, ndiponso Zenoki adayankhula zokhudza zinthu zimenezi, chifukwa adachitira umboni makamaka zokhudza ife, amene tiri otsalira a mbewu yawo.",
                "17": "Taonani, atate athu Yakobo adachitiranso umboni za otsalira a mbewu ya Yosefe. Ndipo taonani, kodi ife sitiri otsalira a mbewu ya Yosefe? Ndipo zinthu izi zimene zimachitira umboni za ife, kodi sizidalembedwe pa mapale a mkuwa amene atate athu Lehi adabweretsa kuchokera ku Yerusalemu?",
                "18": "Ndipo zidachitika kuti kumapeto kwa chaka cha makumi atatu ndi mphambu zinayi, taonani, ndidzakuonetsani kuti anthu a Nefi amene adasiyidwa, ndiponso iwo amene adatchedwa Alamani, amene adasiyidwa, adali ndi kukonderedwa kwakukulu komwe kudawonetsedwa kwa iwo, ndipo madalitso aakulu adatsanuliridwa pa mitu yawo, kotero kuti posakhalitsa kukwera kwa Khristu m’mwamba iye adadzionetsera yekha kwa iwo—",
                "19": "Kuonetsa thupi lake kwa iwo, ndi kuwatumikira; ndipo nkhani ya utumiki wake idzaperekedwa kutsogoloku. Kotero kwa nthawi ino ndamaliza mawu anga."
            },
            "11": {
                "intro": "Yesu Khristu adadzionetsera yekha kwa anthu a Nefi pamene khamu lidasonkhana pamodzi m’dziko la Chuluka, ndipo adatumikira kwa iwo; ndipo moteremu adadzionetsera yekha kwa iwo.",
                "1": "Ndipo tsopano zidachitika kuti kudali khamu lalikulu losonkhana pamodzi, la anthu a Nefi, mozungulira kachisi amene adali m’dziko la Chuluka; ndipo adazizwa, ndi kudabwa wina ndi mzake, ndipo adaonetsana wina ndi mzake kusintha kwakukulu ndi kodabwitsa kumene kudachitika.",
                "2": "Ndipo adali kukambirana za Yesu Khristu ameneyu, amene chizindikiro chokhudzana ndi imfa yake chidaperekedwa.",
                "3": "Ndipo zidachitika kuti pamene iwo adali kuyankhulana wina ndi mzake, iwo adamva mawu ngati kuti akuchokera kumwamba; ndipo iwo adaponya maso awo mozungulira, pakuti sadamvetse mawu amene adawamva; ndipo sadali mawu aukali, kapena mawu aakulu; komabe, ndipo posatengera iwo pokhala mawu aang’ono adapyoza iwo omwe adawamva mpaka mkati, kotero kuti padalibe gawo la thupi lawo limene sadawachititse kugwedezeka; inde, iwo adawapyoza mpaka kumoyo, ndi kuwatenthetsa mitima yawo.",
                "4": "Ndipo zidachitika kuti adamvanso mawuwo, ndipo iwo sadawamvetsetse.",
                "5": "Ndiponso nthawi yachitatu iwo adamva mawuwo, ndipo adatsegula makutu awo kuti awamve; ndipo maso awo adayang’ana ku phokoso lake; ndipo iwo adayang’ana mokhazikika patsogolo Kumwamba, kumene mawuwo adachokera.",
                "6": "Ndipo taonani, kachitatu adamvetsetsa mawu amene adamvawo; ndipo adati kwa iwo;",
                "7": "Taonani Mwana wanga Wokondedwa, mwa iye ndikondwera, mwa iye ndalemekeza dzina langa, mverani iye.",
                "8": "Ndipo zidachitika, pamene adamvetsetsa iwo adaponyanso maso awo kumwamba; ndipo taonani, adaona Munthu akutsika kuchokera kumwamba; ndipo adavala mwinjiro woyera; ndipo iye adatsika ndi kuima pakati pawo; ndipo maso a khamu lonse adatembenukira pa iye, ndipo sadayerekeze kutsegula pakamwa pawo, ngakhale wina ndi mzake, ndipo sadadziwe chomwe chimatanthauza, pakuti adayesa kuti adali mngelo amene adaonekera kwa iwo.",
                "9": "Ndipo zidachitika kuti iye adatambasula dzanja lake ndipo adayankhula kwa anthu, kuti:",
                "10": "Taonani, ndine Yesu Khristu, amene aneneri adamuchitira umboni, adzabwera ku dziko lapansi.",
                "11": "Ndipo taonani, ine ndine kuunika ndi moyo wa dziko lapansi; ndipo ndidamwa kuchokera ku chikho chowawa chimene Atate andipatsa ine; ndalemekeza Atate potenga pa ine machimo adziko lapansi, m’mene ndidalolera chifuniro cha Atate m’zinthu zonse kuyambira pa chiyambi.",
                "12": "Ndipo zidachitika kuti pamene Yesu adanena mawu awa, khamu lonse lidagwa pansi; pakuti iwo adakumbukira kuti kudaloseredwa pakati pawo kuti Khristu adzadzionetsera yekha kwa iwo atakwera kumwamba.",
                "13": "Ndipo zidachitika kuti Ambuye adayankhula kwa iwo kuti:",
                "14": "Nyamukani ndipo idzani kwa ine, kuti muike manja anu m’nthiti mwanga, ndiponso kuti mumve zipsera za misomali m’manja mwanga ndi m’mapazi anga, kuti mudziwe kuti ine ndine Mulungu wa Israeli, ndi Mulungu wa dziko lonse lapansi, ndipo ndidaphedwa chifukwa cha machimo adziko lapansi.",
                "15": "Ndipo zidachitika kuti khamulo lidapita, ndipo lidayika manja awo m’nthiti mwake, ndikukhudza zipsera za misomali m’manja mwake ndi m’mapazi ake; ndipo izo iwo adachita, akupita patsogolo m’modzim’modzi mpaka onse adapita, ndipo adaona ndi maso awo, ndikukhudza ndi manja awo, ndipo adadziwa ndithu, ndipo adachitira umboni, kuti adali iye amene adalembedwa ndi aneneri, amene akuyenera kudzabwera.",
                "16": "Ndipo pamene iwo onse adapita ndi kuchitira paokha umboni, iwo adafuula ndi mtima umodzi, kuti:",
                "17": "Hosana! Lidalitsike dzina la Mulungu Wam’mwambamwamba! Ndipo adagwa pa mapazi a Yesu, ndipo adamulambira.",
                "18": "Ndipo zidachitika kuti adayankhula kwa Nefi (pakuti Nefi adali pakati pa khamulo) ndipo adamulamulira iye kuti abwere.",
                "19": "Ndipo Nefi adadzuka ndikupita, ndikugwada pamaso pa Ambuye, ndikumumpsompsona mapazi ake.",
                "20": "Ndipo Ambuye adamulamura kuti iye amuke. Ndipo adanyamuka, ndikuima pamaso pake.",
                "21": "Ndipo Ambuye adati kwa iye: ine ndikukupatsa iwe mphamvu kuti udzabatiza anthu awa pamene ine ndikweranso kumwamba.",
                "22": "Ndipo Ambuye adaitananso ena, ndikunena kwa iwo momwemonso; ndipo adawapatsa mphamvu yakubatiza. Ndipo iye adati kwa iwo: Munjira iyi mudzabatiza inu; ndipo pasakhale mikangano pakati panu.",
                "23": "Indetu ndikunena kwa inu, kuti amene walapa machimo ake kudzera m’mawu anu, ndi kufuna kubatizidwa m’dzina langa, m’njira iyi mudzawabatiza iwo—Taonani, mudzapita ndi kuima m’madzi, ndipo m’dzina langa inu mudzawabatiza iwo.",
                "24": "Ndipo tsopano taonani, awa ndi mawu amene mudzanene, kuwatchula iwo mayina awo, kuti:",
                "25": "Pokhala nawo ulamuliro wopatsidwa kwa ine wa Yesu Khristu, ine ndikukubatiza iwe mu dzina la Atate, ndi la Mwana, ndi la Mzimu Woyera. Ameni.",
                "26": "Ndipo pamenepo mudzawamiza iwo m’madzi, ndi kuwatulutsanso m’madzi.",
                "27": "Ndipo munjira yotere mudzabatiza m’dzina langa; pakuti taonani, indetu ndikunena kwa inu, kuti Atate, ndi Mwana, ndi Mzimu Woyera ali amodzi; ndipo ine ndili mwa Atate, ndipo Atate ali mwa ine, ndipo Atate ndi ine tili amodzi.",
                "28": "Ndipo monga momwe ine ndakulamulirani inu motero inu mudzabatiza. Ndipo sipadzakhala mikangano pakati panu, monga yakhala ikuchitika mpaka pano; kapena sipadzakhala mikangano pakati panu zokhudzana ndi mfundo za chiphunzitso changa, monga zakhala zikuchitika mpaka pano.",
                "29": "Pakuti indetu, indetu ndikunena kwa inu, iye amene ali ndi mzimu wa mkangano sali wa ine, koma ali wa mdyerekezi, amene ali tate wa mikangano, ndipo amautsa mitima ya anthu m’kukangana ndi mkwiyo, wina ndi mzake.",
                "30": "Taonani, ichi sichili chiphunzitso changa, cha kuutsa mitima ya anthu ndi mkwiyo, wina ndi mnzake; koma ichi ndi chiphunzitso changa, kuti zinthu zotere zikuyenera kuthetsedwa.",
                "31": "Taonani, indetu, indetu, ndikunena kwa inu, ndilalikira kwa inu chiphunzitso changa.",
                "32": "Ndipo ichi ndi chiphunzitso changa, ndipo chili chiphunzitso chimene Atate adapereka kwa ine; ndipo ine ndimachitira umboni wa Atate, ndipo Atate amachitira umboni wa ine, ndipo Mzimu Woyera umachitira umboni wa Atate ndi ine; ndipo ine ndikuchitira umboni kuti Atate amalamulira anthu onse, kulikonse, kuti alape ndi kukhulupilira mwa ine.",
                "33": "Ndipo amene akhulupilira mwa ine, ndikubatizidwa, yemweyo adzapulumutsidwa; ndipo iwo ndiwo amene adzalandira Ufumu wa Mulungu.",
                "34": "Ndipo amene sakhulupilira mwa ine, ndipo sadabatizidwe, adzatembeleredwa.",
                "35": "Indetu, indetu, ndikunena kwa inu, kuti ichi ndi chiphunzitso changa, ndipo ndikuchitira umboni za icho kuchokera kwa Atate; ndipo iye amene akhulupilira mwa ine akhulupiliranso mwa Atate; ndipo kwa iye Atate adzachitira umboni wa ine, pakuti iye adzamuyendera iye ndi moto ndi Mzimu Woyera.",
                "36": "Ndipo motero Atate adzachitira umboni za ine, ndipo Mzimu Woyera udzachitira umboni kwa iye wa Atate ndi ine; pakuti Atate, ndi ine, ndi Mzimu Woyera ndife amodzi.",
                "37": "Ndipo ndikunenanso kwa inu, mukuyenera kulapa, ndi kukhala monga mwana wamng’ono, ndi kubatizidwa m’dzina langa, kupanda apo simungathe munjira iliyonse kulandira zinthu izi.",
                "38": "Ndipo ndikunenanso kwa inu, mukuyenera kulapa, ndi kubatizidwa m’dzina langa, ndi kukhala monga mwana wamng’ono, kupanda apo simungalandire munjira iliyonse ufumu wa Mulungu.",
                "39": "Indetu, indetu, ndikunena kwa inu, kuti ichi ndi chiphunzitso changa, ndipo amene amanga pa ichi amanga pa thanthwe langa, ndipo zipata za gahena sizidzawagonjetsa iwo.",
                "40": "Ndipo amene adzalalikira mochuluka kapena mochepera kuposa izi, ndi kuchikhazikitsa icho kukhala chiphunzitso changa, chomwechi chikudza mwa oipa, ndipo sichidamangidwe pa thanthwe langa; koma amanga pa maziko amchenga, ndipo zipata za gahena ziyima zotseguka kuti zilandire otere pamene madzi osefukira adzabwera ndi mphepo zikawomba pa iwo.",
                "41": "Kotero, pitani kwa anthu awa, ndipo lengezani mawu amene ndayankhula, ku malekezero a dziko lapansi."
            },
            "12": {
                "1": "Ndipo zidachitika kuti pamene Yesu adayankhula mawu awa kwa Nefi, ndi kwa iwo amene adaitanidwa, (tsopano chiwerengero cha iwo amene adaitanidwa, ndikulandira mphamvu ndi ulamuliro wa kubatiza, adali khumi ndi awiri) ndipo taonani, adatambasula dzanja lake kwa khamulo, ndikufuulira kwa iwo, kuti: Wodala muli inu ngati mudzamvera mawu a khumi ndi awiri awa, amene ndawasankha mwa inu, kuti akutumikireni inu, ndi kukhala akapolo anu; ndipo kwa iwo ndapereka mphamvu kuti akabatize inu ndi madzi; ndipo mukatha kudzabatizidwa ndi madzi, taonani, ndidzakubatizani inu ndi moto ndi Mzimu Woyera; motero wodala muli inu ngati mudzakhulupilira mwa ine ndi kubatizidwa, mutatha kundiona ine ndi kudziwa kuti ndine.",
                "2": "Ndiponso, wodala kwambiri ndi iwo amene adzakhulupilira m’mawu anu chifukwa kuti mudzachitira umboni kuti mudandiona, ndi kuti mukudziwa kuti ndine. Inde, wodala iwo amene adzakhulupilira m’mawu anu, ndi kubwera mu kuya kwa kudzichepetsa ndi kubatizidwa, pakuti iwo adzayenderedwa ndi moto ndi Mzimu Woyera, ndipo adzalandira chikhululukiro cha machimo awo.",
                "3": "Inde, wodala ali osauka mu mzimu amene amadza kwa ine, pakuti ufumu wakumwamba ndi wawo.",
                "4": "Ndiponso, wodala ali onse amene akulira, pakuti iwo adzatonthozedwa.",
                "5": "Ndipo wodala ali akufatsa, chifukwa adzalandira dziko lapansi.",
                "6": "Ndipo wodala ali onse amene amva njala ndi ludzu la chilungamo, pakuti adzadzazidwa ndi Mzimu Woyera.",
                "7": "Ndipo wodala ali akuchita chifundo, pakuti adzalandira chifundo.",
                "8": "Ndipo wodala ali onse oyera mtima, pakuti adzaona Mulungu.",
                "9": "Ndipo wodala ali onse obweretsa mtendere, pakuti adzatchedwa ana a Mulungu.",
                "10": "Ndipo wodala ali onse amene amazunzidwa chifukwa cha dzina langa, pakuti ufumu wakumwamba uli wawo.",
                "11": "Ndipo wodala inu pamene anthu adzanyoza ndikukuzunzani inu, ndipo adzakunenerani zonama zoipa zilizonse chifukwa cha ine;",
                "12": "Pakuti mudzakhala ndi chisangalalo chachikulu ndi kukondwera kwakukulu, pakuti mphoto yanu idzakhala yaikulu m’mwamba; pakuti koteronso adazunza aneneri amene adakhalako inu kulibe.",
                "13": "Indetu, indetu, ndikunena kwa inu, ine ndikupatsani inu kuti mukhale mchere wa dziko lapansi; koma ngati mcherewo ukataya kukoma kwake, dziko lapansi lidzakomeretsedwa ndi chiyani? Mcherewo kuyambira pamenepo udzakhala wosathandiza kanthu, koma woti uponyedwe kunja, ndi kuponderezedwa ndi anthu.",
                "14": "Indetu, indetu, ndikunena kwa inu, ine ndikukupatsani inu kuti mukhale kuunika kwa anthu awa. Mzinda wokhala pamwamba pa phiri sungathe kubisika.",
                "15": "Taonani, kodi anthu amayatsa nyali ndi kuika pansi pa mbiya? Ayi, koma pa choyikapo nyali, ndipo imaunikira onse ali m’nyumbamo;",
                "16": "Kotero lorani kuwala kwanu kuunikire pamaso pa anthu awa, kuti athe kuona ntchito zanu zabwino, ndikulemekeza Atate anu a Kumwamba.",
                "17": "Musaganize kuti ndabwera kudzawononga chilamulo kapena aneneri; Sindidabwere kudzawononga, koma kudzakwaniritsa;",
                "18": "Pakuti indetu ndinena kwa inu, dontho limodzi kapena kolemba kamodzi sikadachoke kuchilamulo, koma mwa ine zonse zakwaniritsidwa.",
                "19": "Ndipo taonani, ndakupatsani inu chilamulo ndi malamulo a Atate anga, kuti mudzakhulupilire mwa ine, ndi kuti mudzalape machimo anu, ndi kudza kwa ine ndi mtima wosweka ndi mzimu wolapa. Taonani, muli nawo malamulo pamaso panu, ndipo chilamulo chakwaniritsidwa.",
                "20": "Kotero idzani kwa ine ndipo mupulumutsidwe; pakuti indetu ndikunena kwa inu, kuti pokhapokha mutasunga malamulo anga, amene ine ndakulamulirani pa nthawi ino, inu simudzalowa konse mu ufumu wa kumwamba.",
                "21": "Inu mudamva kuti kudanenedwa ndi iwo akale, ndipo kwalembedwanso pamaso panu, kuti musaphe; ndipo yense amene adzapha adzakhala pachiwopsezo cha chiweruzo cha Mulungu;",
                "22": "Koma ine ndikunena kwa inu, kuti yense wokwiyira m’bale wake adzakhala pachiwopsezo cha chiweruzo chake. Ndipo amene adzanena kwa m’bale wake, Wopanda nzeru, adzakhala pachiwopsezo cha bwalo la akulu; ndipo amene adzanena, Chitsiru iwe, adzakhala pa chiwopsezo cha gahena wamoto.",
                "23": "Kotero, ngati inu mudzabwera kwa ine, kapena mudzakhumba kubwera kwa ine, ndi kukumbukira kuti m’bale wanu ali ndi kanthu kotsutsa iwe—",
                "24": "Pita kwa m’bale wako, ndikuyamba wayanjana ndi m’bale wako, ndipo ukatero kabwere kwa ine ndi cholinga chonse cha mtima, ndipo ndidzakulandira iwe.",
                "25": "Gwirizana ndi mdani wako msanga pamene uli naye panjira, kuopa pa nthawi ina iliyonse angakupeze, ndipo ungaponyedwe m’ndende.",
                "26": "Indetu, indetu, ndikunena ndi iwe, sudzatulukamo konse kufikira utalipira senine yotsiriza. Ndipo pamene muli m’ndende mukhonza kulipira ngakhale senine imodzi? Indetu, indetu, ndikunena kwa inu, Ayi.",
                "27": "Taonani, kwalembedwa ndi iwo akale, kuti usachite chigololo;",
                "28": "Koma ine ndinena kwa inu, kuti yense wakuyang’ana mkazi ndi kumkhumba iye, pamenepo wachita kale chigololo mumtima mwake.",
                "29": "Taonani, ndikupereka kwa inu lamulo, kuti musalore chilichonse cha zinthu izi kulowa mu mtima mwanu;",
                "30": "Pakuti ndi bwino kuti inu mukuyenera kudzikana inu nokha pa zinthu izi, pamene inu mudzasenzere mtanda wanu, kuposa kuti muponyedwe mu gahena.",
                "31": "Kwalembedwa, kuti aliyense wakuchotsa mkazi wake, ampatse iye kalata ya chisudzulo.",
                "32": "Indetu, indetu, ndinena kwa inu, kuti yense wakuchotsa mkazi wake, kopanda chifukwa cha dama, amuchititsa iye kuti achite chigololo; ndipo amene adzakwatira iye wosudzulidwayo achita chigololo.",
                "33": "Ndiponso kwalembedwa, Usalumbire wekha, koma udzachitira kwa Ambuye malumbiro ako;",
                "34": "Koma indetu, indetu, ndinena kwa inu, musalumbire konse; kapena pa kumwamba, pakuti kuli mpando wachifumu wa Mulungu;",
                "35": "kapena pa dziko lapansi, pakuti ndilo chopondapo mapazi ake;",
                "36": "Kapena usalumbilire ku mutu wako, popeza sungathe kulidetsa kapena kuliyeretsa tsitsi olo limodzi;",
                "37": "Koma kuyankhula kwanu kukhale Inde, inde; Ayi, ayi; pakuti chirichonse chobwera choposa izi chili choipa.",
                "38": "Ndipo taonani, kwalembedwa, diso ku diso, ndi dzino ku dzino;",
                "39": "Koma ndinena ndi inu, kuti musadzakane choipa, koma amene adzakupanda iwe pa tsaya lako lamanja, umtembenuzire linanso;",
                "40": "Ndipo ngati munthu aliyense afuna kusumira iwe kulamulo ndi kutenga malaya ako, umulore iye kutenganso chofunda chako;",
                "41": "Ndipo amene adzakukakamiza kupita naye mtunda umodzi, upite naye iwiri.",
                "42": "Kwa iye amene akukupempha iwe umpatse, ndipo kwa iye wofuna kukukongola usamubwenze pambuyo.",
                "43": "Ndipo taona kudalembedwanso, kuti udzikonda mnansi wako ndi kudana ndi mdani wako;",
                "44": "Koma taonani ndikunena kwa inu, kondani adani anu, dalitsani iwo amene amakutembelerani inu, chitani zabwino kwa iwo amene amadana nanu, ndipo pemphelerani iwo amene amakugwiritsani ntchito monyoza ndi kukuzunzani;",
                "45": "Kuti mukakhale ana a Atate anu a Kumwamba; pakuti iye amapangitsa dzuwa lake kukwera pa oipa ndi pa abwino.",
                "46": "Kotero zonse zimene zidali zakale, zimene zidali pansi pa chilamulo, mwa ine zakwaniritsidwa.",
                "47": "Zinthu zakale zatha, ndipo zonse zakhala zatsopano.",
                "48": "Kotero ine ndikufuna kuti inu mukhale angwiro monga ine, kapena Atate anu amene ali kumwamba ali angwiro."
            },
            "13": {
                "1": "Indetu, indetu, ndinena kuti ndikufuna kuti muzichita zachifundo kwa osauka; koma samalani kuti musachite zachifundo zanu pamaso pa anthu kuti muonekere kwa iwo; ngati mutero mulibe mphotho kwa Atate anu a Kumwamba.",
                "2": "Kotero pamene mukupereka zachifundo musawombe lipenga pamaso panu, monga amachitira onyenga m’masunagoge ndi m’misewu, kuti alemekezedwe ndi anthu. Indetu ndikunena kwa inu, iwo ali nayo mphotho yawo.",
                "3": "Koma pamene mukupereka zachifundo dzanja lako lamanzere lisadziwe chimene lichita dzanja lako lamanja;",
                "4": "Kuti mphatso zako zachifundo zikhale zamseri; ndipo Atate ako akuona mseri, adzakupatsa iwe mowonekera.",
                "5": "Ndipo pamene mukupemphera musamachite monga onyengawo, pakuti amakonda kupemphera alikuyimilira m’masunagoge, ndi m’mphambano za m’misewu, kuti awonekere kwa anthu. Indetu ndikunena kwa inu, iwo ali nayo mphotho yawo.",
                "6": "Koma iwe popemphera, lowa m’chipinda chako, ndipo pamene watseka chitseko chako, pemphera kwa Atate ako amene ali mseri; ndipo Atate ako amene amaona mseri adzakubwenzera iwe mowonekera.",
                "7": "Koma pamene mukupemphera, musabwerezebwereze mwachabe, monga achikunja; pakuti amayesa kuti adzamveka chifukwa cha kuyankhula kwawo kochuluka.",
                "8": "Kotero musakhale inu monga iwo; pakuti Atate anu akudziwa zimene mukuzisowa, inu musadapemphe kwa Iwo.",
                "9": "Kotero pempherani inu motere: Atate athu a Kumwamba, Dzina lanu liyeretsedwe.",
                "10": "Kufuna kwanu kuchitidwe, monga Kumwamba chomwecho pansi pano.",
                "11": "Ndipo mutikhululukire mangawa athu, monga ifenso tikhululukira amangawa athu.",
                "12": "Ndipo musatitengere ife kokatiyesa, koma mutipulumutse ife kwa woipayo.",
                "13": "Pakuti ufumu ndi wanu, ndi mphamvu, ndi ulemerero, kwamuyaya. Ameni.",
                "14": "Pakuti ngati mukhululukira anthu zolakwa zawo Atate anu a Kumwamba adzakhululukira inunso;",
                "15": "Koma ngati simukhululukira anthu zolakwa zawo, Atate anunso sadzakukhululukirani zolakwa zanu.",
                "16": "Ndiponso, pamene musala kudya musakhale monga onyengawo, a nkhope yachisoni; pakuti amaipitsa nkhope zawo, kuti aonekere kwa anthu kuti akusala kudya. Indetu ndinena kwa inu, iwo ali nayo mphotho yawo.",
                "17": "Koma iwe, posala kudya, dzodza mutu wako, ndi kusamba nkhope yako;",
                "18": "Kuti usaonekere kwa anthu kuti ukusala kudya, koma kwa Atate ako amene ali mseri; ndipo Atate ako akuona mseri adzakubwenzera iwe mowonekera.",
                "19": "Musadzikundikire nokha chuma pa dziko lapansi, pamene njenjete ndi dzimbiri zimawononga, ndi mbala zimaboola ndi kuba;",
                "20": "Koma mudzikundikire nokha chuma m’mwamba, kumene njenjete kapena dzimbiri sizimawononga, ndipo mbala sizimaboola ndi kuba;",
                "21": "Pakuti kumene kuli chuma chako, mtima wakonso udzakhala komweko.",
                "22": "Kuunika kwa thupi ndi diso; kotero ngati diso lako liri la kumodzi, thupi lako lonse lidzakhala lowala.",
                "23": "Koma ngati diso lako liri loipa, thupi lako lonse lidzakhala lodzadza ndi mdima. Kotero ngati kuunika kuli mwa iwe kuli mdima, mdimawo ndi waukulu bwanji!",
                "24": "Palibe munthu angathe kutumikira ambuye awiri; pakuti pena adzamuda m’modzi, ndikudzakonda winayo, kapena adzakangamira kwa m’modzi, ndikudzanyoza winayo. Simungathe kutumikira Mulungu ndi Chuma.",
                "25": "Ndipo tsopano zidachitika kuti pamene Yesu adanena mawu awa adayang’ana pa khumi ndi awiriwo amene adawasankha, nanena nawo, Kumbukirani mawu amene ndayankhula. Pakuti taonani, inu ndinu amene ndakusankhani kuti mutumikire anthu awa. Kotero ndikunena kwa inu, Musadere nkhawa moyo wanu, chimene mudzadya ndi chimene mudzamwa; kapena thupi lanu, chimene mudzavala. Kodi moyo suli woposa chakudya, ndi thupi loposa chovala?",
                "26": "Taonani mbalame za mumlengalenga, pakuti sizimafesa ayi, kapena kukolola, kapena kututira m’nkhokwe; koma Atate anu a Kumwamba amazidyetsa. Kodi inu simuziposa izo?",
                "27": "Ndani wa inu pa kudera nkhawa angathe kuwonjezera pa msinkhu wake mkono umodzi?",
                "28": "Ndipo muderanji nkhawa ndi zovala? Lingalirani za maluwa akuthengo, m’mene amakulira; sagwira ntchito, kapena kupota;",
                "29": "Koma ndinena kwa inu, kuti angakhale Solomo, mu ulemerero wake wonse, sadavale ngati limodzi la amenewa.",
                "30": "Chifukwa chake ngati Mulungu amaveka motero maudzu a kuthengo, okhala lero, ndi mawa aponyedwa pamoto, momwemonso adzaveka inu, ngati simuli a chikhulupiliro chochepa.",
                "31": "Kotero musadere nkhawa, ndi kuti, Tidzadya chiyani? kapena, tidzamwa chiyani? kapena, Tidzavala chiyani?",
                "32": "Pakuti Atate anu a Kumwamba akudziwa kuti mukusowa zinthu zonsezi.",
                "33": "Koma muyambe mwafuna Ufumu wa Mulungu ndi chilungamo chake, ndipo zinthu zonsezi zidzawonjezedwa kwa inu.",
                "34": "Kotero musadere nkhawa za mawa; pakuti mawa lidzadzidera nkhawa za zinthu za ilo lokha. Lokwanira liri tsiku ndi zoipa zake."
            },
            "14": {
                "1": "Ndipo tsopano zidachitika kuti pamene Yesu adanena mawu awa adatembenukiranso kwa khamulo, ndikutsegulanso pakamwa pake kwa iwo, nanena: Indetu, indetu, ndikunena kwa inu, Musaweruze, kuti nanu musaweruzidwe.",
                "2": "Pakuti ndi kuweruza kumene muweruza nako, inunso mudzaweruzidwa; ndipo ndi muyeso umene muyesa nawo, udzayesedwa kwa inunso.",
                "3": "Ndipo upenya bwanji kachitsotso kali m’diso la m’bale wako, koma osaganizira chipika chili m’diso la iwe mwini?",
                "4": "Kapena unganene bwanji kwa m’bale wako: Ndilore ndichotse kachitsotso m’diso lako—ndipo taona, chipika chili m’diso lako?",
                "5": "Wonyenga iwe, tayamba wachotsa chipikacho m’diso lako; ndipo pamenepo udzapenyetsetsa nkutulutsa kachitsotso m’diso la m’bale wako.",
                "6": "Musapatse choyeracho kwa agalu, kapena musamaponye ngale zanu patsogolo pa nkhumba, kuti zingazipondereze ndi mapazi awo, ndi kutembenukanso ndikung’amba inu.",
                "7": "Pemphani, ndipo chidzapatsidwa kwa inu; funani, ndipo mudzapeza; gogodani, ndipo chidzatsegulidwa kwa inu.",
                "8": "Pakuti aliyense wakupempha, adzalandira; ndi wofunayo, adzapeza; ndipo kwa iye wogogoda, chidzatsegulidwa.",
                "9": "Kapena munthu ndani wa inu, amene mwana wake akadzampempha mkate, adzampatsa mwala?",
                "10": "Kapena akadzampempha nsomba, adzampatsa njoka kodi?",
                "11": "Ndiye ngati inu, okhala oipa, mumadziwa kupatsa ana anu mphatso zabwino, nkoposa kotani nanga Atate anu a Kumwamba adzapereka zinthu zabwino kwa iwo akuwapempha Iwo?",
                "12": "Kotero, zinthu zili zonse mumafuna kuti anthu akuchitireni, inunso muwachitire iwo zotero; pakuti ichi ndicho chilamulo ndi aneneri.",
                "13": "Lowani pa chipata chopapatiza; pakuti chipata chili chachikulu, ndipo njira ndiyotakata, imene imatsogolera ku chiwonongeko, ndipo ali ambiri amene amalowa m’menemo;",
                "14": "Chifukwa chipata chili chopapatiza, ndipo yaying’ono ndi njirayo imene imatsogolera ku moyo, ndipo ali owerengeka amene akuipeza iyo.",
                "15": "Chenjerani ndi aneneri onyenga, amene amadza kwa inu ndi zovala zankhosa, koma m’kati mwawo ali mimbulu yolusa.",
                "16": "Mudzawazindikira ndi zipatso zawo. Kodi anthu amathyola mpesa paminga, kapena nkuyu pa mthula?",
                "17": "Momwemo mtengo wabwino uli wonse umapereka chipatso chabwino; koma mtengo wovunda umapereka chipatso choipa.",
                "18": "Mtengo wabwino sungathe kubala chipatso choipa, kapena mtengo wovunda kubala chipatso chabwino.",
                "19": "Mtengo uli wonse wosabereka zipatso zabwino, umadulidwa, ndi kuponyedwa pamoto.",
                "20": "Kotero, ndi zipatso zawo mudzawadziwa iwo.",
                "21": "Si yense wakunena kwa ine, Ambuye, Ambuye, adzalowa mu Ufumu wa Kumwamba; koma iye amene achita chifuniro cha Atate anga a Kumwamba.",
                "22": "Ambiri adzati kwa ine tsiku limenelo, Ambuye, Ambuye, kodi sitidanenera mawu m’dzina lanu, ndi m’dzina lanunso kutulutsa ziwanda, ndi m’dzina lanunso kuchita zodabwitsa zambiri?",
                "23": "Ndipo pamenepo ndidzanena kwa iwo, Sindidakudziweni konse; chokani kwa ine, inu akuchita mphulupulu.",
                "24": "Kotero, yense wakumva mawu angawa, ndi kuwachita, ndidzamufanizira iye ndi munthu wanzeru, amene adamanga nyumba yake pa thanthwe;",
                "25": "Ndipo idagwa mvula, ndipo kusefukira kwa madzi kudabwera, ndipo mphepo zidawomba, ndipo zidamenya pa nyumbayo; ndipo siidagwe, pakuti idamangidwa pa thanthwe.",
                "26": "Ndipo yense wakumva mawu angawa ndi kusawachita adzafanizidwa ndi munthu wopusa, amene adamanga nyumba yake pamchenga—",
                "27": "Ndipo mvula idagwa, ndipo kusefukira kwa madzi kudabwera, ndipo mphepo zidaomba, ndipo zidamenya pa nyumbayo; ndipo idagwa, ndipo kugwa kwake kudali kwakukulu."
            },
            "15": {
                "1": "Ndipo tsopano zidachitika kuti pamene Yesu adatha mawu awa adayang’ana maso ake pa khamulo, nanena nawo, Taonani, mudamva zimene ndidaphunzitsa ndisadakwere kwa Atate anga; kotero, amene akumbukira mawu anga awa, ndikuwachita, ameneyo ine ndidzamuwukitsa pa tsiku lotsiliza.",
                "2": "Ndipo zidachitika kuti pamene Yesu adanena mawu awa, adaona kuti padali ena mwa iwo amene adadabwa, ndipo adadabwa pa chimene akadanena chokhudzana ndi chilamulo cha Mose; pakuti sadamvetsetse mawu akuti zinthu zakale zidapita, ndi kuti zonse zidakhala zatsopano.",
                "3": "Ndipo adati kwa iwo, Musadabwe kuti ndidati kwa inu, kuti zakale zidapita, ndi kuti zonse zidakhala zatsopano.",
                "4": "Taonani, ndikunena kwa inu kuti chilamulo chakwaniritsidwa chimene chidaperekedwa kwa Mose.",
                "5": "Taonani, ndine iye amene ndidapereka lamulo, ndipo ine ndine amene ndidapangana ndi anthu anga Israeli; kotero lamulo mwa ine lakwaniritsidwa; pakuti ndabwera kudzakwaniritsa lamulo; kotero liri ndi mathero.",
                "6": "Taonani, sindikuwononga aneneri, pakuti onse amene sadakwaniritsidwe mwa ine, indetu ndinena kwa inu, onse adzakwaniritsidwa.",
                "7": "Ndipo chifukwa ine ndidati kwa inu kuti zinthu zakale zapita, ine sindikuwononga izo zimene zidayankhulidwa zokhudza zinthu zimene ziri nkudza.",
                "8": "Pakuti taonani, pangano limene ndapanga ndi anthu anga silidakwaniritsidwe lonse; koma chilamulo chimene chidapatsidwa kwa Mose chiri ndi mathero mwa ine.",
                "9": "Taonani, ine ndine chilamulo ndi kuunika. Yang’anani kwa ine, ndi kupilira kufikira chimaliziro, ndipo mudzakhala ndi moyo; pakuti kwa iye wakupilira kufikira chimaliziro, ine ndidzampatsa moyo wamuyaya.",
                "10": "Taonani, ndakupatsani inu malamulo; kotero sungani malamulo anga. Ndipo ichi ndi chilamulo ndi aneneri, pakuti adachitira umboni za ine ndithu.",
                "11": "Ndipo tsopano zidachitika kuti pamene Yesu adanena mawu awa, adanena kwa khumi ndi awiri amene adawasankhawo:",
                "12": "Inu ndinu ophunzira anga; ndipo inu ndinu kuwala kwa anthu awa, amene ali otsalira a nyumba ya Yosefe.",
                "13": "Ndipo taonani, ili ndi dziko la cholowa chanu; ndipo Atate adalipereka kwa inu.",
                "14": "Ndipo palibe pa nthawi iliyonse Atate adandipatsa ine lamulo kuti ine ndikawauze izo kwa abale anu ku Yerusalemu.",
                "15": "Ngakhale pa nthawi iliyonse Atate sadandipatse ine lamulo kuti ndiwauze iwo zokhudza mafuko ena a nyumba ya Israeli, amene Atate adawatsogolera kuwachotsa m’dzikolo.",
                "16": "Izi zambiri Atate adandilamulira ine, kuti ndikuyenera kuwauza iwo;",
                "17": "Kuti nkhosa zina ndili nazo, zomwe siziri za khola ili; izonso ndikuyenera kuzibweretsa, ndipo zidzamva mawu anga; ndipo padzakhala khola limodzi, ndi mbusa m’modzi.",
                "18": "Ndipo tsopano, chifukwa cha kusamva ndi kusakhulupilira iwo sadamvetse mawu anga; kotero ndidalamulidwa kuti ndisanenenso za Atate zokhudza chinthu ichi kwa iwo.",
                "19": "Koma, indetu, ine ndikunena kwa inu kuti Atate andilamulira ine, ndipo ine ndikukuwuzani izo kwa inu, kuti inu mudapatulidwa kuchokera pakati pawo chifukwa cha kusaweruzika kwawo; kotero ndi chifukwa cha kusaweruzika kwawo kuti iwo sakudziwa za inu.",
                "20": "Ndipo indetu, ndikunena kwa inunso, kuti mafuko enawo Atate adawalekanitsa kwa iwo; ndipo ndi chifukwa cha mphulupulu zawo kuti sadziwa za iwo.",
                "21": "Ndipo indetu ndikunena kwa inu, kuti muli iwo amene ndidanena za iwo: Nkhosa zina ndili nazo, zomwe siziri za khola ili; izonso ndikuyenera kuzibweretsa, ndipo zidzamva mawu anga; ndipo padzakhala khola limodzi, ndi m’busa m’modzi.",
                "22": "Ndipo iwo sadandimvetsetse ine, pakuti iwo ankaganiza kuti adali Amitundu; pakuti sadamvetse kuti Amitundu akuyenera kutembenuka kudzera mu kulalikira kwawo.",
                "23": "Ndipo sadandimvetse kuti ndidati iwo adzamva mawu anga; ndipo sadandimvetse ine kuti Amitundu sakuyenera kumva mawu anga nthawi ina iliyonse—kuti sindikuyenera kudzionetsera ndekha kwa iwo koma ndi Mzimu Woyera.",
                "24": "Koma taonani, inu mwamva mawu anga, ndi kundiona ine; ndipo inu ndinu nkhosa zanga, ndipo mukuwerengedwa mwa iwo amene Atate andipatsa ine."
            },
            "16": {
                "1": "Ndipo indetu, indetu, ine ndikunena kwa inu kuti ndili nazo nkhosa zina, zimene siziri za dziko lino, kapena za dziko la Yerusalemu, kapena m’madera aliwonse a dziko ilo mozungulira kumene ine ndakhala ndikutumikira.",
                "2": "Pakuti iwo amene ndikunena za iwo amene sadamve mawu anga; kapena sindidadzionetsere ndekha kwa iwo.",
                "3": "Koma ine ndalandira lamulo la Atate kuti ndidzapita kwa iwo, ndipo kuti iwo adzamva mawu anga, ndipo adzawerengedwa pakati pa nkhosa zanga, kuti pakhale khola limodzi ndi m’busa m’modzi; kotero ndipita kukadzionetsa ndekha kwa iwo.",
                "4": "Ndipo ndikukulamulirani kuti mulembe mawu awa nditachoka ine, kuti ngati anthu anga ali ku Yerusalemu, amene adandiona ine, ndi kukhala ndi ine mu utumiki wanga, sapempha Atate m’dzina langa, kuti alandire chidziwitso cha inu mwa Mzimu Woyera, ndiponso cha mafuko ena amene samawadziwa, kuti mawu awa amene mudzawalemba adzasungidwa ndipo adzaonetseredwa kwa amitundu, kuti mwa chidzalo cha amitundu, otsalira a mbewu yawo, amene adzabalalitsidwa pa nkhope ya dziko lapansi chifukwa cha kusakhulupilira kwawo, akhonza kubweretsedwa, kapena akhonza kubweretsedwa ku chidziwitso cha ine, Muwomboli wawo.",
                "5": "Ndipo pamenepo ine ndidzawasonkhanitsa iwo kuchokera ku zigawo zinayi za dziko lapansi; ndipo pamenepo ndidzakwaniritsa chipangano chomwe Atate apanga kwa anthu onse a nyumba ya Israeli.",
                "6": "Ndipo wodala ali Amitundu, chifukwa cha chikhulupiliro chawo mwa ine, ndi mwa Mzimu Woyera, amene amachitira umboni kwa iwo za ine ndi Atate.",
                "7": "Taonani, chifukwa cha chikhulupiliro chawo mwa ine, akutero Atate, ndi chifukwa cha kusakhulupilira kwanu, O nyumba ya Israeli, m’tsiku lotsiriza choonadi chidzafika kwa Amitundu, kuti chidzalo cha zinthu izi chidzadziwika kwa iwo.",
                "8": "Koma tsoka, atero Atate, kwa osakhulupilira a Amitundu—pakuti pakusatengera iwo abwera pankhope ya dziko lino, ndipo abalalitsa anthu anga omwe ali a nyumba ya Israeli; ndipo anthu anga amene ali a nyumba ya Israeli adathamangitsidwa pakati pawo, ndi kuponderezedwa pansi pamapazi ndi iwo;",
                "9": "Ndipo chifukwa cha zifundo za Atate kwa Amitundu, ndiponso ziweruzo za Atate pa anthu anga amene ali a nyumba ya Israeli, indetu, indetu, ine ndikunena kwa inu, kuti pambuyo pa zonsezi, ndipo ine ndachititsa anthu anga amene ali a nyumba ya Israeli kumenyedwa, ndi kusautsidwa, ndi kuphedwa, ndi kuthamangitsidwa pakati pawo, ndi kukhala odedwa ndi iwo, ndi kukhala chitsogozo ndi mphekesera pakati pawo;",
                "10": "Ndipo motero adalamulira Atate kuti ndinene kwa inu: Pa tsiku limenelo pamene Amitundu adzachimwira uthenga wanga, ndipo adzakana chidzalo cha uthenga wanga, ndipo adzadzikuza m’kunyada kwa mitima yawo pamwamba pa maiko onse, ndi pamwamba pa anthu onse a dziko lapansi, ndipo adzadzazidwa ndi mitundu yonse ya mabodza, ndi chinyengo, ndi kufuntha, ndi mitundu yonse ya chinyengo, ndi kupha, ndi zaunsembe zachinyengo, ndi zadama, ndi zonyansa zobisika; ndipo ngati iwo adzachita zinthu zonsezo, ndipo adzakana chidzalo cha uthenga wanga wabwino, taonani, akutero Atate, ndidzapangitsa chidzalo cha uthenga wanga kuchoka pakati pawo.",
                "11": "Ndipo kenako ndidzakumbukira pangano langa limene ndapanga kwa anthu anga, O nyumba ya Israeli, ndipo ndidzabweretsa uthenga wanga wabwino kwa iwo.",
                "12": "Ndipo ndidzaonetsa kwa inu, O nyumba ya Israeli, kuti Amitundu sadzakhala ndi mphamvu pa inu; koma ndidzakumbukira chipangano changa kwa inu, O nyumba ya Israeli, ndipo inu mudzafika ku chidziwitso cha chidzalo cha uthenga wanga wabwino.",
                "13": "Koma ngati Amitundu adzalapa ndi kubwelera kwa ine, akutero Atate, taonani iwo adzawerengedwa pakati pa anthu anga, O nyumba ya Israeli.",
                "14": "Ndipo sindidzalora anthu anga, amene ali a nyumba ya Israeli, kudutsa pakati pawo, ndi kuwapondaponda, akutero Atate.",
                "15": "Koma ngati iwo satembenukira kwa ine, ndi kumvetsera mawu anga, ndidzawalora iwo, inde, ndidzalora anthu anga, O nyumba ya Israeli, kuti iwo adzadutse pakati pawo, ndipo adzawapondereza iwo pansi, ndipo adzakhala ngati mchere wotayika kukoma kwake, umene kuyambira pamenepo suli wothandiza kanthu koma kuponyedwa kunja, ndi kuponderezedwa kuphazi kwa anthu anga, O nyumba ya Israeli.",
                "16": "Indetu, indetu, ndinena kwa inu, motero Atate andilamulira ine—kuti ndipereke kwa anthu awa dziko lino ngati cholowa chawo.",
                "17": "Ndipo Kenako mawu a mneneri Yesaya adzakwaniritsidwa, amene akuti:",
                "18": "Alonda ako adzakweza mawu; ndi mawuwo pamodzi adzayimba, pakuti adzaonana maso ndi maso pamene Ambuye adzabweretsanso Ziyoni.",
                "19": "Sangalalani, imbani pamodzi, inu mabwinja a Yerusalemu; pakuti Ambuye watonthoza anthu ake, iye wawombola Yerusalemu.",
                "20": "Ambuye watambasula dzanja lake loyera pamaso pa amitundu onse; ndipo malekezero onse a dziko lapansi adzaona chipulumutso cha Mulungu."
            },
            "17": {
                "1": "Taonani, tsopano zidachitika kuti pamene Yesu adayankhula mawu awa adayang’ana mozungulira khamulo, ndipo iye adanena nawo: Taonani, nthawi yanga yayandikira.",
                "2": "Ndikuona kuti muli ofooka, kuti simungathe kumvetsetsa mawu anga onse amene ndalamulidwa ndi Atate kuti ndiyankhule kwa inu pa nthawi ino.",
                "3": "Kotero, pitani inu ku nyumba zanu, ndi kusinkhasinkha pa zinthu zimene ine ndidayankhula, ndipo pemphani kwa Atate, m’dzina langa, kuti inu mukamvetsetse, ndi kukonzekeretsa malingaliro anu kwa mawa, ndipo ine ndidzabweranso kwa inu kachiwiri.",
                "4": "Koma tsopano ine ndikupita kwa Atate, ndiponso kuti ndikadzionetsere ndekha kwa mafuko otayika a Israeli, pakuti iwo sadatayike kwa Atate, pakuti iwo akudziwa kumene iwo adawatengera iwo.",
                "5": "Ndipo zidachitika kuti pamene Yesu adanena izi, adaponyanso maso ake mozunguliranso pa khamulo, ndipo adaona kuti adali m’misonzi, ndipo adayang’ana mokhazikika pa iye monga ngati amupempha kuti akhale nawo kanthawi pang’ono.",
                "6": "Ndipo adati kwa iwo, Taonani, zimphyo zanga zadzala ndi chifundo pa inu.",
                "7": "Kodi muli nawo aliwonse amene akudwala mwa inu? Abweretseni iwo kuno. Kodi muli nawo olumala, kapena akhungu, kapena otsimphina, kapena achilema, kapena akhate, kapena opuwala, kapena ogontha, kapena akusautsidwa mwanjira iliyonse? Abweretseni kuno, ndipo ndidzawachiritsa, pakuti ndili ndi chifundo pa inu; zimphyo zanga zadzala ndi chifundo.",
                "8": "Pakuti ine ndikudziwa kuti mukufuna kuti ndionetse kwa inu zimene ndachita kwa abale anu mu Yerusalemu, pakuti ndaona kuti chikhulupiliro chanu ndi chokwanira kuti ndikuchilitseni inu.",
                "9": "Ndipo zidachitika kuti, pamene adanena izi, khamu lonse lidatuluka ndi mtima umodzi, ndi odwala awo, ndi osautsika awo, ndi olumala awo, ndi akhungu awo, ndi osayankhula awo, ndi onse amene adali kusautsidwa mwanjira iliyonse; ndipo adawachiritsa onse pamene adabweretsedwa kwa iye.",
                "10": "Ndipo adatero onse, iwo amene adachiritsidwawo ndi iwo amene adali alungalunga, adagwada pa mapazi ake, ndi kumulambira; ndipo onse amene adatha kubwera a khamu la anthuli adampsompsona mapazi ake, kotero kuti adasambitsa mapazi ake ndi misonzi yawo.",
                "11": "Ndipo zidachitika kuti adalamula kuti tiana tawo tating’ono tibweretsedwe.",
                "12": "Kotero iwo adabweretsa tiana tawo tating’ono ndikutikhazika pansi mozungulira iye, ndipo Yesu adaimilira pakati; ndipo khamulo lidapereka njira kufikira adabwera nato tonse kwa iye.",
                "13": "Ndipo zidachitika kuti pamene iwo onse adabweretsedwa, ndipo Yesu adaimilira pakati, iye adalamulira khamulo kuti ligwade pansi.",
                "14": "Ndipo zidachitika kuti pamene lidagwada pansi, Yesu adabuula mwa iye yekha, ndi kuti: Atate, ndikusautsika chifukwa cha kuipa kwa anthu a nyumba ya Israeli.",
                "15": "Ndipo pamene adanena mawu awa, iye nayenso adagwada pansi; ndipo taonani, adapemphera kwa Atate, ndipo zinthu zimene adapemphera sizingathe kulembedwa, ndipo khamulo lidachitira umboni limene lidamumva iye.",
                "16": "Ndipo moteromu iwo akuchitira umboni: Diso silidaonepo, ngakhale khutu silidamvepo, zinthu zazikulu ndi zodabwitsa monga tidaona ndi kumva Yesu akuyankhula kwa Atate;",
                "17": "Ndipo palibe lilime lingathe kuyankhula, ngakhale sizingathe kulembedwa ndi munthu aliyense, ngakhale mitima ya anthu singathe kulingalira zinthu zazikulu ndi zodabwitsa monga momwe ife tidaonera ndi kumva Yesu akuyankhula; ndipo palibe amene angaganizire za chisangalalo chimene chidadzadza m’miyoyo yathu pa nthawi imene tidamumva iye akutipemphelera kwa Atate.",
                "18": "Ndipo zidachitika kuti pamene Yesu adamaliza kupemphera kwa Atate, adaimilira; koma chachikulu chidali chisangalaro cha khamulo kotero kuti lidagonjetsedwa.",
                "19": "Ndipo zidachitika kuti Yesu adayankhula nawo, ndi kuwawuza anyamuke.",
                "20": "Ndipo adanyamuka pansipo, ndipo adati kwa iwo, Odala muli inu chifukwa cha chikhulupiliro chanu. Ndipo tsopano taonani, chisangalalo changa ndichodzaza.",
                "21": "Ndipo pamene adanena mawu awa, iye adalira, ndipo khamu lidachitira umboni za izo, ndipo iye adatenga tiana tawo tating’ono, kamodzikamodzi, ndi kutidalitsa ito, ndipo adatipemphelera ito kwa Atate.",
                "22": "Ndipo pamene adachita ichi, iye adaliranso;",
                "23": "Ndipo iye adayankhula kwa khamulo, ndipo adanena nawo, Taonani tiwana tanu.",
                "24": "Ndipo pamene iwo adayang’ana kuti aone iwo adaponya maso awo ku thambo, ndipo iwo adaona kumwamba kutatseguka, ndipo iwo adaona angelo akutsika kuchokera kumwamba ngati iwo adali ngati pakati pa moto; ndipo adatsika pansi, ndikuzinga tiana tawo, ndipo tidazingidwa ndi moto; ndipo angelo adatumikira kwa iwo.",
                "25": "Ndipo khamulo lidaona, ndi kumva, ndi kuchitira umboni; ndipo akudziwa kuti umboni wawo uli woona pakuti iwo adaona ndi kumva, munthu aliyense payekha; ndipo adali mu chiwerengero chawo pafupifupi anthu zikwi ziwiri mphambu mazana asanu; ndipo adali amuna, akazi, ndi ana."
            },
            "18": {
                "1": "Ndipo zidachitika kuti Yesu adalamulira ophunzira ake kuti abweretse mkate ndi vinyo kwa iye.",
                "2": "Ndipo pamene iwo adapita kukafuna mkate ndi vinyo, iye adalamulira khamulo kuti iwo akhale pansi pa dothi.",
                "3": "Ndipo pamene ophunzira adadza ndi mkate ndi vinyo, iye adatengako mkate ndi kuunyema ndi kuudalitsa iwo; ndipo adapereka kwa ophunzira ndi kuwalamulira kuti iwo adye.",
                "4": "Ndipo pamene adadya ndi kukhutira, adalamulira kuti apereke kwa khamulo.",
                "5": "Ndipo pamene khamulo lidadya ndi kukhutira, adati kwa ophunzira ake: Taonani, m’modzi adzadzozedwa pakati panu, ndipo kwa iye ndidzampatsa mphamvu kuti adzinyema mkate, ndi kuudalitsa, ndi kuupereka kwa anthu a mpingo wanga; kwa onse amene akhulupilira ndi kubatizidwa m’dzina langa.",
                "6": "Ndipo izi mudzaonetsetsa kuchita nthawi zonse; ngakhale monga ndachitira, ngakhale monga ndanyema mkate ndi kuudalitsa ndi kuupereka kwa inu.",
                "7": "Ndipo izi mudzazichita pokumbukira thupi langa, limene ndalionetsa kwa inu. Ndipo udzakhala umboni kwa Atate kuti mumandikumbukira ine nthawi zonse. Ndipo ngati mundikumbukira nthawi zonse mudzakhala ndi Mzimu wanga kukhala ndi inu.",
                "8": "Ndipo zidachitika kuti pamene adanena mawu awa, adalamulira ophunzira ake kuti atengeko vinyo wa m’chikho ndi kumwamo, ndipo kutinso apereke kwa khamulo kuti amweko.",
                "9": "Ndipo zidachitika kuti iwo adachita momwemo, ndipo adamwako ndipo adakhutila; ndipo adapereka kwa khamulo, ndipo adamwa, ndipo adakhutira.",
                "10": "Ndipo pamene ophunzirawo adachita ichi, Yesu adati kwa iwo, Wodala muli inu chifukwa cha chinthu ichi chimene mwachita; pakuti uku kuli kukwaniritsa malamulo anga, ndipo ichi chikuchitira umboni kwa Atate kuti muli kulolera kuchita chimene ine ndakulamulirani inu.",
                "11": "Ndipo izi mudzazichita nthawi zonse kwa iwo amene alapa ndi kubatizidwa m’dzina langa; ndipo mudzazichita m’chikumbukiro cha mwazi wanga, umene ndakhetsa chifukwa cha inu, kuti mukachitire umboni kwa Atate kuti mumandikumbukira ine nthawi zonse. Ndipo ngati mundikumbukira nthawi zonse mudzakhala ndi Mzimu wanga kukhala nanu.",
                "12": "Ndipo ine ndikukupatsani inu lamulo kuti inu mudzachita zinthu izi. Ndipo ngati inu nthawi zonse mudzachita zinthu izi wodala ndi inu, pakuti mwamangidwa pa thanthwe langa.",
                "13": "Koma amene mwa inu adzachita zambiri kapena zochepa kuposa izi sadamangidwe pa thanthwe langa, koma amangidwa pa maziko amchenga; ndipo pamene mvula itsika, ndipo madzi osefukira adzabwera, ndi mphepo zikuwomba, ndi kuwomba pa iwo, iwo adzagwa, ndipo zipata za gahena zakonzeka kuti ziwalandire iwo.",
                "14": "Kotero odala muli inu ngati musunga malamulo anga, amene Atate andilamulira ine kuti ndidzapereke kwa inu.",
                "15": "Indetu, indetu, ndinena kwa inu, mukuyenera kukhala tcheru ndi kupemphera nthawi zonse, kuti mungayesedwe ndi mdyerekezi, ndipo ndikutsogozedwa ukapolo ndi iye.",
                "16": "Ndipo monga ndapemphera pakati pa inu inde kotero inu mudzapemphera mu mpingo wanga, pakati pa anthu anga amene alapa ndi kubatizidwa m’dzina langa. Taonani, ine ndine kuwala; ndakupatsani chitsanzo.",
                "17": "Ndipo zidachitika kuti pamene Yesu adayankhula mawu amenewa kwa ophunzira ake, iye adatembenukiranso kwa khamulo ndipo adati kwa iwo:",
                "18": "Taonani, indetu, indetu, ndikunena kwa inu, mukuyenera kukhala tcheru ndi kupemphera nthawi zonse kuti mungalowe m’kuyesedwa; pakuti Satana akufuna kuti akhale nanu, kuti akupeteni ngati tirigu.",
                "19": "Kotero mukuyenera kupemphera nthawi zonse kwa Atate m’dzina langa;",
                "20": "Ndipo china chili chonse chimene mudzapempha Atate m’dzina langa, chimene chili cholondola, mukukhulupilira kuti mudzalandira, taonani, chidzapatsidwa kwa inu.",
                "21": "Pempherani m’mabanja anu kwa Atate, nthawi zonse m’dzina langa, kuti akazi anu ndi ana anu adalitsidwe.",
                "22": "Ndipo taonani, mudzakumana pamodzi kawiri kawiri; ndipo inu simudzaletsa aliyense kubwera kwa inu pamene mudzakumana, koma aloleni iwo kuti abwere kwa inu, ndipo musawaletse;",
                "23": "Koma inu mudzawapemphelera, ndipo simudzawaponya kunja; ndipo ngati kutero kuti abwera kwa inu kawiri kawiri mudzawapemphelera iwo kwa Atate, m’dzina langa.",
                "24": "Kotero, nyamulani kuwala kwanu kuti kuunikire ku dziko lapansi. Taonani, ine ndine kuwala kumene mudzakunyamula—icho chimene mwandiona ndikuchita. Taonani mukuona kuti ndapemphera kwa Atate, ndipo inu nonse mwachitira umboni.",
                "25": "Ndipo mukuona kuti ndakulamulirani kuti palibe m’modzi wa inu akuyenera adzipita kutali, koma makamaka ndalamulira kuti mudze kwa ine, kuti mukamvelere ndi kuona; ngakhale momwemonso mudzachitira dziko lapansi; ndipo amene amphwanya lamulo ili adzilolera yekha kutsogozedwa m’mayesero.",
                "26": "Ndipo tsopano zidachitika kuti Yesu atanena mawu amenewa, adatembenuziranso maso ake kwa ophunzira amene iye adawasankha, nanena nawo.",
                "27": "Taonani indetu, indetu, ndikunena kwa inu, ndikupereka kwa inu lamulo lina, ndipo kenako ine ndikuyenera kupita kwa Atate anga kuti ndikakwaniritse malamulo ena amene iwo adandipatsa ine.",
                "28": "Ndipo tsopano taonani, ili ndi lamulo limene ine ndikupereka kwa inu, kuti inu musadzalore wina aliyense modziwa kuti atenge thupi ndi mwazi wanga mosayenera, pamene inu mudzaperekera izo;",
                "29": "Pakuti yense wakudya ndi kumwa thupi ndi mwazi wanga mosayenera, akudya ndi kumwera chiwonongeko cha moyo wake; kotero ngati mukudziwa kuti munthu sali woyenera kudya ndi kumwa thupi langa ndi mwazi wanga, inu mudzamuletsa.",
                "30": "Komabe, inu simudzamuchotsa pakati panu, koma inu mudzatumikira kwa iye ndi kumupemphelera iye kwa Atate, m’dzina langa; ndipo ngati atakhale kuti alapa ndipo abatizidwa m’dzina langa, pamenepo inu mudzamulandira iye, ndipo mudzaperekera kwa iye thupi ndi mwazi wanga.",
                "31": "Koma ngati iye salapa iye sadzawerengedwa pakati pa anthu anga, kuti asawononge anthu anga, pakuti taonani ndikudziwa nkhosa zanga, ndipo zimawerengedwa.",
                "32": "Komabe, inu musadzamtulutse iye m’masunagoge anu, kapena malo anu opembedzerapo, pakuti kwa oterowo mudzapitiriza kutumikira; pakuti inu simudziwa koma chimene iwo adzabwelera ndi kulapa, ndi kudza kwa ine ndi cholinga chonse cha mtima, ndipo ndidzawachiritsa iwo; ndipo inu mudzakhala njira yowabweretsera ku chipulumutso.",
                "33": "Kotero, sungani mawu awa amene ndakulamulirani inu kuti musabwere pansi pa kutsutsidwa; pakuti tsoka kwa iye amene Atate amutsutsa.",
                "34": "Ndipo ndikukupatsani malamulo awa chifukwa cha mikangano imene yakhala pakati panu. Ndipo muli wodala ngati mulibe mikangano pakati panu.",
                "35": "Ndipo tsopano ndipita kwa Atate, chifukwa ndikofunikira kuti ndipite kwa Atate chifukwa cha inu.",
                "36": "Ndipo zidachitika kuti, pamene Yesu adamaliza mawu awa, adawakhudza ndi dzanja lake ophunzira amene adawasankha, m’modzim’modzi, ngakhale mpakana atawakhudza iwo onse, ndipo adayankhula nawo pamene ankawakhudza iwo.",
                "37": "Ndipo khamulo silidamve mawu amene iye adayankhula, kotero iwo sadachitire umboni; koma ophunzirawo adachitira umboni kuti iye adawapatsa iwo mphamvu ya kupereka Mzimu Woyera. Ndipo ine ndidzakuonetsani inu kutsogoloku kuti umboni uwu uli woona.",
                "38": "Ndipo zidachitika kuti, pamene Yesu adawakhudza iwo onse, kudadza mtambo ndipo udaphimba khamu la anthulo, kotero kuti iwo sadathe kumuona Yesu.",
                "39": "Ndipo pamene iwo adaphimbidwa, iye adawachokera, ndipo adakwera kumwamba. Ndipo ophunzira adaona ndipo adachitira umboni kuti adakweranso kumwamba."
            },
            "19": {
                "1": "Ndipo tsopano zidachitika kuti pamene Yesu adakwera kumwamba, khamu la anthu lidabalalika, ndipo mamuna aliyense adatenga mkazi wake ndi ana ake ndipo adabwelera ku nyumba yake.",
                "2": "Ndipo kudamveka phokoso pakati pa anthu nthawi yomweyo, usadadze mdima, kuti khamu la anthu lidaona Yesu, ndi kuti adatumikira kwa iwo, ndipo kuti iye akadzionetsanso iye mwini mawa kwa khamulo.",
                "3": "Inde, ndipo ngakhale usiku onse kudamveka phokoso lokhudza Yesu; ndipo kotero kuti iwo adatumiza kwa anthu kuti adalipo ambiri, inde, chiwerengero chachikulu kwambiri, chidagwira ntchito mopambana usiku onsewo, kuti akakhaleko mawa kumalo amene Yesu akadzionetsere yekha kwa khamulo.",
                "4": "Ndipo zidachitika kuti m’mawa mwake, pamene khamu la anthu lidasonkhana pamodzi, taonani, Nefi ndi m’bale wake amene adamuukitsa kwa akufa, amene dzina lake lidali Timoteyo, ndi mwana wake, amene dzina lake lidali Yona, ndiponso Matoni, ndi Matoniha, m’bale wake; ndi Kumeni, ndi Kumenoni, ndi Yeremiya, ndi Shemunoni, ndi Yonasi, ndi Zedekiya, ndi Yesaya—tsopano awa adali maina a ophunzira amene Yesu adawasankha—ndipo zidachitika kuti iwo adapita ndipo adaima pakati pa khamulo.",
                "5": "Ndipo taonani, khamulo lidali lalikulu kotero kuti iwo adapangitsa kuti ilo lilekanitsidwe mu magulu khumi ndi awiri.",
                "6": "Ndipo khumi ndi awiriwo adaphunzitsa khamulo; ndipo taonani, iwo adapangitsa kuti khamulo ligwade pansi pa nkhope ya dziko lapansi, ndipo likuyenera kupemphera kwa Atate m’dzina la Yesu.",
                "7": "Ndipo ophunzira adapempheranso kwa Atate m’dzina la Yesu. Ndipo zidachitika kuti adanyamuka ndipo adatumikira kwa anthuwo.",
                "8": "Ndipo pamene iwo adatumikira mawu omwewo amene Yesu adayankhula—popanda chosiyana ndi mawu amene Yesu adayankhula—taonani, iwo adagwadanso ndipo adapemphera kwa Atate m’dzina la Yesu.",
                "9": "Ndipo iwo adapemphelera chimene iwo ankachifuna kwambiri; ndipo adafuna kuti Mzimu Woyera upatsidwe kwa iwo.",
                "10": "Ndipo pamene iwo adapemphera motero adatsikira m’mphepete mwa madzi, ndipo khamu la anthulo lidawatsatira.",
                "11": "Ndipo zidachitika kuti Nefi adalowa m’madzi ndipo adabatizidwa.",
                "12": "Ndipo iye adatuluka m’madzimo ndi kuyamba kubatiza. Ndipo iye adabatiza iwo onse amene Yesu adawasankha.",
                "13": "Ndipo zidachitika pamene iwo onse adabatizidwa ndipo adatuluka m’madzimo, Mzimu Woyera udagwera pa iwo, ndipo iwo adadzadzidwa ndi Mzimu Woyera ndi moto.",
                "14": "Ndipo taonani, iwo adazingidwa ngati ndi moto; ndipo udatsika kuchokera kumwamba, ndipo khamu la anthu lidachitira umboni, ndipo lidachitira umboni; ndipo angelo adatsika kuchokera kumwamba ndipo adatumikira kwa iwo.",
                "15": "Ndipo zidachitika kuti pamene angelo adali kutumikira kwa ophunzirawo, taonani, Yesu adabwera ndikuyima pakati ndi kutumikira kwa iwo.",
                "16": "Ndipo zidachitika kuti adayankhula kwa khamulo, ndipo adawalamulira iwo kuti agwadenso pansi, ndiponso kuti ophunzira ake agwade pansi.",
                "17": "Ndipo zidachitika kuti pamene iwo onse adagwada pansi, adalamulira ophunzira ake kuti apemphere.",
                "18": "Ndipo taonani, adayamba kupemphera; ndipo adapemphera kwa Yesu, kumutchula Iye Ambuye wawo ndi Mulungu wawo.",
                "19": "Ndipo zidachitika kuti Yesu adachoka pakati pawo, ndipo adapita patali pang’ono ndi iwo, nagwada pansi, ndipo adati:",
                "20": "Atate, ndikukuyamikani kuti mwapereka Mzimu Woyera kwa iwo amene ndawasankha; ndipo ndi chifukwa cha chikhulupiliro chawo mwa ine kuti ndidawasankha iwo kuchoka dziko lapansi.",
                "21": "Atate, ine ndikukupemphani inu kuti mudzapereke Mzimu Woyera kwa onse amene adzakhulupilire mu mawu awo.",
                "22": "Atate, inu mwawapatsa Mzimu Woyera, chifukwa amakhulupilira mwa ine; ndipo inu mwaona kuti akhulupilira ine chifukwa inu mwawamva iwo, ndipo akupemphera kwa ine; ndipo akupemphera kwa ine chifukwa ndili nawo.",
                "23": "Ndipo tsopano Atate, ine ndikuwapemphelera iwo kwa inu, ndiponso kwa onse amene adzakhulupilira mawu awo, kuti akhulupilire mwa ine, kuti ine ndikhale mwa iwo, monga inu, Atate, muli mwa ne, kuti tikhale amodzi.",
                "24": "Ndipo zidachitika kuti pamene Yesu adapemphera motero kwa Atate, adadza kwa ophunzira ake, ndipo taonani, iwo adapitirizabe, mosalekeza, kupemphera kwa iye; ndipo sadachulukitse mawu ambiri, pakuti kudapatsidwa kwa iwo chimene adayenera kupemphera, ndipo adadzadzidwa ndi chikhumbo.",
                "25": "Ndipo zidachitika kuti Yesu adawadalitsa iwo pamene iwo adapemphera kwa iye; ndipo nkhope yake idamwetulira pa iwo, ndipo kuwala kwa nkhope yake kudawalira pa iwo, ndipo taonani adali oyera ngati mawonekedwe a nkhope komanso zovala za Yesu; ndipo taonani kuyera kwake kudaposa kuyera konse, inde, ngakhale sipadakhalepo kalikonse padziko lapansi koyera monga kuyera kwake.",
                "26": "Ndipo Yesu adati kwa iwo, pempheranibe; komabe iwo sadalekeze kupemphera.",
                "27": "Ndipo adapatukanso kuchoka pa iwo, ndikuyenda pang’ono ndikuwerama pansi; ndipo adapempheranso kwa Atate, nati:",
                "28": "Atate, ndikukuthokozani kuti mwawayeretsa iwo amene ndawasankha, chifukwa cha chikhulupiliro chawo, ndipo ndikuwapemphelera iwo, komanso iwo amene adzakhulupilire mawu awo, kuti ayeretsedwe mwa ine, kudzera mu chikhulupiliro pa mawu awo, ngakhale monga iwo ayeretsedwa mwa ine.",
                "29": "Atate, sindikupemphelera dziko lapansi, koma iwo amene mwandipatsa ine m’dziko lapansi, chifukwa cha chikhulupiliro chawo, kuti ayeretsedwe mwa ine, kuti ine ndikhale mwa iwo, monga inu, Atate, muli mwa ine; kuti tikhale amodzi, kuti ine ndikathe kulemekezedwa mwa iwo.",
                "30": "Ndipo pamene Yesu adanena mawu awa adabweranso kwa ophunzira ake; ndipo taonani iwo adapemphera mokhazikika, mosalekeza, kwa iye; ndipo adamwetuliranso pa iwo; ndipo taonani iwo adali oyera, ngakhale monga Yesu.",
                "31": "Ndipo zidachitika kuti adapitanso patali pang’ono ndikupemphera kwa Atate;",
                "32": "Ndipo lilime silingathe kuyankhula mawu amene iye adapemphera, ngakhalenso munthu sangathe kulemba mawu amene iye adapemphera.",
                "33": "Ndipo khamulo lidamva ndikuchitira umboni; ndipo mitima yawo idatseguka ndipo adamvetsetsa m’mitima yawo mawu amene adapemphera.",
                "34": "Komabe, okulitsitsa ndi odabwitsa adali mawu amene iye adapemphera kuti iwo sangathe kulembedwa, ngakhale kuti sangathe kunenedwa ndi munthu.",
                "35": "Ndipo zidachitika kuti, pamene Yesu adatha kupemphera, adabweranso kwa ophunzirawo, ndipo adati kwa iwo, Chikhulupiliro chachikulu chotero sindidachionepo pakati pa Ayuda onse; kotero ine sindikadatha kuwonetsa kwa iwo zozizwitsa zazikulu chotero, chifukwa cha kusakhulupilira kwawo.",
                "36": "Indetu ndinena kwa inu, palibe olo mmodzi wa iwo amene adaona zinthu zazikulu monga momwe inu mwaonera; ngakhale sadamve zinthu zazikulu zotere monga mwazimvera inu."
            },
            "20": {
                "1": "Ndipo zidachitika kuti iye adalamula khamulo kuti lisiye kupemphera, ndiponso ophunzira ake. Ndipo iye adawalamura kuti asalekeze kupemphera m’mitima mwawo.",
                "2": "Ndipo iye adawalamura kuti anyamuke, ndikuyimilira pa mapazi awo. Ndipo adanyamuka, ndikuyimilira pa mapazi awo.",
                "3": "Ndipo zidachitika kuti iye adanyemanso mkate, ndikuwudalitsa, ndikupereka kwa ophunzira kuti adye.",
                "4": "Ndipo m’mene adadya adawalamura kuti anyeme mkate, ndi kupereka kwa khamulo.",
                "5": "Ndipo pamene iwo adapereka kwa khamulo iye adawapatsanso vinyo kuti amwe, ndipo adawalamura iwo kuti apereke kwa khamulo.",
                "6": "Tsopano, padalibe mkate, kapena vinyo, wobweretsedwa ndi ophunzira, kapena ndi khamulo;",
                "7": "Koma iye adawapatsadi mkate kuti adye, ndiponso vinyo kuti amwe.",
                "8": "Ndipo adati kwa iwo: Iye wakudya mkate uwu, adya thupi langa ku moyo wake; ndipo iye wakumwa vinyo uyu amwa mwazi wanga ku moyo wake; ndipo moyo wake sudzamva njala kapena ludzu, koma udzakhuta.",
                "9": "Tsopano, pamene khamu lonse lidadya ndi kumwa, taonani, adadzadzidwa ndi Mzimu; ndipo adafuula ndi liwu limodzi, ndikupereka ulemelero kwa Yesu, amene adamuona ndi kumumva.",
                "10": "Ndipo zidachitika kuti pamene onse adapereka ulemelero kwa Yesu, iye adati kwa iwo: Taonani tsopano ine ndikutsiriza lamulo limene Atate adandilamura ine lokhudzana ndi anthu awa, amene ali otsalira a nyumba ya Israeli.",
                "11": "Mukukumbukira kuti ndidayankhula kwa inu, ndipo ndidanena kuti pamene mawu a Yesaya akuyenera kukwaniritsidwa—taonani alembedwa, muli nawo pamaso panu, kotero fufuzani iwo—",
                "12": "Ndipo indetu, indetu, ine ndinena kwa inu, kuti pamene iwo adzakwaniritsidwa pamenepo ndi kukwaniritsidwa kwa pangano limene Atate adapanga kwa anthu ake, O nyumba ya Israeli.",
                "13": "Ndipo pamenepo otsala, amene adzabalalitsidwa kutali pa nkhope ya dziko lapansi, adzasonkhanitsidwa kuchokera kum’mawa, ndi kuchokera kumadzulo, ndi kuchokera kum’mwera, ndi kuchokera kumpoto; ndipo adzabweretsedwa ku chidziwitso cha Ambuye Mulungu wawo, amene adawawombola.",
                "14": "Ndipo Atate andilamura ine kuti ndipereke kwa inu dziko ili, ngati cholowa chanu.",
                "15": "Ndipo ine ndinena kwa inu, kuti ngati Amitundu sakulapa pambuyo pa dalitso limene iwo adzalandira, atabalalitsa anthu anga—",
                "16": "Pamenepo inu, otsalira a nyumba ya Yakobo, mudzapita pakati pawo; ndipo mudzakhala pakati pa iwo amene adzakhala ambiri; ndipo pakati pawo mudzakhala ngati mkango pakati pa zilombo za kuthengo, ndi ngati mwana wa mkango pakati pa nkhosa zoweta, umene ngati ulowa umapondereza pansi, ndi kukhadzula, ndipo palibe amene angapulumutse.",
                "17": "Dzanja lako lidzakwezeka pa adani ako, ndipo adani ako onse adzadulidwa.",
                "18": "Ndipo ndidzasonkhanitsa anthu anga monga munthu amasonkhanitsira mitolo yake pansi.",
                "19": "Pakuti ine ndidzapanga anthu anga amene Atate adapangana nawo, inde, ine ndidzapanga nyanga yako chitsulo, ndipo ine ndidzapanga ziboda zako mkuwa. Ndipo udzaphwanya mitundu yambiri ya anthu; ndipo ndidzapatulira phindu lawo kwa Ambuye, ndi chuma chawo kwa Ambuye wa dziko lonse lapansi. Ndipo taonani, ine ndine amene ndikuchita ichi.",
                "20": "Ndipo zidzachitika, atero Atate, kuti lupanga la chilungamo langa lidzalendewela pa iwo tsiku limenelo; Ndipo pokhapokha atalapa lidzagwera pa iwo, akutero Atate, inde, ngakhale pa maiko onse a Amitundu.",
                "21": "Ndipo zidzachitika kuti ndidzakhazikitsa anthu anga, O nyumba ya Israeli.",
                "22": "Ndipo taonani, anthu awa ndidzawakhazikitsa m’dziko lino, mu kukwaniritsidwa kwa pangano limene ndidapangana ndi atate anu Yakobo; ndipo lidzakhala Yerusalemu Watsopano. Ndipo mphamvu zakumwamba zidzakhala pakati pa anthu awa; inde, ngakhale ine ndidzakhala pakati panu.",
                "23": "Taonani, ine ndine amene Mose adanena, nati, Ambuye Mulungu wanu adzakuwutsirani mneneri mwa abale anu, monga ine; mudzamvera iye mu zonse chirichonse chimene adzanena kwa inu. Ndipo zidzachitika kuti munthu aliyense wosamvera mneneriyo adzadulidwa kuchoka pakati pa anthu.",
                "24": "Indetu ndinena kwa inu, inde, ndipo aneneri onse kuyambira Samueli ndi iwo akutsata pambuyo pake, monga ambiri amene adayankhula, adachitira umboni za ine.",
                "25": "Ndipo taonani, muli ana a aneneri; ndipo inu ndinu a nyumba ya Israeli; ndipo inu muli a pangano limene Atate adapangana ndi makolo anu, kunena kwa Abrahamu: Ndipo mu mbewu yako mafuko onse a dziko lapansi adzadalitsidwa.",
                "26": "Atate atandiukitsa kwa inu poyamba, ndi kundituma ine kuti ndidalitse inu, pakubweza yense wa inu ku mphulupulu zake; ndipo izi chifukwa ndinu ana a pangano—",
                "27": "Ndipo zitatha zimenezo inu mudadalitsidwa pamenepo adakwaniritsa Atate pangano limene iwo adapangana ndi Abrahamu, kuti: Mu mbewu yako mafuko onse a dziko lapansi adzadalitsidwa—mu kutsanulidwa kwa Mzimu Woyera kudzera mwa ine pa Amitundu, dalitso limene pa Amitundu lidzawalimbitsa koposa onse, kufikira kubalalitsa anthu anga, O nyumba ya Israeli.",
                "28": "Ndipo iwo adzakhala chikwapu kwa anthu a m’dziko lino. Komabe, pamene iwo adzalandira chidzalo cha uthenga wanga wabwino, pamenepo ngati iwo adzaumitsa mitima yawo motsutsana ndi ine, ndidzabwenza mphulupulu zawo pa mitu yawo, akutero Atate.",
                "29": "Ndipo ndidzakumbukira pangano limene ndidapangana ndi anthu anga; ndipo ndidapangana nawo kuti ndidzawasonkhanitsa pamodzi mu nthawi yanga yomwe, kuti ndidzaperekanso kwa iwo dziko la makolo awo ngati cholowa chawo, chomwe chili dziko la Yerusalemu, limene liri dziko lolonjezedwa kwa iwo kwamuyaya, akutero Atate.",
                "30": "Ndipo zidzachitika kuti nthawi ikudza, pamene chidzalo cha uthenga wanga wabwino chidzalalikidwa kwa iwo;",
                "31": "Ndipo adzakhulupilira mwa ine, kuti ine ndine Yesu Khristu, Mwana wa Mulungu, ndipo adzapemphera kwa Atate m’dzina langa.",
                "32": "Pamenepo alonda awo adzakweza mawu awo, ndipo ndi mawu pamodzi adzaimba; pakuti adzaona maso ndi maso.",
                "33": "Kenako Atate adzawasonkhanitsanso iwo pamodzi, ndi kuwapatsa iwo Yerusalemu kukhala dziko la cholowa chawo.",
                "34": "Kenako iwo adzasangalala—Imbani pamodzi, inu mabwinja a Yerusalemu; pakuti Atate atonthoza anthu awo, iwo awombola Yerusalemu.",
                "35": "Atate atambasula mkono wawo woyera pamaso pa maiko onse; ndipo malekezero onse a dziko lapansi adzaona chipulumutso cha Atate; ndipo Atate ndi Ine ndife amodzi.",
                "36": "Ndipo pamenepo zidzakwaniritsidwa zimene zidalembedwa: Dzuka, galamuka kachiwiri, ndi kuvala mphamvu yako, O Ziyoni; vala zovala zako zokongola, Yerusalemu, mzinda woyera, pakuti kuyambira tsopano sadzalowanso mwa iwe wosadulidwa ndi wodetsedwa.",
                "37": "Dzisase wekha kufumbi; dzuka, khala pansi, O Yerusalemu; masula maunyolo a pakhosi pako, iwe mwana wamkazi wam’nsinga wa Ziyoni.",
                "38": "Pakuti motero akutero Ambuye: Mwadzigulitsa nokha pachabe, ndipo mudzawomboledwa opanda ndalama.",
                "39": "Indetu, indetu, ndinena kwa inu, kuti anthu anga adzadziwa dzina langa; inde, tsiku limenelo adzadziwa kuti ine ndine amene ndikuyankhula.",
                "40": "Ndipo pamenepo iwo adzati: Ndiokongola bwanji pa mapili ali mapazi a iye amene amabweretsa nkhani yabwino kwa iwo, amene amafalitsa mtendere; amene amabweretsa nkhani yabwino kwa iwo amene amafalitsa chipulumutso; amene amanena kwa Ziyoni, Mulungu wako alamulira;",
                "41": "Ndipo pamenepo padzamveka mfuu: Chokani inu, chokani inu, tulukani inu kumeneko, musakhudze chimene chili chodetsedwa; tulukani inu pakati pake; khalani oyera inu amene mumanyamula zotengera za Ambuye.",
                "42": "Pakuti simudzatuluka mwaliwiro, kapena kupita mothawa; pakuti Ambuye adzapita patsogolo panu, ndipo Mulungu wa Israeli adzakhala pambuyo panu.",
                "43": "Taonani, mtumiki wanga adzachita zinthu mwanzeru; iye adzakwezedwa, ndikudzayamikidwa, ndipo adzakhala wamkulu koposa.",
                "44": "Monga ambiri adazizwa pa iwe—nkhope yake idali yowonongeka, koposa munthu aliyense, ndipo maonekedwe ake kuposa ana a anthu—",
                "45": "Choncho iye adzawaza mitundu yambiri; mafumu adzatseka pakamwa pawo, pakuti chimene sichidawuzidwe kwa iwo adzachiona; ndipo icho chimene sadachimve adzachilingalira.",
                "46": "Indetu, indetu, ndinena kwa inu, zinthu zonsezi zidzafika ndithu, monga momwe Atate adandilamulira ine. Pamenepo pangano ili limene Atate adapangana ndi anthu ake lidzakwaniritsidwa; ndipo kenako Yerusalemu adzakhalidwanso ndi anthu anga, ndipo lidzakhala dziko la cholowa chawo."
            },
            "21": {
                "1": "Ndipo indetu ndinena kwa inu, ndipereka kwa inu chizindikiro, kuti inu mukadziwe nthawi imene zinthu izi ziti zidzachitike—kuti ndidzasonkhanitsa, kuchokera mu kubalalikana kwawo kwakutali, anthu anga, O nyumba ya Israeli, ndipo ndidzakhazikitsanso Ziyoni wanga pakati pawo;",
                "2": "Ndipo taonani, ichi ndi chinthu chimene ine ndidzapereka kwa inu monga chizindikiro—pakuti indetu ndinena kwa inu kuti pamene zinthu izi zimene ine ndikulengeza kwa inu, ndi zimene ine ndidzalengeza kwa inu patsogolo pa ine ndekha, ndi mwa mphamvu ya Mzimu Woyera umene udzaperekedwa kwa inu ndi Atate, zidzadziwika kwa Amitundu kuti iwo adziwe zokhudzana ndi anthu awa amene ali otsalira a nyumba ya Yakobo, ndi zokhudzana ndi anthu anga awa omwe adzabalalitsidwa ndi iwo;",
                "3": "Indetu, indetu, ndinena kwa inu, pamene zinthu izi zidzadziwika kwa iwo za Atate, ndipo zidzatuluka kuchokera kwa Atate, kuchokera kwa iwo kupita kwa inu;",
                "4": "Pakuti ndi nzeru mwa Atate kuti iwo akhazikitsidwe m’dziko lino, ndi kukhazikitsidwa monga anthu aufulu ndi mphamvu ya Atate, kuti zinthu izi zikathe kutuluka kuchokera kwa iwo kupita kwa otsalira a mbewu yanu, kuti pangano la Atate lithe kukwaniritsidwa limene adapangana ndi anthu awo, O nyumba ya Israeli;",
                "5": "Kotero, pamene ntchito izi ndi ntchito zimene zidzachitidwa pakati panu mtsogolo muno zidzatuluka kuchokera kwa Amitundu, kupita kwa mbewu yanu imene idzacheperachepera mu kusakhulupilira chifukwa cha kusaweruzika;",
                "6": "Ndipo choncho zidayenera Atate kuti zibwere kuchokera kwa Amitundu, kuti iwo athe kuwonetsa mphamvu yawo kwa Amitundu, chifukwa cha ichi kuti Amitundu, ngati saumitsa mitima yawo, kuti akathe kulapa ndi kubwera kwa ine ndi kubatizidwa m’dzina langa ndi kudziwa za mfundo zoona za chiphunzitso changa, kuti zikathe kuwerengedwa m’kati mwa anthu anga, O nyumba ya Israeli;",
                "7": "Ndipo pamene zinthu izi zidzachitika kuti mbewu yanu idzayamba kudziwa zinthu izi—chidzakhala chizindikiro kwa iwo, kuti iwo akadziwe kuti ntchito ya Atate yayamba kale m’kukwaniritsidwa kwa pangano limene iwo adapanga kwa anthu a m’nyumba ya Israeli.",
                "8": "Ndipo pamene tsiku limenelo lidzafika, zidzachitika kuti mafumu adzatseka pakamwa pawo; pakuti chimene sichidawuzidwe kwa iwo adzachiona; ndipo icho chimene iwo sadachimve iwo adzachilingalira.",
                "9": "Pakuti mu tsiku limenelo, chifukwa cha ine Atate adzagwira ntchito, imene idzakhala ntchito yaikulu ndi yodabwitsa pakati pawo; ndipo pakati pawo padzakhala amene sadzayikhulupilira, ngakhale munthu adzayilengeza kwa iwo.",
                "10": "Koma taonani, moyo wa mtumiki wanga udzakhala m’dzanja langa; kotero iwo sadzamchitira iye choipa, angakhale iye adzawonongeka chifukwa cha iwo. Komabe ine ndidzamuchiritsa iye, pakuti ine ndidzaonetsa kwa iwo kuti nzeru zanga ndi zazikulu kuposa chinyengo cha mdyerekezi.",
                "11": "Kotero zidzachitika kuti aliyense amene sadzakhulupilira mawu anga, amene ndine Yesu Khristu, amene Atate adzamuchititsa kuti abweretse kwa Amitundu, ndipo adzamupatsa mphamvu kuti awabweretsere iwo kwa anthu a mitundu ina, (zidzachitika ngakhale monga Mose adanenera) adzadulidwa pakati pa anthu anga amene ali m’chipanganocho.",
                "12": "Ndipo anthu anga amene ali otsalira a Yakobo adzakhala pakati pa Amitundu, inde, pakati pawo ngati mkango pakati pa zilombo za kuthengo, ngati mkango waung’ono pakati pa magulu a nkhosa, amene, ngati awadutsa onse awiri apondedwapondedwa ndi kukhadzulidwa mzidutswa, ndipo palibe amene angapulumutse.",
                "13": "Dzanja lawo lidzakwezeka pa adani awo, ndipo adani awo onse adzawonongedwa.",
                "14": "Inde, tsoka likhale kwa Amitundu pokhapokha iwo atalapa; pakuti zidzachitika mu tsiku lomwelo, atero Atate, kuti ndidzawononga akavalo anu pakati panu, ndi kuwononga magareta ako;",
                "15": "Ndipo ndidzawononga midzi ya dziko lanu, ndi kupasula malinga ako onse;",
                "16": "Ndipo ndidzachotsa anyanga m’dziko lanu, ndipo simudzakhalanso ndi alosi obwebweta;",
                "17": "Mafano anu osema ndidzachotsanso, ndi mafano anu oyimilira pakati panu; ndipo simudzalambiranso ntchito za manja anu;",
                "18": "Ndipo ndidzazula mitengo yanu pakati panu; kuti ndidzawononge midzi yanu.",
                "19": "Ndipo zidzachitika kuti mabodza onse, ndi zinyengo, ndi kaduka, ndi mikangano, ndi zaunsenbe zolakwika, ndi zadama, zidzathetsedwa.",
                "20": "Pakuti zidzachitika, atero Atate, kuti pa tsiku limenelo aliyense amene sadzalapa ndi kubwera kwa Mwana wanga Wokondedwa, iwo ndidzawadula kuchokera pakati pa anthu anga, O nyumba ya Israeli;",
                "21": "Ndipo ndidzabwenzera chilango ndi mkwiyo pa iwo, monga pa achikunja, monga iwo amene sadamve.",
                "22": "Koma ngati angalape ndi kumvetsera mawu anga, ndi kusaumitsa mitima yawo, ndidzakhazikitsa mpingo wanga pakati pawo, ndipo adzalowa m’pangano ndi kuwerengedwa pakati pa otsalira awa a Yakobo, kwa iwo amene ndawapatsa dziko lino ku cholowa chawo.",
                "23": "Ndipo adzathandiza anthu anga, otsalira a Yakobo, ndiponso ambiri a nyumba ya Israeli amene adzabwera, kuti akathe kumanga mzinda, umene udzatchedwa Yerusalemu Watsopano.",
                "24": "Ndipo kenaka iwo adzathandiza anthu anga kuti akasonkhanitsidwe m’menemo, amene adabalalitsidwa pa nkhope yonse ya dzikolo, mpaka ku Yerusalemu Watsopanoyo.",
                "25": "Ndipo pamenepo mphamvu ya Kumwamba idzatsika pakati pawo; ndipo inenso ndidzakhala pakatipo.",
                "26": "Ndipo pamenepo ntchito ya Atate idzayamba pa tsiku limenelo, ngakhale pamene uthenga wabwino uwu udzalalikidwa pakati pa otsalira a anthu awa. Indetu ndinena kwa inu, pa tsiku limenelo ntchito ya Atate idzayamba pakati pa obalalika onse a anthu anga, inde, ngakhale mafuko amene atayika, amene Atate adawatsogolera kuchokera mu Yerusalemu.",
                "27": "Inde, ntchito idzayambika pakati pa obalalika onse a anthu anga, ndi Atate kukonza njira imene iwo angadzere kwa ine, kuti iwo akayitanire pa Atate m’dzina langa.",
                "28": "Inde, ndipo pamenepo, ntchito idzayamba, ndi Atate pakati pa mitundu yonse pokonza njira imene anthu awo adzasonkhanitsidwira kwawo ku dziko la cholowa chawo.",
                "29": "Ndipo adzatuluka mwa mitundu yonse; ndipo sadzatuluka mwaliwiro, kapena kupita mothawa, pakuti ine ndidzapita patsogolo pawo, atero Atate, ndipo ndidzakhala pambuyo pawo."
            },
            "22": {
                "1": "Ndipo pamenepo icho chimene chidalembedwa chidzachitika: Imba, iwe mayi wosabala, iwe amene sudabalepo; imba nyimbo, ndi kufuula mokweza, iwe amene sudamvepo ululu wa pobeleka; pakuti ochuluka ali ana a wosiyidwa koposa ana a mkazi wokwatiwa, atero Ambuye.",
                "2": "Kulitsa malo a hema wako, ndipo alore atambasule makatani ako okhalamo; usaleke, talikitsa zingwe zako, ndipo limbitsa zikhomo zako;",
                "3": "Pakuti iwe udzatulukira pa dzanja lamanja ndi lamanzere, ndipo mbewu yako idzalandira Amitundu, ndipo kuchititsa mizinda yabwinja kukhalamo anthu.",
                "4": "Usaope, pakuti sudzachita manyazi; kapena kusokonezedwa, pakuti sudzachititsidwa manyazi; pakuti udzaiwala manyazi a ubwana wako, ndipo sudzakumbukira chitonzo cha ubwana wako, ndipo sudzakumbukiranso chitonzo cha umasiye wako.",
                "5": "Pakuti mlengi wako, mwamuna wako, Ambuye wa Makamu ndi dzina lake; ndi Muwomboli wako, Woyera wa Israeli—Mulungu wa dziko lonse lapansi Iye adzatchedwa.",
                "6": "Pakuti Ambuye wakuitana iwe monga mkazi wosiyidwa ndi wozunzika mu mzimu, ndi mkazi wa kuubwana, pamene iwe udakanidwa, atero Mulungu wako.",
                "7": "Kwa kamphindi kakang’ono ndakusiya iwe, koma ndi chifundo chachikulu ndidzakusonkhanitsa iwe.",
                "8": "M’kukwiya pang’ono ndidabisa nkhope yanga kwa iwe kwa kanthawi, koma ndi kukoma mtima kosatha ndidzakuchitira chifundo, atero Ambuye Muwomboli wako.",
                "9": "Chifukwa cha ichi, madzi a Nowa kwa ine, pakuti monga ndidalumbira kuti madzi a Nowa sadzapitanso pa dziko lapansi, momwemonso ndalumbira kuti sindidzakukwiyira iwe.",
                "10": "Pakuti mapiri adzachoka ndipo zitunda zidzasunthika, koma kukoma mtima kwanga sikudzachoka kwa iwe, ngakhale pangano lamtendere wanga silidzachotsedwa, atero Ambuye amene ali ndi chifundo pa iwe.",
                "11": "O iwe wosautsidwa, wokanthidwa ndi namondwe, ndi wosatonthozedwa! Taona, ndidzayala miyala yako yamitundu yokongola, ndi kukhazika maziko ako ndi miyala ya safira.",
                "12": "Ndipo ndidzamanga mazenera ako ndi miyala yokongola ya agati, ndi zipata zako ndi miyala ya rubi, ndi malire ako onse ndi miyala yamtengo wapatali.",
                "13": "Ndipo ana ako onse adzaphunzitsidwa ndi Ambuye; ndipo waukulu udzakhala mtendere wa ana ako.",
                "14": "M’chilungamo udzakhazikitsidwa; udzakhala kutali ndi kuponderezedwa pakuti sudzaopa, ndi chiopsezo, pakuti sichidzakuyandikira iwe.",
                "15": "Taona, iwo adzakusonkhanira pamodzi kutsutsana nawe ndithu, osati ndi ine; amene adzasonkhana motsutsana nawe adzagwa chifukwa cha iwe.",
                "16": "Taonani, ndalenga wosula amene amawuzira makala pamoto, ndi amene amatulutsa chiwiya cha ntchito yake; ndipo ndalenga wowononga kuti awononge.",
                "17": "Palibe chida chimene chasulidwira iwe chidzapindule; ndipo lilime lirilonse limene lidzanyoza iwe m’chiweruzo udzalitsutsa. Ichi ndi cholowa cha atumiki a Ambuye, ndipo kulungama kwawo n’kochokera kwa ine, atero Ambuye."
            },
            "23": {
                "1": "Ndipo tsopano, taonani, ndinena kwa inu, kuti mukuyenera kufufuza zinthu izi. Inde, lamulo ine ndikupereka kwa inu kuti mufufuze zinthu izi mwakhama; pakuti mawu a Yesaya ndi aakulu.",
                "2": "Pakuti ndithudi iye adayankhula zokhudza zinthu zonse zokhudzana anthu anga amene ali a nyumba ya Israeli; kotero zikuyenera kukhala kuti iye ayankhulenso kwa Amitundu.",
                "3": "Ndipo zinthu zonse zimene iye adayankhula zakhala ndipo zidzakhala, ngakhale molingana ndi mawu amene iye adayankhula.",
                "4": "Kotero mvetserani mawu anga; lembani zinthu zimene ine ndakuwuzani; ndipo molingana ndi nthawi ndi chifuniro cha Atate izo zidzapita kwa Amitundu.",
                "5": "Ndipo aliyense amene adzamvetsera mawu anga ndi kulapa ndi kubatizidwa, yemweyo adzapulumutsidwa. Fufuzani mwa aneneri, pakuti alipo ambiri amene akuchitira umboni za zinthu izi.",
                "6": "Ndipo tsopano zidachitika pamene Yesu adanena mawu awa adanenanso kwa iwo kachiwiri, atafotokoza malemba oyera onse kwa iwo amene adalandira, adati kwa iwo: Taonani, malemba oyera ena ndikufuna kuti muwalembe, amene mulibe.",
                "7": "Ndipo zidachitika kuti iye adati kwa Nefi: Bweretsani zolemba zimene mudasunga.",
                "8": "Ndipo pamene Nefi adabweretsa zolembedwazo, ndipo adaziyika izo pamaso pake, iye adaponya maso ake pa izo ndipo adati:",
                "9": "Indetu ndinena kwa inu, ndidalamulira kapolo wanga Samueli, Mlamani, kuti achitire umboni kwa anthu awa, kuti pa tsiku limene Atate adzalemekeza dzina lawo mwa ine kuti padali oyera mtima ambiri amene akuyenera kuwuka kwa akufa, ndipo adzawonekera kwa ambiri, ndipo akuyenera kutumikira kwa iwo. Ndipo iye adati kwa iwo, Sizinali choncho kodi?",
                "10": "Ndipo ophunzira ake adamuyankha iye nati: Inde, Ambuye, Samueli adanenera monga mwa mawu anu, ndipo onse adakwaniritsidwa.",
                "11": "Ndipo Yesu adati kwa iwo, Nanga bwanji inu simudalemba chinthu chimenechi, kuti oyera mtima ambiri adauka ndikuonekera kwa ambiri ndi kutumikira kwa iwo?",
                "12": "Ndipo zidachitika kuti Nefi adakumbukira kuti chinthu ichi sichidalembedwe.",
                "13": "Ndipo zidachitika kuti Yesu adalamulira kuti chilembedwe; kotero chidalembedwa monga momwe adalamulira.",
                "14": "Ndipo tsopano zidachitika kuti pamene Yesu adalongosola malembo oyera onse pamodzi, amene iwo adawalemba, adawalamura iwo kuti akuyenera kumaphunzitsa zinthu zimene iye adafotokoza kwa iwo."
            },
            "24": {
                "1": "Ndipo zidachitika kuti iye adawalamura iwo kuti iwo akuyenera kulemba mawu amene Atate adapereka kwa Malaki, amene iye ayenera kuwauza iwo. Ndipo zidachitika kuti atalembedwa iye adawafotokoza iwo. Ndipo awa ndi mawu amene iye adawawuza iwo, kuti: Motero adati Atate kwa Malaki—Taonani, Ndidzatumiza mtumiki wanga, ndipo adzakonza njira ine ndisadafike; ndipo Ambuye amene mukumfuna adzafika modzidzimutsa ku Kachisi wake, ngakhale mtumiki wa pangano, amene mumakondwera naye; taonani, iye adzafika, atero Ambuye wa makamu.",
                "2": "Koma ndani angapilire tsiku la kudza kwake, ndipo adzayima ndani pamene iye adzawonekere? Pakuti ali ngati moto wa woyenga, ndi monga sopo wa ochapa zovala.",
                "3": "Ndipo adzakhala pansi ngati woyenga ndi woyeretsa siliva; ndipo adzayeretsa ana a Levi, ndi kuwayeretsa ngati golidi ndi siliva, kuti akathe kupereka kwa Ambuye chopereka m’chilungamo.",
                "4": "Pamenepo chopereka cha Yuda ndi Yerusalemu chidzakhala chokondweretsa kwa Ambuye, monga m’masiku akale, ndi monga m’dzaka zakale.",
                "5": "Ndipo ndidzabwera chifupi ndi inu kuti ndiweruze; ndipo ndidzakhala mboni yofulumira yotsutsa amatsenga, ndi achigololo, ndi olumbira monama, ndi otsutsa iwo amene amapondereza waganyu pa malipiro ake, akazi amasiye ndi ana amasiye, ndi iwo amene amatembenukira kumbali mlendo, osandiopa ine; atero Ambuye wa makamu.",
                "6": "Pakuti ine Ambuye, sindisintha; kotero inu ana a Yakobo simunawonongedwe.",
                "7": "Ngakhale kuyambira masiku a makolo anu mwapatuka ku malamulo anga ndipo simudawasunge. Bwelerani kwa ine, ndipo ine ndidzabwelera kwa inu, atero Ambuye wa makamu. Koma inu mumati, tidzabwelera kuti?",
                "8": "Kodi munthu angabere Mulungu? Koma inu mwandibera. Koma inu mwanena, Takuberani bwanji? Mu chakhumi ndi zopereka.",
                "9": "Mwatembeleredwa ndi tembelero, pakuti mwandibera ine, ngakhale mtundu wonse uwu.",
                "10": "Bweretsani chakhumi chonse ku nyumba yosungira, kuti m’nyumba mwanga muthe kukhala chakudya; ndipo mundiyese ine tsopano ndi ichi, atero Ambuye wa makamu, ngati sindidzakutsegulirani mazenera a kumwamba, ndi kukukhuthulirani mdalitso kuti sipadzakhala malo okwanira kuwulandira.",
                "11": "Ndipo ndidzadzudzula zowononga chifukwa cha inu, ndipo iye sadzawononga zipatso za nthaka yanu; ngakhale mpesa wanu sudzataya zipatso zake nthawi isadakwane m’minda, atero Ambuye wa makamu.",
                "12": "Ndipo maiko onse adzakutchulani odala, pakuti mudzakhala dziko lokondweretsa, atero Ambuye wa makamu.",
                "13": "Mau anu akhala aukali motsutsa ine, atero Ambuye. Koma inu mukuti, Tanena chiyani chotsutsa inu?",
                "14": "Inu mwati: Kutumikira Mulungu n’kopanda pake, ndipo kupindula chiyani kuti tisunge miyambo yake ndiponso kuti tiyende mwachisoni pamaso pa Ambuye wa makamu?",
                "15": "Ndipo tsopano timatchula odzikuza osangalala; inde, iwo akuchita zoipa akhazikitsidwa; inde iwo amene amayesa Mulungu ngakhale apulumutsidwa.",
                "16": "Pamenepo iwo akuopa Ambuye adayankhulana kawirikawiri wina ndi mnzake, ndipo Ambuye adamvetsera ndipo adamva; ndi buku la chikumbutso lidalembedwa pamaso pake kwa iwo akuopa Ambuye, ndi amene amakumbukira pa dzina lake.",
                "17": "Ndipo iwo adzakhala anga, atero Ambuye wa makamu, m’tsiku limenelo pamene ndidzapanga miyala yanga yamtengo wapatali; ndipo ndidzawapulumutsa iwo monga mmene munthu amapulumutsira mwana wake amene amam’tumikira iye.",
                "18": "Pamenepo mudzabwelera ndi kuzindikira pakati pa wolungama ndi woipa, pakati pa iye amene amatumikira Mulungu ndi iye amene samamtumikira iye."
            },
            "25": {
                "1": "Pakuti taonani, likudza tsiku limene lidzayaka ngati ng’anjo; ndipo onse odzikuza, inde, ndi onse ochita zoipa, adzakhala ngati chiputu; ndipo tsiku lomwe likudza lidzawatentha, atero Ambuye wa makamu, kuti silidzawasiyira muzu kapena nthambi.",
                "2": "Koma kwa inu amene mumawopa dzina langa, Mwana wa Chilungamo adzauka ndi machiritso m’mapiko ake; ndipo mudzapita ndi kukula ngati ana a ng’ombe m’khola.",
                "3": "Ndipo inu mudzapondereza oipa; pakuti adzakhala phulusa pansi pa zidendene za mapazi anu mu tsiku limene ine ndidzachita izi, akutero Ambuye wa makamu.",
                "4": "Kumbukilani inu chilamulo cha Mose mtumiki wanga, chimene ndidamulamura mu Horebu, cha kwa Aisraeli onse, ndi malamulo olembedwa ndi ziweruzo.",
                "5": "Taonani, ndidzakutumizirani Eliya mneneri, lisadadze tsiku lalikulu ndi loopsa la Ambuye;",
                "6": "Ndipo adzatembenuza mitima ya atate kwa ana, ndi mitima ya ana kwa atate awo, kuopa kuti ndingadze ndi kukantha dziko lapansi ndi thembelero."
            },
            "26": {
                "1": "Ndipo tsopano zidachitika kuti pamene Yesu adanena izi adazifotokozera kwa anthuwo; ndipo adawafotokozera zinthu zonse, zonse zazikulu ndi zazing’ono.",
                "2": "Ndipo iye adati: malembo oyera awa, amene mudalibe, Atate adalamura kuti ine ndipereke kwa inu; pakuti idali nzeru mwa iwo kuti izo zikuyenera kuperekedwa kwa mibadwo yamtsogolo.",
                "3": "Ndipo iye adafotokoza zinthu zonse, ngakhale kuchokera pachiyambi mpaka nthawi yakuti iye adzabwere mu ulemerero wake—inde, ngakhale zinthu zonse zimene zikuyenera kudza pa nkhope ya dziko lapansi, ngakhale mpaka zinthu zoyamba zidzasungunuka ndi kutentha kwakukulu, ndipo dziko lapansi likuyenera kukulungidwa ngati mpukutu, ndipo thambo ndi dziko lapansi zidzatha;",
                "4": "Ndipo ngakhale mpakana pa tsiku lalikulu ndi lotsiriza, pamene anthu onse, ndi mafuko onse, ndi maiko onse ndi zinenero zidzayimilira pamaso pa Mulungu, kuti ziweruzidwe chifukwa cha ntchito zawo, ngati zili zabwino kapena zoipa—",
                "5": "Ngati ali abwino, ku chiwukitso cha moyo wosatha; ndipo ngati ali oipa, ku chiwukitso cha chilango; kukhala mosiyana, wina ku dzanja limodzi ndi wina ku dzanja lina, monga mwa chifundo, ndi chilungamo, ndi chiyero chimene chili mwa Khristu, amene adalipo dziko lisadayambe.",
                "6": "Ndipo tsopano sipangathe kulembedwa mu buku ili ngakhale gawo limodzi mwa magawo zana la zinthu zimene Yesu adaphunzitsa moonadi kwa anthu;",
                "7": "Koma taonani mapale a Nefi ali ndi gawo lochuluka la zinthu zimene iye adaphunzitsa anthuwo.",
                "8": "Ndipo zinthu izi ndalemba, zomwe zili gawo laling’ono la zinthu zomwe iye adaphunzitsa anthu; ndipo ndalemba izo ndi cholinga chokuti izo zithe kubweretsedwa kachiwiri kwa anthu awa, ochokera kwa Amitundu, monga mwa mawu amene Yesu adayankhula.",
                "9": "Ndipo pamene iwo adzalandira ichi, chimene chili choyenera kuti iwo akhale nacho koyamba, kuti ayesere chikhulupiliro chawo, ndipo ngati kudzakhala kotero kuti iwo adzakhulupilira zinthu izi pamenepo zinthu zazikulu zidzaonetsedwa kwa iwo.",
                "10": "Ndipo ngati zidzakhala kuti iwo sadzakhulupilira zinthu izi, pamenepo zinthu zazikulu zidzabisidwa kwa iwo, ku kutsutsidwa kwawo.",
                "11": "Taonani, ndidali pafupi kuzilemba, zonse zimene zidalembedwa pa mapale a Nefi, koma Ambuye adaletsa izi, kuti: Ndidzayesa chikhulupiliro cha anthu anga.",
                "12": "Kotero, ine, Mormoni, ndalemba zinthu zimene ndalamulidwa ine ndi Ambuye. Ndipo tsopano ine, Mormoni, ndikutsiriza mawu anga, ndikupitiriza kulemba zinthu zimene ndalamulidwa ine.",
                "13": "Kotero, ndikufuna kuti muone kuti zowonadi Ambuye adaphunzitsa anthu, kwa nthawi ya masiku atatu; ndipo pambuyo pake adadziwonetsera yekha kwa iwo kawiri kawiri, ndipo adanyema mkate kawiri kawiri, ndi kuwudalitsa, ndi kuwupereka kwa iwo.",
                "14": "Ndipo zidachitika kuti iye adaphunzitsa ndi kutumikira kwa ana a khamu la amene lanenedwali, ndipo iye adamasula malilime awo, ndipo adayankhula kwa makolo awo zinthu zazikulu ndi zodabwitsa, ngakhale zazikulu kuposa zomwe adaululira kwa anthu; ndipo adamasula malilime awo kuti ayankhule.",
                "15": "Ndipo zidachitika kuti atakwera kumwamba—nthawi yachiwiri imene iye adadzionetsera kwa iwo, ndipo atapita kwa Atate, atachiritsa odwala awo onse, ndi olumala, ndi kutsegula maso a akhungu awo ndi kutsegula makutu a ogontha; ndipo ngakhale atachita machiritso amtundu uliwonse pakati pawo, ndipo atawukitsa munthu kuchokera kwa akufa, ndipo atawonetsa mphamvu yake kwa iwo, ndipo atakwera kwa Atate—",
                "16": "Taonani, zidachitika m’mawa kuti khamu la anthu lidadzisonkhanitsa lokha pamodzi, ndipo adaona ndi kumva ana awa; inde, ngakhale makanda adatsegula pakamwa pawo ndi kunena zinthu zodabwitsa; ndipo zinthu zimene adaziyankhula zidaletsedwa kuti zisalembedwe ndi munthu aliyense.",
                "17": "Ndipo zidachitika kuti ophunzira amene Yesu adawasankha adayamba kuyambira nthawi imeneyo kupita mtsogolo kubatiza ndi kuphunzitsa ambiri amene adadza kwa iwo; ndipo onse amene adabatizidwa m’dzina la Yesu adadzadzidwa ndi Mzimu Woyera.",
                "18": "Ndipo ambiri a iwo adaona ndi kumva zinthu zosaneneka, zimene ndi zosaloleka kulembedwa.",
                "19": "Ndipo iwo adaphunzitsa, ndipo adatumikirana wina ndi mzake; ndipo adali nazo zinthu zonse zofanana pakati pawo, munthu aliyense kuchita molungama, wina ndi mzake.",
                "20": "Ndipo zidachitika kuti iwo adachita zinthu zonse monga momwe Yesu adawalamulira iwo.",
                "21": "Ndipo iwo amene adabatizidwa mu dzina la Yesu adatchedwa mpingo wa Khristu."
            },
            "27": {
                "1": "Ndipo zidachitika kuti pamene ophunzira a Yesu adali pa ulendo ndipo adali akulalikira zinthu zimene adazimva ndi kuziona, ndipo adali kubatiza m’dzina la Yesu, zidachitika kuti ophunzirawo adasonkhana pamodzi ndipo adalumikizana mu pemphero lamphamvu ndi kusala kudya.",
                "2": "Ndipo Yesu adadzionetseranso yekha kwa iwo, pakuti adali kupemphera kwa Atate m’dzina lake; ndipo Yesu adadza ndi kuyimilira pakati pawo, ndikunena kwa iwo, Mukufuna kuti ndikupatseni inu chiyani?",
                "3": "Ndipo iwo adati kwa iye: Ambuye, ife tikufuna kuti inu mutiuze ife dzina limene ife tidzautchula mpingo uwu; pakuti pali mikangano pakati pa anthu pa nkhani imeneyi.",
                "4": "Ndipo Ambuye adati kwa iwo: Indetu, indetu, ine ndinena kwa inu, n’chifukwa chiyani zili kuti anthu azing’ung’uza ndi kukangana chifukwa cha chinthu ichi?",
                "5": "Kodi iwo sadawerenge malemba oyera, amene amati inu mukuyenera kutenga pa inu dzina la Khristu, limene liri dzina langa? Pakuti mu dzina ili mudzatchedwa pa tsiku lotsiriza;",
                "6": "Ndipo amene adzatenga pa iye dzina langa, ndi kupilira kufikira chimaliziro, yemweyo adzapulumutsidwa pa tsiku lotsiriza.",
                "7": "Kotero, chilichonse mudzachita, mudzachichita m’dzina langa; kotero inu mudzatchula Mpingowo mu dzina langa; ndipo mudzaitanira pa Atate m’dzina langa, kuti adzadalitse mpingowo chifukwa cha ine.",
                "8": "Ndipo ungakhale bwanji mpingo wanga kupatula utatchulidwa m’dzina langa? Pakuti ngati mpingo ukutchedwa mu dzina la Mose ndiye ndi mpingo wa Mose; kapena ngati udzatchedwa mu dzina la munthu ndiye udzakhala mpingo wa munthu; koma ngati iwo utchedwa m’dzina langa ndiye uli mpingo wanga, ngati uwo wamangidwa pa uthenga wanga wabwino.",
                "9": "Indetu ndinena kwa inu, kuti inu mwamangidwa pa uthenga wanga wabwino; kotero mudzatchula zinthu zilizonse zomwe mudzatchula, m’dzina langa; kotero ngati inu muitanira pa Atate, pa za mpingo; ngati zitakhale m’dzina langa Atate adzamva inu;",
                "10": "Ndipo ngati zitakhale kuti mpingo wamangidwa pa uthenga wanga wabwino pamenepo Atate adzaonetsa ntchito zawo zomwe m’menemo.",
                "11": "Koma ngati sumangidwira pa uthenga wabwino wanga, ndipo wamangidwa pa ntchito za anthu, kapena pa ntchito za mdyerekezi, indetu ndinena kwa inu ali ndi chisangalalo mu ntchito zawo kwa kanthawi, ndipo posachedwa mapeto akubwera, ndipo adzadulidwa, ndikuponyedwa kumoto, kumene palibe kubwelera.",
                "12": "Pakuti ntchito zawo zimawatsata; pakuti chifukwa cha ntchito zawo iwo agwetsedwa; kotero kumbukirani zimene ndakuuzani inu.",
                "13": "Taonani ndapereka kwa inu uthenga wanga wabwino, ndipo uwu ndi uthenga wabwino umene ndapereka kwa inu—kuti ndidadza m’dziko kudzachita chifuniro cha Atate anga, chifukwa Atate anga adandituma ine.",
                "14": "Ndipo Atate adandituma ine kuti ine ndikathe kukwezedwa pa mtanda; ndipo nditakwezedwa pa mtanda, kuti ndikakokere anthu onse kwa ine, kuti monga ndakwezedwa ndi anthu kotero kuti anthu akwezedwe mmwamba ndi Atate, kuimilira pamaso panga, kuti aweruzidwe ku ntchito zawo, kaya zili zabwino kapena zoipa—",
                "15": "Ndipo pa chifukwa cha ichi ndakwezedwa; kotero, monga mwa mphamvu ya Atate ndidzakokera anthu onse kwa Ine, kuti akathe kuweruzidwa molingana ndi ntchito zawo.",
                "16": "Ndipo zidzachitika, kuti amene walapa ndi kubatizidwa m’dzina langa adzadzazidwa; ndipo ngati apilira kufikira kuchimaliziro, taonani, ndidzamuyesa wopanda mlandu pamaso pa Atate anga pa tsiku lomwe ndidzayimilira kuweruza dziko lapansi.",
                "17": "Ndipo iye amene sapilira kufikira chimaliziro, yemweyo ndiye amene amadulidwa ndi kuponyedwa m’moto, kumene sadzabweleranso, chifukwa cha chilungamo cha Atate.",
                "18": "Ndipo awa ndi mawu amene adapereka kwa ana a anthu. Ndipo chifukwa cha ichi akwaniritsa mawu amene apereka, ndipo samanama, koma amakwaniritsa mawu awo onse.",
                "19": "Ndipo palibe chinthu chodetsedwa chingalowe mu ufumu wake; kotero palibe kanthu kolowa mu mpumulo wake kupatula iwo amene atsuka zovala zawo m’mwazi wanga; chifukwa cha chikhulupiliro chawo, ndi kulapa kwa machimo awo onse, ndi kukhulupirika kwawo mpaka kumapeto.",
                "20": "Tsopano ili ndi lamulo: Lapani, inu malekezero a dziko lapansi, ndipo idzani kwa ine ndi kubatizidwa m’dzina langa, kuti muthe kuyeretsedwa ndi kulandira kwa Mzimu Woyera, kuti muthe kuyima opanda banga pamaso panga pa tsiku lotsiriza.",
                "21": "Indetu, indetu, ndinena kwa inu, uwu ndi uthenga wanga wabwino; ndipo mukudziwa zinthu zimene mukuyenera kuchita mu mpingo wanga; pakuti ntchito zimene mwandiona ine ndikuzichita zimenezo inu mudzazichitanso; pakuti chimene mwandiona ine ndikuchita ngakhale ichonso mudzachichita;",
                "22": "Kotero ngati muchita zinthu izi ndinu odala, pakuti mudzakwezedwa m’tsiku lotsiriza.",
                "23": "Lemba zimene waziona ndi kuzimva, kupatula izo zimene zili zoletsedwa.",
                "24": "Lemba ntchito za anthu awa, zomwe zidzakhala, ngakhale monga kwalembedwa, za zomwe zidalipo.",
                "25": "Pakuti, taonani, kuchokera m’mabuku amene adalembedwa, ndi amene adzalembedwa, anthu awa adzaweruzidwa, pakuti mwa iwo ntchito zawo zidzadziwika kwa anthu.",
                "26": "Ndipo taonani, zinthu zonse zalembedwa ndi Atate; kotero kuchokera m’mabuku amene adzalembedwa dziko lapansi lidzaweruzidwa.",
                "27": "Ndipo dziwani inu kuti mudzakhala oweruza a anthu awa, molingana ndi chiweruzo chimene Ine ndidzapereka kwa inu, chimene chidzakhala cholungama. Kotero, kodi mukuyenera kukhala anthu otani? Indetu ndinena kwa inu, ngakhale monga ine ndilili.",
                "28": "Ndipo tsopano ndipita kwa Atate. Ndipo indetu, ndinena kwa inu, zinthu zilizonse mukapempha Atate m’dzina langa zidzapatsidwa kwa inu.",
                "29": "Kotero pemphani, ndipo mudzalandira; gogodani, ndipo chidzatsegulidwa kwa inu; pakuti iye wopempha, amalandira; ndi kwa iye amene agogoda, chidzatsekulidwa.",
                "30": "Ndipo tsopano, taonani, chisangalalo changa chili chachikulu, ngakhale ku chidzalo, chifukwa cha inu, ndiponso m’badwo uwu; inde, ndipo ngakhale Atate akondwera, ndiponso angelo onse oyera, chifukwa cha inu ndi m’badwo uno; pakuti palibe m’modzi wa iwo wotayika.",
                "31": "Taonani, ndikufuna kuti mumvetsetse; pakuti ndikutanthauza iwo amene ali ndi moyo tsopano a m’badwo uwu; ndipo palibe m’modzi wa iwo wotayika; ndipo mwa iwo ndili nacho chidzalo cha chisangalalo.",
                "32": "Koma onani, zikundimvetsa chisoni chifukwa cha m’badwo wachinayi kuchokera mu m’badwo uwu, pakuti iwo atsogozedwa ku ukapolo ndi iye ngakhale monga adali mwana wa chitayiko; pakuti adzandigulitsa ndi siliva ndi golide, ndi chimene njenjete imawononga, ndi chimene mbala zimaboola ndi kuba. Ndipo tsiku limenelo ndidzawayendera, ngakhale kutembenuzira ntchito zawo pa mitu yawo.",
                "33": "Ndipo zidachitika kuti pamene Yesu adatha mawu amenewa, adati kwa ophunzira ake: Lowani pa chipata chopapatiza; pakuti chipata chili chopapatiza, ndipo ndiyopapatiza njira yotsogolera kumoyo, ndipo ali owerengeka akuipeza iyo; koma chotakasuka chili chipata, ndipo yotakata njira yotsogolera ku imfa, ndipo ali ambiri akuyenda m’menemo, kufikira ukadza usiku, mumene palibe munthu angagwiremo ntchito."
            },
            "28": {
                "1": "Ndipo zidachitika pamene Yesu adanena mawu awa, adayankhula ndi ophunzira ake, m’modzim’modzi, nanena kwa iwo: Mukufuna chiyani kwa ine, ndikapita ine kwa Atate?",
                "2": "Ndipo onse adayankhula, kupatulapo atatu, nati: Tikufuna kuti titakhala ndi moyo kufikira dzaka za anthu, kuti utumiki wathu, umene mudatiyitana ife ukhale ndi mathero, kuti ife tibwere kwa inu mwachangu mu ufumu wanu.",
                "3": "Ndipo adati kwa iwo: Odala muli inu chifukwa mwakhumba chinthu ichi kwa ine; kotero, pambuyo pake muli dzaka makumi asanu ndi awiri mphambu ziwiri mudzabwera kwa ine mu ufumu wanga; ndipo ndi ine mudzapeza mpumulo.",
                "4": "Ndipo pamene adayankhula kwa iwo, adatembenukira kwa atatuwo, nati kwa iwo: Mukufuna kuti ndidzakuchitireni chiyani, pamene ndipita kwa Atate?",
                "5": "Ndipo adamva chisoni m’mitima mwawo, pakuti sadayerekeze kunena kwa iye chimene adachifuna.",
                "6": "Ndipo adati kwa iwo: Taonani, ndikudziwa maganizo anu, ndipo mwakhumba chinthu chimene Yohane, wokondedwa wanga, amene adali ndi ine mu utumiki wanga, ndisadapachikidwe ndi Ayuda, adafuna kwa ine.",
                "7": "Kotero, odala kwambiri ndinu, pakuti simudzalawa konse imfa; koma mudzakhala ndi moyo kuona machitachita onse a Atate kwa ana a anthu, ngakhale kufikira zinthu zonse zidzakwaniritsidwa monga mwa chifuniro cha Atate, pamene ndidzadza mu ulemerero wanga ndi mphamvu zakumwamba.",
                "8": "Ndipo simudzapilira zowawa za imfa ku nthawi zonse; koma pamene ndidzabwera mu ulemelero wanga inu mudzasandulika mu kuthwanima kwa diso kuchoka ku chivundi kupita ku moyo wosafa; ndipo pamenepo mudzakhala odalitsika mu ufumu wa Atate anga.",
                "9": "Ndipo kachiwiri, inu simudzakhala ndi zowawa pamene inu mudzakhala mu thupi, kapena chisoni kupatula icho chili chifukwa cha machimo a dziko lapansi; ndipo zonsezi ndidzachita chifukwa cha chinthu chimene inu mwakhumba kwa ine, pakuti inu mwafuna kuti mubweretse miyoyo ya anthu kwa ine, pamene dziko lidzayima.",
                "10": "Ndipo chifukwa cha ichi mudzakhala nacho chidzalo cha chisangalalo; ndipo mudzakhala pansi mu ufumu wa Atate anga; inde, chisangalalo chanu chidzadzadza, ngakhale monga Atate adandipatsa ine chidzalo cha chisangalalo; ndipo mudzakhala monga ine ndiri, ndipo ine ndili ngakhale monga Atate; ndipo Atate ndi ine tili amodzi;",
                "11": "Ndipo Mzimu Woyera ukuchitira umboni wa Atate ndi ine; ndipo Atate amapereka Mzimu Woyera kwa ana a anthu, chifukwa cha ine.",
                "12": "Ndipo zidachitika kuti pamene Yesu adanena mawu awa, adakhudza aliyense wa iwo ndi chala chake, kupatula atatu amene adatsalawo, ndipo kenako iye adachoka.",
                "13": "Ndipo taonani, kumwamba kudatseguka, ndipo iwo adakwatulidwa kumwamba, ndipo adaona ndi kumva zinthu zosaneneka.",
                "14": "Ndipo kudaletsedwa kwa iwo kuti asanene; ngakhale sikudapatsidwe kwa iwo mphamvu kuti iwo akathe kunena zinthu zimene adaziona ndi kuzimva;",
                "15": "Ndipo ngati adali m’thupi kapena kunja kwa thupi, sadathe kudziwa; pakuti zidaoneka kwa iwo ngati kusandulika kwa iwo, kuti adasinthika kuchokera ku thupi ili la mnofu kulowa m’mkhalidwe wosafa, kuti akathe kuona zinthu za Mulungu.",
                "16": "Koma zidachitika kuti iwo adatumikira kachiwiri pa nkhope ya dziko lapansi; komabe iwo sadatumikire za zinthu zomwe adazimva ndi kuziona, chifukwa cha lamulo lomwe lidapatsidwa kwa iwo kumwamba.",
                "17": "Ndipo tsopano, ngati iwo adali achivundi kapena wosafa, kuyambira tsiku la kusandulika kwawo, ine sindikudziwa;",
                "18": "Koma zambiri izi ine ndikudziwa, malingana ndi zolemba zomwe zidaperekedwa—iwo adapita patsogolo pa nkhope ya dziko, ndipo adatumikira ku anthu onse, kugwirizanitsa ochuluka kwa mpingo amene akadakhulupilira mu kulalikira kwawo; ndi kuwabatiza iwo, ndipo onse amene adabatizidwa adalandira Mzimu Woyera.",
                "19": "Ndipo adaponyedwa m’ndende ndi iwo amene sadali a mpingo. Ndipo ndende sizidathe kuwasunga, pakuti zidang’ambika pawiri.",
                "20": "Ndipo adaponyedwa pansi; koma iwo adakantha pansipo ndi mawu a Mulungu, kotero kuti ndi mphamvu yake adamasulidwa kuchokera mu kuya kwa nthaka; ndipo motero iwo sakadatha kukumba mayenje okwanira kuwasunga iwo.",
                "21": "Ndipo katatu adaponyedwa m’ng’anjo ndipo sadavulale.",
                "22": "Ndipo adaponyedwa kawiri m’dzenje la zilombo; ndipo taonani iwo adasewera ndi zilombozo monga mwana ndi mwana wa nkhosa woyamwa, ndipo sadavulale.",
                "23": "Ndipo zidachitika kuti motero iwo adapita patsogolo pakati pa anthu onse a Nefi, ndipo adalalikira uthenga wabwino wa Khristu kwa anthu onse pa nkhope ya dziko; ndipo adatembenukira kwa Ambuye, ndipo adalumikizidwa kwa mpingo wa Khristu, ndipo motero anthu a m’badwo umenewo adadalitsidwa, monga mwa mawu a Yesu.",
                "24": "Ndipo tsopano ine, Mormoni, ndikumaliza kuyankhula zokhudzana ndi zinthu izi kwa kanthawi.",
                "25": "Taonani, ndimati ndilembe maina a iwo amene sadzalawa imfa, koma Ambuye adaletsa; kotero sindilemba izo, pakuti iwo abisidwa ku dziko.",
                "26": "Koma taonani, ndawaona, ndipo iwo atumikira kwa ine.",
                "27": "Ndipo taonani iwo adzakhala pakati pa Amitundu, ndipo Amitundu sadzawadziwa iwo.",
                "28": "Iwonso adzakhala pakati pa Ayuda, ndipo Ayuda sadzawadziwa.",
                "29": "Ndipo zidzachitika, pamene Ambuye aona kuti nkoyenera mu nzeru zake, kuti adzatumikire mafuko onse obalalika a Israeli, ndi maiko onse, ndi mafuko, ndi malilime, ndi anthu, ndipo adzatulutsa kuchoka kwa iwo kupita kwa Yesu miyoyo yambiri; kuti chikhumbo chawo chikwaniritsidwe, ndiponso chifukwa cha mphamvu yotsimikizira ya Mulungu yomwe ili mwa iwo.",
                "30": "Ndipo iwo ali ngati angelo a Mulungu, ndipo ngati iwo angapemphere kwa Atate m’dzina la Yesu iwo akhonza kudziwonetsa iwo eni kwa munthu aliyense amene angafune.",
                "31": "Kotero, ntchito zazikulu ndi zodabwitsa zidzachitidwa ndi iwo, lisadafike tsiku lalikulu ndi lakubwera pamene anthu onse akuyenera ndithu kuyima patsogolo pa mpando wa chiweruzo wa Khristu;",
                "32": "Inde ngakhale pakati pa Amitundu padzakhala ntchito yaikulu ndi yodabwitsa yochitidwa ndi iwo, lisadadze tsiku la chiweruzo.",
                "33": "Ndipo ngati inu mudali ndi malemba onse amene amapereka nkhani za ntchito zodabwitsa zonse za Khristu, mungafune, monga mwa mawu a Khristu, kudziwa kuti zinthu izi zikuyenera kubwera.",
                "34": "Ndipo tsoka likhale kwa iye amene sadzamvetsera mawu a Yesu, ndi kwa iwo amene adawasankha ndi kuwatumiza pakati pawo; pakuti amene salandira mawu a Yesu ndi mawu a iwo amene iye adawatuma samulandira iye; ndipo motero iye sadzawalandira iwo pa tsiku lotsiriza;",
                "35": "Ndipo zikadakhala bwino kwa iwo akadapanda kubadwa. Pakuti kodi mukuganiza kuti mutha kuchotsa chilungamo cha Mulungu wokhumudwitsidwa, amene waponderezedwa pansi pa mapazi a anthu, kuti mwa kutero chipulumutso chikabwere?",
                "36": "Ndipo tsopano taonani, monga ndidayankhula zokhudzana ndi iwo amene Ambuye adawasankha, inde, ngakhale atatu amene adakwatulidwa m’mwamba, kuti sindidadziwe ngati adayeretsedwa kuchoka ku moyo wa chivundi kupita ku moyo wosafa.",
                "37": "Koma onani, popeza ndidalemba, ndidafunsa kwa Ambuye, ndipo adandiwonetsera kuti pakuyenera kukhala kusintha kochitika pa matupi awo, kapena zikuyenera kukhala kuti iwo akuyenera kulawa imfa;",
                "38": "Kotero, kuti iwo asalawe imfa padali kusintha kudachitidwa pa matupi awo, kuti iwo asamve kuwawa kapena chisoni kupatula chifukwa cha machimo a dziko lapansi.",
                "39": "Tsopano kusinthaku sikudali kofanana ndi zomwe zidzachitike pa tsiku lotsiriza; koma padali kusintha kudachitika pa iwo, kotero kuti Satana sakadatha kukhala ndi mphamvu pa iwo, kuti iye sakadatha kuwayesa iwo; ndipo adayeretsedwa m’thupi, kuti adali oyera, ndi kuti mphamvu za dziko sizikadatha kuwagwira.",
                "40": "Ndipo mu chikhalidwe ichi iwo adayenera kukhala mpaka tsiku la chiweruzo cha Khristu; ndipo pa tsiku limenelo iwo adali woyenera kulandira kusintha kwakukulu, ndi kulandiridwa mu ufumu wa Atate kuti asapitenso kunja, koma kukakhala ndi Mulungu kwamuyaya m’mwamba."
            },
            "29": {
                "1": "Ndipo tsopano taonani, ine ndinena kwa inu kuti pamene Ambuye adzaona kuti nkoyenera, mu nzeru zake, kuti mawu awa adzafike kwa Amitundu monga mwa mawu ake, pamenepo inu mudzadziwa kuti pangano limene Atate adapanga ndi ana a Israeli, zokhudzana ndi kubwenzeretsedwa kwawo ku maiko a cholowa chawo, kwayamba kale kukwaniritsidwa.",
                "2": "Ndipo mutha kudziwa kuti mawu a Ambuye, amene adayankhulidwa ndi aneneri oyera, onse adzakwaniritsidwa; ndipo simukuyenera kunena kuti Ambuye akuchedwa kubwera kwa ana a Israeli.",
                "3": "Ndipo simukuyenera kuganiza m’mitima yanu kuti mawu amene adayankhulidwa ali opanda pake, pakuti taonani, Ambuye adzakumbukira pangano lake limene adapanga kwa anthu ake a nyumba ya Israeli.",
                "4": "Ndipo pamene mudzaona mawu awa akutuluka pakati pa inu, pamenepo simukufunikira kunyozanso zochita za Ambuye; pakuti lupanga la chilungamo chake liri m’dzanja lake lamanja; ndipo taonani, pa tsiku limenelo, ngati inu mudzanyoza zochita zake iye adzachititsa kuti izo zidzakupezeni posachedwa.",
                "5": "Tsoka kwa iye amene amanyoza zochita za Ambuye; inde, tsoka kwa iye amene adzakana Khristu ndi ntchito zake!",
                "6": "Inde, tsoka kwa iye amene adzakana mavumbulutso a Ambuye, ndi amene adzati Ambuye sagwiranso ntchito ndi vumbulutso, kapena ndi uneneri, kapena ndi mphatso, kapena ndi malilime, kapena ndi machiritso, kapena ndi mphamvu ya Mzimu Woyera!",
                "7": "Inde, ndipo tsoka kwa iye amene adzanena pa tsiku limenelo, kuti apeze phindu, kuti sipadzakhala chozizwitsa chochitidwa ndi Yesu Khristu; pakuti iye amene amachita ichi adzakhala ngati mwana wa chitayiko, kwa amene sadachitiridwe chifundo, molingana ndi mawu a Khristu!",
                "8": "Inde, ndipo simudzasowanso m’nyozo, kapena kunyoza, kapena kuchita masewera pa Ayuda, kapena otsala ena aliwonse a nyumba ya Israeli; pakuti taonani, Ambuye amakumbukira pangano lake kwa iwo, ndipo adzawachitira molingana ndi umo momwe adalumbilira.",
                "9": "Kotero simukuyenera kuganiza kuti mungatembenuzire dzanja lamanja la Ambuye ku lamanzere, kuti iye asathe kuchita chiweruzo m’kukwaniritsidwa kwa pangano limene iye adapanga kwa nyumba ya Israeli."
            },
            "30": {
                "1": "Mvetserani, O inu Amitundu, ndi kumva mawu a Yesu Khristu, Mwana wa Mulungu wamoyo, amene adandilamura ine kuti ndiyankhule zokhudzana ndi inu, pakuti, taonani iye wandilamura ine kuti ndilembe, kuti:",
                "2": "Tembenukani, inu Amitundu nonse, ku njira zanu zoipa; ndipo lapani ku zoipa zanu, ku mabodza ndi chinyengo chanu, ndi ku dama lanu, ndi ku zonyansa zanu zobisika, ndi ku kupembedza mafano kwanu, ndi kupha kwanu, ndi zaunsembe zachinyengo zanu, ndi nsanje zanu, ndi ku mikangano yanu, ndi ku zoipa zonse ndi zonyansa zanu, ndipo bwerani kwa ine, ndipo batizidwani m’dzina langa, kuti muthe kulandira chikhululukiro cha machimo anu, ndi kudzadzidwa ndi Mzimu Woyera, kuti inu muthe kuwerengedwa ndi anthu anga omwe ali a nyumba ya Israeli."
            }
        }
    },
    "4-ne": {
        "meta": {
            "slug": "4-ne",
            "name": "Nefi Wachinayi",
            "chapterWord": "Mutu"
        },
        "chapters": {
            "1": {
                "intro": "Nkhani ya anthu a Nefi, molingana ndi zolemba zake.",
                "1": "Ndipo zidachitika kuti chaka cha makumi atatu ndi chachinayi chidapita, komanso cha makumi atatu ndi zisanu, ndipo taonani ophunzira a Yesu adali atapanga mpingo wa Khristu m’mayiko onse ozungulira. Ndipo onse amene adadza kwa iwo; ndipo adalapa moonadi machimo awo, adabatizidwa m’dzina la Yesu; ndipo adalandiranso Mzimu Woyera.",
                "2": "Ndipo zidachitika mu chaka cha makumi atatu ndi chachisanu ndi chimodzi, anthu onse adatembenukira kwa Ambuye, pa nkhope yonse ya dziko, onse Anefi ndi Alamani, ndipo padalibe mikangano ndi mapokoso pakati pawo, ndipo munthu aliyense adachitirana chilungamo wina ndi mnzake.",
                "3": "Ndipo adali nazo zonse zofanana mwa iwo; kotero padalibe olemera ndi osauka, akapolo ndi afulu, koma onse adapangidwa afulu, ndi ogawana nawo a mphatso yakumwamba.",
                "4": "Ndipo zidachitika kuti chaka cha makumi atatu ndi zisanu ndi ziwiri chidapitanso, ndipo kudapitilirabe kukhala mtendere mu dzikolo.",
                "5": "Ndipo padali ntchito zazikulu ndi zodabwitsa zidachitidwa ndi ophunzira a Yesu, kotero kuti adachiritsa odwala, ndi kuwukitsa akufa, ndi kupangitsa olumala miyendo kuyenda, ndi akhungu kulandiranso kupenya kwawo, ndi ogontha kumva; ndipo mitundu yonse ya zozizwitsa adachita pakati pa ana a anthu; ndipo sadachite chozizwa chilichonse kupatula mudali mudzina la Yesu.",
                "6": "Ndipo motero chaka cha makumi atatu ndi zisanu ndi zitatu chidapita, ndiponso china cha makumi atatu ndi zisanu ndi zinayi, ndi cha makumi anayi ndi choyamba, ndi cha makumi anayi ndi chachiwiri, inde, ngakhale mpaka dzaka makumi anayi ndi zisanu ndi zinayi zidapita, ndiponso cha makumi asanu ndi chimodzi, ndi cha makumi asanu ndi chachiwiri; inde, ndipo ngakhale mpaka dzaka makumi asanu ndi zisanu ndi zinayi zidapita.",
                "7": "Ndipo Ambuye adawachititsa bwino kwambiri m’dzikomo; inde, kufikira kuti adamanganso mizinda kumene kudali mizinda itawotchedwa.",
                "8": "Inde, ngakhale mzinda waukulu uwo Zarahemula adapangitsa kuti umangidwe kachiwiri.",
                "9": "Koma padali mizinda yambiri imene idamira, ndipo madzi adakwera m’malo mwake; kotero mizinda iyi sikadatheka kukonzedwanso mwatsopano.",
                "10": "Ndipo tsopano, taonani, zidachitika kuti anthu a Nefi adakula mumphamvu, ndipo adachuluka mofulumira kwambiri, ndipo adakhala anthu okongola ndi osangalatsa kwambiri.",
                "11": "Ndipo iwo adakwatira, ndi kuperekedwa ku ukwati, ndipo adadalitsidwa molingana ndi unyinji wa malonjezano amene Ambuye adapanga kwa iwo.",
                "12": "Ndipo sadatsatenso machitidwe ndi m’miyambo ya chilamulo cha Mose; koma adatsata malamulo amene adalandira kwa Ambuye wawo ndi Mulungu wawo, kupitiriza kusala kudya ndi kupemphera, ndi kusonkhana pamodzi kawiri kawiri kupemphera ndi kumva mawu a Ambuye.",
                "13": "Ndipo zidachitika kuti padalibe kukangana mwa anthu onse, m’dziko lonse; koma padali zozizwitsa zamphamvu zidachitidwa pakati pa ophunzira a Yesu.",
                "14": "Ndipo zidachitika kuti chaka cha makumi asanu ndi awiri mphambu imodzi chidapita, ndiponso chaka cha makumi asanu ndi awiri mphambu ziwiri, inde, ndipo pomaliza, mpaka chaka cha makumi asanu ndi awiri mphambu zisanu ndi zinayi chidatha; inde, ngakhale dzaka zana zidali zitapita, ndipo ophunzira a Yesu, amene iye adawasankha, onse adapita ku paradiso wa Mulungu, kupatula atatu okhawo amene adayenera kutsala; ndipo padali ophunzira ena oikidwa m’malo mwawo; ndiponso ambiri a m’badwo umenewo adali atapita.",
                "15": "Ndipo zidachitika kuti mudalibe mkangano m’dzikomo, chifukwa cha chikondi cha Mulungu chimene chidakhala m’mitima ya anthu.",
                "16": "Ndipo kudalibe nsanje, kapena ndewu, kapena zipolowe, kapena zadama, kapena mabodza, kapena kuphana, kapena khalidwe lonyansa; ndipo ndithu sipadakhalepo anthu osangalala kwambiri pakati pa anthu onse amene adalengedwa ndi dzanja la Mulungu.",
                "17": "Kudalibe achifwamba, kapena akupha, kapena padalibe Alamani, kapena mtundu uli wonse wa anthu; koma adali mwa umodzi, ana a Khristu, ndi acholowa cha Ufumu wa Mulungu.",
                "18": "Ndipo adadalitsidwa motani nanga! Pakuti Ambuye adawadalitsa iwo m’zochita zawo zonse; inde, ngakhale iwo adadalitsidwa ndi kuchititsidwa bwino kufikira zitapita dzaka zana limodzi ndi khumi; ndipo m’badwo woyamba kuchokera kwa Khristu udali utapita, ndipo padalibe mkangano m’dziko lonselo.",
                "19": "Ndipo zidachitika kuti Nefi, iye amene adasunga zolemba zomalizazi, (ndipo iye adazisunga izo pa mapale a Nefi) adafa, ndipo mwana wake Amosi adazisunga izo m’malo mwake; ndipo iye adazisunganso pa mapale a Nefi.",
                "20": "Ndipo adazisunga dzaka makumi asanu ndi atatu mphambu zinayi, ndipo m’dziko mudali mtenderebe, kupatulapo padali gawo laling’ono la anthu limene lidagalukira mpingo ndipo lidatenga pa iwo dzina la Alamani; kotero kudayamba kukhala Alamaninso m’dzikomo.",
                "21": "Ndipo zidachitika kuti Amosi adamwaliranso, (ndipo zidali dzaka zana limodzi ndi makumi asanu ndi anayi kudza mphambu zinayi kuchokera pa kubwera kwa Khristu) ndipo mwana wake Amosi adasunga zolemba m’malo mwake; ndipo iye nayenso adazisunga izo pa mapale a Nefi; ndipo zidalembedwanso m’buku la Nefi, limene liri buku ili.",
                "22": "Ndipo zidachitika kuti dzaka mazana awiri zidali zitapita; ndipo m’badwo wachiwiri wonse udali utapita kupatula ochepa okha.",
                "23": "Ndipo tsopano ine, Mormoni, ndikufuna kuti mudziwe kuti anthu adali atachuluka, kotero kuti adafalikira pa nkhope yonse ya dzikolo, ndipo adali atalemera kwambiri, chifukwa cha kuchita bwino kwawo mwa Khristu.",
                "24": "Ndipo tsopano, m’chaka chimenechi cha mazana awiri ndi chimodzi kudayamba kukhala pakati pawo amene adakwezedwa m’kunyada, monga ngati kuvala zobvala za mtengo wapatali, ndi mtundu uliwonse wa ngale zabwino, ndi zinthu zabwino za dziko.",
                "25": "Ndipo kuyambira nthawi imeneyo katundu wawo ndi chuma chawo sichidalinso chofanana pakati pawo.",
                "26": "Ndipo adayamba kugawikana m’magulu; ndipo adayamba kumanga mipingo kwa iwo okha kuti apeze phindu, ndipo adayamba kukana mpingo woona wa Khristu.",
                "27": "Ndipo zidachitika kuti pamene dzaka mazana awiri ndi khumi zidali zitapita padali mipingo yambiri mu dziko; inde, padali mipingo yambiri yomwe imadzinenera kuti imadziwa Khristu, ndipo koma iwo adakana mbali zambiri za uthenga wake wabwino, kotero kuti iwo adalandira mitundu yonse ya zoipa, ndipo adapereka icho chimene chidali chopatulika kwa iye amene chidaletsedwa chifukwa cha kusayenera.",
                "28": "Ndipo mpingo uwu udachuluka mopitilira chifukwa cha kusaweruzika, ndi chifukwa cha mphamvu ya Satana yemwe adagwira pa mitima yawo.",
                "29": "Ndiponso, padali mpingo wina umene udakana Khristu; ndipo adazunza mpingo woona wa Khristu, chifukwa cha kudzichepetsa kwawo ndi chikhulupiliro chawo mwa Khristu; ndipo adawanyoza iwo chifukwa cha zozizwitsa zambiri zomwe zidachitidwa pakati pawo.",
                "30": "Kotero iwo adagwiritsa ntchito mphamvu ndi ulamuliro pa ophunzira a Yesu amene adakhala nawo limodzi, ndipo adawaponya iwo mu ndende; koma ndi mphamvu ya mawu a Mulungu amene adali mwa iwo, ndende zidang’ambika pakati, ndipo adatuluka nachita zozizwa zamphamvu pakati pawo.",
                "31": "Komabe, pakusatengera za zozizwitsa zonsezi, anthu adaumitsa mitima yawo, ndipo adafuna kuwapha, ngakhale ngati Ayuda ku Yerusalemu adafuna kupha Yesu, molingana ndi mawu ake.",
                "32": "Ndipo iwo adawaponya m’ng’anjo zamoto, ndipo adatuluka osavulala.",
                "33": "Ndipo iwo adawaponya m’mayenje a zilombo; ndipo adasewera ndi zilombozo ngati mwana ndi mwana wa nkhosa; ndipo adatuluka mwa iwo, osavulala.",
                "34": "Komabe, anthu adaumitsa mitima yawo, pakuti iwo adatsogozedwa ndi ansembe ambiri ndi aneneri onyenga kuti amange mipingo yambiri, ndi kuchita mitundu yonse ya kusaweruzika. Ndipo iwo adakantha anthu a Yesu; koma anthu a Yesu sadawakanthenso. Ndipo kotero iwo ankacheperachepera mu kusakhulupilira ndi kuipa, kuyambira chaka ndi chaka, ngakhale mpaka dzaka mazana awiri ndi makumi atatu zitapita.",
                "35": "Ndipo tsopano zidachitika m’chaka chimenechi, inde, m’chaka cha mazana awiri ndi makumi atatu ndi chimodzi, padali kugawanika kwakukulu pakati pa anthu.",
                "36": "Ndipo zidachitika kuti mu chaka chimenechi kudauka anthu amene ankatchedwa Anefi, ndipo iwo adali okhulupilira owona mwa Khristu; ndipo pakati pa iwo padali iwo amene adatchedwa Alamani—Ayakobe, ndi Ayosefe, ndi Azoramu;",
                "37": "Chotero okhulupilira owona mwa Khristu, ndi olambira owona a Khristu, (pakati pawo padali ophunzira atatu a Yesu amene adatsala) ankatchedwa Anefi, ndi A Yakobo, ndi Ayosefe, ndi Azoramu.",
                "38": "Ndipo zidachitika kuti iwo amene adakana uthenga wabwino ankatchedwa Alamani, ndi Alemueli, ndi Aismayeli; ndipo iwo sadacheperechepere m’kusakhulupilira, koma adapandukira mwadala Uthenga Wabwino wa Khristu; ndipo iwo adaphunzitsa ana awo kuti asakhulupilire, ngakhale monga makolo awo, kuyambira pachiyambi, adacheperachepera.",
                "39": "Ndipo zidali chifukwa cha kuipa ndi kunyansa kwa makolo awo, ngakhale monga momwe zidaliri pachiyambi. Ndipo adaphunzitsidwa kudana ndi ana a Mulungu; ngakhale monga Alamani adaphunzitsidwa kudana ndi ana a Nefi kuyambira pachiyambi.",
                "40": "Ndipo zidachitika kuti dzaka mazana awiri mphambu makumi anayi kudza zinayi zidali zitapita, ndipo motero ndimomwe zidaliri zochitika za anthu. Ndipo gawo loipa kwambiri la anthu lidakula mumphamvu, ndipo lidakhala lochuluka kwambiri kuposa momwe adaliri anthu a Mulungu.",
                "41": "Ndipo iwo adapitirizabe kudzimangira mipingo kwa iwo eni, ndi kuikongoletsa ndi mitundu yonse ya zinthu zamtengo wapatali. Ndipo motero zidapita dzaka mazana awiri mphambu makumi asanu, ndiponso dzaka mazana awiri mphambu makumi asanu ndi limodzi.",
                "42": "Ndipo zidachitika kuti gawo loipa la anthu lidayambanso kumanga malumbiro achinsinsi ndi magulu a Gadiyantoni.",
                "43": "Ndiponso anthu omwe ankatchedwa anthu a Nefi adayamba kunyada m’mitima yawo, chifukwa cha chuma chawo chochuluka, ndipo adakhala opanda pake monga kwa abale awo, Alamani.",
                "44": "Ndipo kuchokera panthawi imeneyi ophunzira adayamba kumva chisoni chifukwa cha machimo adziko lapansi.",
                "45": "Ndipo zidachitika kuti pamene dzaka mazana atatu zidali zitapita, onse anthu a Nefi ndi Alamani adali ataipa kwambiri wina monga kwa wina.",
                "46": "Ndipo zidachitika kuti achifwamba a Gadiantoni adafalikira pa nkhope yonse ya dziko; ndipo padalibe amene adali olungama kupatula ophunzira a Yesu. Ndipo golide ndi siliva iwo adazisunga mowunjika, ndipo adagulitsa malonda amitundumitundu.",
                "47": "Ndipo zidachitika kuti zitapita dzaka mazana atatu ndi zisanu, (ndipo anthu adatsalirabe mu zoipa) Amosi adamwalira; ndipo m’bale wake, Amaroni, adasunga zolemba m’malo mwake.",
                "48": "Ndipo zidachitika kuti pamene dzaka mazana atatu ndi makumi awiri zidali zitapita, Amaroni, pokakamizidwa ndi Mzimu Woyera, adabisa zolemba zomwe zidali zopatulika—inde, ngakhale zolemba zopatulika zonse zimene zidaperekedwa kuchokera ku m’badwo kupita ku m’badwo, zimene zidali zopatulika—ngakhale mpaka chaka cha mazana atatu ndi makumi awiri kuchokera pa kubwera kwa Khristu.",
                "49": "Ndipo iye adazibisa izo kwa Ambuye, kuti izo zikathe kubweranso kwa otsalira a nyumba ya Yakobo, molingana ndi maulosi ndi malonjezano a Ambuye. Ndipo motero awa ndi mapeto a zolemba za Amaroni."
            }
        }
    },
    "morm": {
        "meta": {
            "slug": "morm",
            "name": "Buku la Mormoni",
            "chapterWord": "Mutu"
        },
        "chapters": {
            "1": {
                "1": "Ndipo tsopano, ine Mormoni, ndikupanga zolemba za zinthu zonse zimene ine ndaziona ndi kuzimva, ndipo ndikuzitchula kuti Buku la Mormoni.",
                "2": "Ndipo pafupi ndi nthawi imene Amaroni adabisa zolembazi kwa Ambuye, iye adabwera kwa ine, (ine pokhala wa dzaka pafupifupi khumi, ndipo ndidayamba kuphunzira zinthu zina potsatira kaphunziridwe ka anthu anga) ndipo Amaroni adati kwa ine: Ndikuona kuti ndiwe mwana wodziletsa, ndipo ndiwe wachangu pakumvera.",
                "3": "Kotero, pamene uli pafupifupi dzaka makumi awiri ndi zinayi ndikufuna kuti udzakumbukire zinthu zimene iwe waziona zokhudzana ndi anthu awa; ndipo pamene iwe udzakhala msinkhu umenewo udzapite ku dziko la Antumu, ku phiri limene lidzatchedwe Shimu; ndipo kumeneko ine ndabisako kwa Ambuye zozokotedwa zopatulika zonse zokhudzana ndi athu awa.",
                "4": "Ndipo taona, udzatenge mapale a Nefi kwa wekha, ndipo otsalawo udzawasiye m’malo amene aliwo; ndipo udzazokote pa mapale a Nefi zinthu zonse zimene iwe waziona zokhudzana ndi anthu awa.",
                "5": "Ndipo ine, Mormoni, pokhala chidzukulu cha Nefi, (ndipo dzina la atate anga lidali Mormoni) ndidakumbukira zinthu zimene Amaroni adandilamula.",
                "6": "Ndipo zidachitika kuti ine, pokhala wadzaka khumi ndi chimodzi, ndidatengedwa ndi atate anga kudziko la kum’mwera, ngakhale dziko la Zarahemula.",
                "7": "Dziko lonse lidakhala lophimbidwa ndi zomangamanga, ndipo anthu adali ochuluka pafupifupi, monga ngati udali mchenga wa kunyanja.",
                "8": "Ndipo zidachitika kuti mu chaka chimenechi kudayamba kukhala nkhondo pakati pa Anefi, amene adali ophatikizana Anefi ndi Ayakobe ndi Ayosefe ndi Azoramu; ndipo nkhondo imeneyi idali pakati pa Anefi, ndi Alamani ndi Alemueli ndi Aismaeli.",
                "9": "Tsopano Alamani ndi Alemueli ndi Aismaeli ankatchedwa Alamani, ndipo magulu awiriwa adali Anefi ndi Alamani.",
                "10": "Ndipo zidachitika kuti nkhondoyo idayamba kuchitika kumalire a Zarahemula, pafupi ndi madzi a Sidoni.",
                "11": "Ndipo zidachitika kuti Anefi adasonkhanitsa pamodzi chiwerengero chachikulu cha amuna, ngakhale kupitilira chiwerengero cha zikwi makumi atatu. Ndipo zidachitika kuti m’chaka chomwechi adakhala ndi nkhondo zingapo, m’mene Anefi adagonjetsa Alamani ndipo adapha ambiri mwa iwo.",
                "12": "Ndipo zidachitika kuti Alamani adasiya zolinga zawo, ndipo kudakhazikitsidwa mtendere mu dzikolo; ndipo mtenderewo udakhalabe kwa nthawi ya pafupifupi dzaka zinayi, komwe kudalibe kukhetsa mwazi.",
                "13": "Koma kuipa kudapambana pa nkhope ya dziko lonselo, kotero kuti Ambuye adachotsa ophunzira awo okondedwa, ndipo ntchito ya zozizwitsa ndi machilitso idasiyika chifukwa cha kusaweruzika kwa anthuwo.",
                "14": "Ndipo kudalibe mphatso zochokera kwa Ambuye, ndipo Mzimu Woyera sudafike pa aliyense, chifukwa cha kuipa kwawo ndi kusakhulupilira.",
                "15": "Ndipo ine, pokhala wadzaka khumi ndi zisanu ndipo pokhala wa malingaliro atcheru, kotero ndidayenderedwa ndi Ambuye, ndipo ndidalawa ndi kudziwa ubwino wa Yesu.",
                "16": "Ndipo ndidayesetsa kulalikira kwa anthu, koma pakamwa panga padatsekedwa, ndipo ndidaletsedwa kuti ndilalikire kwa iwo; pakuti taonani iwo adagalukira motsutsana ndi Mulungu wawo mwadala; ndipo ophunzira okondedwa adachotsedwa m’dzikolo, chifukwa cha mphulupulu zawo.",
                "17": "Koma ine ndidakhalabe pakati pawo, koma ndidaletsedwa kulalikira kwa iwo, chifukwa cha kuuma kwa mitima yawo; ndipo chifukwa cha kuuma kwa mitima kwawoko dziko lidatembeleredwa chifukwa cha iwo.",
                "18": "Ndipo achifwamba a Gadiyantoni amenewa, amene adali pakati pa Alamani, adadzadza m’dzikolo, mpakana kuti okhalamo m’menemo adayamba kubisa chuma chawo mnthaka; ndipo chidakhala chotelera chifukwa Ambuye adatembelera dzikolo, kufikira kuti sadathe kuchisunga, kapena kuchibwenzeretsanso.",
                "19": "Ndipo zidachitika kuti kudali zamatsenga, ndi ufiti, ndi chitaka; ndipo mphamvu ya oipayo idakhazikika pa dziko lonselo, ngakhale kufikira pokwaniritsa mawu onse a Abinadi, ndiponso Samueli Mlamani."
            },
            "2": {
                "1": "Ndipo zidachitika kuti m’chaka chomwecho kudayamba kukhala nkhondo kachiwiri pakati pa Anefi ndi Alamani. Ndipo posatengera kuti ndidali wamng’ono, ndidali wamkulu msinkhu; kotero anthu a Nefi adandisankha ine kukhala mtsogoleri wawo, kapena mtsogoleri wa ankhondo awo.",
                "2": "Kotero zidachitika kuti m’chaka cha khumi ndi zisanu n’chimodzi ndidapita patsogolo pa ankhondo Achinefi, motsutsana ndi Alamani; kotero dzaka mazana atatu ndi makumi awiri ndi mphambu zisanu n’chimodzi zidatha.",
                "3": "Ndipo zidachitika kuti mu chaka cha mazana atatu ndi makumi awiri ndi mphambu zisanu ndi ziwiri Alamani adabwera pa ife mwa mphamvu zazikulu kwambiri, kufikira kuti iwo adachititsa mantha ankhondo anga; kotero iwo sadamenyane, ndipo adayamba kuthawira chaku maiko akumpoto.",
                "4": "Ndipo zidachitika kuti tidafika ku mzinda wa Angola, ndipo tidalanda mzindawo, ndi kupanga zokonzekera kudziteteza tokha motsutsana ndi Alamani. Ndipo zidachitika kuti tidalimbitsa mzindawo ndi mphamvu zathu; koma posatengera za malinga athu onse Alamani adabwera pa ife ndipo adatithamangitsa ife kuchoka mu mzindawo.",
                "5": "Ndipo iwo adatithamangitsanso ife kuchoka mu dziko la Davide.",
                "6": "Ndipo tidaguba ndi kufika ku dziko la Yoswa, limene lidali mu malire kumadzulo kwa gombe la nyanja.",
                "7": "Ndipo zidachitika kuti tidawasonkhanitsa anthu athu mwachangu monga kudalili kothekera, kuti tithe kuwasonkhanitsa iwo pamodzi mu gulu limodzi.",
                "8": "Koma taonani, dzikolo lidali lodzadza ndi achifwamba ndi Alamani; ndipo posatengera za chiwonongeko chachikulu chimene chidali pa anthu anga, iwo sadalape pa zochita zawo zoipa; kotero kudali mwazi ndi kuphana kuzungulira pa nkhope ya dziko lonselo, konse kumbali ya Anefi ndiponso kumbali ya Alamani; ndipo kudali kusintha kotheratu kwakukulu kuzungulira dziko lonselo.",
                "9": "Ndipo tsopano, Alamani adali ndi mfumu, ndipo dzina lake lidali Aroni; ndipo iye adabwera motsutsana nafe ndi ankhondo okwana zikwi makumi anayi ndi zinayi. Ndipo taonani, ndidatsutsana naye ndi zikwi makumi anayi ndi ziwiri. Ndipo zidachitika kuti ndidamugonjetsa iye ndi ankhondo anga mpaka adathawa pamaso panga. Ndipo taonani, zonsezi zidachitika, ndipo dzaka mazana atatu ndi makumi atatu zidatha.",
                "10": "Ndipo zidachitika kuti Anefi adayamba kulapa ku zoipa zawo, ndipo adayamba kulira ngakhale monga kudaneneledwera ndi Samueli mneneri; pakuti taonani palibe munthu amene akadasunga icho chimene chidali chake, pakuti akuba, ndi achifwamba, ndi akupha anthu, ndi matsenga, ndi ufiti umene udali mudzikolo.",
                "11": "Choncho kudayamba kukhala maliro ndi kudandaula mu dziko lonselo chifukwa cha zinthu izi, ndipo makamaka pakati pa anthu a Nefi.",
                "12": "Ndipo zidachitika kuti pamene ine, Mormoni, ndidaona kudandaula kwawo ndi maliro awo ndi chisoni chawo pamaso pa Ambuye, mtima wanga udayamba kukondwera mkati mwanga, podziwa zifundo ndi kuleza mtima kwa Ambuye, kotero poganiza kuti iye adakhala wachifundo kwa iwo kuti adzakhalenso anthu olungama.",
                "13": "Koma taonani ichi chisangalalo changachi chidali pachabe, pakuti chisoni chawo sichidali cha kulapa, chifukwa cha ubwino wa Mulungu; koma chidali maka chisoni cha olangidwa, chifukwa choti Ambuye sangalore nthawi zonse kuti adzisangalala mu uchimo.",
                "14": "Ndipo iwo sadabwere kwa Yesu ndi mitima yosweka ndi mizimu yolapa, koma adatembelera Mulungu, ndipo adafuna kuti afe. Komabe iwo akadalimbana ndi lupanga pa moyo wawo womwe.",
                "15": "Ndipo zidachitika kuti chisoni changa chidabweleranso kwa ine, ndipo ndidaona kuti tsiku la chisomo lidawadutsa, konse kuthupi ndi kuuzimu; pakuti ndidaona zikwizikwi za iwo zikugwa mu kupanduka poyera motsutsana ndi Mulungu wawo, ndipo kuunjika ndowe pa nkhope ya dzikolo. Ndipo motero dzaka mazana atatu ndi makumi anayi ndi mphambu zinayi zidatha.",
                "16": "Ndipo zidachitika kuti mu chaka cha mazana atatu ndi makumi anayi ndi mphambu zisanu Anefi adayamba kuthawa pamaso pa Alamani; ndipo adathamangitsidwa kufikira atabwera ngakhale ku dziko la Yashoni, zisadatheke kuti awayimitse iwo mu kuthawa kwawoko.",
                "17": "Ndipo tsopano, mzinda wa Yashoni udali kufupi ndi dziko limene Amaroni adabisako zolemba kwa Ambuye, kuti zisakathe kuwonongedwa. Ndipo taonani ine ndidapita molingana ndi mawu a Amaroni, ndipo ndidatenga mapale a Nefiwo, ndikulembapo molingana ndi mawu a Amaroni.",
                "18": "Ndipo pamapale a Nefiwo ndidalembapo nkhani yonse ya zoipa ndi zonyansa; koma pamapale awa sindidafune kulembapo nkhani yonse ya zoipa ndi zonyansa zawo, pakuti taonani, zochitika zoipa ndi zonyansa zakhala zikupitilira pamaso panga kuyambira pamene ndidadziwa mokwanira njira za munthu.",
                "19": "Ndipo tsoka kwa ine chifukwa cha kuipa kwawo; pakuti mtima wanga wadzadzidwa ndi chisoni chifukwa cha kuipa kwawo, masiku anga onse, komabe, ndikudziwa kuti ndidzakwezedwa patsiku lotsiriza.",
                "20": "Ndipo zidachitika kuti mu chaka chimenechi anthu a Nefi adasakidwa ndi kuthamangitsidwa. Ndipo zidachitika kuti tidathamangitsidwa kufikira titafika chakumpoto kwa dziko limene linkatchedwa Semu.",
                "21": "Ndipo zidachitika kuti tidamanga malinga a mzinda wa Semu, ndipo tidasonkhanitsa anthu athu monga m’mene kudalili kothekera, kuti mwina tingathe kuwapulumutsa iwo kuchiwonongeko.",
                "22": "Ndipo zidachitika kuti mu chaka cha mazana atatu ndi makumi anayi ndi mphambu zisanu ndi chimodzi iwo adayamba kubweranso kwa ife.",
                "23": "Ndipo zidachitika kuti ndidayankhula kwa anthu anga, ndipo ndidawalimbikitsa iwo mwa mphamvu zazikulu, kuti ayime molimba mtima pamaso pa Alamani ndi kumenyera akazi awo, ndi ana awo, ndi nyumba zawo, ndi makomo awo.",
                "24": "Ndipo mawu anga adautsira iwo mphamvu zinazake, kufikira kuti sadathawe pamaso pa Alamani, koma adaima ndi kulimba mtima motsutsana nawo.",
                "25": "Ndipo zidachitika kuti tidalimbana ndi ankhondo zikwi makumi atatu kutsutsana ndi ankhondo zikwi makumi asanu. Ndipo zidachitika kuti tidaima pamaso pawo molimba mtima kotero kuti iwo adathawa pamaso pathu.",
                "26": "Ndipo zidachitika kuti pamene iwo adathawa ife tidawatsatira iwo ndi ankhondo athu, ndipo tidakumana nawo kachiwiri, ndipo tidawagonjetsa; komabe mphamvu ya Ambuye siidali nafe; inde, tidasiyidwa kwa ife tokha, pokuti Mzimu wa Ambuye sudakhale mwa ife; kotero tidakhala ofooka monga abale athuwo.",
                "27": "Ndipo mtima wanga udachita chisoni chifukwa cha tsoka lalikulu limeneli la anthu anga, chifukwa cha zoipa zawo ndi zonyansa zawo. Koma taonani, tidapitabe motsutsana ndi Alamani ndi achifwamba a Gadiyantoni, kufikira tidatenganso dziko la cholowa chathu.",
                "28": "Ndipo dzaka mazana atatu ndi makumi anayi ndi mphambu zisanu ndi zinayi zidapita. Ndipo mu chaka cha mazana atatu ndi makumi asanu tidapanga chigwilizano ndi Alamani ndi achifwamba a Gadiyantoni, mu chimene ife tidagawana maiko a cholowa chathu.",
                "29": "Ndipo Alamani adatipatsa ife dziko lakumpoto, inde, ngakhale ku njira yopapatiza imene imatsogolera ku dziko la kum’mwera. Ndipo ife tidawapatsa Alamani maiko onse akum’mwera."
            },
            "3": {
                "1": "Ndipo zidachitika kuti Alamani sadabwerenso kudzamenyana kufikira dzaka khumi zina zitapita. Ndipo taonani, ndidapempha anthu anga, Anefi, mukukonzekeretsa maiko awo ndi zida zawo za nkhondo motsutsana ndi nthawi ya nkhondo.",
                "2": "Ndipo zidachitika kuti Ambuye adati kwa ine: Fuula kwa anthu awa—Lapani inu, ndi kubwera kwa ine, ndi kubatizidwa, ndi kumanganso mpingo wanga, ndipo inu mudzapulumutsiwa.",
                "3": "Ndipo ine ndidafuula kwa anthu awa, koma kudali kwachabe; ndipo iwo sadazindikire kuti adali Ambuye amene adawapulumutsa iwo, ndi kuwapatsa iwo mwayi wolapa. Ndipo taonani iwo adaumitsa mitima yawo motsutsana ndi Ambuye Mulungu wawo.",
                "4": "Ndipo zidachitika kuti potsatira kutha kwa zaka khumi zimenezi, kupanga, mu dzaka zonse, dzaka mazana atatu ndi makumi asanu ndi limodzi kuchokera pa kubwera kwa Khristu, mfumu ya Alamani idatumiza chikalata kwa ine, chimene chidadziwitsa ine kuti iwo adali kukonzekera kubwera kachiwiri kudzamenyana nafe.",
                "5": "Ndipo zidachitika kuti ine ndidachititsa anthu anga kuti adzisonkhanitse okha pamodzi ku dziko la Bwinja, ku mzinda umene udali kumalire, kudzera njira yopapatiza imene imalondolera kum’mwera.",
                "6": "Ndipo kumeneko tidaikako ankhondo athu, kuti tithe kuimitsa ankhondo Achilamani, kuti iwo asalande dziko lathu lililonse; kotero tidamanga malinga motsutsana nawo ndi ankhondo athu onse.",
                "7": "Ndipo zidachitika kuti mu chaka cha mazana atatu ndi makumi asanu ndi khumi n’chimodzi Alamani adabwera ku mzinda wa Bwinja kudzamenyana nafe; ndipo zidachitika kuti mu chaka chimenechi tidawagonjetsa iwo, kufikira kuti iwo adabwelera ku maiko awo kachiwiri.",
                "8": "Ndipo mu chaka cha mazana atatu ndi makumi asanu ndi limodzi ndi mphambu ziwiri iwo adabweranso kachiwiri ku nkhondo. Ndipo tidawagonjetsa kachiwiri, ndi kupha chiwerengero chachikulu cha iwo, ndipo okufa awo adaponyedwa m’nyanja.",
                "9": "Ndipo tsopano, chifukwa cha chinthu chachikulu chimenechi chimene anthu anga, Anefi, adachichita, adayamba kudzitamandira mu mphamvu zawo, ndipo adayamba kulumbilira kumwamba kuti iwo adzabwenzera okha pa mwazi wa abale awo amene adaphedwa ndi adani awo.",
                "10": "Ndipo iwo adalumbilira kumwamba, ndiponso pa mpando wachifumu wa Mulungu, kuti iwo adzapita ku nkhondo motsutsana ndi adani awo, ndipo adzawachotsa iwo pa nkhope yadzikolo.",
                "11": "Ndipo zidachitika kuti ine, Mormoni, ndidakanitsitsa kuchokera pa nthawi imeneyi kupita chitsogolo kukhala wamkulu ndi otsogolera anthu awa, chifukwa cha zoipa ndi zonyansa zawo.",
                "12": "Taonani, ndidawatsogolera iwo, posatengera kuipa kwawo ndidawatsogolera nthawi zambiri ku nkhondo, ndipo ndidali nawo chikondi, molingana ndi chikondi cha Mulungu chimene chidali mwa ine, ndi mtima wanga onse; ndi moyo wanga udatsanulira m’pemphero kwa Mulungu wanga tsiku lonse chifukwa cha iwo; komabe, kudali kopanda chikhulupiliro, chifukwa cha kuuma kwa mitima yawo.",
                "13": "Ndipo katatu ndawapulumutsa iwo kuchoka m’manja mwa adani awo, ndipo iwo sadalape machimo awo.",
                "14": "Ndipo pamene iwo adalumbira mwa zonse zomwe zidaletsedwa iwo ndi Ambuye wathu ndi Mpulumutsi Yesu Khristu, kuti adzapita kunkhondo ndi adani awo, ndi kubwenzera okha pa mwazi wa abale awo, taonani mawu a Ambuye adabwera kwa ine nati:",
                "15": "Kubwenzera choipa ndi kwanga, ndipo ndidzabwenzera; ndipo chifukwa choti anthu awa sadalape nditatha kuwapulumutsa, taona, adzadulidwa pa nkhope ya dziko lapansi.",
                "16": "Ndipo zidachitika kuti ndidakanitsitsa kupita motsutsana ndi adani anga; ndipo ndidachita ngakhale monga Ambuye adandilamulira, ndipo ndidaima ngati ongowonelera ku zochitika ku dziko lapansi zinthu zimene ndidaziona ndi kuzimva, molingana ndi maonetsedwe a Mzimu umene udachitira umboni wa zinthu zilinkudza.",
                "17": "Kotero ndikukulemberani inu, Amitundu, ndiponso kwa inu, nyumba ya Israeli, pamene ntchito idzayambika, kuti mudzakhala pafupi kukonzekera kubwelera ku dziko la cholowa chanu.",
                "18": "Inde, taonani, ndikukulemberani inu onse akumalekezero a dziko lapansi; inde, kwa inuyo, mafuko khumi ndi awiri a Israeli, amene mudzaweruzidwa molingana ndi ntchito zanu ndi khumi ndi awiri amene Yesu adawasankha kukhala ophunzira ake mu dziko la Yerusalemu.",
                "19": "Ndipo ndikulemberanso kwa inu otsalira a anthu awa, amenenso mudzaweruzidwa ndi khumi ndi awiri amene Yesu adawasankha mu dziko ili ndipo iwo adzaweruzidwa ndi khumi ndi awiri ena amene Yesu adawasankha mu dziko la Yerusalemu.",
                "20": "Ndipo zinthu izi Mzimu wandionetsera kwa ine; kotero ndikuzilemba kwa inu nonse. Ndipo pa chifukwa ichi ndikulembera kwa inu, kuti mukathe kudziwa kuti mukuyenera nonse kuima pamaso pa mpando wa chiweruzo wa Khristu, inde, munthu aliyense amene ali wa banja la anthu la Adamu; ndipo mukuyenera kuima kuti muweruzidwe ku ntchito zanu, kaya ndi zabwino kapena zoipa;",
                "21": "Ndiponso kuti mukathe kukhulupilira uthenga wabwino wa Yesu Khristu, umene udzakhale pakati panu; ndiponso kuti Ayuda, anthu apangano a Ambuye, adzakhala ndi mboni ina kupatula iye amene adamuona ndi kumumvera, Khristu ameneyo, amene iwo adamupha, adali Khristu yemweyo ndi Mulungu yemweyo.",
                "22": "Ndipo ndikufuna kuti ndikulimbikitseni nonse akumalekezero a dziko lapansi kuti mulape ndi kukonzekera kuima pamaso pa mpando wa chiweruzo wa Khristu."
            },
            "4": {
                "1": "Ndipo tsopano zidachitika kuti mu chaka cha mazana atatu ndi makumi asanu ndi limodzi mphambu zitatu Anefi adapita ndi ankhondo awo kukamenyana ndi Alamani, kunja kwa dziko la Bwinja.",
                "2": "Ndipo zidachitika kuti ankhondo a Anefi adabwenzedwanso kachiwiri ku dziko la Bwinja. Ndipo pamene iwo adali otopabe, ankhondo atsopano Achilamani adabwera pa iwo; ndipo adali ndi nkhondo yoopsya; kotero kuti Alamani adalanda mzinda wa Bwinja, ndi kupha ambiri mwa Anefi, ndi kutenga ambiri ukaidi.",
                "3": "Ndipo otsalawo adathawa ndi kukaphatikizana ndi okhala ku mzinda wa Teyankumu. Tsopano mzinda wa Teyankumu udali kumalire ndi gombe la nyanja; ndipo udali pafupi ndi mzinda wa Bwinja.",
                "4": "Ndipo zidali chifukwa ankhondo a Anefi adapita kwa Alamani moti adayamba kukanthidwa; pakuti kupanda pamenepo, Alamani sakadakhala ndi mphamvu pa iwo.",
                "5": "Koma, taonani, ziweruzo za Mulungu zidzafikira oipa; ndipo ndi kudzera mwa oipa m’mene oipa amalangidwa; pakuti ndi oipa amene amavundula mitima ya ana a anthu m’kukhetsa mwazi.",
                "6": "Ndipo zidachitika kuti Alamani adapanga zokonzekera kubwera motsutsana ndi mzinda wa Teyankumu.",
                "7": "Ndipo zidachitika m’chaka cha mazana atatu ndi makumi asanu ndi limodzi mphambu zinayi Alamani adabwera motsutsana ndi mzinda wa Teyankumu, kuti akathenso kulanda mzinda wa Teyankumu.",
                "8": "Ndipo zidachitika kuti iwo adabwenzedwa ndi kuthamangitsidwa ndi Anefi. Ndipo pamene Anefi adaona kuti adawathamangitsa Alamani adayamba kudzitamandira mu mphamvu zawo; ndipo adapita mu mphamvu zawo zokha, ndi kutenganso mzinda wa Bwinja.",
                "9": "Ndipo tsopano zinthu zonsezi zidachitidwa, ndipo kudali zikwizikwi zophedwa ku mbali zonse ziwiri, onse Anefi ndi Alamani.",
                "10": "Ndipo zidachitika kuti zaka mazana atatu ndi makumi asanu ndi limodzi mphambu zisanu n’chimodzi zidatha, ndipo Alamani adabweranso kachiwiri pa Anefi kunkhondo; ndipo Anefi sadalapebe pa zoipa zomwe adachita, koma adalimbikira m’zoipa zawo mosalekeza.",
                "11": "Ndipo ndizosatheka kuti lilime lilongosole, kapena kuti munthu alembe kalongosoledwe kabwino ka zochitika zoopsya za mwazi ndi kuphana kumene kudali pakati pa anthu, onse Anefi ndi Alamani; ndipo mtima uliwonse udaumitsidwa, mpaka kuti adakondwera mu kukhetsa mwazi mosalekeza.",
                "12": "Ndipo kudalibe kuipa kwakukulu kotere pakati pa ana onse a Lehi, kapena ngakhale pakati pa nyumba ya Israeli yonse, molingana ndi mawu a Ambuye, monga zidalili pakati pa anthu awa.",
                "13": "Ndipo zidachitika kuti Alamani adalanda mzinda wa Bwinja, ndipo izi chifukwa choti chiwerengero chawo chidaposa chiwerengero cha Anefi.",
                "14": "Ndipo iwo adagubiranso motsutsana ndi mzinda wa Teyankumu, ndipo adathamangitsa okhalamo kunja kwake, ndipo adatenga ambiri ukaidi onse azimayi ndi ana, ndipo adawapereka iwo ngati nsembe ku milungu yawo yamafano.",
                "15": "Ndipo zidachitika kuti mu chaka cha mazana atatu ndi makumi asanu ndi limodzi mphambu zisanu ndi ziwiri, Anefi pokhala okwiya chifukwa Alamani adapereka nsembe azimayi awo ndi ana awo, kuti adapita motsutsana ndi Alamani mwa mkwiyo waukulu kwambiri, kotero kuti adawagonjetsa kachiwiri Alamani, ndi kuwathamangitsa iwo kunja kwa maiko awo.",
                "16": "Ndipo Alamani sadabwerenso kachiwiri motsutsana ndi Anefi mpaka chaka cha mazana atatu ndi makumi asanu ndi awiri mphambu zisanu.",
                "17": "Ndipo mu chaka chimenechi iwo adabwera motsutsana ndi Anefi mwa mphamvu zawo zonse; ndipo adali osawerengeka chifukwa cha kukula kwa chiwerengero chawo.",
                "18": "Ndipo kuchokera pa nthawi imeneyi kupita chitsogolo Anefi sadapeze mphamvu pa Alamani, koma adayamba kupululutsidwa ndi iwo ngati mame pamaso pa dzuwa.",
                "19": "Ndipo zidachitika kuti Alamani adatsikira motsutsana ndi mzinda wa Bwinja; ndipo kudamenyedwa nkhondo yoopsya kwambiri mu mzinda wa Bwinja, mumenemo iwo adagonjetsa Anefi.",
                "20": "Ndipo iwo adathawa kachiwiri pamaso pawo, ndipo adabwera ku mzinda wa Boazi; ndipo kumeneko iwo adaima motsutsana ndi Alamani ndi kulimba mtima kwakukulu, kotero kuti Alamani sadawagonjetse mpakana iwo atabweranso kachiwiri.",
                "21": "Ndipo pamene iwo adabwera kachiwiri, Anefi adathamangitsidwa ndi kuphedwa ndi kupha kwakukulu kwambiri, azimayi awo ndi ana awo adaperekedwanso nsembe kwa mafano.",
                "22": "Ndipo zidachitika kuti Anefi adathawanso kuchoka pamaso pawo, kutenga onse okhalamo limodzi nawo, onse am’matauni ndi m’mamidzi.",
                "23": "Ndipo tsopano ine, Mormoni, poona kuti Alamani adali pafupi kulanda dzikolo, kotero ndidapita ku phiri la Shimu, ndi kunyamula zolemba zonse zimene Amaroni adazibisa kwa Ambuye."
            },
            "5": {
                "1": "Ndipo zidachitika kuti ndidapita pakati pa Anefi, ndipo ndidalapa kulumbiro limene ndidapanga loti sindidzawathandizanso; ndipo iwo adandipatsanso ulamuliro wa ankhondo awo, pakuti ankandiona ine ngati kuti ndikadatha kuwapulumutsa ku masautso awo.",
                "2": "Koma taonani, ndidalibe chiyembekezo, pakuti ndinkadziwa ziweruzo za Ambuye zimene zikuyenera kudza pa iwo; pakuti iwo sadalape ku mphulupulu zawo, koma adalimbana ndi miyoyo yawo opanda kuitanira Munthu uyo amene adawalenga iwo.",
                "3": "Ndipo zidachitika kuti Alamani adabwera motsutsana nafe pomwe ife tidathawira ku mzinda wa Yordani; koma taonani, adathamangitsidwa kuti iwo sadatenge mzindawo pa nthawi imeneyo.",
                "4": "Ndipo zidachitika kuti adabweranso motsutsana nafe, ndipo ife tidatetezabe mzindawu. Ndipo kudalinso mizinda ina imene idatetezedwa ndi Anefi, imene malinga ake adawadula iwo kuti sakadatha kulowa m’dziko limene lidali patsogolo pathu, kuti awononge okhala mu dziko lathu.",
                "5": "Koma zidachitika kuti maiko ena aliwonse amene ife tidadutsamo, ndi okhalamo m’menemo sadasonkhanitsidwe, adawonongedwa ndi Alamani, ndi matauni awo, ndi midzi yawo, ndi mizinda idayatsidwa ndi moto; ndipo motero zaka mazana atatu ndi makumi asanu ndi awiri mphambu zisanu n’zinayi zidapita.",
                "6": "Ndipo zidachitika kuti mu chaka cha mazana atatu ndi makumi asanu ndi atatu Alamani adabweranso motsutsana nafe ku nkhondo, ndipo ife tidaima motsutsana nawo molimba mtima; koma zonse zidali chabe, pakuti chachikulu chidali chiwerengero chawo mpaka adapondaponda anthu Achinefi pansi pa mapazi awo.",
                "7": "Ndipo zidachitika kuti tidayambanso kuthawa, ndipo iwo amene kuthawa kwawo kudali kwachangu kuposa Alamani adathawa, ndipo iwo amene kuthawa kwawo sikudapose Alamani adasesedwa ndi kuwonongedwa.",
                "8": "Ndipo tsopano taonani, ine, Mormoni, sindikufuna kukhumudwitsa miyoyo ya anthu mukuwaponyera pamaso pawo zochitika zoopsya zotere za mwazi ndi kuphana monga zidaonekera pamaso panga; koma ine, podziwa kuti zinthu izi zikuyenera ndithu kudziwika, ndipo kuti zinthu zonse zimene zili zobisika zikuyenera kuvumbulutsidwa pa madenga-anyumba—",
                "9": "Ndiponso kuti chidziwitso cha zinthu izi chikuyenera kubwera kwa otsalira a anthu awa, ndiponso kwa Amitundu, amene Ambuye anena kuti adzabalalitsa anthu awa, ndipo anthu awa adzawerengedwa ngati opanda ntchito pakati pawo—kotero ndikulemba nkhani yofupikitsidwa pang’ono, kuwopa kupereka nkhani yonse ya zinthu zimene ine ndaziona, chifukwa cha lamulo limene ndalandira, ndiponso kuti inu musakhale ndi chisoni chachikulu kwambiri chifukwa cha zoipa za anthu awa.",
                "10": "Ndipo tsopano taonani, ichi ndikuyankhula kwa mbewu yawo, ndiponso kwa Amitundu amene ali osamala za nyumba ya Israeli, amene amazindikira ndi kudziwa kumene madalitso awo amachokera.",
                "11": "Pakuti ndidziwa kuti otere adzakhala ndi chisoni chifukwa cha tsoka la nyumba ya Israeli; inde, iwo adzakhala ndi chisoni chifukwa cha kuwonongedwa kwa anthu awa; iwo adzakhala ndi chisoni kuti anthu awa sadalape kuti athe kukumbatiridwa m’mikono ya Yesu.",
                "12": "Tsopano zinthu izi zalembedwera kwa otsalira a nyumba ya Yakobo; ndipo zalembedwa monga momwemu, chifukwa ndizodziwika kwa Mulungu kuti zoipa sizidzabweretsa izi kwa iwo; ndipo zikuyenera kubisidwa kwa Ambuye kuti zidzabwere mu nthawi yake yoyenera.",
                "13": "Ndipo ili ndi lamulo lomwe ine ndidalandira; ndipo taonani, izo zidzabwera molingana ndi lamulo la Ambuye, pamene iye adzawone koyenera, mu nzeru zake.",
                "14": "Ndipo taonani, izo zidzapita kwa Ayuda osakhulupilira; ndipo pachifukwa ichi izo zidzapita—kuti akathe kukopeka kuti Yesu ndiye Khristu, Mwana wa Mulungu wamoyo; kuti Atate akathe kubweretsa, kudzera mwa Wokondedwa yekhayo, cholinga chake chachikulu ndi chamuyaya, mu kubwenzeretsa Ayuda, kapena onse a nyumba ya Israeli, ku dziko lawo lacholowa, limene Ambuye Mulungu wawo adawapatsa iwo, m’kukwanilitsa pangano lake.",
                "15": "Ndiponso kuti mbewu ya anthu awa ikathe kukhulupilira uthenga wake wabwino mokwanira, umene udzapite kwa iwo kuchokera kwa Amitundu; pakuti anthu awa adzamwazikana, ndipo adzakhala okuda, aumve, ndi anthu onyansa, kupitilira kufotokoza kwa icho chimene chidakhalapo pakati pathu, inde, ngakhale icho chimene chidakhalapo pakati pa Alamani, ndipo izi chifukwa cha kusakhulupilira kwawo ndi kupembedza mafano.",
                "16": "Pakuti taonani, Mzimu wa Ambuye wasiya kale kulimbana ndi makolo awo; ndipo iwo ali opanda Khristu ndi Mulungu mu dziko lapansi; ndipo iwo akuthamangitsidwa monga ngati mankhusu pamaso pa mphepo.",
                "17": "Iwo adali anthu okondweretsa, ndipo adali ndi Khristu ngati m’busa wawo, inde, ankatsogoleredwa ngakhale ndi Mulungu Atate.",
                "18": "Koma tsopano, taonani, akutsogoleredwa ndi Satana, ngakhale monga mankhusu amatengedwa pamaso pa mphepo, kapena monga bwato uku ndi uko pa mafunde, opanda thanga kapena nangula, kapena opanda chilichonse chimene angathe kuwongolera, ndipo ngakhale monga chili, chonchonso iwo ali.",
                "19": "Ndipo taonani, Ambuye asungira madalitso awo, amene akadatha kuwalandira mu dzikolo, kwa Amitundu amene adzakhale m’dzikolo.",
                "20": "Koma taonani, zidzachitika kuti iwo adzathamangitsidwa ndi kubalalitsidwa ndi Amitundu; ndipo atatha kubalalitsidwa ndi Amitundu, taonani, kenako Ambuye adzakumbukira pangano limene iwo adapanga kwa Abrahamu ndi kwa onse a nyumba ya Israeli.",
                "21": "Ndiponso Ambuye adzakumbukira mapemphero a wolungama, amene ayikidwa kwa iye chifukwa cha iwo.",
                "22": "Ndipo kenako, O inu Amitundu, mungaime bwanji pamaso pa mphamvu ya Mulungu, kupatula mutalapa ndi kubwelera ku njira zanu zoipa?",
                "23": "Kodi inu simukudziwa kuti muli m’manja mwa Mulungu? Kodi inu simukudziwa kuti iye ali ndi mphamvu zonse, ndipo pa lamulo lake lalikulu dziko lapansi lidzapindidwa pamodzi ngati mpukutu?",
                "24": "Kotero, lapani inu, ndi kudzichepetsa nokha pamaso pake, kuopa iye adzabwera mu chilungamo motsutsana nanu—kuopa otsalira a mbewu ya Yakobo adzapita pakati panu monga mkango, ndi kukung’ambani inu mzidutswa, ndipo sikudzakhala okupulumutsani."
            },
            "6": {
                "1": "Ndipo tsopano ndikumaliza zolemba zanga zokhudzana ndi chiwonongeko cha anthu anga, Anefi. Ndipo zidachitika kuti ife tidaguba chitsogolo pamaso pa Alamani.",
                "2": "Ndipo ine, Mormoni, ndidalemba kalata kwa mfumu ya Alamani, ndipo ndidafuna kwa iye kuti atilore ife kuti tisonkhanitse pamodzi anthu athu ku dziko la Kumora, pafupi ndi phiri limene linkatchedwa Kumora, ndipo kumeneko tikathe kumenyana nawo.",
                "3": "Ndipo zidachitika kuti mfumu ya Alamani idandilora ine chinthu chimene ndidafuna.",
                "4": "Ndipo zidachitika kuti tidagubira ku dziko la Kumora, ndipo tidakhoma mahema athu mozungulira phiri la Kumora; ndipo lidali dziko la madzi ambiri, mitsinje, ndi akasupe; ndipo kuno tidali ndi chiyembekezo chopeza mwayi pa Alamani.",
                "5": "Ndipo pamene dzaka mazana atatu ndi makumi asanu ndi atatu mphambu zinayi zidatha, tidasonkhanitsa onse otsalira a anthu athu ku dziko la Kumora.",
                "6": "Ndipo zidachitika kuti pamene tidasonkhanitsa anthu athu onse ku dziko la Kumora, taonani ine, Mormoni, ndidayamba kukalamba; ndipo podziwa kuti kudali kulimbana komaliza kwa anthu anga, ndipo nditalamulidwa ndi Ambuye kuti ndisalore kuti zolemba, zimene zinkaperekedwa kuchokera kwa makolo athu, zimene zidali zopatulika, kuti zigwere m’manja mwa Alamani, (pakuti Alamani adzaziwononga) kotero ndidapanga zolembazi kuchokera ku mapale a Nefi, ndipo ndidabisa mu phiri la Kumora zolemba zonse zimene zidaperekedwa kwa ine ndi dzanja la Ambuye, kupatula mapale ochepawa amene ndidapereka kwa mwana wanga Moroni.",
                "7": "Ndipo zidachitika kuti anthu anga, ndi akazi awo ndi ana awo, tsopano adaona ankhondo Achilamani akugubira kufupi nawo; ndipo ndi mantha oopsya a imfa amene amadzadza pazifuwa za onse oipa, adayembekezera kuwalandira iwo.",
                "8": "Ndipo zidachitika kuti adabwera kudzamenyana nafe, ndipo munthu aliyense adadzadzidwa ndi mantha chifukwa chakukula kwa chiwerengero chawo.",
                "9": "Ndipo zidachitika kuti adagwera pa anthu anga ndi lupanga, ndi mauta, ndi mivi, ndi nkhwangwa, ndi zida zankhondo zamitundu yonse.",
                "10": "Ndipo zidachitika kuti anthu anga adakhapidwa, inde, ngakhale zikwi khumi amene adali ndi ine, ndipo ine ndidavulazidwa mkatimo; ndipo iwo adandidutsa ine moti sadayike chimaliziro ku moyo wanga.",
                "11": "Ndipo pamene iwo adadutsa ndi kukhapa anthu anga onse kupatula makumi awiri ndi anayi a ife, (m’modzi mwa iwo adali mwana wanga Moroni) ndipo ife populumuka imfa ya anthu athu, tidaona m’mawa mwake, pamene Alamani adabwelera ku misasa yawo, kuchokera pamwamba pa phiri la Kumora, zikwi khumi za anthu anga amene adakhapidwa potsogoleredwa kutsogolo ndi ine.",
                "12": "Ndipo tidaonanso zikwi khumi za anthu anga amene adatsogoleredwa ndi mwana wanga Moroni.",
                "13": "Ndipo taonani, zikwi khumi za Gigidona zidagwa, ndipo iyenso adali mkatimo.",
                "14": "Ndipo Lama adagwa ndi zikwi khumi zake; ndi Giligala adagwa ndi zikwi khumi zake; ndi Limuha adagwa ndi zikwi khumi zake; ndi Jenemu adagwa ndi zikwi khumi zake; ndi Kumeniha adagwa ndi zikwi khumi zake, ndi Moroniha, ndi Antionamu, ndi Shibulomu, ndi Semu, ndi Yosi, adagwa ndi zikwi khumi zawo aliyense.",
                "15": "Ndipo zidachitika kuti kudali khumi ena amene adagwa ndi lupanga, ndi zikwi khumi zawo aliyense; inde, ngakhale anthu anga onse, kupatula adalipo makumi awiri amene adali ndi ine, ndiponso ochepa amene adathawira ku maiko akum’mwera, ndi ochepa amene adathawira kwa Alamani, adagwa; ndipo minofu yawo, ndi mafupa awo, ndi mwazi zili pa nkhope ya dziko lapansi, atasiyidwa ndi m’manja mwa iwo amene adawapha kuti awolele pa nthaka, ndi kunyenyeka ndi kubwelera kwa kholo lawo dothi.",
                "16": "Ndipo mtima wanga udang’ambika ndi kuwawidwa, chifukwa cha kuphedwa kwa anthu anga, ndipo ndidalira:",
                "17": "O inu owoneka bwino, kodi mudachokeranji mu njira za Ambuye! O inu owoneka bwino, kodi mudakaniranji kuti Yesu, amene adaima ndi manja otsegula kuti akulandireni!",
                "18": "Taonani, ngati mudakapanda kuchita izi, simukadagwa. Koma taonani, inu mwagwa, ndipo ine ndikulira kutaika kwanu.",
                "19": "O inu ana aamuna ndi aakazi owoneka bwino, inu azibambo ndi azimayi, inu amuna ndi akazi, inu owoneka bwino, zatheka bwanji kuti mugwe!",
                "20": "Koma taonani, inu mwapita, ndipo chisoni changa sichingathe kupangitsa kubwelera kwanu.",
                "21": "Ndipo tsiku likudza posachedwa limene chokufa chanu chidzavala chosafa, ndipo matupi awa amene ali kuwola tsopano m’kuvunda akuyenera posachedwa kukhala matupi osavunda; ndipo mukuyenera kudzaima pamaso pa mpando wa chiweruzo wa Khristu, kuti mudzaweruzidwe molingana ndi ntchito zanu; ndipo ngati zili kuti ndinu olungama, ndiye ndinu odalitsidwa ndi makolo anu amene adatsogola pamaso panu.",
                "22": "O kuti inu mudalapa chiwonongeko chachikulu ichi chisadafike pa inu. Koma taonani, inu mwapita, ndipo Atate, inde, Atate wa Muyaya wakumwamba, akudziwa nyengo yanu; ndipo achita kwa inu molingana ndi chilungamo chake ndi chifundo."
            },
            "7": {
                "1": "Ndipo tsopano, taonani, ndikufuna kuyankhula zinthu zina kwa otsalira a anthu awa amene apulumuka, ngati kungatheke kuti Mulungu athe kuwapatsa mawu anga, kuti iwo adziwe zinthu za makolo awo; inde, ndikuyankhula kwa inu, inu otsalira a nyumba ya Israeli; ndipo awa ndiwo mawu amene ndikuyankhula:",
                "2": "Mukudziwa kuti ndinu a nyumba ya Israeli.",
                "3": "Mukudziwa kuti mukuyenera kubwera kolapa, kupanda apo simungapulumutsidwe.",
                "4": "Mukudziwa kuti mukuyenera kutula pansi zida zanu zankhondo, ndi kusakondweranso m’kukhetsa mwazi, ndi kusazitenganso, kupatula akhale kuti Mulungu wakulamulani.",
                "5": "Mukudziwa kuti mukuyenera kubwera ku chidziwitso cha makolo anu, ndi kulapa machimo anu onse ndi mphulupulu, ndi kukhulupilira mwa Yesu Khristu, kuti iye ndi Mwana wa Mulungu, ndipo kuti iye adaphedwa ndi Ayuda, ndipo ndi mphamvu ya Atate iye waukanso, pamene iye wapeza chigonjetso pa manda; ndiponso mwa iye mbola ya imfa yamezedwa.",
                "6": "Ndipo iye akubweretsa chiukitso cha okufa, kumene munthu akuyenera kuukitsidwa kuti akaime pamaso pa mpando wake wa chiweruzo.",
                "7": "Ndipo wabweretsa chiwombolo cha dziko lapansi, kumene iye amene apezeka osalakwa pamaso pake pa tsiku lachiweruzo chapatsidwa kwa iye kukakhala pamaso pa Mulungu mu ufumu wake, kukaimba mosalekeza matamando ndi oyimba akumwamba, kwa Atate, ndi kwa Mwana, ndi kwa Mzimu Woyera, amene ndi Mulungu m’modzi, mu chikhalidwe cha chimwemwe chimene chilibe mapeto.",
                "8": "Kotero lapani, ndi kubatizidwa mu dzina la Yesu, ndi kugwiritsitsa pa uthenga wabwino wa Khristu umene udzaikidwa pamaso panu, osati mu zolemba izi zokha komanso mu zolemba zimene zidzabwere kwa inu ndi Amitundu kuchokera kwa Ayuda, zolemba zake zidzabwera kuchokera kwa Amitundu kwa inu.",
                "9": "Pakuti taonani, izi zalembedwa ndi cholinga choti inu mukathe kukhulupilira zimenezo, ndipo ngati mukhulupilira zimenezo mudzakhulupiliranso zimenezi; ndipo ngati mukhulupilira zimenezi muzadziwa zokhudzana ndi makolo anu, ndiponso ntchito zodabwitsa zimene zidachitidwa ndi mphamvu ya Mulungu pakati pawo.",
                "10": "Ndipo mudzadziwanso kuti ndinu otsalira a mbewu ya Yakobo; kotero mukuwerengedwa pamodzi ndi anthu a chipangano choyamba; ndipo ngati mungakhale kuti mwakhulupilira mwa Khristu, ndi kubatizidwa, koyamba ndi madzi, kenako ndi moto ndipo ndi Mzimu Woyera, kutsatira chitsanzo cha Mpulumutsi wathu, molingana ndi icho chimene iye watilamula ife, zidzakhala bwino ndi inu mu tsiku la chiweruzo. Ameni."
            },
            "8": {
                "1": "Taonani ine, Moroni, ndikumaliza zolemba za atate anga, Mormoni. Taonani, ndili nazo koma zinthu zochepa zoti ndilembe, zinthu zimene ndalamulidwa ndi atate anga.",
                "2": "Ndipo tsopano zidachitika kuti itatha nkhondo yayikulu ndi yopambana pa Kumora, taonani, Anefi amene adathawira ku dziko lakum’mwera adasakidwa ndi Alamani, kufikira onse adawonongedwa.",
                "3": "Ndipo atate anganso adaphedwa ndi iwo, ndipo ngakhale ine ndidatsala ndekha kuti ndilembe nkhani yachisoni ya chiwonongeko cha anthu anga. Koma taonani, iwo apita, ndipo ndikukwaniritsa lamulo la atate anga. Ndipo ngati adzandiphe, sindikudziwa.",
                "4": "Kotero ndidzalemba ndi kubisa zolembazi m’nthaka; ndipo komwe ndikulowera zilibe kanthu.",
                "5": "Taonani, atate anga adapanga zolemba izi, ndipo iwo adalembanso cholinga chake. Ndipo taonani, ndikadachilembanso ngati ndikadakhala ndi malo pa mapalewa, koma ndilibe; ndipo miyala yosungunula ndilibe, pakuti ndili ndekha. Atate anga aphedwa kunkhondo, ndi abale anga onse, ndipo ndilibe anzanga kapena komwe ndingapite; ndipo ndi kotalika bwanji Ambuye adzalora kuti ndikhale moyo sindikudziwa.",
                "6": "Taonani, dzaka mazana anayi zatha chibwelereni Ambuye ndi Mpulumutsi wathu.",
                "7": "Ndipo taonani, Alamani asaka anthu anga, Anefi, kuchokera mzinda ndi mzinda ndi kuchokera ku malo ndi malo, ngakhale kufikira onse atha; ndipo kwakukulu kwakhala kugwa kwawo; inde, chachikulu ndi chodabwitsa chakhala chiwonongeko cha anthu anga, Anefi.",
                "8": "Ndipo taonani, ndi dzanja la Ambuye lomwe lachita izi. Ndipo taonaninso, Alamani ali pa nkhondo wina ndi mzake; ndipo nkhope yonse ya dzikoli ndi lozungulilidwa ndi kuphana ndi kukhetsa mwazi; ndipo palibe amene akudziwa mapeto ankhondoyi.",
                "9": "Ndipo tsopano, taonani, sindinenanso zokhudzana ndi iwo, pakuti palibe ena kupatula Alamani ndi achiwembu amene alipo pa nkhope ya dzikoli.",
                "10": "Ndipo palibe ena amene akudziwa Mulungu weniweni kupatula ophunzira a Yesu, amene adali naye mu dzikoli kufikira kuipa kwa anthu kudali kwakukulu mpaka Ambuye sadalore iwo kukhalabe ndi anthu, ndipo kaya ali pankhope yadzikoli palibe munthu akudziwa.",
                "11": "Koma taonani, atate anga ndi ine tawaona iwo, ndipo atitumikira ife.",
                "12": "Ndipo aliyense amene adzalandire zolemba izi, ndipo sadzaziweruza chifukwa cha zolakwika zimene zili m’menemo, yemweyo adzadziwa za zinthu zazikulu zoposera zimenezi. Taonani, Ine ndine Moroni; ndipo kukadakhala kotheka, ndikadadziwitsa zinthu zonse kwa inu.",
                "13": "Taonani, ndikumaliza kuyankhula zokhudzana ndi anthu awa. Ndine Mwana wa Mormoni, ndipo atate anga adali chidzukulu cha Nefi.",
                "14": "Ndipo ndine yemweyo amene ndidabisa zolembazi kwa Ambuye; mapale akewo ndiopanda phindu chifukwa cha lamulo la Ambuye. Pakuti zoona iye adati pasadzakhale woti akhale nawo kuti apindule; koma zolemba zakezo ndizamtengo wapatali; ndipo amene adzazibweretse m’kuwala, ameneyo Ambuye adzamudalitsa.",
                "15": "Pakuti palibe angakhale ndi mphamvu yozibweretsa m’kuwala kupatula zitapatsidwa kwa iye ndi Mulungu; pakuti Mulungu akufuna kuti zidzachitike ndi diso lolunjika ku ulemelero wake, kapena ubwino wa anthu apangano akale ndi obalalitsidwa kalekale a Ambuye.",
                "16": "Ndipo odala akhale iye amene adzabweretse chinthu ichi m’kuwala; pakuti chidzabweretsedwa kuchokera ku mdima kufika m’kuwala, molingana ndi mawu a Mulungu; inde, chidzabweretsedwa kuchokera ku nthaka, ndipo chidzawalira kuchokera ku mdima, ndi kubwera m’kuzindikirika kwa anthu; ndipo zidzachitika ndi mphamvu ya Mulungu.",
                "17": "Ndipo ngati padzakhale zolakwika zidzakhala zolakwika za munthu. Koma taonani, ife sitikudziwa zolakwikazo; komabe Mulungu amadziwa zinthu zonse; kotero, iye amene akutsutsa, muloleni azindikire kuopa angakhale wopalamula gahena wamoto.",
                "18": "Ndipo iye onena kuti; Ndionetse ine, kapena udzakanthidwa—muloleni akhale ochenjera kuopa kuti angalamule icho chimene chili choletsedwa ndi Ambuye.",
                "19": "Pakuti taonani, yemweyo oweruza mofulumira adzaweruzidwanso mofulumira; pakuti molingana ndi ntchito zake mphotho yake idzakhala; kotero, iye amene akantha adzakanthidwanso, ndi Ambuye.",
                "20": "Taonani zimene malembo oyera amanena—munthu asadzakanthe, ngakhale kuweruza; pakuti kuweruza ndi kwanga, atero Ambuye, ndipo kubwenzera ndi kwanganso, ndipo ndidzabwenza.",
                "21": "Ndipo iye amene adzapumira mkwiyo ndi ndewu motsutsana ndi ntchito ya Ambuye, ndi kutsutsana ndi anthu apangano a Ambuye amene ali nyumba ya Israeli, ndipo adzati: Tiwononga ntchito ya Ambuye, ndipo Ambuye sadzakumbukira pangano ili limene wapanga ndi nyumba ya Israeli—yemweyo ali pangozi yodulidwa ndi kuponyedwa mu moto.",
                "22": "Pakuti zolinga zamuyaya za Ambuye zidzapitilira, kufikira malonjezano ake onse adzakwaniritsidwe.",
                "23": "Fufuzani mauneneri a Yesaya. Taonani, sindingawalembe. Inde, taonani ndikunena ndi inu, kuti awo oyera mtima amene adatsogola, amene adali mdziko ili, adzalira, inde, ngakhale kuchokera ku fumbi adzalira kwa Ambuye; ndipo monga Ambuye ali wamoyo adzakumbukira pangano limene adapanga ndi iwo.",
                "24": "Ndipo iye akudziwa mapemphero awo, kuti adali m’malo mwa azibale awo. Ndipo akudziwa chikhulupiliro chawo, pakuti mu dzina lake iwo ankatha kuchotsa mapiri; ndipo mu dzina lake ankatha kuchititsa nthaka kugwedezeka; ndipo ndi mphamvu ya mawu ake ankatha kuchititsa ndende kugwa pansi; inde, ngakhale moto woopsya sukadatha kuwavulaza iwo, ngakhale zilombo kapena njoka zachiphe, chifukwa cha mphamvu ya mawu ake.",
                "25": "Ndipo taonani, mapemphero awo adalinso m’malo mwa iye amene Ambuye adzamulole kuti adzabweretse zinthu izi.",
                "26": "Ndipo palibe m’modzi anganene kuti izi sizidzabwera, pakuti zidzabwera ndithu, pakuti ambuye anena chimenechi; pakuti kuchokera pansi pamthaka zidzabwera, ndi dzanja la Ambuye, ndipo palibe angachiletse; ndipo chidzabwera mu tsiku limene zidzanenedwa kuti zozizwitsa zidatha; ndipo chidzabwera ngakhale monga ngati kuti wina akuyankhula kuchokera kwa kufa.",
                "27": "Ndipo idzabwera mu tsiku limene mwazi wa oyera mtima udzafuula kwa Ambuye, chifukwa cha magulu achinsinsi ndi ntchito za mdima.",
                "28": "Inde, idzabwera mu tsiku limene mphamvu ya Mulungu idzakanidwa, ndi mipingo idzadetsedwa ndi kukwezedwa m’kunyada kwa mitima yawo; inde, ngakhale mu tsiku limene atsogoleri a mipingo ndi aphunzitsi adzadzuka m’kunyada kwa mitima yawo, ngakhale m’kuchitira nsanje iwo amene ali m’mipingo yawo.",
                "29": "Inde, idzabwera mu tsiku limene kudzamveka za moto, ndi anamondwe, ndi nthunzi wa utsi kumaiko akunja;",
                "30": "Ndipo kudzamvekanso za nkhondo, ndi mphekesera za nkhondo, ndi zivomelezi mu malo osiyanasiya.",
                "31": "Inde, idzabwera mu tsiku limene kudzakhale kuipitsa kwakukulu pa nkhope ya dziko lapansi; kudzakhala kuphana, ndi kuberana, ndi kunamizana,ndi kunyengana, ndi zigololo, ndi zonyansa zamitundu yonse; pamene kudzakhala ambiri amene adzidzati, Chita ichi, kapena chita icho, ndipo zilibe kanthu, pakuti Ambuye adzavomereza zotero pa tsiku lotsiliza. Koma tsoka kwa otere, pakuti ali mu ndulu yowawa ndi mu nsinga za uchimo.",
                "32": "Inde, zidzabwera mu tsiku limene kudzakhala mipingo yomangidwa imene idzidzati: Bwerani kwa ine, ndipo ndi ndalama zanu mudzakhululukidwa machimo anu.",
                "33": "O inu ankhanza ndi okhota ndi anthu osamva, n’chifukwa chiyani mukumanga mipingo kwa inu nokha kuti mupeze phindu? N’chifukwa chiyani mwasintha mawu oyera a Mulungu, kuti mubweretse chiwonongeko pa miyoyo yanu? Taonani, yang’anani ku mavumbulutso a Mulungu; pakuti taonani, nthawi ilinkudza pa tsiku limene zinthu zonsezi zikuyenera kukwaniritsidwa.",
                "34": "Taonani, Ambuye aonetsera kwa ine zinthu zazikulu ndi zodabwitsa zokhudzana ndi izo zimene zikuyenera kubwera posachedwa, pa tsikulo limene zinthu zimenezi zidzabwera pakati panu.",
                "35": "Taonani, ndikuyankhula kwa inu ngati kuti mudali pomwepo, koma inu palibe. Koma taonani, Yesu Khristu wandionetsera inu kwa ine, ndipo ndikudziwa zochita zanu.",
                "36": "Ndipo ndikudziwa kuti mumayenda m’kunyada kwa mitima yanu; ndipo kulibe ena kupatula ochepa amene samadzikweza okha m’kunyada kwa mitima yawo, pakuvala zovala zabwino kwambiri, ku kaduka, ndi mikangano, ndi dumbo, ndi kuzunzana, ndi mitundu yonse ya kusaweruzika; ndi mipingo yanu, inde, ngakhale yonse, yakhala yoipitsidwa chifukwa cha kudzikuza kwa mitima yanu.",
                "37": "Pakuti taonani, mumakonda ndalama, ndi chuma chanu, ndi zovala zanu zabwino, ndi kukongoletsa mipingo yanu, kuposera m’mene mumakondera osauka, ndi osowa, odwala ndi osautsidwa.",
                "38": "O inu oyipitsa, inu achinyengo, inu aphunzitsi, amene mumazigulitsa nokha pa zomwe zidzaole, n’chifukwa chiyani mwayipitsa mpingo oyera wa Mulungu? N’chifukwa chiyani mukuchita manyazi kutenga pa inu dzina la Khristu? N’chifukwa chiyani simuganiza kuti waukulu ndi mtengo wa chimwemwe chosatha kuposera chisoni chimene sichidzafa—chifukwa cha matamando a dziko lapansi?",
                "39": "N’chifukwa chiyani mumadziveka nokha ndi zimene zilibe moyo, ndipo koma mumalora anjala, ndi osowa, ndi amaliseche, ndi odwala ndi asautsidwa kuti akudutseni, ndipo simumawalabadira?",
                "40": "Inde, n’chifukwa chiyani mukukhazikitsa magulu anu achinsinsi onyansa kuti mupeze phindu, ndi kuchititsa akazi amasiye kuti alire pamaso pa Ambuye, ndiponso ana amasiye kuti alire pamaso pa Ambuye, ndiponso mwazi wa makolo awo ndi azimuna awo kuti ufuule kwa Ambuye kuchokera pansi pa nthaka, pakubwenzera pa mitu yanu?",
                "41": "Taonani, lupanga lobwenzera lalendekera pa inu; ndipo posachedwa nthawi ilinkudza imene iye adzabwenzera mwazi wa oyera mtima pa inu, pakuti iye sadzalora kulira kwawo kupitilire."
            },
            "9": {
                "1": "Ndipo tsopano, ndiyankhulanso zokhudzana ndi iwo amene samakhulupilira mwa Khristu.",
                "2": "Taonani, kodi mudzakhulupilira mu tsiku lakuyenderedwa kwanu—taonani, pamene Ambuye adzabwera, inde, ngakhale tsiku lalikululo limene dziko lapansi lidzapindidwa pamodzi ngati mpukutu, ndipo zinthu zidzanyeta ndi kutentha kwakukulu, inde, mu tsiku lalikululo limene mudzabweretsedwe kuti muime pamaso pa Mwana wa Nkhosa wa Mulungu—ndeno mudzanena kuti kulibe Mulungu?",
                "3": "Kenako mudzapilitiliza kumukana Khristu, kapena mungathe kuona Mwana wa Nkhosa wa Mulungu? Kodi mukuganiza kuti mudzakhala pansi pa chikumbumtima cha kulakwa kwanu? Kodi mukuganiza kuti mudzatha kukhala osangalala kukhala ndi Munthu woyera, pamene mitima yanu yakhudzidwa ndi chikumbumtima cha kulakwa komwe inu mwagwiritsira mosayenera malamulo ake?",
                "4": "Taonani, ndikunena kwa inu kuti mudzakhala achisoni kwambiri kukhala ndi Mulungu woyera ndi wolungama, pansi pa chikumbumtima cha zonyansa zanu pamaso pake, kuposa kukhala ndi mizimu yoweruzidwa mu gahena.",
                "5": "Pakuti taonani, pamene inu mudzabweretsedwa kuti muone umaliseche wanu pamaso pa Mulungu, ndiponso ulemelero wa Mulungu, ndi kuyera kwa Yesu Khristu, zidzayatsa lawi la moto osazimitsika pa inu.",
                "6": "O ndiye inu osakhulupilira, tembenukirani kwa Ambuye; fuulani mwamphamvu kwa Atate mu dzina la Yesu kuti mwina mungathe kupezeka opanda banga, oyera, mutayeretsedwa ndi mwazi wa Mwana wa Nkhosa, pa tsiku lalikulu ndi lomalizalo.",
                "7": "Ndipo kachiwiri ndikuyankhula ndi inu amene mumakana mavumbulutso a Mulungu, ndi kunena kuti adalekeka, kuti kulibe mavumbulutso, kapena mauneneri, kapena mphatso, kapena machilitso, kapena kuyankhula ndi malilime, ndi kutanthauzira malilime;",
                "8": "Taonani ndikunena ndi inu, iye amene amakana zinthu izi sadziwa uthenga wabwino wa Khristu; inde, sadawerenge malembo oyera; ngati n’choncho, iye sadawamvetse.",
                "9": "Pakuti kodi sitiwerenga kuti Mulungu ndi yemweyo dzulo, lero ndi kunthawi zonse, ndipo mwa iye mulibe kusiyana ngakhale kusintha pang’ono?",
                "10": "Ndipo tsopano, ngati inu mwaganizira kwanokha mulungu amene amasintha, ndi mwa amene muli kusintha pang’ono, ndiye mwaganiza kwanokha mulungu amene sali Mulungu wa zozizwitsa.",
                "11": "Koma taonani, ndikuonetsani kwa inu Mulungu wa zozizwitsa, ngakhale Mulungu wa Abrahamu, ndi Mulungu wa Isaki, ndi Mulungu wa Yakobo; ndipo ndi Mulungu yemweyo amene adalenga kumwamba ndi dziko lapansi, ndi zinthu zonse zimene zili m’menemo.",
                "12": "Taonani, iye adalenga Adamu, ndipo kudzera mwa Adamu kudabwera kugwa kwa munthu. Ndipo chifukwa cha kugwa kwa munthu kudabwera Yesu Khristu, ngakhale Atate ndi Mwana; ndipo chifukwa cha Yesu Khristu kudabwera chiwombolo cha munthu.",
                "13": "Ndipo chifukwa cha chiwombolo cha munthu, chimene chidabwera ndi Yesu Khristu, iwo adabwezeretsedwanso pamaso pa Ambuye, umu ndi momwe anthu onse adawomboledwera, chifukwa imfa ya Khristu imabweretsa chiukitso, chimene chimabweretsa chiwombolo kuchokera ku tulo losatha, kumene tulo take anthu onse adzadzutsidwa ndi mphamvu ya Mulungu pamene lipenga lidzalira; ndipo iwo adzatulukira, onse aang’ono ndi aakulu, ndipo adzaima pamaso pa bwalo lake, atawomboledwa ndi kumasulidwa ku zingwe za muyaya za imfa, imene imfa yake ndi yakuthupi.",
                "14": "Ndipo kenako kudzabwera chiweruzo cha Oyerayo pa iwo; ndipo kenako nthawi idzafika imene iye amene ali wonyansa adzakhala wonyansabe; ndipo iye amene ali wolungama adzakhala wolungamabe; iye amene ali wosangalala adzakhala wosangalalabe; ndi iye amene ali wosasangalala adzakhala wosasangalalabe.",
                "15": "Ndipo tsopano, O inu nonse amene mwaganizira kwanokha mulungu amene sangachite zozizwitsa, ndikufunsani, kodi zinthu zonsezi zachitika, zimene ine ndayankhulazi? Kodi mapeto afika kale? Taonani, ndinena kwa inu, Ayi; ndipo Mulungu sadasiye kukhala Mulungu wa zozizwitsa.",
                "16": "Taonani, kodi zinthu zomwe Mulungu wachita sizodabwitsa m’maso mwathu? Inde, ndipo ndani amene angazindikire ntchito za Mulungu?",
                "17": "Ndani anganene kuti sichidali chozizwitsa kuti ndi mawu ake kumwamba ndi dziko lapansi zikhale; ndipo ndi mphamvu ya mawu ake munthu adalengedwa ku fumbi la mnthaka; ndipo ndi mphamvu ya mawu ake zozizwitsa zachitidwa?",
                "18": "Ndipo ndani anganene kuti Yesu Khristu sadachite zozizwitsa zamphamvu zambiri? Ndipo padali zozizwitsa zamphamvu zambiri zochitidwa ndi manja a atumwi.",
                "19": "Ndipo ngati kudachitidwa zozizwitsa nthawi imeneyo, n’chifukwa chiyani Mulungu wasiya kukhala Mulungu wa zozizwitsa ndipo chonsecho iye ndi Munthu wosasintha? Ndipo taonani, ndikunena kwa inu iye samasintha; ngati ndi choncho akadasiya kukhala Mulungu; ndipo iye sadasiye kukhala Mulungu, ndipo ndi Mulungu wa zozizwitsa.",
                "20": "Ndipo chifukwa chimene iye amasiya kuchita zozizwitsa pakati pa ana a anthu ndi chifukwa choti iwo acheperachepera mu kusakhulupilira, ndi kuchoka mu njira yolondora, ndipo sadziwa Mulungu amene akuyenera kum’khulupilira.",
                "21": "Taonani, ndikunena kwa inu kuti aliyense amene akhulupilira mwa Khristu, kusakayikira kanthu, chilichonse chimene iye adzapempha Atate mu dzina la Khristu chidzapatsidwa kwa iye; ndipo lonjezo limeneli liri kwa onse, ngakhale kumalekezero a dziko lapansi.",
                "22": "Pakuti taonani, atero Yesu Khristu, Mwana wa Mulungu, kwa ophunzira ake amene atakhalebe, inde, ndiponso kwa ophunzira ake onse, mu kumvetsera kwa unyinjiwo, Pitani inu ku dziko lapansi, ndi kukalalikira uthenga wabwino kwa zolengedwa zonse.",
                "23": "Ndipo iye amene akakhulupilire ndi kubatizidwa adzapulumuka, koma iye amene sadzakhulupilira adzaweruzidwa;",
                "24": "Ndipo izi ndi zizindikiro zomwe zidzawatsate amene akhulupilira—mu dzina langa adzatulutsa ziwanda; adzayankhula ndi malilime atsopano; adzaponda zinkhanira; ndipo ngati adzamwe chinthu chokupha chilichonse sichidzawavulaza iwo; adzasanjika manja pa odwala ndipo adzachira;",
                "25": "Ndipo aliyense amene adzakhulupilire mu dzina langa, kusakayikira kanthu, kwa iye ndidzatsimikizira mawu anga onse, ngakhale kumalekezero a dziko lapansi.",
                "26": "Ndipo tsopano taonani, ndani angaime motsutsana ndi ntchito za Ambuye? Ndani angakane zonena zake? Ndani amene adzaime motsutsana ndi Ambuye wamphamvu zonse? Ndani amene adzanyoze ntchito za Ambuye? Ndani amene adzanyoze ana a Khristu? Taonani, inu nonse amene muli onyoza ntchito za Ambuye, pakuti mudzadabwa ndi kuwonongeka.",
                "27": "O ndiyeno musanyoze, ndipo musadabwe, koma mumvetsere ku mawu a Ambuye, ndi kupempha Atate mu dzina la Yesu pa zinthu zilizonse zomwe mudzafune. Musakayikire, koma khulupilirani, ndi kuyamba monga mu nthawi yakale, ndi kubwera kwa Ambuye ndi mtima wanu onse, ndipo limbitsani chipulumutso chanu mwa mantha ndi kunjenjemera pamaso pake.",
                "28": "Khalani anzeru mu masiku anu a nthawi yoyeseredwa; dzivuleni nokha ku zonse zonyansa; musapemphe, kuti muchiwonongere pa zilakolako zanu, koma pemphani mosagwedezeka, kuti musadzipereke ku mayesero, koma kuti mudzatumikire Mulungu weniweni ndi wa moyo.",
                "29": "Onani kuti simudabatizidwe muli wosayenera; onani kuti simukudya mgonero wa Khristu muli wosayenera; koma onani kuti mukuchita zinthu zonsezi muli oyenera, ndipo muchite izi mu dzina la Yesu Khristu, Mwana wa Mulungu wamoyo; ndipo ngati muchita izi, ndi kupilira kufikira chimaliziro, simudzaponyedwa mwanjira iliyonse kunja ayi.",
                "30": "Taonani, ndikuyankhula kwa inu monga ngati ndikuyankhula kuchokera kwa akufa; pakuti ndikudziwa kuti mudzakhala ndi mawu anga.",
                "31": "Musandiweruze chifukwa cha zolakwa zanga, ngakhale atate anga, chifukwa cha zolakwa zawo, ngakhale iwo amene alemba ine ndisadabwere; koma m’malo mwake muthokoze kwa Mulungu kuti wadziwitsa kwa inu zolakwa zathu, kuti mukathe kuphunzira kukhala anzeru kuposa m’mene ife takhalira.",
                "32": "Ndipo tsopano, taonani, ife talemba zolemba izi molingana ndi chidziwitso chathu, mu zolemba zimene zimatchedwa pakati pa anthu athu Chi igupto chokonzedwanso, kuperekedwa ndi kusinthidwa ndi ife, molingana ndi kayankhulidwe kathu.",
                "33": "Ndipo akadakhala kuti mapale athuwa adali aakulu mokwanira tikadalemba mu Chihebri; koma Chihebri chasinthidwanso ndi ife; ndipo tikadalemba mu Chihebri, taonani simukadakhala ndi zolakwika mu zolemba zathu.",
                "34": "Koma Ambuye akudziwa zinthu zimene ife tazilemba, ndiponso kuti palibe anthu ena akudziwa chiyankhulo chathu; ndipo chifukwa choti palibe anthu ena akudziwa chiyankhulo chathuchi, kotero iye wakonza njira ya kumasulira kwake.",
                "35": "Ndipo zinthu izi zalembedwa kuti ife tichotse zovala zathu mwazi wa abale athu, amene acheperachepera mu kusakhulupilira.",
                "36": "Ndipo taonani, zinthu izi zimene ife takhumbira zokhudzana ndi abale athu, inde, ngakhale kubwenzeretsedwa kwa chidziwitso cha Khristu, zili molingana ndi mapemphero a oyera mtima onse amene adakhalapo m’dzikoli.",
                "37": "Ndipo Ambuye Yesu Khristu apangitse kuti mapemphero awo akathe kuyankhidwa molingana ndi chikhulupiliro chawo; ndipo Mulungu Atate akathe kukumbukira pangano limene iye adapanga ndi nyumba ya Israeli; ndipo iye akathe kuwadalitsa iwo kunthawi zosatha, kudzera mu chikhulupiliro pa dzina la Yesu Khristu. Ameni."
            }
        }
    },
    "ether": {
        "meta": {
            "slug": "ether",
            "name": "Buku la Eteri",
            "chapterWord": "Mutu"
        },
        "chapters": {
            "1": {
                "1": "Ndipo tsopano ine, Moroni, ndikupitiliza kupereka nkhani ya anthu akalewo amene adawonongedwa ndi dzanja la Ambuye pamaso pa dziko la kumpotoli.",
                "2": "Ndipo ndikutenga nkhani yangayi kuchokera pa mapale makumi awiri ndi anayi amene adapezedwa ndi anthu a Limuhi, imene imatchetdwa Buku la Eteri.",
                "3": "Ndipo monga momwe ndikuganizira kuti gawo loyamba la zolembazi, zimene zikukamba zokhudzana ndi chilengedwe cha dziko lapansi, ndiponso cha Adamu, ndi nkhani yochokera pa nthawi imeneyo ngakhale mpaka ku nsanja yayikulu, ndi zinthu zilizonse zimene zidachitika pakati pa ana a anthu kufikira kunthawi imeneyo, zidachitika pakati pa Ayuda—",
                "4": "Kotero sindikulemba zinthu izo zimene zidachitika kuchokera ku masiku a Adamu kufikira ku nthawi imeneyo; koma izo zili pa mapalewa; ndipo aliyense amene azipeza, yemweyo adzakhala ndi mphamvu kuti athe kupeza nkhani yonse.",
                "5": "Koma taonani, ine sindikupereka nkhani yonse, koma gawo limodzi la nkhaniyi ndipereka, kuchokera ku nsanjayo mpaka kufikira iwo adawonongedwa.",
                "6": "Ndipo moteremu ine ndikupereka nkhaniyi. Iye amene adalemba zolembazi adali Eteri, ndipo adali chidzukulu cha Koriyanto.",
                "7": "Koriyanto adali mwana wa Morone.",
                "8": "Ndipo Morone adali mwana wa Etemu.",
                "9": "Ndipo Etemu adali mwana wa Aha.",
                "10": "Ndipo Aha adali mwana wa Seti.",
                "11": "Ndipo Seti adali mwana wa Shibuloni",
                "12": "Ndipo Shibuloni adali mwana wa Komi",
                "13": "Ndipo Komi adali mwana wa Koriyantumu.",
                "14": "Ndipo Koriyantumu adali mwana wa Amunigada.",
                "15": "Ndipo Amunigada adali mwana wa Aroni.",
                "16": "Ndipo Aroni adali chidzukulu cha Heti, amene adali mwana wa Heritomu.",
                "17": "Ndipo Heritomu adali mwana wa Libi.",
                "18": "Ndipo Libi adali mwana wa Kisi.",
                "19": "Ndipo Kisi adali mwana wa Koromu.",
                "20": "Ndipo Koromu adali mwana wa Levi.",
                "21": "Ndipo Levi adali mwana wa Kimu.",
                "22": "Ndipo Kimu adali mwana wa Moriyantoni.",
                "23": "Ndipo Moriyantoni adali chidzukulu cha Ripulakisi.",
                "24": "Ndipo Ripulakisi adali mwana wa Shezi.",
                "25": "Ndipo Shezi adali mwana wa Heti.",
                "26": "Ndipo Heti adali mwana wa Komi.",
                "27": "Ndipo Komi adali mwana wa Koriyantumu.",
                "28": "Ndipo Koriyantumu adali mwana wa Emeri.",
                "29": "Ndipo Emeri adali mwana wa Omeri.",
                "30": "Ndipo Omeri adali mwana wa Shule.",
                "31": "Ndipo Shule adali mwana wa Kibi.",
                "32": "Ndipo Kibi adali mwana wa Oriha, amene adali mwana wa Yaredi;",
                "33": "Yaredi amene adabwera ndi m’bale wake ndi mabanja awo, ndi anthu ena ndi mabanja awo, kuchokera ku nsanja yayikulu, pa nthawi imene Ambuye adasokoneza chiyankhulo cha anthu, ndi kulumbira mu mkwiyo wawo kuti abalalitsidwe pamaso ponse pa dziko lapansi; ndipo molingana ndi mawu a Ambuye anthuwo adabalalitsidwa.",
                "34": "Ndipo m’bale wa Yaredi pokhala munthu wojintcha ndi wamphamvu, ndi munthu okonderedwa ndi Ambuye, Yaredi, m’bale wake, adati kwa iye: Fuula kwa Ambuye, kuti iye asatisokoneze ife kuti tisathe kumva mawu athu.",
                "35": "Ndipo zidachitika kuti m’bale wa Yaredi adafuula kwa Ambuye, ndipo Ambuye adali ndi chifundo pa Yaredi; kotero iye sadasokoneze chiyankhulo cha Yaredi; ndipo Yaredi ndi m’bale wake sadasokonezedwe.",
                "36": "Pamenepo Yaredi adati kwa m’bale wake: Fuula kachiwiri kwa Ambuye, ndipo zingatheke kuti iye adzabwenza mkwiyo wake kwa iwo amene ali abwenzi athu, kuti asasokoneze chiyankhulo chawo.",
                "37": "Ndipo zidachitika kuti m’bale wa Yaredi adafuula kwa Ambuye, ndipo Ambuye adachitira chifundo pa abwenzi awo ndi mabanja awonso, kuti iwo sadasokonezeke.",
                "38": "Ndipo zidachitika kuti Yaredi adayankhulanso kwa m’bale wake, nati: Pita ndipo ukafunse kwa Ambuye ngati iwo atatithamangitse ife kuchoka mu dzikoli, ndipo ngati iwo atatithamangitse ife ku dzikoli, ufuule kwa iwo kuti tilowere kuti. Ndipo ndani angadziwe koma Ambuye adzatitengera ife ku dziko limene liri losankhika kuposa dziko lonse lapansi? Ndipo ngati zitakhale choncho, tiyeni tikhale okhulupirika kwa Ambuye, kuti tithe kulirandira ilo monga cholowa chathu.",
                "39": "Ndipo zidachitika kuti m’bale wa Yaredi adafuula kwa Ambuye molingana ndi chimene chidayankhulidwa ndi pakamwa pa Yaredi.",
                "40": "Ndipo zidachitika kuti Ambuye adamumvera m’bale wa Yaredi, ndipo adamuchitira iye chifundo, ndipo adati kwa iye:",
                "41": "Pita ndipo kasonkhanitse pamodzi ziweto zako, zonse zazimuna ndi zazikazi, za mitundu yonse; ndiponso mbewu za mnthaka za mitundu yonse; ndi mabanja anu, ndiponso Yaredi m’bale wako ndi banja lake; ndiponso abwenzi ako ndi mabanja awo, ndi abwenzi a Yaredi ndi mabanja awo.",
                "42": "Ndipo pamene iwe wachita izi udzapite patsogolo pawo kupita ku chigwa chimene chili ku mpoto. Ndipo kumeneko ine ndidzakumana nawe, ndipo ndidzapita patsogolo pako ku dziko limene liri losankhika kuposa maiko onse a dziko lapansi.",
                "43": "Ndipo ndidzakudalitsa iwe ndi mbewu yako, ndi kudzutsira kwa ine mwa mbewu yako, ndi mbewu ya m’bale wako, ndi iwo amene adzapite nawe, mtundu waukulu. Ndipo kumeneko sikudzakhala wina oposa mtundu umene ndidzautse kwa ine wa mbewu yako, pamaso ponse pa dziko lapansi. Ndipo moteromo ndidzachitira kwa iwe chifukwa nthawi yonseyi iwe wafuulira kwa ine."
            },
            "2": {
                "1": "Ndipo zidachitika kuti Yaredi ndi m’bale wake, ndi mabanja awo, ndiponso abwenzi a Yaredi ndi m’bale wake ndi mabanja awo, adapita ku chigwa chimene chidali chakumpoto, (ndipo dzina la chigwacho lidali Nimrodi, kutchedwa potsatira mlenje wamkuluyo) ndi ziweto zawo zimene adazisonkhanitsa pamodzi, zazimuna ndi zazikazi, za mitundu yonse.",
                "2": "Ndipo adatcheranso misampha ndi kugwira mbalame za m’mlengalenga; ndiponso adakonza zotengera, mumene iwo ankatengera nsomba za m’madzi.",
                "3": "Ndiponso adanyamula ndi iwo madesereti, amene, mwa tanthauzo lake, ndi njuchi za uchi; ndipo motero iwo adanyamula ndi iwo magulu a njuchi, ndi mitundu yonse ya zimene zidali pamaso pa dzikolo, mbewu za mitundu yonse.",
                "4": "Ndipo zidachitika kuti pamene iwo adafika ku chigwa cha Nimrodi Ambuye adatsika ndi kuyankhula ndi m’bale wa Yaredi; ndipo iwo adali m’mitambo, ndipo m’bale wa Yaredi sadawaone.",
                "5": "Ndipo zidachitika kuti Ambuye adawalamula iwo kuti apite ku chipululu, inde, ku chigawo chimene munthu sadafikeko. Ndipo zidachitika kuti Ambuye adapita patsogolo pawo, ndi kuyankhula nawo pamene iwo adaima m’mitambo, ndi kuwapatsa mayendedwe amene iwo angayendere.",
                "6": "Ndipo zidachitika kuti iwo adayenda m’chipululumo, ndipo adamanga mabwato, mumene iwo adawolokera madzi ambiri, potsogoleredwa ndi dzanja la Ambuye.",
                "7": "Ndipo Ambuye sadalore kuti iwo ayime kutsidya kwa nyanjayo m’chipululu, koma iwo adafuna kuti iwo afike ngakhale ku dziko la lonjezano, limene lidali losankhika kuposa maiko ena onse, limene Ambuye Mulungu adasungira kwa anthu olungama.",
                "8": "Ndipo iwo adalumbira mu mkwiyo wake kwa m’bale wa Yaredi, kuti amene adzatenge dziko la lonjezanoli, kuyambira pa nthawi imeneyo kumka mtsogolo ndi kunthawi zosatha, akuyenera kutumikira iwo, Mulungu woona komanso yekhayo, kapena adzathamangitsidwa pamene chidzalo cha mkwiyo wake chidzabwera pa iwo.",
                "9": "Ndipo tsopano, tikhonza kuona zilengezo za Mulungu zokhudzana ndi dziko ili. kuti ndi dziko la lonjezano; ndipo dziko linalililonse limene lidzalitenge lidzatumikira Mulungu, kapena adzathamangitsidwa pamene chidzalo cha mkwiyo wake chidzabwera pa iwo. Ndipo chidzalo cha mkwiyo wake chimabwera pa iwo pomwe iwo akwanira m’kusaweruzika.",
                "10": "Pakuti taonani, ili ndi dziko limene lili losankhidwa kuposa maiko onse; kotero iye amene adzakhalemo adzatumikira Mulungu, kapena adzathamangitsidwa; pakuti ili ndi lamulo losatha la Mulungu. Ndipo sichiri choncho mpaka kufikira mpaka chidzalo cha mphulupulu pakati pa ana a dzikoli, kuti iwo adzathamangitsidwa.",
                "11": "Ndipo izi zibwera kwa inu, O inu Amitundu, kuti inu mukathe kudziwa malamulo a Mulungu—kuti inu mukathe kulapa, ndi kusapitilira m’kusaweruzika kwanu kufikira chidzalocho chitafika, kuti inu musakathe kubweretsa chidzalo cha mkwiyo wa Mulungu pa inu monga okhala mu dzikoli adachitira kufikira tsopano.",
                "12": "Taonani, ili ndi dziko losankhika, ndipo mtundu uliwonse umene udzalandira ilo udzakhala omasuka kuchoka ku msinga, ndi kuchoka ku ukapolo, ndi kuchoka ku maiko ena pansi pa thambo, ngati iwo adzatumikira Mulungu wa dzikolo, amene ali Yesu Khristu, amene waonetseredwa ndi zinthu zimene ife tazilemba.",
                "13": "Ndipo tsopano ndikupitiriza ndi zolemba zanga; pakuti taonani, zidachitika kuti Ambuye adafikitsa Yaredi ndi abale ake ngakhale ku nyanja yaikuluyo imene idagawa maikowo. Ndipo pamene iwo adafika ku nyanja, adakhoma mahema awo; ndipo adatcha dzina la malowo Moriyankume; ndipo iwo adakhala m’mahema, ndi kukhala m’mahema pa gombe lanyanjayo kwa nthawi ya dzaka zinayi.",
                "14": "Ndipo zidachitika kuti kumapeto kwa dzaka zinayi Ambuye adabwera kwa m’bale wa Yaredi, ndikuima m’mitambo ndipo adayankhula naye. Ndipo kwa nthawi ya maora atatu Ambuye adayankhulana ndi m’bale wa Yaredi, ndi kumudzudzula iye chifukwa sadakumbukire kuitanira pa dzina la Ambuye.",
                "15": "Ndipo m’bale wa Yaredi adalapa mu zoipa zimene iye adachita, ndipo adaitanira pa dzina la Ambuye m’malo mwa abale ake amene adali naye. Ndipo Ambuye adati kwa iye: Ndikukhululukira iwe ndi abale ako machimo awo; koma iweyo usadzachimwenso, pakuti udzakumbukira kuti Mzimu wanga siudzalimbana ndi munthu nthawi zonse; kotero, ngati udzachimwanso kufikira utakhwima kotheratu udzadulidwa kuchoka pamaso pa Ambuye. Ndipo awa ndi maganizo anga pa dziko limene ndidzakupatseni pa cholowa chanu; pakuti lidzakhala dziko losankhidwa kuposa maiko onse.",
                "16": "Ndipo Ambuye adati: Pitani kukagwira ntchito ndi kumanga, potsatira mtundu wa mabwato amene inu mwamanga mpaka pano. Ndipo zidachitika kuti m’bale wa Yaredi adapita kukagwira ntchito, ndiponso abale ake, ndi kukamanga mabwato potsatira njira imene iwo adamanga, molingana ndi malangizo a Ambuye. Ndipo adali aang’ono, ndipo adali opepuka pamadzi, ngakhale ngati kupepuka kwa mbalame pa madzi.",
                "17": "Ndipo adamangidwa potsatira mamangidwe woti adali othina kwambiri, ngakhale kuti iwo ankatha kutunga madzi ngati m’nsengwa, ndipo pansi pake padali pothinana monga ngati nsengwa; ndipo m’mbali mwake mudali mothinana monga ngati nsengwa; ndipo mutsinde mwake mudali mosongoledwa; ndipo pamwamba pake padali pothinana ngati nsengwa; ndipo mulitali wake udali utali wa mtengo; ndipo chitseko chake, chikatsekedwa, chidali chothinana ngati nsengwa.",
                "18": "Ndipo zidachitika kuti m’bale wa Yaredi adafuula kwa Ambuye, nati: O Ambuye, ndachita ntchito imene inu mwandilamula ine, ndipo ndapanga mabwato molingana ndi momwe inu mwanditsogolera.",
                "19": "Ndipo taonani, O Ambuye, mkati mwake mulibe kuwala; kodi tidzapalasira kuti? Ndiponso ife tidzawonongeka, pakuti mkati mwake sitingathe kupuma, kupatula mpweya wam’menemo; kotero ife tidzawonongeka.",
                "20": "Ndipo Ambuye adati, kwa m’bale wa Yaredi; Taona, iwe udzapange bowo pamwamba, ndiponso pansi; ndipo pamene mudzasaukira mpweya, mudzatsegula bowolo ndikulandira mpweya. Ndipo ngati zitadzakhale kuti madzi alowa pa inu, taona, mudzatseka bowolo, kuti musawonongedwe ndi kusefukira kwa madzi.",
                "21": "Ndipo zidachitika kuti m’bale wa Yaredi adachita choncho, molingana ndi momwe Ambuye adamulamulira.",
                "22": "Ndipo iye adafuulanso kwa Ambuye nati: O Ambuye, taonani ndachita ngakhale momwe inu mudandilamulira ine; ndipo ndakonza mabwato a anthu anga, ndipo taonani mulibe kuwala mkati mwake. Taonani, O Ambuye, kodi mudzalora kuti ife tiwoloke madzi aakuluwa mu mdima?",
                "23": "Ndipo Ambuye adati kwa m’bale wa Yaredi: Kodi iwe ukufuna kuti ndichite chiyani kuti inu mukhale ndi kuwala mu mabwato anu? Pakuti taonani, simungakhale ndi mazenera, pakuti adzasweka mzidutswa; ngakhale simungatenge moto ndi inu, pakuti simudzapita ndi kuwala kwa moto.",
                "24": "Pakuti taonani, mudzakhala ngati chinsomba pakati pa nyanja; pakuti mafunde am’mapiri adzagwera pa inu. Komabe, ndidzakutulutsaninso kuchokera mkuya kwa nyanja; pakuti mphepozi zatuluka pakamwa panga, ndiponso mvula ndi madzi osefukira ndidazitumiza.",
                "25": "Ndipo taonani, ndakukonzekeretsani inu motsutsana ndi zinthu zimenezi; pakuti simungawoloke kuya kwakukulu uku kupatula ine nditakukonzekeretsani inu motsutsana ndi mafunde a panyanjapa, ndi mphepo zimene zapitapo, ndi madzi osefukira amene adzabwere. Kotero kodi mudzafuna chiyani choti ndikukonzereni inu kuti mukakhale ndi kuwala pamene inu mwamezedwa mkuya kwa nyanja?"
            },
            "3": {
                "1": "Ndipo zidachitika kuti m’bale wa Yaredi, (tsopano chiwerengero cha mabwato amene adakonzedwa chidali asanu ndi atatu) adapita ku phiri, limene iwo adalitchula phiri la Shelemu, chifukwa cha kutalika kwake kopambana, ndipo adasungunula kuchokera muthanthwe miyala khumi ndi isanu ndi umodzi; ndipo iyo idali yoyera ndi yowonekera, ngakhale yowonekera ngati kalilore; ndipo iye adainyamula m’manja mwake pamwamba pa phirilo, ndipo adafuulanso kwa Ambuye nati:",
                "2": "O Ambuye, inu mwanena kuti tikuyenera kudzazingidwa ndi madzi osefukira Tsopano taonani, O Ambuye, ndipo musakwiye ndi mtumiki wanu chifukwa cha zofooka zake pamaso panu; pakuti tikudziwa kuti inu ndi oyera ndipo mumakhala kumwamba, ndipo kuti ife sitili oyenera pamaso panu; chifukwa cha kugwa chilengedwe chathu chakhala choipa mosalekeza; komabe, O Ambuye, inu mwatipatsa ife lamulo kuti tikuyenera kuyitanira pa inu, kuti kuchokera kwa inu tikathe kulandira molingana ndi zokhumba zathu.",
                "3": "Taonani, O Ambuye, inu mwatikantha ife chifukwa cha mphulupulu zathu, ndipo mwatithamangitsa ife, ndipo pa dzaka zambiri zimenezi takhala tili mu chipululu; komabe, inu mwakhala achifundo kwa ife. O Ambuye, ndiyang’aneni ine mwachisoni, ndi kutembenuza mkwiyo wanu kwa anthu anu awa, ndipo musalore kuti iwo apite kudutsa mu mdima oopsya uwu; koma taonani zinthu izi zimene ine ndasungunula kuchokera ku thanthwe.",
                "4": "Ndipo ndikudziwa, O Ambuye, kuti inu muli ndi mphamvu zonse, ndipo mukhonza kuchita chilichonse chimene mufuna m’kuthandizira kwa munthu; kotero khudzani miyalayi, O Ambuye, ndi chala chanu, ndi kuyikonzekeretsa iyo kuti iwale mu mdima; ndipo idzawalira kwa ife mubwato limene ife takonza, kuti tikhale ndi kuwala pamene tikuwoloka nyanja.",
                "5": "Taonani, O, Ambuye, Inu mukhonza kuchita ichi. Tikudziwa kuti inu mutha kuonetsa mphamvu zazikulu, zimene zimaoneka zazing’ono m’kumvetsa kwa anthu.",
                "6": "Ndipo zidachitika kuti pamene m’bale wa Yaredi adayankhula mawu amenewa, taonani, Ambuye adatambasula dzanja lawo ndi kukhudza miyalayo umodzi ndi umodzi ndi chala chawo. Ndipo chophimba chidachotsedwa m’maso mwa m’bale wa Yaredi, ndipo iye adaona chala cha Ambuye; ndipo chidali ngati chala cha munthu, monga kwa mnofu ndi mwazi; ndipo m’bale wa Yaredi adagwa pamaso pa Ambuye, pakuti iye adagwidwa ndi mantha.",
                "7": "Ndipo Ambuye adaona kuti m’bale wa Yaredi adagwa pansi; ndipo Ambuye adati kwa iye: Dzuka, chifukwa chiyani wagwa?",
                "8": "Ndipo iye adati kwa Ambuye: Ndaona chala cha Ambuye, ndipo ndidaopa kuti iye andikantha ine; pakuti sindimadziwa kuti Ambuye ali ndi mnofu ndi mwazi.",
                "9": "Ndipo Ambuye adati kwa iye: Chifukwa cha chikhulupiliro chako iwe waona kuti ndidzadzitengera pa ine thupi ndi mwazi; ndipo palibe munthu amene adadza pamaso panga ndi chikhulupiliro chachikulu monga iwe wachitira; pakuti pakadapanda kutero iwe siukadaona chala changa. Kodi waona zoposera zimenezi?",
                "10": "Ndipo iye adayankha: Ayi; Ambuye, zionetsereni kwa ine.",
                "11": "Ndipo Ambuye adati kwa iye: Kodi ukukhulupilira mawu amene ine ndidzayankhula?",
                "12": "Ndipo adayankha: Inde, Ambuye, ndikudziwa kuti inu mumayankhula choonadi, pakuti inu ndi Mulungu wa choonadi, ndipo simunganame.",
                "13": "Ndipo pamene iye adanena mawu awa, taonani, Ambuye adadzionetsera kwa iye, ndipo adati: Chifukwa iwe ukudziwa zinthu izi, wawomboledwa m’kugwa; kotero wabwenzeretsedwa pamaso panga; kotero ndizionetsera kwa iwe.",
                "14": "Taona, ndine amene ndidakonzedwa kuyambira pa maziko a dziko lapansi kuwombola anthu anga. Taona, ndine Yesu Khristu. Taona, ndine Atate ndi Mwana. Mwa ine anthu onse adzakhala ndi moyo, ndipo kuti kwamuyaya, ngakhale iwo amene adzakhulupilira mu dzina langa; ndipo adzakhala ana anga aamuna ndi aakazi.",
                "15": "Ndipo sindidadzionetserepo kwa munthu amene ndidamulenga, pakuti palibe munthu amene adakhulupilira mwa ine monga iwe wachitira. Waona kodi kuti iwe udalengedwa m’chifaniziro changa? Inde, ngakhale anthu onse adalengedwa pachiyambi potengera chifaniziro changa.",
                "16": "Taona, thupi ili, limene ukulionali, ndi thupi la mzimu wanga; ndipo munthu ndamulenga potengera thupi la mzimu wanga; ndipo ngakhale momwe ndikuonekera kwa iwe kukhala mu uzimu ndidzaonekera kwa anthu anga mu thupi.",
                "17": "Ndipo tsopano, pamene ine, Moroni, ndati sindingapange nkhani yonse ya zinthu izi zimene zalembedwa, kotero ndizokwanira kwa ine kunena kuti Yesu adadzionetsera kwa munthu uyu mu uzimu, ngakhale potengera mchitidwe ndi maonekedwe a thupi lomwelo ngati limene adadzionetsera yekha kwa Anefi.",
                "18": "Ndipo iye adatumikira kwa iye monga ngati iye adatumikira kwa Anefi; ndipo zonsezi kuti munthu uyu adziwe kuti iye adali Mulungu, chifukwa cha ntchito zazikulu zambiri zimene Ambuye adamuonetsera iye.",
                "19": "Ndipo chifukwa cha chidziwitso cha munthu uyu sadaletsedwe kuti aone kuchokera mu chophimbacho; ndipo iye adaona chala cha Yesu, chimene, pamene iye adaona, adagwa pansi ndi mantha; pakuti iye adadziwa kuti chidali chala cha Ambuye; ndipo adalibenso chikhulupiliro, pakuti adadziwa, popanda kukaikira kanthu.",
                "20": "Potero, atakhala ndi chidziwitso chonse cha Mulungu, iye sakadatha kusungidwa mkati mwa chophimba; kotero iye adaona Yesu; ndipo adatumikira kwa iye.",
                "21": "Ndipo zidachitika kuti Ambuye adati kwa m’bale wa Yaredi: Toana, usadzalore kuti zinthu izi zimene iwe waona ndi kuzimva kuti zipite ku dziko lapansi, kufikira nthawi idze imene ndidzalemekeza dzina langa mu thupi; kotero, iwe udzasunge zinthu izi zimene waziona ndi kuzimva, ndipo usazionetse kwa munthu.",
                "22": "Ndipo taona, pamene udzabwera kwa ine, udzazilemba ndi kuzimata, kuti palibe angazimasulire; pakuti udzazilemba mu chiyankhulo choti sizingawerengedwe.",
                "23": "Ndipo taona, miyala iwiri iyi ndidzaipereka kwa iwe, ndipo iwe udzaimatanso ndi zinthu zimene udzazilembe.",
                "24": "Pakuti taona, chiyankhulo chimene udzachilembe ine ndachisokoneza; kotero ndidzachititsa mu nthawi yanga kuti miyala iyi idzakulitsa ku maso a anthu zinthu izi zimene iwe udzazilembe.",
                "25": "Ndipo pamene Ambuye adanena mawu awa, iwo adaonetsa kwa m’bale wa Yaredi anthu onse okhala mu dziko lapansi amene adakhala, ndiponso onse amene adzakhale; ndipo sadawabise pamaso pake, ngakhale kumalekezero a dziko lapansi.",
                "26": "Pakuti iye adanena kwa iye kale, kuti ngati iye adzakhulupilira mwa iye adzatha kuwonetsera kwa iye zinthu zonse—zikuyenera kuonetseredwa kwa iye; kotero Ambuye sakadabisa kanthu kwa iye, pakuti iye adadziwa kuti Ambuye akhonza kumuonetsa zinthu zonse.",
                "27": "Ndipo Ambuye adati kwa iye; Lemba zinthu izi ndi kuzimata: ndipo ndidzaonetsa izo mu nthawi yanga kwa ana a anthu.",
                "28": "Ndipo zidachitika kuti Ambuye adalamula iye kuti amate miyala iwiri imene iye adalandira, ndi kusayionetsa, kufikira Ambuyewo adzaionetsere kwa ana a anthu."
            },
            "4": {
                "1": "Ndipo Ambuye adalamula m’bale wa Yaredi kuti atsike kuphiriko kuchoka pamaso pa Ambuye, ndi kukalemba zinthu zimene adaziona; ndipo zidaletsedwa kufika kwa ana a anthu kufikira iye atapachikidwa pamtanda; ndipo pachifukwa ichi mfumu Mosiya adazisunga, kuti zisafike ku dziko lapansi kufikira Khristu atadzionetsera yekha kwa anthu ake.",
                "2": "Ndipo Khristu atadzionetseradi kwa athu ake iye adalamula kuti zionetsedwe.",
                "3": "Ndipo tsopano, pambuyo pake, iwo adacheperachepera mchikhulupiliro; ndipo palibe wina kupatula Alamani, ndipo iwo akana uthenga wabwino wa Khristu; kotero ndalamulidwa kuti ndizibisenso mu nthaka.",
                "4": "Taonani, ndalemba pa mapale awa zinthu zomwezo zimene m’bale wa Yaredi adaziona; ndipo padalibe zinthu zazikulu zoonetseredwa kuposa zimene zidaonetseredwa kwa m’bale wa Yaredi.",
                "5": "Potero Ambuye iwo andilamula ine kuti ndizilembe; ndipo ndazilemba. Ndipo andilamula ine kuti ndizimate; ndiponso alamula kuti ndimatenso zomasulira zake; kotero ndamata zomasulirazo, molingana ndi malamulo a Ambuye.",
                "6": "Pakuti Ambuye adati kwa ine: Zisadzapite kwa Amitundu kufikira tsiku limene iwo adzalape mphulupulu zawo, ndi kukhala oyera pamaso pa Ambuye.",
                "7": "Ndipo mutsiku limenero iwo adzakhala ndi chikhulupiliro mwa ine, atero Ambuye, monga ngati m’bale wa Yaredi adali, kuti iwo akhale oyeretsedwa mwa ine, pamenepo ine ndidzaonetsera kwa iwo zinthu zonse zimene m’bale wa Yaredi adaona, ngakhale kuvumbulutsa kwa iwo mavumbulutso anga onse, atero Yesu Khristu, Mwana wa Mulungu, Atate wa kumwamba ndi dziko lapansi, ndi zinthu zonse zili m’menemo.",
                "8": "Ndipo iye amene alimbana ndi mawu a Ambuye, akhale otembeleredwa; ndipo iye amene adzakana zinthu izi, akhale otembeleredwa; pakuti kwa iwo sindidzawaonetsa zinthu zazikulu, atero Yesu Khristu; pakuti ine ndi amene ndikuyankhula.",
                "9": "Ndipo pakulamula kwanga kumwamba kumatsegulidwa ndi kutsekedwa; ndipo pa mawu anga dziko lapansi lidzagwedezeka; ndipo pa kulamula kwanga okhala m’menemo adzatha, ngakhale choncho ndi moto.",
                "10": "Ndipo iye amene sakhulupilira mawu anga sakhulupilira ophunzira anga; ndipo ngati zili kuti ine sindiyankhula, weruzani iwo; pakuti mudzadziwa kuti ndi ine amene ndikuyankhula, patsiku lotsiriza.",
                "11": "Koma iye amene akhulupilira zinthu izi zimene ndayankhulazi, iye ndidzamuyendera ndi maonetseredwe a Mzimu wanga, ndipo iye adzadziwa ndi kuchitira umboni. Pakuti chifukwa cha Mzimu wanga iye adzadziwa kuti zinthu izi ndizoona; pakuti zimakopa anthu kuchita zabwino.",
                "12": "Ndipo chilichonse chokopa anthu kuchita chabwino ndi cha ine; pakuti chabwino sichibwera kupatula chikhale cha ine. Ndine yemweyo amene ndimatsogolera anthu kuchita zabwino zonse; iye amene sadzakhulupilira mawu anga sadzakhulupilira ine—kuti ndine; ndipo iye amene sadzakhulupilira ine sadzakhulupilira Atate amene adandituma ine. Pakuti taonani, ndine Atate, ndine kuwala, ndi moyo, ndi choonadi cha dziko lapansi.",
                "13": "Bwerani kwa ine, O inu Amitundu, ndipo ndidzaonetsa kwa inu zinthu zazikulu, chidziwitso chimene chidabisidwa chifukwa cha kusakhulupilira.",
                "14": "Bwerani kwa ine, O inu nyumba ya Israeli, ndipo zidzadziwitsidwa kwa inu m’mene zinthu zazikulu Atate aziikira kwa inu, kuchokera ku maziko a dziko lapansi; ndipo sizidafike kwa inu, chifukwa cha kusakhulupilira.",
                "15": "Taonani, pamene inu mudzang’amba chophimba cha kusakhulupilira chimene chimakupangitsani inu kukhalabe mu mkhalidwe wanu woipa, ndi kuumitsa mitima, ndi khungu la m’maganizo, pamenepo zinthu zazikulu ndi zodabwitsa zimene zabisidwa kuchokera ku maziko a dziko lapansi kwa inu—inde, pamene inu mudzaitanire pa dzina la Atate mu dzina langa, ndi mtima wosweka ndi mzimu wolapa, pamenepo inu mudzadziwa kuti Atate adakumbukira pangano limene iwo adapanga kwa makolo anu, O nyumba ya Israeli.",
                "16": "Ndipo pamenepo mavumbulutso anga amene ndachititsa kuti alembedwe ndi mtumiki wanga Yohane adzavumbulutsidwa m’maso mwa anthu onse. Kumbukira, pamene inu mwawona zinthu izi, mudzadziwa kuti nthawi yayandikira kuti izo zidzawonetseredwa mu chochitikacho.",
                "17": "Kotero, pamene iwe udzalandira zolembazi iwe ungathe kudziwa kuti ntchito ya Atate yayambika pamaso ponse pa dziko.",
                "18": "Kotero, lapani nonse malekezero a dziko lapansi, ndi kubwera kwa ine, ndi kukhulupilira mu uthenga wanga wabwino, ndi kubatizidwa mu dzina langa; pakuti iye amene akhulupilira ndipo wabatizidwa adzapulumutsidwa; koma iye amene sakhulupilira adzalangidwa; ndipo zizindikiro zidzawatsata iwo amene akhulupilira mu dzina langa.",
                "19": "Ndipo odala ndi iye amene wapezeka okhulupirika ku dzina langa pa tsiku lotsiriza, pakuti iye adzakwezedwa kukakhala mu ufumu wokonzedwera kwa iye kuchokera ku maziko a dziko lapansi. Ndipo taonani ndi ine amene ndazinena. Ameni."
            },
            "5": {
                "1": "Ndipo tsopano, ine, Moroni, ndalemba mawu amene ndidalamulidwa, molingana ndi chikumbutso changa; ndipo ndakuuzani zinthu zimene ndazimata; kotero musazigwire kuti mukathe kuzimasulira; pakuti chinthu chimenecho mwaletsedwa, kupatula pang’ono ndi pang’ono chidzakhala chanzeru mwa Mulungu.",
                "2": "Ndipo taonani, mungathe kukhala ndi mwayi kuti mukathe kuonetsa mapalewo kwa iwo amene adzathandizire kubweretsa ntchito imeneyi.",
                "3": "Ndipo kwa atatu zidzawonetseredwa ndi mphamvu ya Mulungu; kotero iwo adzadziwa mwandithu kuti zinthu izi ndi zoona.",
                "4": "Ndipo pa kamwa pa mboni zitatu zinthu izi zidzakhazikitsidwa; ndipo umboni wa atatu, ndi ntchito iyi, mumene mudzaonetseredwa mphamvu ya Mulungu ndiponso mawu ake, amene Atate, ndi Mwana, ndi Mzimu Woyera achitira umboni—ndi zonsezi zidzaima ngati umboni motsutsana ndi dziko lapansi pa tsiku lotsiriza.",
                "5": "Ndipo ngati zikhale kuti iwo alapa ndi kubwera kwa Atate mu dzina la Yesu, iwo adzalandiridwa mu ufumu wa Mulungu.",
                "6": "Ndipo tsopano, ngati ndilibe ulamuliro wa zinthu izi, weruzani; pakuti mudzadziwa kuti ndili ndi ulamuliro pamene inu mudzandiona, ndipo tidzaima pamaso pa Mulungu pa tsiku lotsiriza. Ameni."
            },
            "6": {
                "1": "Ndipo tsopano, ine, Moroni, ndikupitiriza kupereka mbiri ya Yaredi ndi m’bale wake.",
                "2": "Pakuti zidachitika kuti potsatira Ambuye kukonza miyala imene m’bale wa Yaredi adainyamula ku phiri, m’bale wa Yaredi adatsika m’phirimo, ndipo adaika miyalayo mu mabwato amene adakonzedwa, umodzi kumbuyo kwa iliyonse; ndipo taonani, idapereka kuwala mu mabwatowo.",
                "3": "Ndipo motero Ambuye adachititsa miyalayo kuwala mu mdima, kuti ipereke kuwala kwa abambo, amayi ndi ana, kuti iwo asawoloke madzi aakuluwo mu mdima.",
                "4": "Ndipo zidachitika kuti pamene iwo adakonza chakudya chamitundumitundu, kuti potero adye pa madzipo, ndiponso chakudya cha nkhosa ndi ziweto zawo, ndi zilombo zilizonse kapena zinyama kapena mbalame zimene angazinyamule—ndipo zidachitika kuti pamene iwo adachita zinthu zonsezi adakwera mu mabwato awo kapena ngalawa, ndi kuyamba ulendo wapanyanja, kudzipereka okha kwa Ambuye Mulungu wawo.",
                "5": "Ndipo zidachitika kuti Ambuye Mulungu adachititsa kuti kukhale mphepo yaukali yowomba pa nkhope ya madziwo, kulunjika ku dziko la lonjezano; ndipo motero iwo adakankhidwa pa mafunde a nyanja ndi pa mphepo.",
                "6": "Ndipo zidachitika kuti padali nthawi zambiri pamene iwo adamizidwa mkuya kwa nyanja, chifukwa cha mapiri a mafunde amene adawawomba iwo, ndiponso anamondwe aakulu ndi owopsya amene adachitika ndi ukali wa mphepo.",
                "7": "Ndipo zidachitika kuti pamene iwo adamizidwa mkuya padalibe madzi amene akadawavulaza iwo, mabwato awo pokhala othinana ngati nsengwa, ndiponso adali othinana monga ngati chombo cha Nowa; kotero pamene iwo adazunguliliridwa ndi madzi ambiri adafuula kwa Ambuye, ndipo iye adawatulutsanso pamwamba pa madziwo.",
                "8": "Ndipo zidachitika kuti mphepo siidasiye kuwomba kulunjika ku dziko la lonjezano pamene iwo adali pamadziwo; ndipo motero iwo adakankhidwa ndi mphepoyo.",
                "9": "Ndipo iwo adayimba matamando kwa Ambuye; inde, m’bale wa Yaredi adayimba matamando kwa Ambuye ndipo iye adathokoza ndi kutamanda Ambuye tsiku lonse; ndipo pamene usiku udafika, iwo sadasiye kutamanda Ambuye.",
                "10": "Ndipo motero iwo adakankhidwa kutsogolo; ndipo palibe chilombo chapanyanja chikadawathyola iwo, ngakhale chinsomba chimene chikadawavulaza iwo; ndipo iwo adakhala ndi kuwala kosalekeza, kaya padali pamwamba pa madzi kapena pansi pa madziwo.",
                "11": "Ndipo motero iwo adakankhidwa kutsogolo, masiku mazana atatu ndi makumi anayi ndi mphambu zinayi pa nyanjapo.",
                "12": "Ndipo iwo adafika pa gombe la dziko la lonjezano. Ndipo pamene iwo adaponda mapazi awo pa gombe la dziko la lonjezanolo adadzigwaditsa okha pankhope ya dzikolo, ndi kudzichepetsa okha pamaso pa Ambuye, ndipo adakhetsa misozi ya chisangalalo pamaso pa Ambuye, chifukwa cha zifundo zake zochuluka pa iwo.",
                "13": "Ndipo zidachitika kuti iwo adapita pa dzikolo, ndipo adayamba kulima m’nthaka.",
                "14": "Ndipo Yaredi adali ndi ana aamuna anayi; ndipo ankatchedwa Yakomu, ndi Giliga, ndi Maha, ndi Oriha.",
                "15": "Ndipo m’bale wa Yaredi adabereka ana aamuna ndi aakazi.",
                "16": "Ndipo anzake a Yaredi ndi abale ake adali mu chiwerengero pafupifupi miyoyo makumi awiri ndi iwiri; ndipo iwonso adabereka ana aamuna ndi aakazi asadafike ku dziko la lonjezanolo; ndipo kotero adayamba kukhala ambiri.",
                "17": "Ndipo adaphunzitsidwa kuyenda modzichepetsa pamaso pa Ambuye; ndipo adaphunzitsidwanso kuchokera kumwamba.",
                "18": "Ndipo zidachitika kuti iwo adayamba kumwazikana pa nkhope ya dzikolo, ndi kuyamba kuchulukana ndi kulima nthaka; ndipo adakula mu mphamvu mudzikolo.",
                "19": "Ndipo m’bale wa Yaredi adayamba kukalamba, ndipo adaona kuti posachedwa akuyenera kutsikira kumanda; kotero iye adati kwa Yaredi: Tiye tisonkhanitse pamodzi anthu athu kuti tiwawerenge, kuti tithe kudziwa kwa iwo zomwe angakhumbe kwa ife tisadapite ku manda athu.",
                "20": "Ndipo mwachilinganizo anthuwo adasonkhanitsidwa pamodzi. Tsopano chiwerengero cha ana aamuna ndi aakazi a m’bale wa Yaredi chidali makumi awiri ndi anthu awiri; ndipo chiwerengero cha ana aamuna ndi aakazi a Yaredi chidali khumi ndi awiri, iye pokhala ndi ana aamuna anayi.",
                "21": "Ndipo zidachitika kuti adawerengera anthu awo; ndipo pakutha pakuwawerengako, iwo adakhumba kwa iwo zinthu zimene iwo akufuna kuti achite iwo asadapite kumanda awo.",
                "22": "Ndipo zidachitika kuti anthuwo adakhumba kwa iwo kuti adzodze m’modzi mwa ana awo aamuna kuti akhale mfumu pa iwo.",
                "23": "Ndipo tsopano taonani, ichi chidali chowawa kwa iwo. Ndipo m’bale wa Yaredi adati kwa iwo: Ndithudi chinthu ichi chimatsogolera ku ukapolo.",
                "24": "Koma Yaredi adati kwa m’bale wake: Aloleni iwo kuti athe kukhala ndi mfumu. Ndipo kotero iye adati kwa iwo: Sankhani inu kuchokera pakati pa ana athu mfumu, ngakhale amene mufuna.",
                "25": "Ndipo zidachitika kuti iwo adasankha mwana oyamba wa m’bale wa Yaredi; ndipo dzina lake lidali Pagagi. Ndipo zidachitika kuti iye adakana ndipo sadafune kuti akhale mfumu yawo. Ndipo anthuwo adafuna kuti atate ake amukakamize, koma atate ake sadafune; ndipo adawalamula iwo kuti asamakakamize munthu aliyense kuti akhale mfumu yawo.",
                "26": "Ndipo zidachitika kuti iwo adasankha azibale ake onse a Pagagi, ndipo iwo sadafune.",
                "27": "Ndipo zidachitika kuti ana aamuna a Yaredi sadafunenso, ngakhale onse kupatula m’modzi; ndipo Oriha adadzodzedwa kukhala mfumu pa iwo.",
                "28": "Ndipo iye adayamba kulamulira, ndipo anthu adayamba kuchita bwino; ndipo iwo adakhala olemera kwambiri.",
                "29": "Ndipo zidachitika kuti Yaredi adamwalira, ndiponso m’bale wake.",
                "30": "Ndipo zidachitika kuti Oriha adayenda modzichepetsa pamaso pa Ambuye, ndipo adakumbukira zinthu zazikulu zimene ambuye adazichita kwa atate ake, ndiponso adaphunzitsa anthu ake zinthu zazikulu zimene Ambuye adazichita kwa makolo awo."
            },
            "7": {
                "1": "Ndipo zidachitika kuti Oriha adapereka zigamulo ziweruzo pa dzikolo mwa chilungamo m’masiku ake onse, amene masiku ake adali ochuluka kwambiri.",
                "2": "Ndipo iye adabereka ana aamuna ndi aakazi; inde, adabereka makumi atatu ndi m’modzi, mwa iwo mudali ana aamuna makumi awiri ndi atatu.",
                "3": "Ndipo zidachitika kuti iye adaberekanso Kibi mu ukalamba wake. Ndipo zidachitika kuti Kibi adalamulira m’malo mwake; ndipo Kibi adabereka Koriho.",
                "4": "Ndipo pamene Koriho adali ndi dzaka makumi atatu ndi ziwiri adagalukira motsutsana ndi atate ake, ndipo adapita ndi kukakhala ku dziko la Neho; ndipo adabereka ana aamuna ndi aakazi, ndipo adakhala anthu okongola kwambiri; kotero Koriho adakopa anthu ambiri kumtsatira iye.",
                "5": "Ndipo pamene iye adasonkhanitsa pamodzi ankhondo adabwera ku dziko la Morone kumene mfumu imakhala, ndi kuitenga ukapolo, zimene zidakwaniritsa zonena za m’bale wa Yaredi kuti adzabweretsedwa ku ukapolo.",
                "6": "Tsopano dziko la Morone, kumene mfumu inkakhala, lidali pafupi ndi dziko limene linkatchedwa Bwinja ndi Anefi.",
                "7": "Ndipo zidachitika kuti Kibi adakhala mu ukapolo, ndi anthu ake pansi pa Koriho mwana wake, kufikira iye adakalamba kwambiri; komabe Kibi adabereka Shule mu ukalamba wake, pamene iye adakali mu ukapolo.",
                "8": "Ndipo zidachitika kuti Shule adakwiya ndi m’bale wake; ndipo Shule adakula mphamvu, ndi kukhala wadzitho monga mwa nyonga za munthu; ndipo iye adalinso waluntha m’maweruzidwe.",
                "9": "Kotero, iye adafika ku phiri la Eferemu, ndipo adasungunula kuchokera m’phirilo, ndi kupangira malupanga kuchokera ku chitsulo kwa iwo amene adakopeka ndi iye; ndipo atatha kuwapatsa malupanga adabwelera ku mzinda wa Neho, ndipo adathira nkhondo kwa m’bale wake Koriho, mwa njira imeneyi iye adalanda ufumuwo ndi kuubwenzeretsa kwa Atate ake Kibi.",
                "10": "Ndipo tsopano chifukwa cha chinthu chimene Shule adachita, atate ake adamupatsa iye ufumuwo; kotero iye adayamba kulamulira m’malo mwa atate ake.",
                "11": "Ndipo zidachitika kuti iye ankapereka chigamulo mwa chilungamo; ndipo adafalitsa ufumuwo pamaso ponse pa dzikolo, pakuti anthu adakhala ochulukana kwambiri.",
                "12": "Ndipo zidachitika kuti Shule adaberekanso ana aamuna ndi aakazi ambiri.",
                "13": "Ndipo Koriho adalapa pa zoipa zambiri zimene adachita; kotero Shule adamupatsa mphamvu mu ufumu wake.",
                "14": "Ndipo zidachitika kuti Koriho adali ndi ana aamuna ndi aakazi ambiri. Ndipo pakati pa ana aamuna a Koriho padali m’modzi amene dzina lake lidali Nowa.",
                "15": "Ndipo zidachitika kuti Nowa adagalukira motsutsana ndi Shule, mfumu, ndiponso atate ake Koriho, ndipo adakopa Koho m’bale wake, ndiponso abale ake onse ndi ambiri mwa anthuwo.",
                "16": "Ndipo iye adathira nkhondo kwa Shule, mfumu, m’mene iye adalanda dziko la cholowa chawo choyamba; ndipo iye adakhala mfumu ku gawo limenelo la dzikolo.",
                "17": "Ndipo zidachitika kuti iye adathiranso nkhondo kachiwiri kwa Shule, mfumu; ndipo adatenga Shule, mfumu, ndi kuitenga ukapolo ku Morone.",
                "18": "Ndipo zidachitika kuti pamene adali pafupi kuti amuphe, ana aamuna a Shule adazembera nyumba ya Nowa mu usiku ndi kumupha, ndipo adaphwanya chitseko cha ndende ndi kutulutsa atate awo, ndi kuwaika pa mpando wawo wachifumu mu ufumu wawo.",
                "19": "Kotero, mwana wa Nowa adamanga ufumu wake m’malo mwake; komabe iwo sadapeze mphamvu zina pa Shule mfumuyo, ndipo anthu amene adali pansi pa ulamuliro wa Shule mfumuyo adachita bwino kwambiri ndipo adakulirakulira kwambiri.",
                "20": "Ndipo dzikolo lidagawikana; ndipo padali maufumu awiri, ufumu wa Shule, ndi ufumu wa Koho, mwana wa Nowa.",
                "21": "Ndipo Koho, mwana wa Nowa, adachititsa kuti anthu ake apite kunkhondo motsutsana ndi Shule, mumene Shule adawagonjetsa ndi kupha Koho.",
                "22": "Ndipo tsopano Koho adali ndi mwana amene ankatchedwa Nimurodi; ndipo Nimurodi adapereka ufumu wa Koho kwa Shule, ndipo iye adapeza kukonderedwa m’maso mwa Shule; kotero Shule adapereka zokondera zambiri kwa iye, ndipo iye ankachita mu ufumu wa Shule molingana ndi zokhumba zake.",
                "23": "Ndiponso mu ulamuliro wa Shule kudabwera aneneri pakati pa anthu, amene adatumidwa kuchokera kwa Ambuye, kunenera kuti kuipa ndi kupembedza mafano kwa anthu kunkabweretsa thembelero pa dzikolo, ndipo akuyenera kuwonongedwa ngati iwo salapa.",
                "24": "Ndipo zidachitika kuti anthu adachitira mwano aneneriwo, ndipo adawanyoza iwo. Ndipo zidachitika kuti mfumu Shule idapereka chigamulo motsutsana ndi onse amene adachitira mwano aneneri.",
                "25": "Ndipo iye adaika lamulo kuzungulira dziko lonselo, limene lidapereka mphamvu kwa aneneri kuti adzipita kulikonse akufuna; ndipo pa chifukwa ichi anthu adabweretsedwa m’kulapa.",
                "26": "Ndipo chifukwa anthuwo adalapa pa mphulupulu zawo ndi kupembedza mafano Ambuye adawachitira chifundo, ndipo adayamba kuchitanso bwino mudzikolo. Ndipo zidachitika kuti Shule adabereka ana aamuna ndi aakazi mu ukalamba wake.",
                "27": "Ndipo kudalibenso nkhondo mu masiku a Shule; ndipo iye adakumbukira zinthu zazikulu zimene Ambuye adawachitira makolo ake mukuwabweretsa iwo kuwoloka kuya kwakukulu kulowa m’dziko lalonjezano; kotero iye adapereka chigamulo mwa chilungamo m’masiku ake onse."
            },
            "8": {
                "1": "Ndipo zidachitika kuti iye adabereka Omeri, ndipo Omeri adalamulira m’malo mwake. Ndipo Omeri adabereka Yaredi; ndipo Yaredi adabereka ana aamuna ndi aakazi.",
                "2": "Ndipo Yaredi adagalukira motsutsana ndi atate ake, ndipo iye adabwera ndi kukhala mu dziko la Heti. Ndipo zidachitika kuti iye adanyengelera anthu ambiri, chifukwa cha kuchenjera kwa mawu ake, kufikira kuti adapeza theka la ufumuwo.",
                "3": "Ndipo pamene iye adakopa theka la ufumuwo adathira nkhondo kwa atate ake, ndipo iye adatenga atate ake ku ukapolo, ndipo adapangitsa iwo kuti agwire ntchito mu ukapolo.",
                "4": "Ndipo tsopano, mu masiku a ulamuliro wa Omeri adali mu ukapolo theka la masiku ake. Ndipo zidachitika kuti iye adabereka ana aamuna ndi aakazi, pakati pawo padali Esilomu ndi Koriyantumuri;",
                "5": "Ndipo iwo adali okwiya kwambiri chifukwa cha zochita za Yaredi m’bale wawo, mpakana kuti iwo adadzutsa ankhondo ndi kuthira nkhondo kwa Yaredi. Ndipo zidachitika kuti iwo adamuthira nkhondoyo mu usiku.",
                "6": "Ndipo zidachitika kuti pamene iwo adapha ankhondo a Yaredi, adalinso pafupi kumupha iye; ndipo iye adachondelera nawo kuti asamuphe, ndipo adzapereka ufumuwo kwa atate ake. Ndipo zidachitika kuti adamupatsa iye moyo wake.",
                "7": "Ndipo tsopano Yaredi adakhala wachisoni kwambiri chifukwa cha kutayika kwa ufumuwo, pakuti iye adaika mtima wake pa ufumuwo ndi pa ulemelero wa dziko lapansi.",
                "8": "Tsopano mwana wamkazi wa Yaredi pokhala katswiri kwambiri, ndi poona zisoni za atate ake, adaganiza zopanga dongosolo limene iye angathe kuwombola ufumuwo kwa atate ake.",
                "9": "Tsopano mwana wamkazi wa Yaredi adali wokongola kwambiri. Ndipo zidachitika kuti adayankhula ndi atate ake, ndi kunena kwa iwo: Pati pamene atate anga ali ndi chisoni chachikuluchi? Kodi iwo sadawerenge nkhani imene makolo athu adabweletsa kuwolotsa pakuya kwambiri? Taonani, kodi palibe nkhani yokhudzana ndi iwo akale, kuti iwo kudzera ku madongosolo achinsinsi adapeza maufumu ndi ulemelero waukulu?",
                "10": "Ndipo tsopano, kotero, lolani atate anga aitane Akishi, mwana wa Kimuno; ndipo taonani, ndine wokongola, ndipo ndidzavina pamaso pake, ndipo ndidzamukondweretsa,kuti adzafuna ine kuti ndikhale mkazi wake; kotero ngati adzafune kwa inu kuti mumupatse ine kukhala mkazi wake, pamenepo inu mudzati: Ndimupereka iye ngati inu mungabweretse kwa ine mutu wa atate anga, mfumuyo.",
                "11": "Ndipo tsopano Omeri adali bwenzi wa Akishi; kotero, pamene Yaredi adatumiza kukaitana Akishi, mwana wamkazi wa Yaredi adavina kwa iye mokuti adamukondweretsa iye, kufikira kuti iye adamkhumbira kukhala mkazi wake. Ndipo zidachitika kuti iye adati kwa Yaredi: Ndipatse iye kuti akhale mkazi wanga.",
                "12": "Ndipo Yaredi adati kwa iye: Ndimpereka iye kwa iwe, ngati ungabweretse kwa ine mutu wa atate anga, mfumuyo.",
                "13": "Ndipo zidachitika kuti Akishi adasonkhanitsa ku nyumba ya Yaredi achibale ake onse, ndipo adati kwa iwo: Kodi mulumbira kwa ine kuti mudzakhala okhulupirika kwa ine mu chinthu chimene ndingafune kwa inu?",
                "14": "Ndipo zidachitika kuti iwo onse adalumbira kwa iye, mwa Mulungu wakumwamba, ndiponso mwa kumwamba ndiponso mwa dziko lapansi, ndi pa mitu yawo, kuti aliyense angasemphane ndi chithandizo chimene Akishi adakhumba adzataya mutu wake; ndipo aliyense amene angaulure chinthu chilichonse Akishi adawadziwitsa iwo, yemweyo adzataya moyo wake.",
                "15": "Ndipo zidachitika kuti motero iwo adagwirizana ndi Akishi. Ndipo Akishi adapereka kwa iwo malumbiro amene adaperekedwa ndi iwo akale amenenso ankafuna mphamvu, amene adapatsidwa kuchokera ngakhale kwa Kaini, amene adali wokupha kuyambira pa chiyambi.",
                "16": "Ndipo adasungidwa mwa mphamvu ya mdyerekezi kupereka malumbiro amenewa kwa anthu, kuti awasunge mu mdima, kuwathandizira iwo ofuna mphamvu kuti apeze mphamvu, ndi kupha, ndi kulanda, ndi kunama, ndi kuchita zoipa zamitundu yonse ndi zadama.",
                "17": "Ndipo adali mwana wamkazi wa Yaredi amene adachiika mumtima mwake kuti afufuze zinthu izi za kale; ndipo Yaredi adachiika mumtima mwa Akishi; kotero, Akishi adachipereka kwa abale ake ndi anzake, kuwasocheretsa iwo mwa malonjezo abwino kuti achite chilichonse chomwe iye adakhumba.",
                "18": "Ndipo zidachitika kuti iwo adapanga gulu la zachinsinsi, ngakhale monga iwo akale; limene gulu lake ndi lonyansa kwambiri ndi loipa kuposa onse, pamaso pa Mulungu;",
                "19": "Pakuti Ambuye sagwira ntchito mumagulu azachinsinsi, ngakhale iwo safuna kuti munthu akhetse mwazi, koma mu zinthu zonse adaletsa icho, kuyambira pachiyambi cha munthu.",
                "20": "Ndipo tsopano ine, Moroni, sindilemba njira ya malumbirowo ndi zachinsinsizo, pakuti zadziwitsidwa kwa ine kuti zidakalipo pakati pa anthu onse, ndipo zidakalipo pakati pa Alamani.",
                "21": "Ndipo iwo apangitsa kuwonongeka kwa anthu awa amene ndikuyankhula tsopano, ndiponso chiwonongeko cha anthu a Nefi.",
                "22": "Ndipo dziko linalililonse litadzagwiritsitse magulu achinsinsi oterowa, kuti lipeze mphamvu ndi phindu, kufikira iwo atafalikira padziko, taonani, iwo adzawonongedwa; pakuti Ambuye sadzalora kuti mwazi wa oyera mtima ake, umene udzakhetsedwe ndi iwo, udzakhalebe ukulira kwa iwo kuchokera kufumbi kuti abwenzere chilango pa iwo ndipo komabe iwo sadzawabwenzera iwo chilango.",
                "23": "Kotero, O inu Amitundu, ndi chanzeru mwa Mulungu kuti zinthu izi ziwonetseredwe kwa inu, kuti potero muthe kulapa pamachimo anu, ndipo osalora kuti magulu akuphawa adzakhale pamwamba panu, amene amamangidwa kuti apeze mphamvu ndi phindu—ndi ntchito, inde, ngakhale ntchito ya chiwonongeko ibwera kwa inu, inde, ngakhale lupanga la chilungamo la Mulungu wa Muyaya lidzagwera pa inu, ku chigonjetso ndi chiwonongeko chanu ngati inu mudzalora zinthu izi kuti zikhale.",
                "24": "Kotero, Ambuye akukulamulani inu, pamene mudzaona zinthu izi zikubwera pakati panu kuti mudzachangamuka ku lingaliro la nyengo yanu yowopsa, chifukwa cha gulu la zachinsinsi limene lidzakhala pakati panu; kapena tsoka kukhala kwa ilo, chifukwa cha mwazi wa iwo amene aphedwa; pakuti iwo akulira kuchokera ku fumbi kuti abwenzere chilango pa ichi, ndiponso pa iwo amene adalimanga ilo.",
                "25": "Pakuti zimachitika kuti amene amalimanga amafuna kugonjetsa ufulu wa maiko ndi mafuko onse; ndipo limabweretsa chiwonongeko cha anthu onse, pakuti limamangidwa ndi mdyerekezi, amene ali tate wa mabodza onse; ngakhale wabodza yemweyo amene adanyenga makolo athu oyamba, inde, ngakhale wabodza yemweyo amene adachititsa munthu kuti adzipha kuyambira pachiyambi; amene adalimbitsa mitima ya anthu kuti adapha aneneri, ndi kuwagenda miyala, ndi kuwathamangitsa kuyambira pachiyambi.",
                "26": "Kotero, ine, Moroni, ndalamulidwa kuti ndilembe zinthu izi kuti zoipa zithe, ndipo kuti nthawi ithe kubwera imene Satana asathe kukhala ndi mphamvu pa mitima ya ana a anthu, koma kuti akakamizidwe kuchita zabwino mosalekeza, kuti akathe kubwera ku kasupe wa chilungamo chonse ndi kupulumutsidwa."
            },
            "9": {
                "1": "Ndipo tsopano ine, Moroni, ndikupitiriza zolemba zanga. Kotero, taonani, zidachitika kuti chifukwa cha magulu achinsinsi a Akishi ndi amzake, taonani, iwo adagwetsa ufumu wa Omeri.",
                "2": "Komabe, Ambuye adali ndi chifundo kwa Omeri, ndiponso kwa ana ake aamuna ndi aakazi amene sadafune kumuwononga iye.",
                "3": "Ndipo Ambuye adachenjeza Omeri mu maloto kuti iye anyamuke kuchoka m’dzikolo; kotero Omeri adanyamuka kuchoka m’dzikolo ndi banja lake, ndipo adayenda masiku ambiri, ndipo adafika ndi kudzera ku phiri la Shimu, ndipo adafika pa malo amene Anefi adawonongedwa, ndipo kuchokera pamenepo chakum’mawa, ndipo adafika ku malo amene ankatchedwa Abulomu, pafupi ndi gombe lanyanja, ndipo pamenepo iye adakhoma hema lake, ndiponso ana ake aamuna ndi aakazi, ndi onse amnyumba mwake, kupatula Yaredi ndi banja lake.",
                "4": "Ndipo zidachitika kuti Yaredi adadzodzedwa mfumu pa anthuwo, ndi dzanja la woipa ndipo iye adapereka kwa Akishi mwana wake wamkazi kukhala mkazi wake.",
                "5": "Ndipo zidachitika kuti Akishi adafuna moyo wa apongozi ake aamuna; ndipo iye adafunsa kwa iwo amene iye adalumbilira ndi lumbilo la akale, ndipo iwo adatenga mutu wa apongozi akewo, pamene iwo adakhala pa mpando wawo wachifumu, akumvetsera anthu awo.",
                "6": "Pakuti kwakukulu kudali kufala kwa gulu lachinsinsi ndi loipali mpaka zidaipitsa mitima ya anthu onse; kotero Yaredi adaphedwa pa mpando wake wachifumu, ndipo Akishi adalamulira m’malo mwake.",
                "7": "Ndipo zidachitika kuti Akishi adayamba kuchitira nsanje mwana wake wamwamuna, kotero iye adamutsekera mundende ndi kumusunga iye ndi chakudya chochepa kapena osadya kufikira iye adafa.",
                "8": "Ndipo tsopano m’bale wa iye amene adafayo (ndipo dzina lake lidali Nimira) adakwiya ndi atate akewo chifukwa cha chimene atate akewo adachita kwa m’bale wake.",
                "9": "Ndipo zidachitika kuti Nimira adasonkhanitsa pamodzi chiwerengero chochepa cha anthu, ndipo adathawa kuchoka m’dzikolo, ndi kubwera ndi kudzakhala ndi Omeri.",
                "10": "Ndipo zidachitika kuti Akishi adabereka ana ena aamuna, ndipo iwo adakopa mitima ya anthu, posatengera kuti adalumbira kwa iye kuchita chilichonse choipa molingana ndi chimene iye adakhumbira.",
                "11": "Tsopano anthu a Akishi ankakhumbira kupindula, monga momwe Akishi ankakhumbira mphamvu; kotero, ana aamuna a Akishi adapereka kwa iwo ndalama, mwa njira imeneyi iwo adakokera mbali yochuluka ya anthu pambuyo pawo.",
                "12": "Ndipo kudabuka nkhondo pakati pa ana a Akishi ndi Akishi, imene idatha kwa nthawi ya dzaka zambiri, inde, mpaka kuwononga pafupifupi anthu onse mu ufumuwo, inde, ngakhale onse, kupatula anthu makumi atatu, ndi iwo amene adathawa ndi banja la Omeri.",
                "13": "Kotero, Omeri adabwenzeretsedwanso ku dziko la cholowa chake.",
                "14": "Ndipo zidachitika kuti Omeri adayamba kukalamba; komabe, mu ukalamba wake iye adabereka Emeri; ndipo adamudzodza Emeri kukhala mfumu yolamula m’malo mwake.",
                "15": "Ndipo atangomudzodza Emeri kukhala mfumu iye adaona mtendere mu dzikolo kwa nthawi ya dzaka ziwiri, ndipo iye adamwalira, ataona masiku ochuluka kwambiri, amene adali odzadza ndi chisoni. Ndipo zidachitika kuti Emeri adalamulira m’malo mwake, ndipo adatsatira mapazi a atate ake.",
                "16": "Ndipo Ambuye adayambiranso kuchotsa thembelero kuchokera m’dzikolo, ndipo banja la Emeri lidachita bwino kwambiri pansi pa ulamuliro wa Emeri; ndipo kwa nthawi ya dzaka makumi asanu ndi chimodzi ndi mphambu ziwiri iwo adakhala amphamvu kwambiri, kufikira kuti iwo adakhala olemera kwambiri—",
                "17": "Pokhala ndi zipatso za mitundu yonse, ndi mbewu, ndi ulusi, ndi nsalu zokongola, ndi golide, ndi siliva, ndi zinthu zamtengo wapatali;",
                "18": "Ndiponso mitundu yonse ya ng’ombe, zazimuna zokankha ngolo ndi zazikazi za mkaka, ndi nkhosa, ndi nkhumba, ndi mbuzi, ndiponso mitundu ina yambiri ya nyama zimene zili zofunikira ku chakudya cha munthu.",
                "19": "Ndipo iwo adalinso ndi akavalo, ndi abulu, ndipo kudali njovu ndi akurelomu ndi akumomu; zonse zimene zidali zofunikira kwa munthu, ndipo makamaka njovuzo ndi akurelomu ndi akumomu.",
                "20": "Ndipo motero Ambuye adatsanulira madalitso awo pa dzikoli, limene lidali losankhika kuposa maiko ena onse; ndipo adalamula kuti aliyense amene adzakhale mu dzikoli akuyenera kukhalamo mwa Ambuye, kapena adzawonongedwa pamene adzakhwima mu zoipa; pakuti pa oterewa, atero Ambuye: Ndidzatsanula chidzalo cha mkwiyo wanga.",
                "21": "Ndipo Emeri adagamula chiweruzo mwa chilungamo masiku onse a moyo wake, ndipo iye adabereka ana aamuna ndi aakazi ambiri; ndipo adabereka Koriyantumu, ndipo iye adadzodza Koriyantumu kuti alamulire m’malo mwake.",
                "22": "Ndipo iye atatha kudzodza Koriyantumu kuti alamulire m’malo mwake iye adakhala dzaka zinayi, ndipo adaona mtendere mudzikomo; inde, ndipo iye adaona ngakhale Mwana wa Chilungamo, ndipo adakondwera ndi kulemekeza mu tsiku lake; ndipo adamwalira mu mtendere.",
                "23": "Ndipo zidachitika kuti Koriyantumu adayenda m’mapazi a atate ake, ndipo adamanga mizinda yamphamvu yambiri, ndi kuchita chimene chidali chabwino kwa anthu ake m’masiku ake onse. Ndipo zidachitika kuti iye adalibe ana ngakhale kufikira iye adakalamba kwambiri.",
                "24": "Ndipo zidachitika kuti mkazi wake adamwalira, pokhala ndi dzaka zana limodzi ndi ziwiri. Ndipo zidachitika kuti Koriyantumu adatenga mkazi, mu ukalamba wake, kamsoti, ndipo adabereka ana aamuna ndi aakazi; kotero iye adakhala kufikira ali ndi dzaka zana limodzi ndi makumi anayi ndi ziwiri.",
                "25": "Ndipo zidachitika kuti iye adabereka Komi, ndipo Komi adalamulira m’malo mwake; ndipo iye adalamulira kwa dzaka makumi anayi ndi zisanu ndi zinayi, ndipo adabereka Heti; ndiponso adabereka ana ena aamuna ndi aakazi.",
                "26": "Ndipo anthu adafalikiranso pamaso pa dziko lonselo, ndipo kudayambiranso kukhala kuipa kwakukulu kwambiri pamaso pa dzikolo, ndipo Heti adayamba kugwiritsanso madongosolo achinsinsi akale, kuti awononge atate ake.",
                "27": "Ndipo zidachitika kuti iye adachotsa ufumu atate ake, pakuti adawapha ndi lupanga lake lomwe; ndipo iye adalamulira m’malo mwawo.",
                "28": "Ndipo kudadza aneneri mudzikolo kachiwiri, kufuula kulapa kwa iwo—kuti iwo athe kukonza njira ya Ambuye kapena kudzakhala thembelero pamaso pa dzikolo; ngakhale kudzakhala chilala chachikulu, mumene iwo akuyenera kudzawonongedwa ngati iwo sadalape.",
                "29": "Koma anthuwo sadakhulupilire mawu a aneneriwo, koma adawathamangitsira iwo kunja; ndipo ena mwa iwo adawaponyera m’maenje ndi kuwasiya kuti afe. Ndipo zidachitika kuti adachita zinthu zonsezi molingana ndi malamulo a mfumu, Heti.",
                "30": "Ndipo zidachitika kuti kudayamba kukhala njala yayikulu pa dzikolo, ndipo okhalamo adayamba kuwonongedwa mofulumira kwambiri chifukwa cha njala, pakuti kudalibe mvula pamaso pa dziko lapansi.",
                "31": "Ndipo kudadza njoka za chiphe pa dzikopo, ndipo zidapha anthu ambiri. Ndipo zidachitika kuti ziweto zawo zidayamba kuthawa pamaso pa njoka zachiphezo, kupita ku dziko lakum’mwera, limene linkatchedwa ndi Anefi Zarahemula.",
                "32": "Ndipo zidachitika kuti zidalipo zambiri zimene zidafera mu njira; komabe, zidaliponso zina zimene zidathawira ku dziko la kum’mwera.",
                "33": "Ndipo zidachitika kuti Ambuye adachititsa njokazo kuti zisazithamangitsenso, koma kuti zitchinge njira kuti anthuwo asadutse, kuti amene angayesere kudutsa akathe kufa ndi njoka zachiphezo.",
                "34": "Ndipo zidachitika kuti anthu adatsatira njira ya ziwetozo, ndipo ankadya nyama ya zimene zidagwera munjira, kufikira adazidya zonse. Tsopano pamene anthu adaona kuti akuyenera kufa iwo adayamba kulapa ku zoipa zawo ndi kufuula kwa Ambuye.",
                "35": "Ndipo zidachitika kuti pamene iwo adadzichipetsa okha mokwanira pamaso pa Ambuye iye adatumiza mvula pamaso pa dziko lapansi; ndipo anthu adayamba kutsitsimukanso, ndipo kudayamba kukhala zipatso ku maiko akumpoto, ndi kumaiko onse ozungulira. Ndipo Ambuye adaonetsa mphamvu yawo kwa iwo powapulumutsa iwo ku njala."
            },
            "10": {
                "1": "Ndipo zidachitika kuti Shezi, amene adali mdzukulu wa Heti—pakuti Heti adafa ndi njala, ndi onse abanja lake kupatula Shezi—kotero, Shezi adayamba kulimbikitsanso anthu okhumudwa.",
                "2": "Ndipo zidachitika kuti Shezi adakumbukira chiwonongeko cha makolo ake, ndipo adamanga ufumu wolungama; pakuti iye adakumbukira zimene Ambuye adachita pobweretsa Yaredi ndi abale ake kuwombokera kwakuya; ndipo adayenda mu njira za Ambuye; ndipo adabereka ana aamuna ndi aakazi.",
                "3": "Ndipo mwana wake wamkulu wamwamuna, amene dzina lake lidali Shezi, adawukira motsutsana naye; komabe, Shezi, adakanthidwa ndi dzanja la chigawenga chifukwa cha chuma chake chambiri, zimene zidabweretsa mtendere kachiwiri kwa atate ake.",
                "4": "Ndipo zidachitika kuti atate ake adamanga mizinda yambiri pamaso pa dzikolo, ndipo anthu adayambanso kufalikira pamaso pa dziko lonselo. Ndipo Shezi adakhala kufika pokalamba kwambiri; ndipo adabereka Ripulakisi. Ndipo iye adamwalira, ndipo Ripulakisi adalamulira m’malo mwake.",
                "5": "Ndipo zidachitika kuti Ripulakisi sadachite chimene chidali choyenera pamaso pa Ambuye, pakuti iye adali ndi akazi ambiri ndi adzakazi, ndipo adaika pa mapewa a anthu zimene zidali zowawa kuzinyamula; iye ankakhometsa misonkho ndi misonkho yolemetsa; ndipo ndi misonkhoyo iye adamanga nyumba zazikulu.",
                "6": "Ndipo iye adadzipangira yekha mpando wachifumu wokongola kwambiri; ndipo adamanga ndende zambiri, ndipo aliyense amene sankafuna kupereka msonkho iye ankawaponya mu ndendemo; ndipo aliyense amene sakadatha kupereka msonkho ankawaponya mundendemo; ndipo iye adapangitsa kuti iwo adzigwira ntchito mosalekeza pakudzithandiza; ndipo aliyense amene ankakana kugwira ntchitoyo iye adapangitsa kuti aphedwe.",
                "7": "Kotero iye adapeza ntchito zake zabwino zonse, inde, ngakhale golide wake wabwino iye adapangitsa kuti ayengedwe mu ndende; ndipo ntchito zamitundu yonse iye adapangitsa kuti zidzichitidwa mundendemo. Ndipo zidachitika kuti iye adasautsa anthuwo ndi zigololo zake ndi zonyansa.",
                "8": "Ndipo pamene iye adalamulira kwa nthawi ya dzaka makumi anayi ndi ziwiri anthu adamuukira ndikumupandukira motsutsana naye; ndipo mudayambiranso kukhala nkhondo mu dzikolo, kotero kuti Ripulakisi adaphedwa, ndipo adzukulu ake adathamangitsidwa kuchoka mu dzikolo.",
                "9": "Ndipo zidachitika kuti patatha nthawi ya dzaka zambiri, Moriyantoni, (iye pokhala chidzukulu cha Ripulakisi) adasonkhanitsa pamodzi ankhondo othamangitsidwa, ndipo adapita ndi kukathira nkhondo kwa anthuwo; ndipo adapeza mphamvu pa mizinda yambiri; ndipo nkhondoyo idakula kwambiri, ndipo idakhalapo kwa nthawi ya dzaka zambiri; ndipo iye adapeza mphamvu pa dziko lonselo, ndi kudzikhazikitsa yekha mfumu pa dziko lonselo.",
                "10": "Ndipo pambuyo pakudzikhazikitsa yekha mfumu adapeputsa zolemetsa za anthu, potero iye adapeza kukonderedwa m’maso mwa anthuwo, ndipo adamudzodza iye kuti akhale mfumu yawo.",
                "11": "Ndipo iye adachita chilungamo kwa anthuwo, koma osati kwa iye mwini chifukwa cha zigololo zake zambiri; kotero iye adadulidwa kuchoka pamaso pa Ambuye.",
                "12": "Ndipo zidachitika kuti Moriyantoni adamanga mizinda yambiri, ndipo anthu adakhala olemera kwambiri pansi pa ulamuliro wake, zonse mu zomangamanga, mu golide ndi siliva, ndi mu kulima mbewu, ndi ziweto, ndi zinyama, ndi zinthu zotero zimene zidabwenzeretsedwa kwa iwo.",
                "13": "Ndipo Moriyantoni adakhala kufika pokalamba kwambiri, ndipo kenako adabereka mwana Kimu; ndipo Kimu adalamulira m’malo mwa atate ake; ndipo iye adalamulira dzaka zisanu ndi zitatu, ndipo atate ake adamwalira. Ndipo zidachitika kuti Kimu sadalamulire molungama, kotero iye sadakonderedwe ndi Ambuye.",
                "14": "Ndipo m’bale wake adaukira mu kupanduka motsutsana naye, mumene iye adamubweretsa mu ukapolo; ndipo iye adakhalabe mu ukapolo masiku ake onse; ndipo adabereka ana aamuna ndi aakazi mu ukapolo, ndipo mu ukalamba wake iye adabereka Levi; ndipo adamwalira.",
                "15": "Ndipo zidachitika kuti Levi adatumikira mu ukapolo pambuyo pa imfa ya atate ake, kwa nthawi ya dzaka makumi anayi ndi ziwiri. Ndipo iye adapanga nkhondo motsutsana ndi mfumu ya dzikolo, mumene iye adapeza kwa iye yekha ufumuwo.",
                "16": "Ndipo atatha kutenga kwa iye yekha ufumuwo iye adachita chimene chidali choyenera pamaso pa Ambuye; ndipo anthu adachita bwino mu dzikolo; ndipo iye adakhala mpaka kukalamba bwino, ndipo adabereka ana aamuna ndi aakazi; ndiponso iye adabereka Koromu, amene iye adamudzodza mfumu m’malo mwake.",
                "17": "Ndipo zidachitika kuti Koromu adachita chimene chidali chabwino pamaso pa Ambuye masiku ake onse; ndipo adabereka ana aamuna ndi aakazi ambiri; ndipo iye atatha kuona masiku ochuluka adamwalira, ngakhale ngati aliyense pa dziko lapansi; ndipo Kisi adalamulira m’malo mwake.",
                "18": "Ndipo zidachitika kuti Kisi adamwaliranso, ndipo Libi adalamulira m’malo mwake.",
                "19": "Ndipo zidachitika kuti Libi adachitanso chimene chidali chabwino pamaso pa Ambuye. Ndipo mumasiku a Libi njoka za chiphe zidawonongedwa. Kotero iwo adapita ku dziko la kum’mwera, kukasaka chakudya cha anthu a dzikolo, pakuti dzikolo lidali lodzadza ndi nyama zakutchire. Ndipo Libi nayenso adakhala mlenje wamkulu.",
                "20": "Ndipo adamanga mzinda waukulu palowe popapatiza pa dzikolo, pafupi ndi pamene nyanja idagawikana ndi dzikolo.",
                "21": "Ndipo iwo adasungira dziko la kum’mweralo kuti likhale chipululu, kuti adzipezamo nyama. Ndipo dziko la kumpoto lonse lidadzadzidwa ndi anthu.",
                "22": "Ndipo iwo adali akatswiri kwambiri, ndipo ankagula ndi kugulitsa katundu wina ndi mzake, kuti iwo apeze phindu.",
                "23": "Ndipo ankagwira ntchito ya mitundu yonse ya zitsulo, ndipo iwo adapanga golide, ndi siliva, ndi zitsulo, mkuwa, ndi mitundu yonse ya zitsulo; ndipo ankazikumba kuchokera pa nthaka; kotero, adaunjika milu ya dothi kuti apeze zitsulo, golide, ndi siliva, ndi mkuwa ndi kopa. Ndipo iwo adagwira ntchito zamtundu uliwonse zabwino.",
                "24": "Ndipo iwo adali ndi silika, ndi nsalu zopota bwino; ndipo ankapanga ntchito ya mitundu yonse ya zovala, kuti adziveke okha kumaliseche awo.",
                "25": "Ndipo ankapanga zipangizo zamitundu yonse zolimira nthaka, zonse zolimira ndi zobzalira, zokololela ndi kusosera ndi kupunthira.",
                "26": "Ndipo ankapanga zipangizo zamtundu uliwonse zimene ankagwiritsa ntchito nyama zawo.",
                "27": "Ndipo iwo ankapanga mitundu yonse ya zida zankhondo. Ndipo iwo ankagwira ntchito zamtundu uliwonse mwaluso lodabwitsa kwambiri.",
                "28": "Ndipo sikudakatha konse kukhala anthu odalitsika kuposa momwe iwo adaliri, ndipo ochititsidwa bwino kwambiri ndi dzanja la Ambuye. Ndipo iwo adali mu dziko losankhika kuposa maiko onse, pakuti Ambuye adayankhula ichi.",
                "29": "Ndipo zidachitika kuti Libi adakhala dzaka zambiri, ndipo adabereka ana aamuna ndi aakazi; ndiponso adabereka Heritomu.",
                "30": "Ndipo zidachitika kuti Heritomu adalamulira m’malo mwa atate ake. Ndipo pamene Heritomu adalamulira kwa dzaka makumi awiri ndi zinayi, taonani, ufumuwo udalandidwa kwa iye. Ndipo iye adagwira kwa dzaka zambiri mu ukapolo, inde, ngakhale masiku ake onse otsalira.",
                "31": "Ndipo iye adabereka Heti, ndipo Heti adakhala mu ukapolo masiku ake onse. Ndipo Heti adabereka Aroni, ndipo Aroni adakhala mu ukapolo masiku ake onse; ndipo adabereka Amunigada, ndipo Amunigada adakhalanso mu ukapolo masiku ake onse; ndipo iye adabereka Koriyantumu, ndipo Koriyantumu adakhala mu ukapolo masiku ake onse, ndipo iye adabereka Komi.",
                "32": "Ndipo zidachitika kuti Komi adathawitsa theka la ufumuwo. Ndipo iye adalamulira pa theka la ufumuwo kwa dzaka makumi anayi ndi ziwiri; ndipo iye adapita kukamenya nkhondo motsutsana ndi mfumu, Amigidi, ndipo adamenyana kwa nthawi ya dzaka zambiri, munthawi imeneyi Komi adapeza mphamvu pa Amigidi, ndipo adapeza mphamvu pa ufumu otsalirawo.",
                "33": "Ndipo mu masiku a Komi kudayamba kukhala achifwamba mu dzikolo; ndipo iwo adatenga madongosolo akale, ndi kuchita malumbiro potsatira njira ya achikale, ndi kufunanso kuti awononge ufumuwo.",
                "34": "Tsopano Komi adamenyana motsutsana nawo kwambiri; komabe, iye sadagonjetse kutsutsana nawoko."
            },
            "11": {
                "1": "Ndipo kudadzanso mu masiku a Komi aneneri ochuluka, ndipo adanenera za chiwonongeko cha anthu amphamvuwo pokhapokha iwo atalapa, ndi kubwelera kwa Ambuye, ndi kusiya zokupha ndi zoipa zawo.",
                "2": "Ndipo zidachitika kuti aneneriwo adakanidwa ndi anthuwo, ndipo iwo adathawira kwa Komi pa chitetezo, pakuti anthuwo adafuna kuti awawononge iwo.",
                "3": "Ndipo iwo adanenera kwa Komi zinthu zambiri; ndipo iye adadalitsidwa mu masiku otsalira ake onse.",
                "4": "Ndipo iye adakhala mpaka ukalamba wabwino, ndipo adabereka Shibulomu; ndipo Shibulomu adalamulira m’malo mwake. Ndipo m’bale wa Shibulomu adagalukira motsutsana naye, ndipo kudayamba kukhala nkhondo yaikulu mu dziko lonselo.",
                "5": "Ndipo zidachitika kuti m’bale wa Shibulomu adachititsa kuti aneneri onse amene adanenera za chiwonongeko cha anthu aphedwe.",
                "6": "Ndipo kudali tsoka lalikulu mu dziko lonselo, pakuti iwo adachitira umboni kuti thembelero lalikulu lidzabwera pa dzikolo, ndiponso pa anthuwo, ndipo kuti kudzakhala chiwonongeko chachikulu pakati pawo, chimene sichidakhalapo pamaso pa dziko lapansi, ndipo mafupa awo adzakhala ngati milu ya dothi pamaso pa dziko lapansi pokhapokha iwo atalapa za kuipa kwawo.",
                "7": "Ndipo iwo sadamvere kwa mawu a Ambuye, chifukwa cha magulu awo ankhanza; kotero, kudayamba kukhala nkhondo ndi mikangano mu dziko lonselo, ndiponso zilala zambiri ndi miliri, mpakana kuti kudali chiwonongeko chachikulu, chimene sichidadziwikepo pamaso pa dziko lapansi; ndipo zonsezi zidadza mu masiku a Shibulomu.",
                "8": "Ndipo anthu adayamba kulapa ku zoipa zawo; ndipo pamene iwo adatero Ambuye adawachitira chifundo.",
                "9": "Ndipo zidachitika kuti Shibulomu adaphedwa, ndipo Seti adatengedwa ukapolo, ndipo adakhala mu ukapolo masiku ake onse.",
                "10": "Ndipo zidachitika kuti Aha, mwana wake, adatenga ufumuwo; ndipo adalamulira pa anthuwo masiku ake onse. Ndipo adachita mitundu yonse ya zoipa mu masiku ake, zimene zidapangitsa kukhetsa kwa mwazi kwakukulu; ndipo ochepa adali masiku ake.",
                "11": "Ndipo Etemu, pokhala mdzukulu wa Aha, adatenga ufumuwo; ndipo iyenso adachita chimene chidali choipa mu masiku ake.",
                "12": "Ndipo zidachitika kuti mu masiku a Etemu kudadza aneneri ambiri, ndipo adaneneranso kwa anthuwo; inde, iwo adanenera kuti Ambuye adzawawononga iwo kuchoka pamaso pa dziko lapansi pokhapokha iwo atalapa zoipa zawo.",
                "13": "Ndipo zidachitika kuti anthuwo adalimbitsa mitima yawo, ndipo sadamvetsere kwa mawu awo; ndipo aneneriwo adalira ndi kuchoka pakati pa anthuwo.",
                "14": "Ndipo zidachitika kuti Etemu ankagamula ziweruzo moipa masiku ake onse; ndipo adabereka Morone. Ndipo zidachitika kuti Morone adalamulira m’malo mwake; ndipo Morone adachita chimene chidali choipa pamaso pa Ambuye.",
                "15": "Ndipo zidachitika kuti kudabuka kupanduka pakati pa anthuwo, chifukwa cha magulu azinsinsi amene adamangidwa kuti apeze mphamvu ndi phindu; ndipo kudabuka munthu wamphamvu pakati pawo mu zoipa, ndipo adathira nkhondo kwa Morone, mumene iye adagwetsa theka la ufumuwo; ndipo iye adatenga theka la ufumuwo kwa dzaka zambiri.",
                "16": "Ndipo zidachitika kuti Morone adamugwetsa iye, ndipo adatenganso ufumuwo.",
                "17": "Ndipo zidachitika kuti kudabweranso munthu wina wa mphamvu; ndipo adali chidzukulu cha m’bale wa Yaredi.",
                "18": "Ndipo zidachitika kuti iye adagwetsa Morone ndi kutenga ufumuwo; kotero, Morone adakhala mu ukapolo mu masiku ake onse otsalira, ndipo adabereka Koriyanto.",
                "19": "Ndipo zidachitika kuti Koriyanto adakhala mu ukapolo masiku ake onse.",
                "20": "Ndipo mu masiku a Koriyanto kudadzanso aneneri ambiri, ndipo adanenera za zinthu zazikulu ndi zodabwitsa, ndipo adafuula kulapa pa anthuwo, ndipo pokhapokha iwo atalapa Ambuye Mulungu adzachita chiweruzo motsutsana nawo m’kuwonongeka kwawo kotheratu.",
                "21": "Ndipo kuti Ambuye Mulungu adzatumiza kapena kubweretsa anthu ena kuti atenge dzikolo, mwa mphamvu yawo, potsatira njira imene iwo adabweretsera makolo awo.",
                "22": "Ndipo iwo adakana mawu onse a aneneriwo, chifukwa cha magulu awo azinsinsi ndi zoipa zonyansa.",
                "23": "Ndipo zidachitika kuti Koriyanto adabereka Eteri, ndipo adamwalira atakhala mu ukapolo masiku ake onse."
            },
            "12": {
                "1": "Ndipo zidachitika kuti masiku a Eteri adali m’masiku a Koriyantumuri; ndipo Koriyantumuri adali mfumu pa dziko lonselo.",
                "2": "Ndipo Eteri adali mneneri wa Ambuye; kotero Eteri adabwera mumasiku a Koriyantumuri, ndipo adayamba kunenera kwa anthuwo, pakuti iye sakadaletsedwa chifukwa cha Mzimu wa Ambuye omwe udali naye.",
                "3": "Pakuti iye adafuula kuchokera m’mawa, ngakhale mpaka kulowa kwa dzuwa, kulangiza anthuwo kuti akhulupilire mwa Mulungu m’kulapa kuopa iwo angawonongedwe, ponena kwa iwo kuti mwa chikhulupiliro zinthu zonse zakwaniritsidwa—",
                "4": "Kotero, aliyense amene amakhulupilira mwa Mulungu angathe kukhala ndi chiyembekezo chotsimikizirika cha dziko labwino, inde, ngakhale malo pa dzanja la manja la Mulungu, chiyembekezo chimene chimabwera mwa chikhulupiliro, chimapanga nangula ku miyoyo ya anthu, chimene chidzawapange iwo kutsimikizika ndi kukhazikika, nthawi zonse kuchita mochuluka ntchito zabwino, akutsogoleredwa kulemekeza Mulungu.",
                "5": "Ndipo zidachitika kuti Eteri adanenera zinthu zazikulu ndi zodabwitsa kwa anthuwo, zimene iwo sadakhulupilire, chifukwa iwo sadazione.",
                "6": "Ndipo tsopano, ine, Moroni, ndiyankhulapo zinazake zokhudzana ndi zinthu izi; ndidzaonetsa ku dziko lapansi kuti chikhulupiliro ndi zinthu zimene zimayembekezeredwa koma zosaoneka; kotero, musatsutse chifukwa inu simukuziona, pakuti simulandira umboni kufikira patatha kuyesedwa kwa chikhulupiliro chanu.",
                "7": "Pakuti zidali mwa chikhulupiliro kuti Khristu adadzionetsera yekha kwa makolo athu, ataukitsidwa kwa akufa; ndipo iye sadadzionetsere yekha kwa iwo kufikira atatha kukhala ndi chikhulupiliro mwa iye; kotero, zikuyenera kuti ena adali ndi chikhulupiliro mwa iye, pakuti sadadzionetsere yekha ku dziko lapansi.",
                "8": "Koma chifukwa cha chikhulupiliro cha anthu iye wadzionetsera yekha ku dziko lapansi, ndipo walemekeza dzina la Atate, ndi kukonzera njira kuti potero ena athe kulandira za mphatso yakumwamba, kuti iwo athe kuyembekezera pa zinthu izo zimene iwo sadazione.",
                "9": "Kotero, mungathenso kukhalanso ndi chiyembekezo, ndi kukhala ogawana nawo mphatsoyo, ngati mudzafuna koma kukhala ndi chikhulupiliro.",
                "10": "Taonani zidali mwa chikhulupiliro kuti iwo akalewo adaitanidwa potsatira dongosolo loyera la Mulungu.",
                "11": "Kotero, mwa chikhulupiliro lamulo la Mose lidaperekedwa. Koma mu mphatso ya Mwana wake Mulungu adakonzera mu njira yabwino koposa; ndipo ndi mwa chifukwa cha chikhulupiliro kuti zakwaniritsidwa.",
                "12": "Pakuti ngati pali popanda chikhulupiliro pakati pa ana a anthu Mulungu sangachite chozizwitsa pakati pawo; kotero, iye sadadzionetsere yekha kufikira pambuyo pa chikhulupiriro chawo.",
                "13": "Taonani, chidali chikhulupiliro cha Alima ndi Amuleki chimene chidachititsa kuti ndende igwe pansi.",
                "14": "Taonani, chidali chikhulupiliro cha Nefi ndi Lehi chimene chidapangitsa kusintha pa Alamani, mpaka iwo adabatizidwa ndi moto ndipo ndi Mzimu Woyera.",
                "15": "Taonani, chidali chikhulupiliro cha Amoni ndi abale ake chimene chidapangitsa chozizwitsa chachikulu zedi pakati pa Alamani.",
                "16": "Inde, ndipo ngakhale iwo onse adachita zodabwitsa adazichita chifukwa cha chikhulupiliro, ngakhale iwo amene adalipo Khristu asadabadwe ndiponso iwo amene adalipo pambuyo pake.",
                "17": "Ndipo chidali chifukwa cha chikhulupiliro kuti ophunzira atatu adapeza lonjezo kuti iwo sadzalawa imfa; ndipo iwo sadalandire lonjezolo kufikira pambuyo pa chikhulupiliro chawo.",
                "18": "Ndipo palibe nthawi ina imene zodabwitsa zidachitidwa kufikira chikhulupiliro chawo; kotero iwo adayamba kaye kukhulupilira mwa Mwana wa Mulungu.",
                "19": "Ndipo adalipo ambiri amene chikhulupiliro chawo chidali champhamvu kwambiri, ngakhale Khristu asadabwere, amene sakadatha kusungidwa mu kuphimbidwa, koma zoonadi adaona ndi maso awo zinthu zimene iwo adaona ndi maso achikhulupiliro, ndipo iwo adakondwera.",
                "20": "Ndipo taonani, ife taona mu zolemba izi kuti m’modzi mwa iwo adali m’bale wa Yaredi; pakuti chachikulu chidali chikhulupiliro chake mwa Mulungu, kuti pamene Mulungu adaika chala chake sakadatha kuchibisa pamaso pa m’bale wa Yaredi, chifukwa cha mawu ake amene adayankhula kwa iye, amene mawuwo adawapeza mwa chikhulupiliro.",
                "21": "Ndipo atatha m’bale wa Yaredi kuona chala cha Ambuye, chifukwa cha lonjezo limene m’bale wa Yaredi adalandira mwa chikhulupiliro, Ambuye sakadatha kubisa kanthu pamaso pake; kotero iye adamuonetsa iye zinthu zonse, pakuti sakadatha kusungidwanso mu kuphimbidwa.",
                "22": "Ndipo izi ndi chifukwa cha chikhulupiliro kuti atate anga adalandira lonjezo kuti zinthu izi zidzabwere kwa abale awo kudzera mwa Amitundu; kotero Ambuye andilamula ine, inde ngakhale Yesu Khristu.",
                "23": "Ndipo ndidanena kwa iye: Ambuye, Amitundu adzanyozera zinthu izi, chifukwa cha kufooka kwa kalembedwe kathu; pakuti Ambuye inu mwatipanga ife amphamvu mu mawu mwa chikhulupiliro, koma inu simudatipange ife amphamvu m’kalembedwe; pakuti inu mwapanga anthu onsewa kuti akathe kuyankhula zambiri, chifukwa cha Mzimu Woyera umene inu mwawapatsa iwo.",
                "24": "Ndipo inu mwatipanga ife kuti tikathe kulemba zochepa, chifukwa cha kupepera kwa manja athu. Taonani, inu simudatipange ife a mphamvu m’malembedwe monga m’bale wa Yaredi, pakuti inu mudamupanga iye kuti zinthu zimene iye adalemba zidali zamphamvu ngakhale monga inu mulili, kwa kumugonjetsa munthu kuti aziwerenge.",
                "25": "Inu mwapangitsa mawu athu kukhala amphamvu ndi aakulu, ngakhale kuti ife sitingathe kuwalemba; kotero, pamene ife tikulemba timaona kufooka kwathu, ndi kuphonyetsa chifukwa cha kaikidwe ka mawu athu; ndipo ndikuopa kuti Amitundu adzanyozera pa mawu athu.",
                "26": "Ndipo pamene ine ndidanena izi, Ambuye adayankhula kwa ine, nati: Opusa amanyoza, koma iwo adzalira; ndipo chisomo changa ndichokwanira kwa ofatsa, kuti iwo sadzatengera mwayi chifukwa cha kufooka kwanu;",
                "27": "Ndipo ngati anthu abwera kwa ine ndidzawaonetsa kwa iwo zofooka zawo. Ndimapereka kwa anthu zofooka kuti iwo akathe kudzichepetsa; ndipo chisomo changa ndichokwanira kwa anthu onse amene amadzichepetsa okha pamaso panga; pakuti ngati iwo adzichepetsa okha pamaso panga, ndi kukhala ndi chikhulupiliro mwa ine, kenako ndidzapanga zinthu zofooka kukhala zamphamvu kwa iwo.",
                "28": "Taonani, ndidzaonetsa kwa Amitundu zofooka zawo, ndipo ndidzawaonetsa iwo kuti chikhulupiliro, chiyembekezo, ndi chikondi zimabweretsa kwa ine—kasupe wa chilungamo chonse.",
                "29": "Ndipo ine, Moroni, nditamva mawu awa, ndidatonthozedwa, ndipo ndidati: O Ambuye, chilungamo chanu chichitidwe, pakuti ndikudziwa kuti inu mumagwira ntchito kwa ana a anthu molingana ndi chikhulupiliro chawo;",
                "30": "Pakuti m’bale wa Yaredi adati kwa phiri la Zerini, Choka—ndipo lidachoka. Ndipo ngati iye akadapanda chikhulupiliro silikadachoka; kotero inu mumagwira ntchito pambuyo pa anthu atakhala ndi chikhulupiliro.",
                "31": "Pakuti motero inu mudadzionetsera nokha kwa ophunzira; pakuti atatha iwo kukhala ndi chikhulupiliro, ndi kuyankhula mu dzina lanu, inu mudadzionetsa nokha kwa iwo mu mphamvu zazikulu.",
                "32": "Ndiponso ndikukumbukira kuti inu mudanena kuti mwakonzera nyumba ya munthu, inde, ngakhale pakati pa nyumba za Atate anu, mumene munthu akathe kukhalamo ndi chiyembekezo chopambana kwambiri; kotero munthu akuyenera kukhala ndi chiyembekezo, kapena iye sangathe kulandira cholowa mu malo amene inu mwawakonza.",
                "33": "Ndiponso, ndikukumbukira kuti inu mwanena kuti inu mwakonda dziko lapansi, ngakhale pakuika pansi moyo wanu chifukwa cha dziko lapansi, kuti inu mukathe kuutenganso kuti mukakonze malo a ana a anthu.",
                "34": "Ndipo tsopano ndikudziwa kuti kukonda uku kumene inu mwakhala nako pa ana a anthu ndi chikondi; kotero, pokhapokha anthu adzakhale ndi chikondi iwo sangathe kulandira malo amene inu mwawakonzera mu nyumba ya Atate anu.",
                "35": "Kotero, ndikudziwa mwa chinthu ichi chimene inu mwanenachi, kuti ngati Amitundu sangakhale ndi chikondi chifukwa cha zofooka zathu, kuti inu mudzawayesa iwo, ndi kuchotsa luso lawo, inde, ngakhale limene iwo adalandira, ndi kuwapatsa iwo amene adzakhale nazo zochuluka.",
                "36": "Ndipo zidachitika kuti ndidapemphera kwa Ambuye kuti adzapereke kwa Amitundu chisomo, kuti akathe kukhala ndi chikondi.",
                "37": "Ndipo zidachitika kuti Ambuye adati kwa ine: Ngati iwo sakhala ndi chikondi zilibe kanthu kwa iwe, iwe wakhala okhulupirika; kotero, zovala zako zayeretsedwa. Ndipo chifukwa iwe waona zofooka zako udzapangidwa kukhala wamphamvu, ngakhale kudzakhala pansi mu malo amene ine ndawakonza mu nyumba ya Atate anga.",
                "38": "Ndipo tsopano, Ine Moroni, nditsanzika kwa Amitundu, inde, ndiponso kwa abale anga amene ndimawakonda, kufikira tidzaonane pamaso pa mpando wa chiweruzo wa Khristu, kumene anthu onse adzadziwe kuti zovala zanga zilibe banga ndi mwazi wanu.",
                "39": "Ndipo pamenepo mudzadziwa kuti ine ndamuona Yesu, ndipo kuti iye adayankhula ndi ine maso ndi maso, ndipo iye adandiuza ine mu kudzichepetsa poyera, ngakhale monga munthu awuzira wina mu chiyankhulo changa, zokhudzana ndi zinthu izi.",
                "40": "Ndipo zochepa zokha ine ndazilemba, chifukwa cha kufooka kwanga m’malembedwe.",
                "41": "Ndipo tsopano, ndikukulangizani inu kuti mufunefune Yesu ameneyu amene aneneri ndi atumwi adalemba, kuti chisomo cha Mulungu Atate, ndiponso Ambuye Yesu Khristu, ndi Mzimu Woyera, umene umachitira umboni za iwo, ukhale ndi inu kunthawi zosatha. Ameni."
            },
            "13": {
                "1": "Ndipo tsopano ine, Moroni, ndikumalizitsa zolemba zanga zokhudzana ndi chiwonongeko cha anthu amene ndakhala ndikulemba.",
                "2": "Pakuti taonani, iwo adakana mawu onse a Eteri; pakuti iye adawauzadi iwo zinthu zonse, kuchokera pa chiyambi cha munthu; ndipo kuti atatha madzi kuphwera pamaso pa dziko limeneli lidakhala dziko losankhika kuposa maiko ena onse, dziko losankhika ndi Ambuye; kotero Ambuye adafuna kuti anthu onse awatumikire iwo amene akhala pa dziko limeneli.",
                "3": "Ndipo kuti adali malo a Yerusalemu Watsopano, amene adzabwere kuchokera kumwamba, ndi malo oyera opatulika a Ambuye.",
                "4": "Taonani, Eteri adaona masiku a Khristu, ndipo adayankhula zokhudzana ndi Yerusalemu Watsopano pa dzikoli.",
                "5": "Ndipo iye adayankhulanso zokhudzana ndi nyumba ya Israeli, ndi Yerusalemu kumene Lehi adzachokere—atawonongedwa akuyenera adzamangidwanso kachiwiri, mzinda woyera kwa Ambuye; kotero, sakadakhala Yerusalemu watsopano pakuti adali mu nthawi yakale; koma akuyenera kumangidwanso, ndi kukhala mzinda woyera wa Ambuye; ndipo udzamangidwa kwa nyumba ya Israeli—",
                "6": "Ndipo kuti Yerusalemu Watsopano adzamangidwa pa dziko ili, kwa otsalira a mbewu ya Yosefe, pa chimene chinthuchi pali chitsanzo chake.",
                "7": "Pakuti Yosefe adabweretsa atate ake kuchokera ku dziko la Igupto, ngakhale choncho iye adafera komweko, kotero, Ambuye adabweretsa otsalira a mbewu ya Yosefe kuchokera ku dziko la Yerusalemu, kuti iye akathe kuchitira chifundo kwa mbewu ya Yosefe kuti iwo asawonongedwe, ngakhale monga iye adachitira chifundo kwa atate a Yosefe kuti asawonongedwe.",
                "8": "Kotero, otsalira a nyumba ya Yosefe adzamangidwa pa dziko ili; ndipo lidzakhala dziko la cholowa chawo; ndipo iwo adzamanga mzinda woyera kwa Ambuye, ofanana ndi Yerusalemu wakale; ndipo sadzasokonezedwanso, kufikira chimaliziro chidzafika pamene dziko lapansi lidzatha.",
                "9": "Ndipo padzakhala kumwamba kwa tsopano ndi dziko lapansi latsopano; ndipo adzakhala ngati akale kupatula kuti akale atha, ndipo zinthu zonse zidzakhala zatsopano.",
                "10": "Ndipo kenako adzabwera Yerusalemu Watsopano; ndipo odala ali iwo amene adzakhalamo, pakuti ndi iwo amene zovala zawo ndi zoyera kudzera mu mwazi wa Mwana wa Nkhosa; ndipo ndi iwo amene ali owerengedwa pamodzi ndi otsalira a mbewu ya Yosefe, amene adali a nyumba ya Israeli.",
                "11": "Ndipo kenakonso adzabwera Yerusalemu wakale; ndi okhalamo m’menemo, odala ndi iwo, pakuti iwo atsukidwa ndi mwazi wa Mwana wa Nkhosa; ndipo ndi iwo amene adabalalitsidwa ndi kusonkhanitsidwa kuchokera ku zigawo zinayi za dziko lapansi, ndi kuchokera ku maiko a kumpoto, ndipo ali ogawana nawo m’kukwaniritsidwa kwa pangano limene Mulungu adapanga ndi tate wawo, Abrahamu.",
                "12": "Ndipo pamene zinthu izi zidza, zidzakwaniritsa malembo oyera amene amati, alipo iwo amene adali oyamba, amene adzakhala omaliza; ndipo alipo iwo amene adali omaliza, amene adzakhala oyamba.",
                "13": "Ndipo ine ndidali pafupi kulemba zambiri, koma ndidaletsedwa; koma mauneneri aakulu ndi odabwitsa adali a Eteri; koma iwo adamuyesa iye kukhala wopanda pake, ndipo adamuthamangitsa; ndipo iye ankabisala mu mphanga la mwala kumasana ndipo kumadzulo iye ankapita kuwona zinthu zimene zikuyenera kubwera pa anthuwo.",
                "14": "Ndipo pamene iye ankakhala mu mphanga la mwalawo adapanga zotsalira za zolemba izi, poona chiwonongeko chimene chidabwera pa anthuwa, mkati mwausiku.",
                "15": "Ndipo zidachitika kuti mu chaka chomwecho chimene iye adathamangitsidwa kuchoka pakati pa anthuwo kudayamba kukhala nkhondo pakati pa anthu, pakuti adalipo ambiri amene adaukira, amene adali anthu amphamvu, ndipo adafuna kuti amuwononge Koriyantumuri ndi madongosolo awo achinsinsi oipa, amene anenedwa kale.",
                "16": "Ndipo tsopano Koriyantumuri, ataphunzira, yekha, mu ukadaulo wa nkhondo ndi kuchenjera konse kwa dziko lapansi, kotero iye adathira nkhondo kwa iwo amene adafuna kumuwononga iye.",
                "17": "Koma iye sadalape, ngakhale ana ake aamuna ndi aakazi okongola; ngakhale ana aamuna ndi aakazi okongola a Koho; ngakhale ana aamuna ndi aakazi okongola a Koriho; ndipo pamapeto ake, kudalibe aliyense mwa ana aamuna ndi aakazi okongola pamaso pa dziko lapansi lonse amene adalapa machimo awo.",
                "18": "Kotero, zidachitika kuti mu chaka choyamba chimene Eteri adakhala mu mphanga la mwala, kudali anthu ambiri amene adaphedwa ndi lupanga la iwo amagulu azachinsinsi, kumenyana motsutsana ndi Koriyantumuri kuti iwo alande ufumuwo.",
                "19": "Ndipo zidachitika kuti ana aamuna a Koriyantumuri adamenya kwambiri ndipo adavulala kwambiri.",
                "20": "Ndipo mu chaka cha chiwiri mawu a Ambuye adadza kwa Eteri, kuti iye apite ndi kukanenera kwa Koriyantumuri kuti, ngati iye angalape, ndi onse a banja lake lonse, Ambuye adzapereka kwa iye ufumu wake ndi kupulumutsa anthuwo—",
                "21": "Kupanda apo iwo adzawonongedwa, ndi banja lake lonse kupatula iyemwini. Ndipo iye adzakhala moyo kuti aone kukwanilitsidwa kwa mauneneri amene adayankhulidwa okhudzana anthu ena kulandira dzikolo ku cholowa chawo; ndipo Koriyantumuri adzakwiliridwa ndi iwowa; ndipo munthu wina aliyense adzawonongedwa kupatula Koriyantumuri.",
                "22": "Ndipo zidachitika kuti Koriyantumuri sadalape, ngakhale banja lake, ngakhale anthuwo; ndipo nkhondozo sizidathe; ndipo iwo adafuna kumupha Eteri, koma iye adathawa kuchoka pamaso pawo ndipo adabisalanso mu mphanga la mwala.",
                "23": "Ndipo zidachitika kuti kudabwera Saredi, ndipo iyenso adathira nkhondo kwa Koriyantumuri; ndipo iye adamugonjetsa iye, kufikira kuti mu chaka chachitatu iye adamubweretsa iye mu ukapolo.",
                "24": "Ndipo ana aamuna a Koriyantumuri, mu chaka cha chinayi, adamugonjetsa Saredi, ndipo adalanda dzikolo kachiwiri kwa atate awo.",
                "25": "Tsopano kudayamba kukhala nkhondo pamaso ponse pa dzikolo, munthu aliyense ndi gulu lake kumenyana pa chimene iye wakhumbira.",
                "26": "Ndipo kudali zigawenga, ndipo pamapeto pake, zoipa zamtundu wonse pamaso pa dziko lonselo.",
                "27": "Ndipo zidachitika kuti Koriyantumuri adali okwiya kwambiri ndi Saredi, ndipo iye adapita motsutsana naye ndi ankhondo ake kukhondo; ndipo adakumana mu mkwiyo waukulu, ndipo adakumana ku mtsinje wa Giligala; ndipo nkhondoyo idakhala yoopsya kwambiri.",
                "28": "Ndipo zidachitika kuti Saredi adamenyana naye kwa nthawi ya masiku atatu. Ndipo zidachitika kuti Koriyantumuri adamugonjetsa iye, ndipo adamuthamangitsa kufikira iye adafika m’zigwa za Heshuloni.",
                "29": "Ndipo zidachitika kuti Saredi adamuthiranso nkhondo kachiwiri mu zigwazo; ndipo taonani, iye adamugonjetsa Koriyantumuri, ndipo adamubwenza kachiwiri ku mtsinje wa Giligala.",
                "30": "Ndipo Koriyantumuri adamuthiranso nkhondo Saredi kachiwiri mu mtsinje wa Giligala, mumene adamugonjetsa Saredi ndi kumupha.",
                "31": "Ndipo Saredi adavulaza Koriyantumuri pa ntchafu yake, mpakana iye sadapitsenso ku nkhondo kwa nthawi ya dzaka ziwiri, mumene m’nthawiyo anthu onse pamaso pa dzikolo adali kukhetsa mwazi, ndipo padalibe owaletsa iwo."
            },
            "14": {
                "1": "Ndipo tsopano kudayambika kukhala thembelero lalikulu pa dziko lonse chifukwa cha mphulupulu za anthuwo, mumene, ngati munthu angayike chipangizo chake kapena lupanga lake pa alumali, kapena pa malo amene iye angasungile, taonani, m’mawa mwake, samalipeza, lalikulu lidali thembeleroli pa dzikolo.",
                "2": "Kotero munthu wina aliyense adakakamila pa icho chimene chidali chake, ndi manja ake, ndipo sakadabwereketsa kapena kubwereka; ndipo munthu wina aliyense ankasunga chigwiliro cha lupanga lake m’dzanja lake lamanja, potetezera chuma chake ndi moyo wake womwe ndi akazi ake ndi ana ake.",
                "3": "Ndipo tsopano, patatha nthawi ya dzaka ziwiri, ndipo atamwalira Saredi, taonani, kudabwera m’bale wa Saredi ndipo iye adathira nkhondo kwa Koriyantumuri, mumene Koriyantumuri adamugonjetsa iye ndi kumuthamangitsira iye m’chipululu cha Akishi.",
                "4": "Ndipo zidachitika kuti m’bale wa Saredi adamuthira nkhondo mu chipululu cha Akishi; ndipo nkhondoyo idakhala yoopsya kwambiri, ndipo zikwi zambiri zidagwa ndi lupanga.",
                "5": "Ndipo zidachitika kuti Koriyantumuri adazungulira chipululucho; ndipo m’bale wa Saredi adaguba kutuluka m’chipululumo nkati mwa usiku, ndipo adapha gawo la ankhondo a Koriyantumuri, pamene iwo adaledzera.",
                "6": "Ndipo iye adafika ku dziko la Morone, ndi kudzikhazika yekha pa mpando wachifumu wa Koriyantumuri.",
                "7": "Ndipo zidachitika kuti Koriyantumuri adakhala ndi ankhondo ake m’chipululu kwa nthawi ya dzaka ziwiri, mumene iye adalandira mphamvu zazikulu ku ankhondo ake.",
                "8": "Tsopano m’bale wa Saredi, amene dzina lake lidali Giliyadi, nayenso adalandira mphamvu zazikulu ku ankhondo ake, chifukwa cha magulu azachinsinsi.",
                "9": "Ndipo zidachitika kuti wamkulu wa ansembe wake adamupha iye pamene iye adakhala pa mpando wake wachifumu.",
                "10": "Ndipo zidachitika kuti m’modzi wa gulu la zachinsinsi adamupha iye mu njira yachinsinsi, ndipo adadzitengera paiye yekha ufumuwo; ndipo dzina lake lidali Libi; Libi adali munthu wamtali kwambiri, kuposa munthu aliyense pakati pa anthu onse.",
                "11": "Ndipo zidachitika kuti m’chaka choyamba cha Libi, Koriyantumuri adabwera ku dziko la Morone, ndipo adathira nkhondo kwa Libi.",
                "12": "Ndipo zidachitika kuti iye adamenyana ndi Libi, mumene Libi adamukantha pa mkono mpakana iye adavulala; komabe, ankhondo a Koriyantumuri adapita chitsogolo pa Libi, mpakana iye adathawira ku malire ndi gombe la nyanja.",
                "13": "Ndipo zidachitika kuti Koriyantumuri adamuthamangitsa; ndipo Libi adamuthira nkhondo pa gombe lanyanjalo.",
                "14": "Ndipo zidachitika kuti Libi adakantha ankhondo a Koriyantumuri, mpakana iwo adathawiranso ku chipululu cha Akishi.",
                "15": "Ndipo zidachitika kuti Libi adamuthamangitsa iye kufikira iye adafika ku chigwa cha Agosi. Ndipo Koriyantumuri adatenga anthu onse ndi iye pamene iye ankathawa pamaso pa Libi mu gawo limenelo la dziko lomwe iye adathawira.",
                "16": "Ndipo pamene iye adafika mu chigwa cha Agosi iye adathira nkhondo kwa Libi, ndipo adakantha iye kufikira adafa; komabe, m’bale wa Libi adabwera motsutsana ndi Koriyantumuri m’malo mwake, ndipo nkhondoyo idakhala yoopsya kwambiri, pamene Koriyantumuri adathawa kachiwiri pamaso pa ankhondo a m’bale wa Libi.",
                "17": "Tsopano dzina la m’bale wa Libi linkatchedwa Shizi. Ndipo zidachitika kuti Shizi adathamangitsa Koriyantumuri, ndipo iye adagwetsa mizinda yambiri, ndipo iye adapha onse amayi ndi ana omwe, ndipo adawotcha mizindayo.",
                "18": "Ndipo kudali kuopedwa kwa Shizi ku maiko onse ozungulira, mfuu udafika kuzungulira dzikolo—Ndani angayime pamaso pa Shizi? Taonani, iye akusesa dziko lapansi pamaso pake!",
                "19": "Ndipo zidachitika kuti anthuwo adayamba kusonkhana pamodzi m’magulu ankhondo, kuzungulira dziko lonselo.",
                "20": "Ndipo iwo adagawikana; ndipo ena mwa iwo adathawira kwa ankhondo a Shizi, ndi ena mwa iwo adathawira kwa ankhondo a Koriyantumuri.",
                "21": "Ndipo yaikulu ndi yokhalitsa idali nkhondoyo, ndipo aatali adali maonekedwe a kukhetsa mwazi ndi kuphana, mpakana nkhope yonse ya dzikolo idaphimbidwa ndi matupi a anthu okufa.",
                "22": "Ndipo yachangu komanso yofulumira idali nkhondoyo mpakana kudalibe wina otsala kuti akwilire omwalira, koma iwo adaguba kuchoka kokhetsa mwazi kupitanso kokhetsa mwazi, kusiya matupi a onse amuna, akazi, ndi ana atangoponyedwa pamaso pa dzikolo, kuti akhale zodyedwa ndi mphutsi za mthupi.",
                "23": "Ndipo fungo lake lidafika pa dziko lonse, ngakhale pa nkhope yonse ya dzikolo; kotero anthu adavutika usana ndi usiku, chifukwa cha fungo lakelo.",
                "24": "Komabe, Shizi sadasiye kuthamangitsa Koriyantumuri; pakuti iye adalumbira kuti adzabwenzera yekha pa Koriyantumuri mwazi wa m’bale wake, amene adaphedwa, ndipo mawu a Ambuye amene adabwera kwa Eteri kuti Koriyantumuri sadzagwa ndi lupanga.",
                "25": "Ndipo motero tikuona kuti Ambuye adawayendera mu chidzalo cha mkwiyo wake, ndipo zoipa ndi zonyansa zidakonzera njira ya chiwonongeko chawo chosatha.",
                "26": "Ndipo zidachikita kuti Shizi adathamangitsabe Koriyantumuri chakum’mawa, ngakhale kumalire a gombe lanyanja, ndipo kumeneko adathirana nkhondo kwa nthawi ya masiku atatu.",
                "27": "Ndipo choopsya chidali chiwonongeko pakati pa ankhondo a Shizi kuti anthu adayamba kuchita mantha, ndipo adayamba kuthawa pamaso pa ankhondo a Koriyantumuri; ndipo iwo adathawira ku dziko la Koriho, ndipo adasesako okhalamo pamaso pawo, onse amene sadafune kugwirizana nawo.",
                "28": "Ndipo iwo adakhoma mahema awo mu mtsinje wa Koriho; ndipo Koriyantumuri adakhoma mahena ake mu mtsinje wa Shure. Tsopano mtsinje wa Shure udali pafupi ndi phiri la Komuno; kotero Koriyantumuri adasonkhanitsa ankhondo ake pamodzi pa phiri la Komuno, ndipo iye adaliza lipenga kwa ankhondo a Shizi kuwaitana iwo ku nkhondo.",
                "29": "Ndipo zidachitika kuti iwo adabwera, koma adathamangitsidwanso; ndipo adabweranso kachiwiri, ndipo iwo adathamangitsidwanso kachiwiri. Ndipo zidachitika kuti adabweranso kwa nthawi yachitatu, ndipo nkhondoyo idakhala yoopsya kwambiri.",
                "30": "Ndipo zidachitika kuti Shizi adamukantha Koriyantumuri mpakana kuti adamupatsa iye mabala aakulu; ndipo Koriyantumuri, potaya mwazi wambiri, adakomoka, ndipo adanyamulidwa ngati kuti wafa.",
                "31": "Tsopano kutayika kwa amuna, aakazi ndi ana ku mbali zonse kudali kwakukulu mpakana Shizi adalamula anthu ake kuti asathamangitsenso ankhondo a Koriyantumuri; kotero, iwo adabwelera ku msasa wawo."
            },
            "15": {
                "1": "Ndipo zidachitika kuti pamene Koriyantumuri adachira ku mabala ake, iye adayamba kukumbukira mawu amene Eteri adayankhula kwa iye.",
                "2": "Iye adaona kuti adaphedwa kale ndi lupanga pafupifupi mazanazana awiri a anthu ake, ndipo iye adayamba kumva chisoni mumtima mwake; inde, adaphedwa mazanazana awiri a anthu amphamvu, ndiponso akazi awo ndi ana awo.",
                "3": "Iye adayamba kulapa ku zoipa zake zimene iye adachita, iye adayamba kukumbukira mawu amene adayankhulidwa ndi pakamwa pa aneneri onse, ndipo iye adawaona kuti adakwaniritsidwa kufikira apa, kena kalikonse; ndipo mzimu wake udalira ndi kukana kutonthozedwa.",
                "4": "Ndipo zidachitika kuti iye adalemba kalata kwa Shizi, kufuna kuti iye awasiye anthu, ndipo iye adzapereka ufumuwo chifukwa cha miyoyo ya anthuwo.",
                "5": "Ndipo zidachitika kuti pamene Shizi adalandira kalata yake iye adalemba kalata kwa Koriyantumuri, kuti ngati iye angadzipereke yekha, kuti iye akathe kumupha ndi lupanga lake lomwe, kuti iye adzasunga miyoyo ya anthuwo.",
                "6": "Ndipo zidachitika kuti anthuwo sadalape ku mphulupulu zawo; ndipo anthu a Koriyantumuri adautsidwa ku mkwiyo motsutsana ndi anthu a Shizi, ndipo anthu a Shizi adautsidwa ku mkwiyo motsutsana ndi anthu a Koriyantumuri; kotero, anthu a Shizi adathira nkhondo kwa anthu a Koriyantumuri.",
                "7": "Ndipo pamene Koriyantumuri adaona kuti iye adali pafupi kugwa iye adathawanso pamaso pa anthu a Shizi.",
                "8": "Ndipo zidachitika kuti iye adafika ku madzi a Ripiliyankumu, amene, mutanthauzo lake, ndi kukula, kapena kuposa onse; kotero, pamene iye adafika ku madzi amenewa adakhoma mahema awo; ndipo Shizi nayenso adakhoma mahena ake pafupi ndi iwo; ndipo kotero m’mawa mwake iwo adabwera kudzamenyana.",
                "9": "Ndipo zidachitika kuti iwo adamenyana nkhondo yoopsya kwambiri, pamene Koriyantumuri adavulalanso, ndipo adakomoka ndi kutayika kwa mwazi.",
                "10": "Ndipo zidachitika kuti ankhondo a Koriyantumuri adachilimika pa ankhondo a Shizi mpakana iwo adawagonjetsa, mpakana iwo adapangitsa iwo kuthawa pamaso pawo; ndipo iwo adathawira chakumadzulo, ndipo adakhoma mahema awo pa malo amene ankatchedwa Ogati.",
                "11": "Ndipo zidachitika kuti ankhondo a Koriyantumuri adakhoma mahema awo pa phiri la Rama; ndipo lidali phiri lomwelo limene atate anga Mormoni adabisa zolemba kwa Ambuye, zimene zidali zopatulika.",
                "12": "Ndipo zidachitika kuti iwo adasonkhanitsa pamodzi anthu onse pamaso pa dzikolo, amene sadaphedwe, kupatula Eteri.",
                "13": "Ndipo zidachitika kuti Eteri adaona zochita zonse za anthuwo; ndipo iye adaona kuti anthuwo amene adali a Koriyantumuri adasonkhanitsidwa pamodzi ku ankhondo a Koriyantumuri; ndipo anthu amene adali a Shizi adasonkhanitsidwa pamodzi ku ankhondo a Shizi.",
                "14": "Kotero, iwo adali kwa nthawi ya dzaka zinayi akusonkhanitsa pamodzi anthuwo, kuti akathe kupeza onse amene adali pamaso pa dzikolo, kuti akathe kulandira mphamvu zimene zidali zothekera kuti akathe kulandira.",
                "15": "Ndipo zidachitika kuti pamene iwo adasonkhanitsidwa pamodzi, aliyense ku ankhondo amene akadatha, ndi akazi awo ndi ana awo—onse amuna, akazi, ndi ana kupatsidwa zida za nkhondo, kukhala ndi zishango, chapachifuwa, ndi chisoti chakumutu, ndi kuvekedwa potsatira njira yankhondo—iwo adagubira wina motsutsana ndi mzake ku nkhondo; ndipo adamenyana tsiku lonselo, ndipo sadagonjetsane.",
                "16": "Ndipo zidachitika kuti pamene udali usiku iwo adali otopa, ndipo adapumula ku misasa yawo; ndipo atatha kupumula ku misasa yawo iwo adayamba kubuula ndi maliro chifukwa cha kutaika kwa kuphedwa kwa anthu awo; ndipo kwakukulu kudali kulira kwawo, kubuula kwawo ndi maliro awo, mpakana adang’amba mpweya kwambiri.",
                "17": "Ndipo zidachitika kuti m’mawa mwake iwo adapitanso ku nkhondo, ndipo lalikulu ndi loopsya lidali tsikulo; komabe, iwo sadagonjetsane, ndipo pamene usiku udafikanso, iwo adan’gamba mpweya ndi kulira kwawo, ndi kubuula kwawo, ndi maliro awo, chifukwa cha kutaika kwa kuphedwa kwa anthu awo.",
                "18": "Ndipo zidachitika kuti Koriyantumuri adalemberanso kalata kwa Shizi, kufuna kuti iye asabwerenso kunkhondo, koma kuti iye adzatenge ufumuwo, ndi kusunga miyoyo ya anthuwo.",
                "19": "Koma taonani, Mzimu wa Ambuye udasiya kulimbana nawo, ndipo Satana adali ndi mphamvu zonse pa mitima ya anthuwo; pakuti iwo adaperekedwa ku kuuma kwa mitima yawo;, ndi khungu la maganizo awo mpaka kukatha kuwonongedwa; kotero iwo adapitanso kunkhondo.",
                "20": "Ndipo zidachitika kuti iwo adamenyana tsiku lonse, ndipo pamene usiku udafika iwo adagonera pa malupanga awo.",
                "21": "Ndipo m’mawa mwake iwo adamenyana ngakhale kufikira usiku udafika.",
                "22": "Ndipo pamene usiku udafika iwo adaledzera ndi mkwiyo, ngakhale monga munthu amene waledzera ndi vinyo; ndipo adagonanso pa malupanga awo.",
                "23": "Ndipo m’mawa mwake iwo adamenyananso; ndipo pamene usiku udafika iwo adali atagwa ndi lupanga kupatula adalipo makumi asanu ndi awiri mwa anthu a Koriyantumuri, ndi makumi asanu ndi limodzi ndi mphambu zisanu ndi anayi mwa anthu a Shizi.",
                "24": "Ndipo zidachitika kuti adagoneranso malupanga awo usiku umenewo, ndipo m’mawa mwake adamenyananso, ndipo iwo adalimbana mwa mphamvu zawo ndi malupanga awo ndi zishango zawo, tsiku lonselo.",
                "25": "Ndipo pamene usiku udafika kudali makumi atatu ndi awiri mwa anthu a Shizi, ndi makumi awiri ndi asanu ndi awiri mwa anthu a Koriyantumuri.",
                "26": "Ndipo zidachitika kuti iwo adadya ndi kugona, ndi kukonzekera kufa m’mawa mwake. Ndipo iwo adali anthu ojintcha ndi amphamvu monga mwa mphamvu za anthu.",
                "27": "Ndipo zidachitika kuti iwo adamenyana kwa nthawi ya maora atatu, ndipo iwo adakomoka ndi kutaika kwa mwazi.",
                "28": "Ndipo zidachitika kuti pamene anthu a Koriyantumuri adalandira mphamvu zokwanira kuti iwo angathe kuyenda, iwo adali pafupi kuti athawe chifukwa cha moyo wawo; koma taonani, Shizi adadzuka ndiponso anthu ake, ndipo iye adalumbira mu mkwiyo wake kuti adzapha Koriyantumuri kapena adzafa ndi lupanga.",
                "29": "Kotero, iye adawathamangitsa iwo, ndipo m’mawa mwake iye adawapeza, ndipo adamenyananso ndi lupanga. Ndipo zidachitika kuti pamene iwo adagwa ndi lupanga, kupatula Koriyantumuri ndi Shizi, taonani Shizi adakomoka chifukwa cha kutaika kwa mwazi.",
                "30": "Ndipo zidachitika kuti pamene Koriyantumuri adatsamila lupanga lake, mpaka iye adapumula pang’ono, iye adadula mutu wa Shizi.",
                "31": "Ndipo zidachitika kuti atadula mutu wa Shizi, kuti Shizi adaimika manja ake ndikugwa, ndipo ataphupha kupuma, iye adafa.",
                "32": "Ndipo zidachitika kuti Koriyantumuri adagwa pansi, ndipo adakhala ngati kuti alibe moyo.",
                "33": "Ndipo Ambuye adayankhula kwa Eteri, ndipo adati kwa iye: Pita. Ndipo iye adapita, ndi kuona kuti mawu a Ambuye akwaniritsidwa onse; ndipo iye adamaliza zolemba zake; (ndipo gawo la zana sindidalilembe) ndipo iye adazibisa mu njira yakuti anthu a Limuhi adazipeza.",
                "34": "Tsopano mawu omaliza amene alembedwa ndi Eteri ndi awa: Ngati Ambuye angafune kuti ndikwatulidwe, kapena ndipilire chifuniro cha Ambuye mu thupi, zilibe kanthu, ngati zili choncho kuti ndapulumutsidwa mu ufumu wa Mulungu. Ameni."
            }
        }
    },
    "moro": {
        "meta": {
            "slug": "moro",
            "name": "Buku la Moroni",
            "chapterWord": "Mutu"
        },
        "chapters": {
            "1": {
                "1": "Tsopano ine, Moroni, nditamaliza kufupikitsa nkhani ya anthu a Yaredi, sindidayenere kuti ndilembe zambiri, koma sindidawonongekebe; ndipo sindikuzidziwitsa ndekha kwa Alamani kuwopa kuti angandiwononge.",
                "2": "Pakuti taonani, nkhondo zawo ndi zowopsa kwambiri pakati pawo; ndipo chifukwa cha udani wawo iwo adapha Mnefi aliyense amene sadakane Khristu.",
                "3": "Ndipo ine, Moroni, sindikana Khristu; kotero, ndikumayendayenda kulikonse komwe ndingathe chifukwa cha chitetezo cha moyo wanga.",
                "4": "Kotero, ndikulemba zinthu zinanso zingapo, zosiyana ndi zomwe ndimaganiza; pakuti sindidayenere kulembanso; koma ndilemba zinthu zinanso zingapo, kuti mwina zingathe kukhala zofunikira kwa abale anga, Alamani, m’tsiku lina lamtsogolo, molingana ndi chifuniro cha Ambuye."
            },
            "2": {
                "1": "Mawu a Khristu, amene adayankhula kwa ophunzira ake, khumi ndi awiri amene iye adawasankha, pamene adasanjika manja ake pa iwo—",
                "2": "Ndipo adawayitana powatchula dzina, nati: Inu mudzayitana pa Atate m’dzina langa, m’pemphero lamphamvu; ndipo mukadzatha kuchita izi mudzakhala ndi mphamvu kuti kwa iye amene inu mudzasanjika manja anu, mudzapereka Mzimu Woyera; ndipo m’dzina langa mudzaupereka, pakuti atumwi anga amachita motero.",
                "3": "Tsopano Khristu adayankhula mawu awa kwa iwo pa nthawi ya kuwonekera kwake koyamba; ndipo khamulo silidamve, koma ophunzira adamva; ndipo pa onse amene adasanjika manja awo, udagwa Mzimu Woyera."
            },
            "3": {
                "1": "Njira imene ophunzira, amene ankatchedwa akulu a mpingo, adadzodzera ansembe ndi aphunzitsi—",
                "2": "Atatha kupemphera kwa Atate m’dzina la Khristu, adasanjika manja awo pa iwo, nati:",
                "3": "M’dzina la Yesu Khristu ndikukudzoza iwe kukhala wansembe (kapena ngati ali mphunzitsi, ndikukudzoza iwe kukhala mphunzitsi) kukalalikira kulapa ndi kuchotsedwa kwa machimo kudzera mwa Yesu Khristu, mwa chipiliro cha chikhulupiliro pa dzina lake ku chimaliziro. Ameni.",
                "4": "Ndipo mu njira oterewu iwo adadzoza ansembe ndi aphunzitsi, molingana ndi mphatso ndi mayitanidwe a Mulungu kwa anthu; ndipo iwo adawadzoza iwo kudzera mu mphamvu ya Mzimu Woyera, umene udali mwa iwo."
            },
            "4": {
                "1": "Njira ya akulu ndi ansembe awo popereka thupi ndi mwazi wa Khristu ku mpingo; ndipo adazipereka molingana ndi malamulo a Khristu; kotero tikudziwa machitidwewo kukhala owona; ndipo mkulu kapena wansembe adatumikira izi;",
                "2": "Ndipo iwo adagwada pansi ndi mpingo, ndikupemphera kwa Atate m’dzina la Khristu, kuti:",
                "3": "O Mulungu, Atate Wamuyaya, tikukupemphani mu dzina la Mwana wanu, Yesu Khristu, kuti mudalitse ndi kuyeretsa mwa uwu kwa miyoyo ya onse amene adye mkatewu; kuti adye pokumbukira thupi la Mwana wanu, ndi kuchitira umboni kwa inu, O Mulungu, Atate Wamuyaya, kuti iwo ndiwofunitsitsa kutenga pa iwo dzina la Mwana wanu, ndi kumukumbukira iye nthawi zonse, ndikusunga malamulo ake amene iye wapereka kwa iwo, kuti akathe kukhala nawo Mzimu wake nthawi zonse. Ameni."
            },
            "5": {
                "1": "Mchitidwe operekera vinyo—Taonani, adatenga chikho, nati:",
                "2": "O Mulungu, Atate Wamuyaya, tikukupemphani, m’dzina la Mwana wanu, Yesu Khristu, kuti mudalitse ndi kuyeretsa vinyo uyu ku miyoyo ya onse amene amamwamo, kuti athe kuchita ichi pokumbukira mwazi wa Mwana wanu, umene udakhetsedwa chifukwa cha iwo; kuti akathe kuchitira umboni kwa inu, O Mulungu; Atate Wamuyaya, kuti amukumbukire iye nthawi zonse, kuti akathe kukhala ndi Mzimu wake nthawi zonse kukhala nawo. Ameni."
            },
            "6": {
                "1": "Ndipo tsopano ine ndikuyankhula zokhudzana ndi ubatizo. Taonani, akulu, ansembe, ndi aphunzitsi adabatizidwa; ndipo iwo sadabatizidwe kupatula iwo adabweretsa zipatso zoyenera kuti iwo adali oyenera izo.",
                "2": "Ngakhale sadalandire aliyense munthu ku ubatizo kupatula iwo adabwera ndi mtima wosweka ndi mzimu wolapa, ndi kuchitira umboni kwa mpingo kuti iwo adalapa mowonadi machimo awo onse.",
                "3": "Ndipo palibe amene adalandiridwa ku ubatizo kupatula iwo adatenga pa iwo dzina la Khristu, kukhala ndi kutsimikiza kwa mtima kumtumikira iye mpaka mapeto.",
                "4": "Ndipo atalandiridwa ku ubatizo, ndi kupangitsidwa ndi kuyeretsedwa ndi mphamvu ya Mzimu Woyera; adawerengedwa pakati pa anthu a mpingo wa Khristu; ndipo maina awo adatengedwa, kuti akakumbukiridwe ndi kudyetsedwa ndi mawu abwino a Mulungu, kuwasunga iwo m’njira yolondola, kuwasunga iwo moyang’anisitsa kosalekeza ku pemphero, kudalira pa ubwino wokha wa Khristu, amene adali woyamba ndi wotsiriza wa chikhulupiliro chawo.",
                "5": "Ndipo mpingo unkakumana pamodzi kawirikawiri, kusala kudya ndi kupemphera, ndi kuyankhulana wina ndi mzake zokhudzana ndi ubwino wa miyoyo yawo.",
                "6": "Ndipo iwo ankakumana pamodzi kawiri kawiri kuti adye mkate ndi vinyo, pokumbukira Ambuye Yesu.",
                "7": "Ndipo adali otsatira mosamalitsa kuti pasakhale mphulupulu pakati pawo; ndipo amene adapezedwa kuti akuchita mphulupulu, mboni zitatu za mpingo zidawaweruza iwo patsogolo pa akulu, ndipo ngati sadalape, ndi kusavomereza, maina awo adachotsedwa, ndipo iwo sadawerengedwe pakati pa anthu a Khristu.",
                "8": "Koma kawirikawiri pamene adalapa ndi kupempha chikhululukiro, ndi cholinga chenicheni, ankakhululukidwa.",
                "9": "Ndipo misonkhano yawo inkayendetsedwa ndi mpingo motsatira machitidwe a ntchito za Mzimu, ndi mphamvu ya Mzimu Woyera; pakuti monga mphamvu ya Mzimu Woyera idawatsogolera iwo kulalikira, kapena kulimbikitsa, kapena kupemphera, kapena kupembedzera, kapena kuyimba, ngakhale momwemo zidachitidwa."
            },
            "7": {
                "1": "Ndipo tsopano ine, Moroni, ndilemba mawu wochepa a atate anga Mormoni, omwe adayankhula zokhudzana ndi chikhulupiliro, chiyembekezo, ndi chikondi; pakuti motere adayankhula ndi anthu, pamene adawaphunzitsa musunagoge imene adamanga kuti ndi malo opembedzeramo.",
                "2": "Ndipo tsopano ine, Mormoni, ndikuyankhula kwa inu, abale anga okondedwa; ndipo ndi mwa chisomo cha Mulungu Atate, ndi Ambuye wathu Yesu Khristu, ndi chifuniro chake choyera, chifukwa cha mphatso ya mayitanidwe ake kwa ine, kuti ndaloredwa kuyankhula ndi inu pa nthawi ino.",
                "3": "Kotero, ndikuyankhula kwa inu amene muli a mpingo, omwe muli otsatira amtendere a Khristu, ndipo amene mwapeza chiyembekezo chokwanira chomwe mungalowere mu mpumulo wa Ambuye, kuyambira nthawi ino mpaka mudzapumule naye kumwamba.",
                "4": "Ndipo tsopano abale anga, ine ndikuweruza zinthu izi za inu chifukwa cha kuyenda kwanu kwamtendere ndi ana a anthu.",
                "5": "Pakuti ine ndikukumbukira mawu a Mulungu amene amati ndi ntchito zawo inu mudzawadziwa iwo; pakuti ngati ntchito zawo zili zabwino, ndiyekuti iwonso ali abwino.",
                "6": "Pakuti taonani, Mulungu adati munthu pokhala woipa sangachite icho chimene chili chabwino; pakuti ngati apereka mphatso, kapena apemphera kwa Mulungu, pokhapokha iye adzachita icho ndi cholinga chenicheni sizimupindulira kalikonse.",
                "7": "Pakuti taonani, sizikuwerengedwa kwa iye ku chilungamo.",
                "8": "Pakuti taonani, ngati munthu wokhala woipa apereka mphatso, amachita monyinyirika; kotero chimawerengedwa kwa iye chimodzimodzi monga ngati adasunga mphatsoyo; kotero amatengedwa woipa pamaso pa Mulungu.",
                "9": "Ndipo momwemonso kumayesedwa koipa kwa munthu, ngati angapemphere osati ndi cholinga chenicheni cha mtima; inde, ndipo sizimupindulira kalikonse, pakuti Mulungu salandira otere.",
                "10": "Kotero, munthu pokhala woipa sangachite icho chomwe chili chabwino; kapena kupereka mphatso yabwino.",
                "11": "Pakuti taonani, kasupe owawa satulutsa madzi abwino; ngakhale kasupe wabwino sadzatulutsa madzi owawa; kotero, munthu pokhala kapolo wa mdyerekezi sangathe kutsatira Khristu; ndipo ngati atsatira Khristu sangakhale kapolo wa mdyerekezi.",
                "12": "Kotero, zinthu zonse zomwe zili zabwino zimachokera kwa Mulungu; ndipo icho choipa chimachokera kwa mdyerekezi; pakuti mdyerekezi ali m’dani kwa Mulungu, ndipo amenyana ndi iye mosalekeza, ndipo amaitanira ndi kukopera ku uchimo, ndi kuchita icho chimene chili choipa kosalekeza.",
                "13": "Koma taonani, chimene chili cha Mulungu chimayitana ndi kukopa kuchita zabwino mosalekeza; kotero, chilichonse chomwe chimayitanira ndi kukopa kuchita zabwino, ndi kukonda Mulungu, ndi kumutumikira iye, ndi chowuziridwa ndi Mulungu.",
                "14": "Kotero, chenjerani, abale anga okondedwa, kuti musaweruze icho chimene chili choipa kukhala cha Mulungu, kapena icho chimene chili chabwino ndi cha Mulungu kukhala cha mdyerekezi.",
                "15": "Pakuti taonani, abale anga, kwapatsidwa kwa inu kuti muweruze, kuti mudziwe zabwino ndi zoipa; ndipo njira ya kuweruza ili yomveka, kuti inu mudziwe ndi chidziwitso chonse, monga kuwala kwa usana kuli kuchokera ku usiku wamdima.",
                "16": "Pakuti, taonani, Mzimu wa Khristu wapatsidwa kwa munthu aliyense, kuti inu mudziwe zabwino kuchoka ku zoipa; kotero, ndikuonetsa kwa inu njira yoweruzira; pakuti chinthu chilichonse choyitanira kuchita zabwino, ndi kukopa kuti akhulupilire mwa Khristu, chimatumizidwa ndi mphamvu ndi mphatso ya Khristu; kotero mungathe kudziwa ndi chidziwitso chonse kuti ndi cha Mulungu.",
                "17": "Koma chilichonse chokopa anthu kuti achite zoipa, ndi kusakhulupilira Khristu, ndi kumkana, ndi kusatumikira Mulungu, pamenepo inu mudzadziwa ndi chidziwitso chonse kuti chili cha mdyerekezi; pakuti mdyerekezi achita motero, pakuti sakopa munthu aliyense kuchita chabwino, inde, ngakhale m’modzi; ngakhalenso angelo ake; ngakhalenso iwo odziyika okha pansi pa iye.",
                "18": "Ndipo tsopano, abale anga, poona kuti mwadziwa kuwala kumene mungaweruzire, kuwala kumene kuli kuwala kwa Khristu, onani kuti musaweruze molakwika; pakuti ndi chiweruzo chomwe muweruza nacho inunso mudzaweruzidwira.",
                "19": "Kotero, ndikukupemphani inu, abale, kuti mufunitsitse mwakhama mu kuwala kwa Khristu, kuti muthe kudziwa zabwino ndi zoipa; ndipo ngati inu mugwira pa chinthu chabwino chilichonse, ndikusachitsutsa icho, inu ndithudi mudzakhala mwana wa Khristu.",
                "20": "Ndipo tsopano, abale anga, zingatheke bwanji kuti mugwire chinthu chabwino chilichonse?",
                "21": "Ndipo tsopano ine ndabwera ku chikhulupiliro chimenecho, chimene ine ndidati ndidzayankhula; ndipo ndidzakuuzani njira imene mungathe kugwilira zabwino zonse.",
                "22": "Pakuti taonani, Mulungu podziwa zinthu zonse, pokhala wochokera ku nthawi yosatha mpaka kunthawi yosatha, taonani, adatumiza angelo kukatumikira kwa ana a anthu, kuti awonetsere zokhudzana ndi kudza kwa Khristu; ndipo mwa Khristu mukuyenera kubwera zabwino zonse.",
                "23": "Ndipo Mulungu adalengezanso kwa aneneri, ndi pakamwa pake, kuti Khristu adzabwera.",
                "24": "Ndipo taonani, kudali njira zosiyanasiyana zimene adasonyezera zinthu kwa ana a anthu, zimene zidali zabwino; ndipo zinthu zonse zabwino zimachokera kwa Khristu; apo ayi anthu adali okugwa, ndipo padalibe kanthu kabwino kakadabwera kwa iwo.",
                "25": "Kotero, kudzera mu kutumikira kwa angelo, ndi mawu aliwonse amene adatuluka kuchokera mkamwa mwa Mulungu, anthu adayamba kusonyeza chikhulupiliro mwa Khristu; ndipo choncho mwa chikhulupiliro, iwo adagwira pa chinthu chabwino chilichonse; ndipo izo zidali motero mpaka kudza kwa Khristu.",
                "26": "Ndipo atabwera anthunso adapulumutsidwa mwa chikhulupiliro m’dzina lake; ndipo mwa chikhulupiliro, iwo amakhala ana a Mulungu. Ndipo inde monga m’mene Khristu alili wa moyo adayankhula mawu awa kwa makolo athu, nati: Chilichonse chimene inu mudzapempha Atate m’dzina langa, chimene chili chabwino, m’chikhulupiliro kukhulupilira kuti mudzalandira, taonani, chidzachitidwa kwa inu.",
                "27": "Kotero, abale anga okondedwa, kodi zozizwitsa zatha chifukwa Khristu adakwera kumwamba, ndipo wakhala pansi pa dzanja lamanja la Mulungu, kuti atenge kwa Atate ma ufulu ake a chifundo chimene iye alinacho pa ana a anthu?",
                "28": "Pakuti iye wayankha malekezero a chilamulo, ndipo akuwatenga iwo onse amene ali ndi chikhulupiliro mwa iye; ndipo iwo amene ali ndi chikhulupiliro mwa iye adzakangamira ku chinthu chilichonse chabwino; kotero amaimilira njira ya ana a anthu; ndipo iye amakhala kumwamba kwamuyaya.",
                "29": "Ndipo chifukwa chakuti wachita ichi, abale anga okondedwa, kodi zozizwitsa zatha? Taonani ndinena kwa inu, ayi; ngakhale angelo sadaleke kutumikira kwa ana a anthu.",
                "30": "Pakuti taonani, iwo ali pansi pa iye, kutumikira monga mwa mawu a lamulo lake, kudzionetsera okha kwa iwo a chikhulupiliro cholimba ndi malingaliro okhazikika mu mtundu uliwonse wa umulungu.",
                "31": "Ndipo udindo wa utumiki wawo ndi kuyitanira anthu ku kulapa, ndi kukwaniritsa ndi kuchita ntchito ya mapangano a Atate, amene adawapanga kwa ana a anthu, kukonza njira pakati pa ana a anthu; pa kulalikira mawu a Khristu kwa zotengera zosankhika za Ambuye, kuti zikathe kupereka umboni wa iye.",
                "32": "Ndipo pakuchita izi, Ambuye Mulungu amakonza njira kuti otsala a anthu akakhale ndi chikhulupiliro mwa Khristu, kuti Mzimu Woyera ukathe kukhala ndi malo m’mitima yawo, molingana ndi mphamvu yake; ndipo monga momwemu adzakwaniritsa Atate, mapangano amene adawapanga kwa ana a anthu.",
                "33": "Ndipo Khristu adati: Ngati mudzakhala ndi chikhulupiliro mwa ine mudzakhala ndi mphamvu yakuchita chinthu chilichonse chili choyenera mwa ine.",
                "34": "Ndipo iye adati: Lapani malekezero onse a dziko lapansi, ndipo idzani kwa ine, ndipo batizidwani m’dzina langa, ndipo khalani ndi chikhulupiliro mwa ine, kuti inu muthe kupulumutsidwa.",
                "35": "Ndipo tsopano, Abale anga okondedwa, ngati izi zili choncho kuti zinthu izi zili zoona zimene ine ndayankhula kwa inu, ndipo Mulungu adzaonetsa kwa inu, ndi mphamvu ndi ulemerero waukulu pa tsiku lomaliza, kuti zili zoona, ndipo ngati zili zoona kodi tsiku la zozizwitsa lidatha?",
                "36": "Kapena angelo adaleka kuonekera kwa ana a anthu? Kapena wakaniza mphamvu ya Mzimu Woyera kwa iwo? Kapena iye adzatero, mpaka m’mene nthawi idzakhalire, kapena dziko lapansi lidzayima, kapena padzakhala munthu m’modzi pa nkhope yake kuti apulumutsidwe?",
                "37": "Taonani ndinena kwa inu, Ayi; pakuti ndi mwa chikhulupiliro kuti zozizwitsa zimachitidwa; ndipo ndi mwa chikhulupiliro kuti angelo amaonekera ndi kutumikira kwa anthu; kotero ngati zinthu izi zaleka tsoka kwa ana a anthu, pakuti ndi chifukwa cha kusakhulupilira, ndipo zonse zili chabe.",
                "38": "Pakuti palibe munthu angapulumutsidwe, molingana ndi mawu a Khristu, pokhapokha iwo adzakhale ndi chikhulupiliro mu dzina lake; kotero, ngati zinthu izi zidalekeka, pamenepo chikhulupiliro chidalekeka; ndipo woopsa ndi mkhalidwe wa munthu, pakuti ali ngati kuti padalibe chiwombolo chomwe chidapangidwa.",
                "39": "Koma taonani, Abale anga okondedwa, ndiweruza zinthu zabwino za inu, pakuti ndikuweruza kuti muli ndi chikhulupiliro mwa Khristu chifukwa cha kufatsa kwanu; pakuti ngati simuli ndi chikhulupiliro mwa iye ndiye kuti simukuyenera kuwerengeredwa pakati pa anthu a mpingo wake.",
                "40": "Ndiponso, abale anga okondedwa, ndikufuna kuyankhula kwa inu zokhudzana ndi chiyembekezo. Ndimotani momwe inu mungathe kufika ku chikhulupiliro, pokhapokha inu mutakhala nacho chiyembekezo?",
                "41": "Ndipo ndi chiyani chimene mudzayembekezera ? Taonani ndikunena kwa inu kuti mudzakhala nacho chiyembekezo mwa chitetezero cha Khristu ndi mphamvu ya chiukitso chake, kuukitsidwa ku moyo wosatha, ndipo izi chifukwa cha chikhulupiliro chanu mwa iye molingana ndi lonjezano.",
                "42": "Kotero, ngati munthu ali ndi chikhulupiliro akuyenera kukhala ndi chiyembekezo; pakuti popanda chikhulupiliro sipangakhale chiyembekezo chilichonse.",
                "43": "Ndiponso, taonani ndikunena kwa inu kuti iye sangakhale ndi chikhulupiliro ndi chiyembekezo, pokhapokha iye atakhala wofatsa, ndi wodzichepetsa mu mtima.",
                "44": "Ngati ndi choncho, chikhulupiliro chake ndi chiyembekezo chake n’chachabe, pakuti palibe amene alandiridwa pamaso pa Mulungu, kupatula wofatsa ndi wodzichepetsa mu mtima; ndipo ngati munthu ali wofatsa ndi wodzichepetsa mu mtima, ndi kuvomereza mwa mphamvu ya Mzimu Woyera kuti Yesu ndi Khristu, iye akuyenera kukhala ndi chikondi; pakuti ngati alibe chikondi ali chabe; kotero akuyenera kukhala nacho chikondi.",
                "45": "Ndipo chikondi chimaleza mtima, ndipo ndichokoma mtima, ndipo sichichita nsanje, ndipo sichidzikuza, sichitsata zake, sichikwiya msanga, sichiganizira zoipa, ndipo sichikondwera ndi kusaweruzika, koma chimakondwera muchoonadi, chimalolera zinthu zonse, chimakhulupilira zinthu zonse, chimayembekezera zinthu zonse, chimapilira zinthu zonse.",
                "46": "Kotero, abale anga okondedwa, ngati mulibe chikondi, muli chabe, pakuti chikondi sichilephera. Kotero, kangamirani ku chikondi, chomwe chili chachikulu mwa zonse, pakuti zinthu zonse zikuyenera kulephera—",
                "47": "Koma chifundo ndicho chikondi chenicheni cha Khristu, ndipo chimapilira ku nthawi zosatha; ndipo amene adzapezeke ali nacho tsiku lomaliza, zidzakhala bwino kwa iye.",
                "48": "Kotero, abale anga okondedwa, pempherani kwa Atate ndi mphamvu zonse za mtima, kuti mudzadzidwe ndi chikondi ichi, chimene iye apereka pa onse amene ali otsatira owona a Mwana wake, Yesu Khristu; kuti mukathe kukhala ana a Mulungu; kuti pamene adzaonekera tidzakhala monga iye, pakuti tidzamuona iye monga alili; kuti tikhale nacho chiyembekezo ichi; kuti tithe kuyeretsedwa, monga iye ali woyera. Ameni."
            },
            "8": {
                "1": "Kalata ya atate anga Mormoni, yolembedwa kwa ine, Moroni; ndipo idalembedwa kwa ine posakhalitsa pambuyo pa mayitanidwe anga ku utumiki. Ndipo motere adandilembera ine, nati:",
                "2": "Mwana wanga okondedwa, Moroni, ndikondwera kwambiri kuti Ambuye wako Yesu Khristu amakukumbukira, ndipo wakuyitana ku utumiki wake, ndi ku ntchito yake yopatulika.",
                "3": "Ndimakukumbukira nthawi zonse m’mapemphero anga, ndikupemphera mosalekeza kwa Mulungu Atate m’dzina la Mwana wake Woyera, Yesu, kuti iye, kudzera mu ubwino wake wopanda malire ndi chisomo chake, akusunge kudzera pa chipiliro cha chikhulupiliro pa dzina lake mpaka kumapeto.",
                "4": "Ndipo tsopano, mwana wanga, ndikuyankhula kwa iwe zokhudzana ndi izo zimene zikundikhumudwitsa ine kwakukulu; pakuti zikundikhumudwitsa ine kuti pakubuka mikangano pakati panu.",
                "5": "Pakuti, ngati ndamva choonadi, pakhala mikangano pakati panu pa zokhudzana ndi ubatizo wa ana anu aang’ono.",
                "6": "Ndipo tsopano, mwana wanga, ndikufuna kuti ugwire ntchito mwakhama, kuti kulakwa kwakukulu kumeneku kuchotsedwe mwa inu; pakuti, pa chifukwa cha ichi ndalemba kalata imeneyi.",
                "7": "Pakuti nthawi yomweyo nditangomva zinthu zimenezi kwa iwe ndidafunsa Ambuye zokhudzana ndi nkhaniyi. Ndipo mawu a Ambuye adadza kwa ine ndi mphamvu ya Mzimu Woyera, nati:",
                "8": "Mvetsera ku mawu a Khristu, Muwomboli wako, Ambuye wako ndi Mulungu wako. Taona, sindidadze m’dziko kudzayitana olungama koma ochimwa ku kulapa; alunga safuna dokotala, koma amene akudwala; kotero, ana aang’ono ndi alunga, pakuti iwo samatha kuchita tchimo; kotero, thembelero la Adamu lachotsedwa mwa iwo mwa ine, kuti lilibe mphamvu pa iwo; ndipo lamulo la mdulidwe latha mwa ine.",
                "9": "Ndipo monga momwemu Mzimu Woyera udawonetsera mawu a Mulungu kwa ine; kotero, mwana wanga wokondedwa, ndikudziwa kuti ndi chipongwe pamaso pa Mulungu, kuti mubatize ana aang’ono.",
                "10": "Taona ndikunena kwa iwe kuti chinthu ichi udzaphunzitsa—kulapa ndi ubatizo kwa iwo amene ali ozindikira kuyankha ndi okhala ndi kuthekera kochita tchimo; inde, phunzitsani makolo kuti akuyenera kulapa ndi kubatizidwa, ndi kudzichepetsa okha monga ana awo aang’ono, ndipo iwo onse adzapulumutsidwa ndi ana awo aang’ono.",
                "11": "Ndipo ana awo aang’ono samafunikira kulapa, ngakhale ubatizo. Taona, ubatizo uli wa kulapa kwa kukwaniritsa malamulo ku chikhululukiro cha machimo.",
                "12": "Koma ana aang’ono ali moyo mwa Khristu, ngakhale kuchokera ku maziko a dziko; ngati sichoncho, Mulungu ali Mulungu wa tsankho, ndiponso Mulungu wosinthika, ndi wokondera anthu ena; pakuti ndi ana angati amene adamwalira asadabatizidwe!",
                "13": "Kotero, ngati ana aang’ono sakadatha kupulumutsidwa popanda ubatizo, awa akadayenera kupita ku gehena yosatha.",
                "14": "Taona ndinena ndi iwe, kuti amene amaganiza kuti ana aang’ono akufunika ubatizo ali mu ndulu ya kuwawa ndi m’nsinga za uchimo; pakuti alibe ngakhale chikhulupiliro, chiyembekezo, kapena chikondi; kotero, ngati iye afa pamene ali mu lingaliroli, iye akuyenera kupita pansi ku gehena.",
                "15": "Pakuti koopsa ndi kuipa koganiza kuti Mulungu amapulumutsa mwana mmodzi chifukwa cha ubatizo, ndipo winayo akuyenera kuwonongeka chifukwa alibe ubatizo.",
                "16": "Tsoka kwa iwo amene adzapotoza njira za Ambuye pambuyo pa chikhalidwe ichi, pakuti adzawonongeka pokhapokha atalapa. Taonani, ndikuyankhula molimba mtima, pokhala nawo ulamuliro wa kwa Mulungu; ndipo sindimaopa chimene munthu angachite; pakuti chikondi changwiro chimachotsa mantha onse.",
                "17": "Ndipo ndadzadzidwa ndi chikondi, chimene chili chikondi chosatha; kotero, ana onse ali ofanana kwa ine; kotero, ndimakonda ana ang’ono ndi chikondi changwiro; ndipo onse ali ofanana ndi olandira nawo chipulumutso.",
                "18": "Pakuti ndikudziwa kuti Mulungu sali Mulungu watsankho, kapena munthu wosinthika; koma iye ndi wosasinthika kuchokera muyaya mpaka muyaya.",
                "19": "Ana aang’ono sangathe kulapa; kotero, ndi kuipa koopsa kukana chifundo choyera cha Mulungu kwa iwo, pakuti onse ali ndi moyo mwa iye chifukwa cha chifundo chake.",
                "20": "Ndipo iye amene amanena kuti ana aang’ono akufunika ubatizo amakana chifundo cha Khristu, ndipo amaika pachabe chitetezero cha iye ndi mphamvu ya chiwombolo chake.",
                "21": "Tsoka kwa otere, chifukwa ali pachiwopsezo cha imfa, gahena, ndi mazunzo osatha. Ndikuyankhula izi molimba mtima; Mulungu wandilamulira. Mvetsera kwa izo ndi kumvera, kapena zidzayima motsutsana nawe pampando wachiweruzo wa Khristu.",
                "22": "Pakuti taona kuti ana aang’ono onse ali ndi moyo mwa Khristu, ndiponso onse amene ali opanda lamulo. Pakuti mphamvu ya chiwombolo imafika pa onse amene alibe lamulo; kotero, iye amene satsutsidwa, kapena iye amene sali pansi pa kutsutsidwa, sangathe kulapa; ndipo kwa wotere ubatizo suthandiza kanthu—",
                "23": "Koma ndi mnyozo pamaso pa Mulungu, kukana chifundo cha Khristu, ndi mphamvu ya Mzimu wake Woyera, ndi kudalira ntchito zakufa.",
                "24": "Taona, mwana wanga, chinthu ichi sichikuyenera kukhala; pakuti kulapa kuli kwa awo omwe ali pansi pa kutsutsika ndi pansi pa thembelero la chilamulo chosweka.",
                "25": "Ndipo zipatso zoyamba za kulapa ndi ubatizo; ndipo ubatizo umadza mwa chikhulupiliro m’kukwaniritsa malamulo; ndipo kukwaniritsa malamulo kumabweretsa chikhululukiro cha machimo;",
                "26": "Ndipo chikhululukiro cha machimo chimabweretsa kufatsa, ndi kudzichepetsa kwa mtima; ndipo chifukwa cha kufatsa ndi kudzichepetsa kwa mtima kudza kuyenderedwa kwa Mzimu Woyera, amene Mtonthonzi amadzadza ndi chiyembekezo ndi chikondi changwiro, chikondi chimene chimapilira mwa khama ku pemphero, mpaka mapeto adzafika, pamene oyera onse adzakhala ndi Mulungu.",
                "27": "Taona, mwana wanga, ndidzakulemberanso ngati sindipita posachedwapa motsutsana ndi Alamani. Taona, kunyada kwa mtundu uwu, kapena anthu a Anefi, kwatsimikizira chiwonongeko chawo pokhapokha iwo atalapa.",
                "28": "Apemphelere iwo, mwana wanga, kuti kulapa kubwere kwa iwo. Koma taona, ine ndikuwopa kuti kapena Mzimu udasiya kulimbana ndi iwo; ndi ku mbali iyi ya dziko iwonso akufunafuna kutaya mphamvu zonse ndi ulamuliro umene umachokera kwa Mulungu; ndipo iwo akukana Mzimu Woyera.",
                "29": "Ndipo atakana chidziwitso chachikulu chotere, mwana wanga, akuyenera kuwonongeka posachedwa, mpaka kukwaniritsidwa kwa mauneneri amene adanenedwa ndi aneneri, komanso mawu a Mpulumutsi wathu iye mwini.",
                "30": "Tsala bwino, mwana wanga, mpaka ine ndidzakulembera iwe, kapena ndidzakumana nawenso. Ameni."
            },
            "9": {
                "intro": "Kalata yachiwiri ya Mormoni kwa mwana wake Moroni.",
                "1": "Mwana wanga wokondedwa, ndakulemberanso kuti udziwe kuti ndikadali wamoyo; Koma ine ndalemba zinazake zomwe zili zokhumudwitsa.",
                "2": "Pakuti taona, ndidakhala ndi nkhondo yowawa ndi Alamani, imene ife sitidagonjetse; ndipo Akentu wagwa ndi lupanga, ndiponso Luramu ndi Emironi; inde, ndipo tataya anthu ambiri osankhika athu.",
                "3": "Ndipo tsopano taona, mwana wanga, ine ndikuopa kuti mwina Alamani adzawononga anthu awa; pakuti sakulapa; ndipo Satana amautsa iwo kosalekeza kuti akwiyirane wina ndi mzake.",
                "4": "Taona, ndikugwira nawo ntchito kosalekeza; ndipo pamene ndikuyankhula mawu a Mulungu mwamphamvu iwo amanjenjemera ndi kukwiya motsutsana nane; Ndipo ndikapanda kudzudzula mwamphamvu amaumitsa mitima yawo pa izo; kotero, ndikuopa kuti kapena Mzimu wa Ambuye waleka kulimbana nawo.",
                "5": "Pakuti kwambiri iwo akwiya mpaka akundiwonekera kuti alibe mantha ndi imfa; ndipo iwo ataya chikondi chawo, wina ndi mzake; ndipo akumva ludzu la mwazi, ndi kubwenzera chilango kosalekeza.",
                "6": "Ndipo tsopano, mwana wanga okondedwa, posatengera za kuuma kwawo, tiye ife tigwire ntchito molimbika; pakuti ngati tileka kugwira ntchito, tidzatsutsidwa; pakuti tili ndi ntchito yoti tichite pamene tili m’chihema ichi cha dongo, kuti tikathe kugonjetsa mdani wa chilungamo chonse, ndi kupumula miyoyo yathu mu ufumu wa Mulungu.",
                "7": "Ndipo tsopano ndikulemba zinazake zokhudzana ndi mazunzo a anthu awa. Pakuti molingana ndi chidziwitso chomwe ndalandira kuchokera kwa Amoroni, taona, Alamani ali ndi akaidi ambiri, amene adawatenga pa nsanja ya Sheriza; ndipo padali amuna, akazi, ndi ana.",
                "8": "Ndipo amuna ndi abambo a akazi amenewo ndi ana amenewo adawapha; ndipo amadyetsa akazi ndi mnofu wa amuna awo, ndi ana ndi matupi a makolo awo; ndipo popanda madzi, koma pang’ono; amawapatsa.",
                "9": "Ndipo posatengera chonyansa chachikulu ichi cha Alamani, sichikupitilira icho cha anthu athu mu Moriyantumu. Pakuti, taona, ambiri a ana aakazi a Alamani awatenga akaidi; ndipo atawalanda iwo chimene chidali chokondedwa kwambiri ndi chamtengo wapatali koposa zinthu zonse, chimene chili kudzisunga ndi ungwiro—",
                "10": "Ndipo atatha kuchita ichi, iwo adawapha iwo m’njira yankhanza kwambiri, kuzunza matupi awo ngakhale mpaka ku imfa; ndipo atatha kuchita izi, amadya nyama yawo ngati zilombo zakuthengo, chifukwa cha kuuma kwa mitima yawo; ndipo amazichita ngati chizindikiro cha kulimba mtima.",
                "11": "O mwana wanga okondedwa, angatani anthu ngati awa, amene ali opanda chitukuko?",
                "12": "(Ndipo zaka zochepa zapita, ndipo adali anthu akhalidwe labwino ndi okondweretsa).",
                "13": "Koma O mwana wanga, angatani anthu onga awa, amene chikondwelero chawo chili chonyansa kwambiri motere?",
                "14": "Kodi tingayembekezere bwanji kuti Mulungu angatsekereze dzanja lake ku chiweruzo motsutsana nafe?",
                "15": "Taona, mtima wanga ulira: Tsoka kwa anthu awa. Tulukani mu chiweruzo, O Mulungu, ndipo bisani machimo awo, ndi kuipa, ndi zonyansa kuchokera pamaso panu!",
                "16": "Ndiponso, mwana wanga, kuli akazi amasiye ambiri ndi ana awo aakazi amene atsalira mu Sheriza; ndipo gawo limenelo la chakudya chimene Alamani sadachitenge, taona, gulu lankhondo la Zenefi lawatengera kutali, ndipo lidawasiya iwo kuti aziyendayenda kulikonse kumene angathe chifukwa cha chakudya; ndipo amayi achikulire ambiri akomoka panjira, ndikumwalira.",
                "17": "Ndipo ankhondo amene ali ndi ine afooka; ndipo magulu ankhondo a Alamani ali pakati pa Sheriza ndi ine; ndipo onse amene athawira ku gulu lankhondo la Aroni akhala ogwidwa ku nkhanza zawo zoopsa.",
                "18": "O, kuipa kwa anthu anga! Iwo ali opanda dongosolo ndi opanda chifundo. Taona, ine ndine munthu, ndipo ndili ndi mphamvu za munthu, ndipo sindingathenso kugwiritsa ntchito malamulo anga.",
                "19": "Ndipo akhala amphamvu m’kusochera kwawo; ndipo afanana munkhanza, osasiya aliyense, achikulire kapena achichepere; ndipo amakondwera ndi chilichonse kupatula icho chimene chili chabwino; ndipo mazunzo a akazi athu ndi ana athu pa nkhope yonse ya dziko lino aposa chilichonse; inde lilime silingathe kunena, kapena kutheka kuzilemba.",
                "20": "Ndipo tsopano, mwana wanga, sindikhalanso pa chochitika choipa ichi. Taona, iwe ukudziwa kuipa kwa anthu awa; iwe ukudziwa kuti iwo ali opanda chikhalidwe, ndipo adutsa pa kumvelera kulikonse; ndipo kuipa kwawo kwapambana uko kwa Alamani.",
                "21": "Taona, mwana wanga, sindingathe kuwavomereza iwo kwa Mulungu kuopa kuti angandikanthe.",
                "22": "Koma taona, mwana wanga, ndikukuvomereza iwe kwa Mulungu, ndipo ndikhulupilira mwa Khristu kuti udzapulumutsidwa; ndipo ndikupemphera kwa Mulungu kuti asunge moyo wako, kuti ukachitire umboni kubwelera kwa anthu ake kwa iye, kapena chiwonongeko chawo chotheratu; pakuti ndikudziwa kuti akuyenera kuwonongeka pokhapokha atalapa ndi kubwelera kwa iye.",
                "23": "Ndipo ngati adzawonongeka zidzakhala ngati kwa Ayeredi, chifukwa cha kufuna kwa mitima yawo, kufunafuna mwazi ndi kubwenzera choipa.",
                "24": "Ndipo ngati zitadzakhale kuti iwo awonongeka, tikudziwa kuti ambiri a abale athu apita kwa Alamani, ndipo ochulukanso adzapita kwa iwo; kotero, udzalembe zinthu zingapo pang’ono, ngati udzapulumuke ndipo ine ndidzawonongedwa ndipo sindidzakuona iwe; koma ndikukhulupilira kuti ndidzakuona posachedwa; pakuti ine ndili nazo zolemba zopatulika zomwe ndikufuna kupereka kwa iwe.",
                "25": "Mwana wanga, khala okhulupirika mwa Khristu; ndipo zisakukhumudwitse zimene ndalemba, kuti zikulemetse iwe kufikira imfa; koma Khristu akukweze pamwamba, ndipo zowawa zake ndi imfa, ndi kuzionetsa kwa thupi lake kwa makolo athu, ndi chifundo chake ndi kuleza mtima kwake, ndi chiyembekezo cha ulemelero wake ndi cha moyo wosatha, zikhale mu malingaliro ako kwamuyaya.",
                "26": "Ndipo chisomo cha Mulungu Atate, amene mpando wachifumu wake uli m’mwamba mwamba, ndi Ambuye wathu Yesu Khristu, amene wakhala pa dzanja lamanja la mphamvu yake, mpaka zinthu zonse zidzakhala pansi pa iye, chikhale, ndi kukhala ndi iwe kwamuyaya. Ameni."
            },
            "10": {
                "1": "Tsopano ine, Moroni, ndikulemba zinazake monga zowoneka zabwino kwa ine; ndipo ine ndikulemba kwa abale anga, Alamani; ndipo ndikufuna kuti adziwe kuti zaka zoposa mazana anayi ndi makumi awiri zapita chiyambire pamene chizindikiro chidaperekedwa cha kudza kwa Khristu.",
                "2": "Ndipo ine ndikusindikiza zolemba izi, nditatha kuyankhula mawu ochepa mwa njira ya chilimbikitso kwa inu.",
                "3": "Taonani, ndikufuna ndikulimbikitseni kuti pamene mudzawerenga zinthu izi, ngati ili nzeru mwa Mulungu kuti mudzawerenga izo, kuti mudzakumbukire momwe Ambuye adakhalira wachifundo kwa ana a anthu, kuchokera ku chilengedwe cha Adamu ngakhale mpaka nthawi imene inu mudzalandire zinthu izi, ndi kuzilingalira mu mitima yanu.",
                "4": "Ndipo pamene mudzalandira zinthu izi; ndikufuna ndikulimbikitseni inu kuti mudzafunse kwa Mulungu, Atate Wamuyaya, mu dzina la Khristu, ngati zinthu izi siziri zoona; ndipo ngati mudzafunsa ndi mtima woona, ndi cholinga chenicheni, pokhala ndi chikhulupiliro mwa Khristu, iye adzawonetsera choonadi cha izo kwa inu, ndi mphamvu ya Mzimu Woyera.",
                "5": "Ndipo mwa mphamvu ya Mzimu Woyera inu mutha kudziwa choonadi cha zinthu zonse.",
                "6": "Ndipo chilichonse chabwino chili cholungama ndi choona; kotero, palibe chomwe chili chabwino chimakana Khristu, koma chimavomereza kuti iye ali.",
                "7": "Ndipo inu mutha kudziwa kuti iye ali, mwa mphamvu ya Mzimu Woyera; kotero ine ndikufuna ndikulimbikitseni inu kuti musakane mphamvu ya Mulungu; chifukwa amagwira ntchito ndi mphamvu; monga mwa chikhulupiliro cha ana a anthu, chimodzimodzi lero ndi mawa, ndi ku nthawi zosatha.",
                "8": "Ndiponso ndikukulimbikitsani, abale anga, kuti musakane mphatso za Mulungu, pakuti ndizochuluka; ndipo izo zimachokera kwa Mulungu yemweyo. Ndipo pali njira zosiyanasiyana zomwe mphatso izi zimagwiritsidwira ntchito; koma Mulungu yemweyo ndiye wakuchita zonse mwa onse; ndipo zimaperekedwa ndi maonetseredwe a Mzimu wa Mulungu kwa anthu, kuti apindule nazo.",
                "9": "Pakuti taonani, kwa m’modzi kwapatsidwa mwa Mzimu wa Mulungu, kuti akaphunzitse mawu a nzeru;",
                "10": "Ndi kwa wina, kuti akaphunzitse mawu a chidziwitso mwa Mzimu womwewo;",
                "11": "Ndi kwa wina, chikhulupiliro chachikulu kwambiri; ndi kwa wina mphatso za machiritso, mwa Mzimu womwewo;",
                "12": "Ndiponso, kwa wina, kuti akachite zozizwitsa zamphamvu;",
                "13": "Ndiponso, kwa wina, kuti athe kunenera zokhudzana ndi zinthu zonse;",
                "14": "Ndiponso, kwa wina, kuona kwa angelo ndi mizimu yotumikira;",
                "15": "Ndiponso, kwa wina, mitundu yonse ya malilime;",
                "16": "Ndiponso, kwa wina, kumasulira kwa ziyankhulo ndi mitundu yosiyanasiyana ya malilime.",
                "17": "Ndipo mphatso zonse izi zimadza mwa Mzimu wa Khristu; ndipo zimadza kwa munthu aliyense payekhapayekha, molingana ndi momwe afunire.",
                "18": "Ndipo ndikukulimbikitsani, abale anga okondedwa, kuti mukumbukire kuti mphatso yabwino iliyonse imachokera kwa Khristu.",
                "19": "Ndipo ndikukulimbikitsani inu, abale anga okondedwa, kuti mukumbukire kuti ali yemweyo dzulo, lero, ndi kunthawi zosatha, ndi kuti mphatso zonsezi zomwe ndayankhula, zomwe ndi zauzimu, sizidzathetsedwa, ngakhale konse pamene dziko lidzayima, pokhapokha molingana ndi kusakhulupilira kwa ana a anthu.",
                "20": "Kotero, pakuyenera kukhala chikhulupiliro; ndipo ngati pakuyenera kukhala chikhulupiliro pakuyeneranso kukhala chiyembekezo; ndipo ngati pali chiyembekezo pakuyeneranso kukhala chikondi.",
                "21": "Ndipo pokhapokha muli ndi chikondi inu simungathe mwanjira iliyonse kupulumutsidwa mu ufumu wa Mulungu; ngakhale inu simungathe kupulumutsidwa mu ufumu wa Mulungu ngati inu mulibe chikhulupiliro; ngakhale simungathe ngati mulibe chiyembekezo.",
                "22": "Ndipo ngati mulibe chiyembekezo mukuyenera kukhala otaya mtima; ndipo kutaya mtima kumabwera chifukwa cha kusaweruzika.",
                "23": "Ndipo Khristu adanenadi kwa makolo athu: Ngati muli ndi chikhulupiliro mukhonza kuchita zinthu zonse zomwe zili zoyenera kwa ine.",
                "24": "Ndipo tsopano ndikuyankhula ku malekezero onse a dziko lapansi—kuti ngati tsiku lidzafika kuti mphamvu ndi mphatso za Mulungu zidzachotsedwa pakati panu, chidzakhala chifukwa cha kusakhulupilira.",
                "25": "Ndipo tsoka lidzakhala kwa ana a anthu ngati izi zili choncho; pakuti sipadzakhala wina wakuchita zabwino mwa inu, sadzakhalapo ngakhale m’modzi. Pakuti ngati pali m’modzi mwa inu amene achita zabwino, iye adzagwira ntchito ndi mphamvu ndi mphatso za Mulungu.",
                "26": "Ndipo tsoka kwa iwo amene adzachita zinthu izi ndi kufa, pakuti adzafa m’machimo awo, ndipo sangathe kupulumutsidwa mu ufumu wa Mulungu; ndipo ndikunena molingana ndi mawu a Khristu; ndipo sindikunama.",
                "27": "Ndipo ndikukulimbikitsani kuti mukumbukire zinthu izi; pakuti nthawi ilinkudza mwansanga imene inu mudzadziwa kuti sindikunama, pakuti mudzandiona ku bwalo la Mulungu; ndipo Ambuye Mulungu adzanena kwa inu: Kodi ine sindidanene mawu anga kwa inu, amene adalembedwa ndi munthu ameneyu, monga ngati wofuula kuchokera kwa akufa, inde, ngakhale monga woyankhula kuchokera m’fumbi?",
                "28": "Ndikulengeza zinthu izi ku kukwaniritsidwa kwa mauneneri. Ndipo taonani, zidzatuluka kuchokera mkamwa mwa Mulungu wosatha; ndipo mawu ake adzapita ndi mphamvu kuchokera ku m’badwo ndi m’badwo.",
                "29": "Ndipo Mulungu adzaonetsa kwa inu, kuti zimene ndalemba ndi zoona.",
                "30": "Ndiponso ndikufuna ndikulimbikitseni inu kuti mudze kwa Khristu, ndipo gwirani pa mphatso yabwino iliyonse, ndipo musakhudze mphatso yoipa, kapena chinthu chodetsedwa.",
                "31": "Ndipo galamuka, ndikudzuka ku fumbi, O Yerusalemu; inde, ndipo vala zovala zako zokongola, O mwana wamkazi wa Ziyoni; ndi kulimbikitsa zikhomo zako ndi kukulitsa malire ako kwamuyaya, kuti iwe usadzasokonezedwenso, kuti mapangano a Atate Wamuyaya amene adapanga kwa iwe, O nyumba ya Israeli, akathe kukwaniritsidwa.",
                "32": "Inde, bwerani kwa Khristu, ndi kukhala angwiro mwa iye, ndi kudzikana nokha ku kupanda umulungu konse; ndipo ngati mudzadzikana inu eni pa kupanda umulungu konse, ndi kukonda Mulungu ndi mphamvu zanu zonse, malingaliro ndi mphamvu zanu zonse, pamenepo chisomo chake chili chokwanira kwa inu, kuti mwa chisomo chake mutha kukhala angwiro mwa Khristu; ndipo ngati ndi chisomo cha Mulungu muli angwiro mwa Khristu, simungathe mwanjira iliyonse kukana mphamvu ya Mulungu.",
                "33": "Ndiponso, ngati inu mwa chisomo cha Mulungu muli angwiro mwa Khristu, ndi kusakana mphamvu yake, pamenepo inu mwayeretsedwa mwa Khristu mwa chisomo cha Mulungu, kudzera mu kukhetsa kwa mwazi wa Khristu, umene uli mu pangano la Atate ku chikhululukiro cha machimo anu, kuti inu mukhale oyera, opanda banga.",
                "34": "Ndipo tsopano ndikutsanzika kwa nonse, tsalani bwino. Posachedwapa ndipita kukapumula mu paradiso wa Mulungu, mpaka mzimu wanga ndi thupi langa zidzalumikizanenso, ndipo ndidzabweretsedwa mwachipambano mumlengalenga, kudzakumana nanu pamaso pa bwalo lokondweretsa la Yehova wamkulu, Woweruza Wamuyaya wa amoyo ndi akufa. Ameni."
            }
        }
    }
}