{
    "1-ne": {
        "meta": {
            "slug": "1-ne",
            "name": "INcwadzi yekuCala yaNefi",
            "chapterWord": "Sehluko"
        },
        "chapters": {
            "1": {
                "intro": "Umlandvo waLehi nemkakhe Sariya, kanye nemadvodzana akhe lamane, labebitwa ngekutsi (kusukela kulendzala) Lamani, Lemuweli, Semu, kanye naNefi. INkhosi icwayisa Lehi kutsi esuke eveni laseJerusalema, ngoba bekaphrofethe kubantfu ngalokuphatselene nebubi babo futsi bafuna kuyibhubhisa imphilo yakhe. Utsatsa luhambo lwetinsuku letintsatfu uya ehlane nemndeni wakhe. Nefi utsatsa bomnakabo ubuyela eveni laseJerusalema kute ayolandza umbhalo wemaJuda. Umlandvo ngetinhlupheko tabo. Batsatsa emadvodzakati a-Ishmayeli aba bafati babo. Batsatsa imindeni yabo baphindze bayesuka baya ehlane. Buhlungu babo kanye netinhlupheko tabo ehlane. Indlela labahamba ngayo. Bafika emantini lamaningi. Bomnakabo Nefi bayamvukela. Uyabancoba, futsi wakha umkhumbi. Indzawo bayibita ngeligama kutsi yiNala. Bawela emanti lamaningi baya eveni lesetsembiso, njalonjalo. Lomlandvo ungekwekubhala kwaNefi; noma ngalamanye emagama, mine, Nefi, ngiwubhalile lombhalo.",
                "1": "Mine, Nefi, ngoba ngitelwe batali labebalungile, ngako-ke ngafundziswa ngandlelatsite ngayo yonkhe imfundziso yababe; futsi sengibone tinhlupheko letiningi etinsukwini tekuphila kwami, noko, ngitsandziwe kakhulu yiNkhosi etinsukwini tami; yebo, ngitfole lwati lolukhulu lebuhle kanye netimfihlakalo taNkulunkulu, ngako-ke ngenta umbhalo wetento tami etinsukwini tekuphila kwami.",
                "2": "Yebo, ngenta umbhalo ngelulwimi lwababe, lolucuketse timfundziso temaJuda kanye nelulwimi lwemaGibhithe.",
                "3": "Futsi ngiyati kutsi umbhalo lengiwentako uliciniso; ngiphindze ngiwenta ngesami sandla lucobo; futsi ngiwenta ngekwelwati lwami.",
                "4": "Ngoba kwenteka ngekucala kwemnyaka wekucala wekubusa kwaSedekiya, inkhosi yakaJuda, (babe, Lehi, asahlale eJerusalema tinsuku tonkhe tekuphila kwakhe); futsi ngawo wona lowo mnyaka kwafika baphrofethi labaningi, baphrofetha kubantfu kutsi kufanele baphendvuke, noma lidolobha lelikhulu iJerusalema kufanele ibhujiswe.",
                "5": "Ngaloko-ke kwenteka kutsi babe, Lehi, asahamba wathandaza eNkhosini, yebo, nangenhlitiyo yakhe yonkhe, athandazela bantfu bakubo.",
                "6": "Futsi kwenteka asathandaza eNkhosini, kwachamuka insika yemlilo yahlala etikwelidvwala phambi kwakhe; wabona waphindze weva lokuningi; futsi ngenca yetintfo latibona nalativa wachachatela waphindze watfutfumela kakhulu.",
                "7": "Futsi kwenteka kutsi wabuyela endlini yakhe eJerusalema; waphindze watijika etulu embhedzeni wakhe, anganywe nguMoya kanye netintfo labetibonile.",
                "8": "Asanganywe nguMoya kanjalo, watsatfwa ngumbono, kangangekutsi wabona emazulu avuleka, waphindze wabona Nkulunkulu ahleti esihlalweni sakhe, atungeletwe ticuku tetingilosi letingabaleki tisesimeni sekuhlabela nekudvumisa Nkulunkulu wato.",
                "9": "Futsi kwenteka kutsi wabona loYedvwa ehla aphuma ekhatsi nekhatsi nelizulu, waphindze wabona kutsi kukhatimula kwakhe kwakungetulu kwelilanga ekhatsi nemini.",
                "10": "Waphindze, wabona labanye labalishumi nakubili bamlandzela, futsi kwabo kukhanya kwakwendlula kwetinkhanyeti esibhakabhakeni.",
                "11": "Behlela phansi bahamba etikwebuso bemhlaba; wekucala weta wema ngembili kwababe, wamnika incwadzi, futsi wamyala kutsi ayoyifundza.",
                "12": "Futsi kwenteka kutsi asafundza, wagcwaliswa nguMoya weNkhosi.",
                "13": "Wafundza, watsi: Maye, maye, kuwe Jerusalema, ngoba ngitibonile tinengiso takho! Yebo, futsi tiningi tintfo babe latifundza mayelana neJerusalema—kutsi kumele ibhujiswe kanye nalabahlala kuyo; labaningi kuyomele babhujiswe ngenkemba, futsi labaningi bayomukiswa batfunjelwe eBhabhulona.",
                "14": "Futsi kwenteka kutsi ngesikhatsi babe asatifundzile aphindze atibonile tintfo letinkhulu naletimangalisako, wababata tintfo letiningi eNkhosini; njengekutsi: Mikhulu iphindze iyamangalisa imisebenti yakho, Awu Nkhosi Nkulunkulu Somandla! Sihlalo sakho sisetulu emazulwini, futsi emandla, kanye nebuhle, kanye nemusa wakho kusetulu kwabo bonkhe labahlala emhlabeni; futsi, ngoba unemusa, ngeke uvumele labo labeta kuwe kutsi babhujiswe.",
                "15": "Futsi kwakungalendlela lakhuluma ngayo babe ngelulwimi lwakhe advumisa Nkulunkulu; ngoba umphefumulo wakhe wajabula, nenhlitiyo yakhe yonkhe yagcwaliswa, ngenca yetintfo labetibonile, yebo, leto iNkhosi leyayimtjengise tona.",
                "16": "Manje mine, Nefi, angenti umlandvo lophelele ngetintfo babe latibhalile, ngoba ubhale tintfo letiningi latibona ngemibono kanye nasemaphusheni; futsi ngetulu kwaloko ubhale tintfo letiningi latiphrofetha nalatikhuluma kubantfwana bakhe, lengingayukwenta umlandvo lophelele ngato.",
                "17": "Kodvwa ngiyawukwenta umlandvo ngetento tami etinsukwini tekuphila kwami. Buka, ngifinyeta umbhalo wababe kubongcwengcwe lengibentile ngetami tandla lucobo; ngaloko-ke, emvakwekutsi sengiwufinyetile umbhalo wababe, ngitawubese sengenta umlandvo ngemphilo yami.",
                "18": "Ngaloko-ke, ngifuna kutsi nati, kutsi emvakwekutsi iNkhosi seyimtjengise tintfo letiningi letimangalisako babe, Lehi, yebo, mayelana nekubhujiswa kweJerusalema, buka wahamba waya emkhatsini webantfu, futsi wacala kuphrofetha nekumemetela kubo tintfo labetibonile futsi nalebekativile.",
                "19": "Futsi kwenteka kutsi emaJuda ahlekisa ngaye ngenca yetintfo latifakaza ngawo; ngoba wafakaza ngebubi kanye netinengiso tawo; waphindze wafakaza ngekutsi tintfo labetibonile nalebekativile, kanjalo netintfo latifundza encwadzini tatibonakalisa ngalokusobala kuta kwaMesiya, kanjalo nangekuhlengwa kwemhlaba.",
                "20": "Futsi ngesikhatsi emaJuda ativa leti tintfo amtfukutselela; yebo, nanjengebaphrofethi basendvulo, lababacosha, nalababagcoba ngematje, nalabababulala; futsi ngetulu kwaloko afuna imphilo yakhe, kutsi ayitsatse. Kodvwa buka, mine, Nefi, ngitawunikhombisa kutsi bumnene besihawu seNkhosi bungetulu kwabo bonkhe labo leyibakhetsile, ngenca yelukholo lwabo, kubenta babe nemandla lamakhulu nangemandla ekukhululwa."
            },
            "2": {
                "1": "Ngoba buka, kwenteka kutsi iNkhosi yakhuluma kubabe, yebo, nasephusheni, yatsi kuye: Ubusisiwe wena Lehi, ngenca yetintfo lotentile; futsi ngenca yekutsi bewetsembekile wamemetela kulaba bantfu tintfo mine lengikuyale ngato, buka, bafuna kutsatsa imphilo yakho.",
                "2": "Futsi kwenteka kutsi iNkhosi yamyaleta babe, nasephusheni, kutsi kuyofanele atsatse umndeni wakhe esuke aye ehlane.",
                "3": "Futsi kwenteka kutsi walilalela livi leNkhosi, ngaloko-ke wenta njengoba iNkhosi imyalile.",
                "4": "Futsi kwenteka kutsi wasuka waya ehlane. Washiya umuti wakhe, kanjalo nelive lelalilifa lakhe, kanye neligolide lakhe, nesiliva yakhe, netintfo letiligugu takhe, futsi wangatsatsi lutfo kutsi ahambe nako, ngaphandle kwemndeni wakhe, kanye netintfo lebekatidzinga, kanye nemathende, wesuka waya ehlane.",
                "5": "Wehlela entansi ngaseminceleni edvute nesisekelo seLwandle loluBovu; futsi wahamba ehlane eminceleni lesedvute neLwandle loluBovu; wahamba ehlane nemndeni wakhe, lowo lowawufaka ekhatsi make, Sariya, kanye nabomnaketfu labadzala, lokwakunguLamani, naLemuweli, kanye naSemu.",
                "6": "Futsi kwenteka kutsi ngesikhatsi sekahambe tinsuku letitsatfu ehlane, wamisa lithende lakhe esigodzini ngaseceleni kwemfula wemanti.",
                "7": "Futsi kwenteka kutsi wakha lilati ngematje, wabese wenta umnikelo eNkhosini, waphindze wabonga eNkhosini Nkulunkulu.",
                "8": "Futsi kwenteka kutsi wawubita lomfula, ngelibito laLamani, wawutfululela eLwandle loluBovu; futsi sigodzi besiseminceleni edvute kwemlomo wawo.",
                "9": "Futsi ngesikhatsi babe abona kutsi emanti emfula atfululeka emtfonjeni weLwandle loluBovu, wakhuluma kuLamani watsi: Awushengatsi bewungaba njengalomfula, ugobhotele njalo emtfonjeni wako konkhe kulunga!",
                "10": "Waphindze kanjalo wakhuluma kuLemuweli: Awu shengatsi bewungaba njengalesi sigodzi, ugcile usime, futsi unganyakatiseki ekugcineni imiyaleto yeNkhosi!",
                "11": "Manje loku yena wakukhuluma ngenca yekuba bonhlokolukhuni kwaLamani banaLemuweli; ngoba buka bavungama ngetintfo letiningi kubabe, ngoba bekayindvodza yemibono, futsi bekabaholile wabakhipha eveni laseJerusalema, kute bashiye live lebekulifa labo, kanye neligolide labo, nesiliva yabo, kanye netintfo letingemagugu tabo, kute babhubhele ehlane. Futsi batsi bekakwente loku ngenca yebuwula bemicabango yenhlitiyo yakhe.",
                "12": "Futsi kungalendlela Lamani naLemuweli labavungamela ngayo babe, kungibo labadzala. Futsi bavungama ngoba bebangatati tento taloyo Nkulunkulu lobekabadalile.",
                "13": "Bebangakholwa kutsi iJerusalema, lelo dolobha lelikhulu, lalingabhujiswa njengekusho kwemavi ebaphrofethi. Futsi bona bebanjengemaJuda labekaseJerusalema, labekafuna kutsatsa imphilo yababe.",
                "14": "Futsi kwenteka kutsi babe wakhuluma kubo esigodzini saLemuweli, ngemandla, agcwaliswe ngaMoya, kwate kwatsi luhlaka lwemitimba yabo lwadlukutela ngaphambi kwakhe. Futsi yena wabatfobisa, kangangekutsi abatange basalokotsa bakhulume ngekuphikisana naye; ngaloko-ke, benta njengoba abebayalile.",
                "15": "Futsi babe wahlala ethendeni.",
                "16": "Futsi kwenteka kutsi mine, Nefi, ngimncane kakhulu, noko ngimkhulu ngimudze, ngiphindze nginetifiso letinkhulu ngekwati ngetimfihlakalo takaNkulunkulu, ngaloko-ke, ngakhala eNkhosini; futsi buka yona yangivakashela, yayitsambisa inhlitiyo yami kangangoba ngakhohlwa ngiwo onkhe emavi lawo lebekadze akhulunywe ngubabe; ngaloko-ke, mine angitange ngimvukele njengabomnaketfu.",
                "17": "Ngakhuluma kuSemu, ngimatisa ngetintfo iNkhosi leyayitivetile kimi ngaMoya wayo loNgcwele. Futsi kwenteka kutsi wakholelwa emavini ami.",
                "18": "Kodvwa, buka, Lamani naLemuweli abatange bawalalele emavi ami; futsi ngidzabukile ngenca yebulukhuni betinhlitiyo tabo ngakhala eNkhosini.",
                "19": "Futsi kwenteka kutsi iNkhosi yakhuluma kimi, itsi: Ubusisiwe wena, Nefi, ngenca yelukholo lwakho, ngoba ungifunile ngekukhutsala, nangenhlitiyo letfobekile.",
                "20": "Futsi kangangoba uyawuyigcina imiyaleto yami, uyawuphumelela, futsi uyawuholelwa eveni lesetsembiso; yebo, live lengikulungisele lona; yebo, live lelikhetsiwe ngetulu kwawo onkhe lamanye emave.",
                "21": "Futsi kangangoba bomnakenu bayawukuvukela, bona bayawususwa embikweNkhosi.",
                "22": "Futsi kangangoba uyawuyigcina imiyaleto yami, uyawentiwa umbusi nemfundzisi ngetulu kwabomnakenu.",
                "23": "Ngoba buka, ngalolosuku labayawungivukela ngalo, ngiyawubacalekisa ngesicalekiso lesibuhlungu, futsi abayukuba nemandla ngetulu kwentalelwane yakho ngaphandle uma nayo iyawungivukela futsi.",
                "24": "Futsi uma kungenteka kutsi bangivukele, batawuba luhlupho entalelwaneni yakho, kutsi ibaphehlele etindleleni tekukhunjutwa."
            },
            "3": {
                "1": "Futsi kwenteka kutsi mine, Nefi, ngabuya ekukhulumeni neNkhosi, ngaya ethendeni lababe.",
                "2": "Futsi kwenteka kutsi wakhuluma kimi, watsi: Buka ngiphuphe liphupho, lapho kulo iNkhosi ingiyalete kutsi wena kanye nabomnakenu niyawubuyela eJerusalema.",
                "3": "Ngoba buka, Labani unembhalo wemaJuda kanye nemlandvo wesitukulwane sabokhokho bami, futsi loko kucoshwe kubongcwengcwe belitfusi.",
                "4": "Ngaloko-ke, iNkhosi ingiyalete kutsi wena nabomnakenu kufanele niye endlini yaLabani, niyofuna lemibhalo, futsi nehle nayo niyiletse lapha ehlane.",
                "5": "Manje, buka bomnakenu bayavungama, batsi kuyintfo lelukhuni lena mine lengiyifuna kubo; kodvwa buka angiyifunanga mine kubo, kodvwa kungumyaleto weNkhosi.",
                "6": "Ngako-ke hamba, ndvodzana yami, futsi uyawutsandvwa yiNkhosi, ngoba wena awukate uvungame.",
                "7": "Futsi kwenteka kutsi mine, Nefi, ngatsi kubabe: Ngitawuhamba ngitente tintfo iNkhosi leyalete ngato, ngoba ngiyati kutsi iNkhosi ayiyiniki imiyaleto kubantfwana bebantfu, ngaphandle kwekutsi iyawubalungiselela indlela kute bakwati kufeza leyontfo leyibayalete ngayo.",
                "8": "Futsi kwenteka kutsi ngesikhatsi babe aseve lamavi wajabula kakhulu, ngoba wati kutsi ngase ngibusiswe yinkhosi.",
                "9": "Mine, Nefi, kanye nabomnaketfu satsatsa luhambo lwetfu lwasehlane, nemathende etfu, sakhuphukela eveni laseJerusalema.",
                "10": "Futsi kwenteka kutsi ngesikhatsi sesihambile sakhuphukela eveni laseJerusalema, mine kanye nabomnaketfu sabonisana lomunye nalomunye.",
                "11": "Senta inkatho—kutsi ngubani emkhatsini wetfu lobekayongena emtini waLabani. Futsi kwenteka kutsi inkatho yawela kuLamani; futsi Lamani wahamba wangena emtini waLabani wakhuluma naye ngesikhatsi ahleti endlini yakhe.",
                "12": "Wacela kuLabani imibhalo leyo lebeyicoshwe kubongcwengcwe belitfusi lebeyicuketse umlandvo wesitukulwane sababe.",
                "13": "Buka, kwenteka kutsi Labani watfukutsela, waphindze wamcosha phambi kwakhe; futsi akafunanga kumniketa imibhalo. Ngaloko-ke, watsi kuye: Buka usigebengu, futsi ngitawukubulala.",
                "14": "Kodvwa Lamani wabaleka phambi kwakhe, watositjela tintfo Labani labekatentile. Sacala kudzabuka kakhulu, futsi bomnaketfu bese batobuyela kubabe ehlane.",
                "15": "Kodvwa buka mine ngatsi kubo: Njengoba iNkhosi iphila, futsi natsi siphila, asitukuya entansi kubabe ehlane ngaphambi kwekutsi siyifeze leyontfo iNkhosi lesiyalete ngayo.",
                "16": "Ngaloko-ke, asetsembekeni ekugcineni imiyaleto yeNkhosi; ngako-ke asehleleni eveni lelifa lababe, ngoba buka washiya ligolide kanye nesiliva, kanye nayo yonkhe inhlobo yengcebo. Futsi konkhe loku ukwente ngenca yemiyaleto yeNkhosi.",
                "17": "Ngoba bekati kutsi iJerusalema kwakufanele ibhujiswe, ngenca yebubi bebantfu.",
                "18": "Ngoba buka, bawalahlile emavi ebaphrofethi. Ngaloko-ke, uma babe bekayohlala kulelive emvakwekutsi asayaletiwe kutsi abaleke aphume aphele kulo, buka, naye kanjalo bekayawubhubha. Ngaloko-ke, kufanele kutsi abaleke aphume aphele kulelive.",
                "19": "Buka, kukuhlakanipha kuNkulunkulu kutsi tsine siyotfola lemibhalo, kute sigcinele bantfwana betfu lulwimi lwabobabe betfu;",
                "20": "Futsi kanjalo kute sibagcinele emavi lakhulunywa ngemilomo yabo bonkhe baphrofethi labangcwele, latfunyelwa kubo ngaMoya kanye nangemandla aNkulunkulu, kusukela umhlaba wacala, kwehle kute kufike esikhatsini sanyalo.",
                "21": "Futsi kwenteka kutsi ngabavumisa bomnaketfu ngalendlela yekukhuluma, kute batsembeke ekugcineni imiyaleto yaNkulunkulu.",
                "22": "Futsi kwenteka kutsi sehlela entansi eveni lelilifa letfu, saphindze sagcogca ndzawonye ligolide letfu, kanye nesiliva yetfu, kanye netintfo tetfu letiligugu.",
                "23": "Emvakwekutsi sesigcogce ndzawonye leti tintfo, sahamba sakhuphukela emtini waLabani.",
                "24": "Futsi kwenteka kutsi sangena saya kuLabani, samcela kutsi asinikete imibhalo leyo lebeyicoshwe kubongcwengcwe belitfusi, ngayo tsine besiyawumnika ligolide letfu, kanye nesiliva yetfu, kanye nato tonkhe tintfo tetfu lebetiligugu.",
                "25": "Futsi kwenteka kutsi ngesikhatsi Labani abona imphahla yetfu, nekutsi yayiyiningi kakhulu, wayihawukela, kangangekutsi wasicosha, waphindze watfumela tinceku takhe kutsi tisibulale, kute atfole imphahla yetfu.",
                "26": "Futsi kwenteka kutsi sabaleka ngaphambi kwetinceku taLabani, saphoceleleka kutsi siyishiye ngemuva imphahla yetfu, futsi yawela etandleni taLabani.",
                "27": "Futsi kwenteka kutsi sabalekela ehlane, futsi tinceku taLabani atizange tisikhandza, sabhaca emgedzeni welidvwala.",
                "28": "Futsi kwenteka kutsi Lamani wangitfukutselela, waphindze watfukutselela nababe; kanjalo naLemuweli, ngoba yena bekalalela emavi aLamani, Ngaloko-ke Lamani naLemuweli bakhuluma emavi lamaningi lamatima kitsi, bomnakabo labancane, b phindze basishaya nangendvuku.",
                "29": "Futsi kwenteka kutsi basasishaya ngendvuku, buka, ingilosi yeNkhosi yeta yaphindze yema phambi kwabo, yakhuluma kubo itsi: Nimshayelani umnakenu lomncane ngendvuku na? Anati yini kutsi iNkhosi imkhetsile kutsi abe ngumbusi ngetulu kwenu, futsi loku kungenca yebubi benu na? Bukani niyawukhuphukela niye eJerusalema futsi, iNkhosi itawumnikela etandleni tenu Labani.",
                "30": "Emvakwekutsi ingilosi seyikhulumile kitsi, yahamba.",
                "31": "Emvakwekutsi ingilosi seyihambile, Lamani naLemuweli bacala futsi bavungama, batsi: Kungenteka kanjani kutsi iNkhosi itawunikela Labani etandleni tetfu na? Buka, uyindvodza lenemandla futsi angakhuta emashumi lasihlanu, yebo, angabulala nemashumi lasihlanu; pho angakwenti ngani loko kitsi na?"
            },
            "4": {
                "1": "Futsi kwenteka kutsi ngakhuluma nabomnaketfu, ngitsi: Asikhuphukeni siye eJerusalema, futsi asetsembeke ekugcineni imiyaleto yeNkhosi; ngoba bukani yona inemandla ngetulu kwemhlaba wonkhe, pho kuyangani ingabi nemandla kunaLabani kanye nalabangemashumi lasihlanu bakhe, yebo, noma nalabangemashumi latinkhulungwane bakhe na?",
                "2": "Ngako-ke asikhuphukeni; asicineni njengaMosi; ngoba wakhuluma emantini eLwandle loluBovu futsi ahlukana ngalana nangalana, futsi bobabe betfu badzabula ekhatsi, baphuma ekutfunjweni, baphumela emhlabatsini lowomile, kanjalo emabutfo aFaro alandzela futsi amita emantini eLwandle loluBovu.",
                "3": "Manje bukani nine niyati kutsi loku kuliciniso; kanjalo niyati kutsi ingilosi ikhulumile kini; ngaloko-ke kuyangani ningabate na? Asikhuphukeni; iNkhosi iyakwati kusikhulula, njengabobabe betfu, futsi ibhubhise Labani, njengemaGibhithe.",
                "4": "Manje ngesikhatsi sengikhulume lamavi, besebatfukutsele, futsi bebasachubeka nekuvungama; noko-ke bangilandzela sakhuphuka sate safika ngaphandle kwetindvonga teJerusalema.",
                "5": "Futsi kwakusebusuku; futsi ngenta kutsi bayobhaca ngaphandle kwetindvonga. Emvakwekutsi sebabhacile, mine, Nefi, nganyonyoba ngangena edolobheni ngahamba ngaya ngasendlini yaLabani.",
                "6": "Mine ngangiholwa nguMoya, ngingati ngaphambili ngetintfo lebekuyofanele ngitente.",
                "7": "Noko ngaya phambili, futsi ngesikhatsi ngisondzela edvutane nendlu yaLabani ngabona indvodza, yayiwele phansi phambi kwami, ngoba yayidzakwe liwayini.",
                "8": "Ngesikhatsi ngifika kuyo ngatfola kutsi kwakunguLabani.",
                "9": "Ngabona inkemba yakhe, ngayikhokha emgodleni wayo; futsi umphini wayo kwakunguweligolide lelimsulwa, kwakhiwa kwayo kwakungulokusezingeni lelisetulu kakhulu, futsi ngabona kutsi lokusikako kwayo kwakukwensimbi yeligugu lelikhulu.",
                "10": "Futsi kwenteka kutsi ngaphocelelwa nguMoya kutsi ngiyombulala Labani; kodvwa ngatsi enhlitiyweni yami: Angikase nanoma ngusiphi sikhatsi ngicitse ingati yemuntfu. Ngashwaphana ngingafuni kumbulala.",
                "11": "Moya waphindza watsi kimi: Buka iNkhosi imnikele etandleni takho. Yebo, futsi kanjalo ngangati kutsi bekakadze afuna kutsatsa imphilo yami; yebo, futsi bekangafuni kulalela imiyaleto yeNkhosi; futsi kanjalo bekatsatse imphahla yetfu.",
                "12": "Futsi kwenteka kutsi Moya waphindza watsi kimi: Mbulale, ngoba iNkhosi imnikele etandleni takho;",
                "13": "Buka iNkhosi ibulala lababi kute ivete tinhloso tekulunga kwayo. Kuncono kutsi umuntfu loyedvwa abhubhe kunekutsi sive sinciphe siphindze sibhubhe ngekungakholwa.",
                "14": "Manje, ngesikhatsi mine, Nefi, sengiwavile lamavi, ngawakhumbula emavi eNkhosi leyayiwakhulume kimi ehlane, isho loku: Kangangoba intalelwane yakho iyawuyigcina imiyaleto yami, iyawuphumelela eveni lesetsembiso.",
                "15": "Yebo, futsi kanjalo mine ngacabanga kutsi yona yayingenukwati kugcina imiyaleto yeNkhosi ngekwemtsetfo waMosi, ngaphandle kwekutsi iyoba nemtsetfo.",
                "16": "Futsi kanjalo ngati kutsi umtsetfo wawucoshwe kubongcwengcwe belitfusi.",
                "17": "Ngetulu kwaloko, ngati kutsi iNkhosi yayimnikele Labani etandleni tami ngenca yalesi sizatfu—kute ngiyitfole imibhalo njengekwemiyaleto yayo.",
                "18": "Ngako-ke ngalilalela livi laMoya, ngamtsatsa Labani ngetinwele tenhloko, ngamcuma inhloko yakhe ngenkemba yakhe.",
                "19": "Emvakwekutsi sengimncume inhloko yakhe ngenkemba yakhe, ngatsatsa tembatfo taLabani ngatigcoka; yebo, tonkhe; futsi mine ngasibopha sikhali sakhe elukhalo lwami.",
                "20": "Emvakwekutsi sengikwentile loku, ngachubekela phambili endzaweni yekugcina ingcebo yaLabani. Ngesikhatsi ngichubeka ngiya ngasendzaweni yekugcina ingcebo yaLabani, buka, ngabona inceku yaLabani leyayiphetse tikhiya tendzawo yekugcina ingcebo. Ngayitfuma ngelivi laLabani, kutsi ihambe nami siye endlini yekugcina ingcebo.",
                "21": "Futsi yayicabanga kutsi ngiyinkhosi yayo, Labani, ngoba yayibona tembatfo kanjalo nenkemba ilenga elukhalo lwami.",
                "22": "Yakhuluma nami mayelana nalabadzala bemaJuda, ngekwati kutsi inkhosi yayo, Labani, yayiphumile ebusuku isemkhatsini wawo.",
                "23": "Nami ngakhuluma nayo shengatsi nginguye Labani.",
                "24": "Kanjalo ngakhuluma kuyo kutsi kufanele ngiyotsatsa imifanekiso leyayicoshiwe kubongcwengcwe belitfusi, ngiyiyise kubomnaketfu labadzala, labebangaphandle kwetindvonga.",
                "25": "Ngetulu kwaloko ngayiyala kutsi ayingilandzele.",
                "26": "Yona, ngekucabanga kutsi mine ngangikhuluma ngabomnaketfu belibandla, nekutsi mine nganginguye ngempela Labani loyo lengase ngimbulele, ngaloko-ke yangilandzela.",
                "27": "Yakhuluma kimi tikhatsi letiningi mayelana nalabadzala bemaJuda, ngesikhatsi mine ngichubeka ngiya kubomnaketfu, labo labebangephandle kwetindvonga.",
                "28": "Futsi kwenteka kutsi ngesikhatsi Lamani angibona wetfuka kakhulu, kanjalo naLemuweli kanye naSemu. Babaleka phambi kwami; ngoba bebacabanga kutsi kwakunguLabani, nekutsi besekangibulele sekatofuna kutsatsa netabo timphilo futsi.",
                "29": "Futsi kwenteka kutsi ngabamemeta, bangiva; ngaloko-ke bayekela kungibalekela.",
                "30": "Futsi kwenteka kutsi ngesikhatsi inceku yaLabani ibona bomnaketfu yacala kutfutfumela, futsi yaseyitongibalekela ibuyele edolobheni laseJerusalema.",
                "31": "Manje mine, Nefi, ngiyindvodza lendze lenkhulu, ngetulu kwaloko ngitfole emandla lamakhulu eNkhosini, ngako-ke ngayibhozomela inceku yaLabani, futsi ngayibamba, kute ingabaleki.",
                "32": "Futsi kwenteka kutsi ngakhuluma nayo, kutsi uma ingalalela emavi ami, njengoba iNkhosi iphila, futsi njengoba nami ngiphila, kanjalo uma yona ingalalela emavi etfu, sasiyoyisindzisa imphilo yayo.",
                "33": "Ngakhuluma nayo, nangekufunga imbala, kutsi yona akudzingeki yesabe; nekutsi yayitoba yindvodza lekhululekile njengatsi uma nje yayingehla iye ehlane kanye natsi.",
                "34": "Ngetulu kwaloko ngakhuluma nayo, ngitsi: Ngempela iNkhosi isiyaletile kutsi sente lentfo; futsi singayukhutsala yini kugcina imiyaleto yeNkhosi na? Ngako-ke, uma ungehla natsi uye ehlane kubabe uyokuba nendzawo kanye natsi.",
                "35": "Futsi kwenteka kutsi Zoramu wema sibindzi emavini lengawakhuluma. Manje Zoramu bekulibito lenceku; watsembisa kutsi uyawukwehla aye ehlane kubabe. Yebo, waphindze wenta sifungo kitsi kutsi besekayawuhlala natsi kusukela kuleso sikhatsi kuya phambili.",
                "36": "Manje tsine sasinesifiso sekutsi ahlale natsi ngalesizatfu, sekutsi emaJuda angaze ati mayelana nekubaleka kwetfu kuya ehlane, hleze asilandzele futsi asibhubhise.",
                "37": "Futsi kwenteka kutsi ngesikhatsi Zoramu sekente sifungo kitsi, kwesaba kwetfu ngaye kwaphela.",
                "38": "Futsi kwenteka kutsi tsine satsatsa bongcwengcwe belitfusi kanye nenceku yaLabani, futsi sesuka saya ehlane, satsatsa luhambo loluya ethendeni lababe."
            },
            "5": {
                "1": "Futsi kwenteka emvakwekutsi sesibuyele entansi ehlane kubabe, buka, wagcwala injabulo, kanjalo namake, Sariya, watfokota kakhulu, ngoba ngempela besekakhale kakhulu ngenca yetfu.",
                "2": "Ngoba bekacabange kutsi besesabhubha ehlane; ngetulu kwaloko bekakhononile kubabe, amtjela kutsi bekayindvodza yemibono; watsi: Buka usiholile usisusa eveni lelilifa letfu, futsi emadvodzana ami akasekho, natsi siyabhubha ehlane.",
                "3": "Futsi make bekamsole ngalendlela yekukhuluma babe.",
                "4": "Futsi kwakwentekile kutsi babe bekakhulume naye, watsi: Ngiyati kutsi ngiyindvodza yemibono; ngoba uma ngabe angitibonanga letintfo taNkulunkulu embonweni bengingayubati buhle baNkulunkulu, kodvwa bengitohlala eJerusalema, futsi ngibhubhe kanye nabomnaketfu.",
                "5": "Kodvwa buka, sengitfole live lesetsembiso, lokutintfo lengitfokotako ngato, yebo, futsi ngiyati kutsi iNkhosi itawukhulula emadvodzana ami etandleni taLabani, iphindze iwabuyise lapha entansi kitsi ehlane.",
                "6": "Futsi babe, Lehi, wamdvudvuta ngalendlela yekukhuluma make, Sariya, mayelana natsi, ngesikhatsi sisahamba ehlane sikhuphukela eveni laseJerusalema, kuyolandza umbhalo wemaJuda.",
                "7": "Ngesikhatsi sesibuyele ethendeni lababe, buka injabulo yabo yagcwala, futsi make wadvudvuteka.",
                "8": "Wakhuluma, watsi, manje sengiyati ngekweliciniso kutsi iNkhosi imyaletile umyeni wami kutsi abalekele ehlane; yebo, ngetulu kwaloko ngiyati ngekweliciniso kutsi iNkhosi iwavikele emadvodzana ami, futsi yawakhulula etandleni taLabani, waphindze yawanika emandla ekutsi akwati kufeza leyontfo iNkhosi lewayalete ngayo. Wakhuluma ngalendlela.",
                "9": "Futsi kwenteka kutsi batfokota kakhulu, banikela ngemihlatjelo nangeminikelo yekushiswa eNkhosini; baphindze babonga kuNkulunkulu wema-Israyeli.",
                "10": "Emvakwekutsi sebabongile kuNkulunkulu wema-Israyeli, babe, Lehi, watsatsa imibhalo lebeyicoshwe kubongcwengcwe belitfusi, wayicwaninga kusukela ekucaleni.",
                "11": "Wabona kutsi yayicuketse tincwadzi letisihlanu taMosi, letatikhuluma ngemlandvo wekudalwa kwemhlaba, kanjalo nanga-Adamu naEva, labebabatali betfu bekucala.",
                "12": "Futsi kanjalo nembhalo wemaJuda kusukela ekucaleni, kwehle njalo kute kufike ekucaleni kwekubusa kwaSedekiya, inkhosi yemaJuda;",
                "13": "Futsi kanjalo netiphrofetho tebaphrofethi labangcwele, kusukela ekucaleni, kwehle njalo kute kufike ekucaleni kwekubusa kwaSedekiya; kanjalo netiphrofetho letiningi letatikhulunywe ngemlomo waJeremiya.",
                "14": "Futsi kwenteka kutsi babe, Lehi, ngetulu kwaloko watfola kubongcwengcwe belitfusi umlandvo wesitukulwane saboyise; ngaloko-ke wabese sowuyati kutsi yena bekawesitukulwane saJosefa; yebo, loyo Josefa lobekayindvodzana yaJakobe, lowatsengiswa eGibhithe, futsi lowagcinwa ngesandla seNkhosi, kute akwati kugcina uyise, Jakobe, kanye nabo bonkhe bendlu yakhe ekubhujisweni yindlala.",
                "15": "Ngetulu kwaloko baholwa baphuma ebugcilini kanye naseveni laseGibhithe, nguye loyo Nkulunkulu lobekabagcinile.",
                "16": "Futsi kungalendlela babe, Lehi, atfola ngayo umlandvo wesitukulwane saboyise wakhe. Futsi Labani naye bekawesitukulwane saJosefa, ngaloko-ke yena kanye naboyise bebayigcinile imibhalo.",
                "17": "Manje ngesikhatsi babe abona tonkhe leti tintfo, wagcwaliswa ngaMoya, waphindze wacala kuphrofetha mayelana nentalelwane yakhe—",
                "18": "Kutsi laba bongcwengcwe belitfusi kufanele bayochubekela phambili kuto tonkhe tive, imindeni, tilimi, kanye nakubantfu labebabentalelwane yakhe.",
                "19": "Ngaloko-ke, watsi laba bongcwengcwe belitfusi abayushabalala; noma bafiphaliswe futsi ngesikhatsi. Waphindze waphrofetha tintfo letiningi letiphatselene nentalelwane yakhe.",
                "20": "Futsi kwenteka kutsi kute kube ngunyalo mine nababe sasiyigcinile imiyaleto leyo iNkhosi lebeyisiyalete ngayo.",
                "21": "Futsi sasiyitfolile imibhalo leyo iNkhosi lebeyisiyalete ngayo, sayicwaninga satfola kutsi yayinguletsandzekako kukhulu; yebo, beyiligugu kitsi, kangangekutsi sasingakwati kugcinela bantfwana betfu imiyaleto yeNkhosi.",
                "22": "Ngaloko-ke, kwakukuhlakanipha eNkhosini kutsi siyoyitfwala kanye natsi, ngesikhatsi sihamba ehlane siya eveni lesetsembiso."
            },
            "6": {
                "1": "Manje mine, Nefi, anginiketi umlandvo wabobabe kulencenye yembhalo wami; futsi angiyuwunika nanoma ngusiphi lesinye sikhatsi kulaba bongcwengcwe lengibhala kubo; ngoba uniketiwe embhalweni logcinwe ngubabe; ngako-ke angituwubhala kulomsebenti.",
                "2": "Ngoba kuyangenelisa kusho kutsi tsine sibentalelwane yaJosefa.",
                "3": "Futsi akukabaluleki kutsi ngicophelele kuniketa umlandvo lophelele ngato tonkhe tintfo tababe; ngoba angeke tibhalwe kulabongcwengcwe, ngoba ngifuna sikhala kute ngibhale ngetintfo taNkulunkulu.",
                "4": "Ngoba inhloso yami lephelele kutsi ngivumise bantfu kutsi bete kuNkulunkulu wa-Abrahama, naNkulunkulu wa-Isaka, kanye naNkulunkulu waJakobe, futsi basindziswe.",
                "5": "Ngaloko-ke, tintfo letitfokotisa umhlaba angitibhali, kodvwa tintfo leto letitfokotisako kuNkulunkulu kanye nakulabo labangasibo belive.",
                "6": "Ngaloko-ke, mine ngiyawuniketa umyaleto kuyo intalelwane yami, wekutsi ayiyusebentisa labo bongcwengcwe ngetintfo letingakabaluleki kubantfwana bebantfu."
            },
            "7": {
                "1": "Manje ngifuna kutsi nati, emvakwekutsi babe, Lehi, asacedzile kuphrofetha mayelana nentalelwane yakhe, kwenteka kutsi iNkhosi yakhuluma naye futsi, itsi kwakungakafaneli yena, Lehi, atsatse umndeni wakhe wodvwa kuya ehlane, kodvwa kutsi emadvodzana akhe atsatse emadvodzakati abe bomkabo, kute akhulise intalelwane eNkhosini eveni lesetsembiso.",
                "2": "Futsi kwenteka kutsi iNkhosi yamyaleta kutsi mine, Nefi, kanye nabomnaketfu, kufanele sibuyele futsi eveni laseJerusalema, sehle na-Ishmayeli nemndeni wakhe sibuyele nabo ehlane.",
                "3": "Futsi kwenteka kutsi mine, Nefi, ngaphindze, kanye nabomnaketfu, ngaya ehlane kute sikhuphukele eJerusalema.",
                "4": "Futsi kwenteka kutsi sakhuphuka saya endlini ya-Ishmayeli, futsi sazuza umusa emehlweni a-Ishmayeli, kangangekutsi sate sakhuluma kuye emavi eNkhosi.",
                "5": "Futsi kwenteka kutsi iNkhosi yayitsambisa inhlitiyo ya-Ishmayeli, kanjalo nebendlu yakhe, kangangekutsi batsatsa luhambo lwabo kanye natsi sehlela entansi ehlane ethendeni lababe.",
                "6": "Futsi kwenteka kutsi ngesikhatsi sisahamba ehlane, buka Lamani naLemuweli, kanye nemadvodzakati lamabili a-Ishmayeli, kanye nemadvodzana lamabili a-Ishmayeli kanye nemindeni yawo, basivukela; yebo, mine, Nefi, naSemu, kanye neyise wabo Ishmayeli, nemkakhe, kanye nemadvodzakati akhe lamanye lamatsatfu.",
                "7": "Futsi kwenteka kutsi ekusivukeleni kwabo, bona bebafuna kutsi babuyele eveni laseJerusalema.",
                "8": "Manje mine, Nefi, ngikhatsatekile ngebulukhuni betinhlitiyo tabo, ngako-ke ngakhuluma nabo, ngitsi, yebo, nakuLamani kanye nakuLemuweli: Bukani nine nibomnaketfu labadzala, futsi kungani tinhlitiyo tenu tilukhuni kangaka, niphindze nitimphumphutse nasemicodvweni yenu kangaka, kutsi nite nidzinge mine, umnakenu lomncane, ngite ngikhulume nani, yebo, futsi ngibe sibonelo kini na?",
                "9": "Kungani ningalilaleli livi leNkhosi na?",
                "10": "Kungani senikhohliwe kutsi nayibona ingilosi yeNkhosi na?",
                "11": "Yebo, kungani senikhohliwe tintfo letinkhulu kangaka iNkhosi lesentele tona, ekusikhululeni etandleni taLabani, futsi kanjalo nekutfola umbhalo na?",
                "12": "Yebo, futsi kungani senikhohliwe kutsi iNkhosi iyakwati kwentela bantfwana bebantfu tonkhe tintfo ngekwentsandvo yayo, uma nje kungukutsi benta ngekukholwa kuyo na? Ngaloko-ke asetsembeke kuyo.",
                "13": "Futsi uma kungukutsi siyatsembeka kuyo, siyawulitfola live lesetsembiso; futsi niyawukwati esikhatsini lesitako kutsi livi leNkhosi liyawugcwaliseka mayelana nekubhujiswa kweJerusalema; ngoba tonkhe tintfo iNkhosi letikhulumile mayelana nekubhujiswa kweJerusalema kufanele tigcwaliseke.",
                "14": "Ngoba bukani, Moya weNkhosi utoyekela masinyane kutsi uhlale kubo; ngoba bukani, babalahlile baphrofethi, futsi naJeremiya bamphonse ejele. Futsi bafune nekutsatsa imphilo yababe, kangangekutsi babangele kutsi abaleke eveni.",
                "15": "Manje bukani, ngitsi kini uma nitawubuyela eJerusalema nani kanjalo niyawubhubha kanye nabo. Manje, uma nikhona kukhetsa, khuphukelani eveni, futsi niwakhumbule emavi lengiwakhuluma kini, kutsi uma nihamba nani kanjalo nitawubhubha; ngoba Moya weNkhosi ungiphocelele kutsi kufanele ngikhulume ngalendlela.",
                "16": "Futsi kwenteka kutsi ngesikhatsi mine, Nefi, sengikhulume lamavi kubomnaketfu, bangitfukutselela. Futsi kwenteka kutsi bangibamba, ngoba buka, bebatfukutsele kakhulu, bangibopha ngetintsambo, ngoba bebafuna kutsatsa imphilo yami, nekutsi bebafuna kutsi bangishiye ehlane ngidliwe tilwane tasendle.",
                "17": "Kodvwa kwenteka kutsi ngathandaza eNkhosini, ngitsi: Awu Nkhosi, ngelukholo lwami lolukuwe, ungangikhulula yini etandleni tabomnaketfu; yebo, unginike nemandla ekutsi ngitigcuphule leti tibopho lengiboshwe ngato.",
                "18": "Futsi kwenteka kutsi emvakwekutsi sengiwashito lamavi, buka, tibopho tacegiswa etandleni tami kanye nasetinyaweni, ngema ngaphambi kwabomnaketfu, ngaphindze ngakhuluma nabo.",
                "19": "Futsi kwenteka kutsi baphindze bangitfukutselela, bafuna nekungibamba; kodvwa buka, yinye yemadvodzakati a-Ishmayeli, yebo, kanjalo nenina, kanye nayinye yemadvodzana a-Ishimayeli, babancenga bomnaketfu, kangangekutsi batitsambisa tinhlitiyo tabo; futsi bayekela kutama kutsatsa imphilo yami.",
                "20": "Futsi kwenteka kutsi badzabuka, ngenca yebubi babo, kangangekutsi bakhotsama phambi kwami, bangincenga kutsi ngibatsetselele ngentfo lebebangente yona.",
                "21": "Futsi kwenteka kutsi ngabatsetselela ngekungabeki mbandzela ngako konkhe labebakwentile, ngabancusa kutsi bathandaze eNkhosini Nkulunkulu wabo kute batsetselelwe. Futsi kwenteka kutsi benta njalo. Emvakwekutsi sebacedzile kuthandaza eNkhosini saphindze sachubeka neluhambo lwetfu lwekuya ethendeni lababe wetfu.",
                "22": "Futsi kwenteka kutsi sehlela entansi ethendeni lababe wetfu. Emvakwekutsi mine nabomnaketfu kanye nendlu yonkhe ya-Ishmayeli sesehlele entansi ethendeni lababe, babonga eNkhosini Nkulunkulu wabo; futsi banikela ngemihlatjelo kanye neminikelo yekushiswa kuyo."
            },
            "8": {
                "1": "Futsi kwenteka kutsi sasesibutsise ndzawonye tonkhe tinhlobonhlobo tetinhlanyelo, tinhlavu tayoyonkhe inhlobo, kanye netetinhlanyelo tetitselo tayo yonkhe inhlobo.",
                "2": "Futsi kwenteka kutsi ngesikhatsi babe ahleti ehlane wakhuluma kitsi watsi: Bukani, ngiphuphe liphupho; noma, ngalamanye emavi, ngibone umbono.",
                "3": "Bukani, ngenca yentfo lengiyibonile, nginesizatfu sekutfokota eNkhosini ngenca yaNefi ngalokunjalo naSemu; ngoba nginesizatfu sekucabanga kutsi bona, ngalokunjalo nalabaningi bentalelwane yabo, batawusindziswa.",
                "4": "Kodvwa bukani, Lamani nawe Lemuweli, ngiyesaba kakhulu ngenca yenu; ngoba bukani, shengatsi ngibone ephusheni lami, lihlane lelimnyama nalelithulile.",
                "5": "Futsi kwenteka kutsi ngabona indvodza, yayembetse ingubo lemhlophe; yeta kimi yema phambi kwami.",
                "6": "Futsi kwenteka kutsi yakhuluma kimi, yangiyala kutsi ngiyilandzele.",
                "7": "Futsi kwenteka kutsi ngisayilandzela ngatibona kutsi ngisendzaweni lemnyama nalethulile lapho kungekho lutfo loluphilako.",
                "8": "Emvakwekutsi sengihambe sikhatsi lesidze ebumnyameni, ngacala kuthandaza eNkhosini kutsi ibe nemusa kimi, ngebukhulu besihawu sayo lesimnene.",
                "9": "Futsi kwenteka emvakwekutsi sengithandazile eNkhosini ngabona insimu lenkhulu nalevulekile.",
                "10": "Futsi kwenteka kutsi ngabona sihlahla, sitselo saso lesasitsandzeka kakhulu ekwenteni umuntfu ajabule.",
                "11": "Futsi kwenteka kutsi ngachubekela phambili ngasidla sitselo saso; ngabona kutsi sasimnandzi kakhulu, ngetulu kwato tonkhe lengake ngatinambitsa ngaphambilini. Yebo, futsi ngabona kutsi sitselo saso sasimhlophe, kwendlula bonkhe bumhlophe lengake ngabubona.",
                "12": "Ngesikhatsi ngisidla lesisitselo saso sawugcwalisa umphefumulo wami ngentfokoto lenkhulu kakhulu; ngaloko-ke, ngacala kufisa kutsi shengatsi umndeni wami ungasidla nawo futsi; ngoba bengati kutsi besitsandzeka ngetulu kwato tonkhe letinye titselo.",
                "13": "Ngesikhatsi ngiphonsa emehlo ami ngicalata ngala nangala, kute mhlawumbe ngibone umndeni wami futsi, ngabona umfula wemanti; ugobhota, usedvutane neleso sihlahla lengangidla sitselo kuso.",
                "14": "Ngabuka kute ngitfole kutsi uchamuka kuphi; ngayibona inhloko yawo bucadlwana; khona lapho enhloko yawo ngabona make wenu Sariya, naSemu, kanye naNefi; bebeme shengatsi abati kutsi kufanele baye ngakuphi.",
                "15": "Futsi kwenteka kutsi ngabachweba; ngaphindza ngasho kubo ngelivi lelikhulu kutsi bete kimi, batodla lesositselo, lesasitsandzeka ngetulu kwato tonkhe letinye titselo.",
                "16": "Futsi kwenteka kutsi beta kimi nabo basidla sitselo.",
                "17": "Futsi kwenteka kutsi ngaba nesifiso sekutsi Lamani naLemuweli bete nabo batodla sitselo leso; ngaloko-ke, ngaphosa emehlo ami ngasenhloko yemfula, ngicabanga kutsi mhlawumbe ngitobabona nabo.",
                "18": "Futsi kwenteka kutsi ngababona, kodvwa bona abavumanga kuta kimi batodla sitselo.",
                "19": "Ngabona indvuku yensimbi, yayichubeka ngalokulinganisene nelusentse lwemfula, iholela esihlahleni leso lengangime ngakuso.",
                "20": "Ngaphindze ngabona indlela lengumntjuntju nalencane kakhulu, leyayita ngekulinganisana nendvuku yensimbi nasesihlahleni leso lengangime ngakuso; futsi ngetulu kwaloko yaholela yate yafika ngasenhloko yemtfombo, nakuleyo nsimu lenkhulu levulekile, lekungatsi ngumhlaba.",
                "21": "Ngabona ticuku letingabaleki tebantfu, labaningi babo baphikelele phambili, kute batfole indlela leyo leholela kuleso esihlahleni lengangime ngakuso.",
                "22": "Futsi kwenteka kutsi bachubekela phambili, bacala bangena endleleni leyo leyayiholela esihlahleni.",
                "23": "Futsi kwenteka kutsi kwabese kuvuka inkhungu yebumnyama; yebo, lenkhulu kakhulu inkhungu yebumnyama, kangangekutsi labo lebesebayicalile indlela yabalahlekela indlela yabo, kangangekutsi badvwanguta futsi balahleka.",
                "24": "Futsi kwenteka kutsi ngabona labanye baphikelela phambili, beta ngembili bate basibamba siphetfo sendvuku yensimbi; baphikelela phambili kuyo inkhungu yebumnyama, babambelele kuyo indvuku yensimbi, bate beta ngembili batodla sitselo saleso sihlahla.",
                "25": "Emvakwekutsi sebasidlile sitselo saleso sihlahla bacalata ngala nangala kungatsi banemahloni.",
                "26": "Futsi nami ngaphindze ngacalata ngala nangala, ngabona, ngesheya kwemfula wemanti, sakhiwo lesikhulu lesivulekile, sime shengatsi sisemoyeni, siphakeme ngetulu kwemhlaba.",
                "27": "Sasigcwele bantfu, labadzala kanye nalabancane, labadvuna kanye nalabasikati, futsi indlela yabo yekugcoka yayisezingeni lelisetulu; bebasesimeni sekuhhalatisa bakhomba ngeminwe yabo kulabo labesebetile esihlahleni futsi sebasidla sitselo.",
                "28": "Emvakwekutsi sebasinambitsile lesitselo baba nemahloni, ngenca yalabo labebabahhalatisa, base bawela etindleleni letingavunyelwa futsi balahleka.",
                "29": "Manje mine, Nefi, angiwakhulumi onkhe emavi ababe.",
                "30": "Kodvwa, kuba mfisha ekubhaleni, buka, wabona letinye ticuku tiphikelela phambili; tafika tawubamba umphetfo wendvuku yensimbi; futsi taphikelela ngendlela yato yekuya phambili, njalo-njalo tibambe ticinisile endvukwini yensimbi, tate tefika tawa phansi tasidla sitselo sesihlahla.",
                "31": "Futsi waphindze wabona letinye ticuku tiphutsata indlela yato leya lapho kuleso sakhiwo lesikhulu futsi lesivulekile.",
                "32": "Futsi kwenteka kutsi labaningi bamita ekujuleni kwemfula wemanti; futsi labaningi balahleka emehlweni akhe, badvwanguta emigwacweni lengakajwayeleki.",
                "33": "Futsi sasisiningi sicuku lesangena kuleso sakhiwo lesingakajwayeleki. Emvakwekutsi sesingenile kuleso sakhiwo sangikhomba ngemunwe wekuhhalatisa kanye nalabo labebadla sitselo futsi; kodvwa tsine asibanakanga.",
                "34": "Lawa ngemavi ababe: Ngoba ngebuningi balabo lababanaka, bawa.",
                "35": "Futsi Lamani naLemuweli abasidlanga lesitselo, kwasho babe.",
                "36": "Futsi kwenteka kutsi emvakwekutsi babe sekawakhulumile onkhe lamavi eliphupho lakhe noma umbono, labekamaningi, watsi kitsi, ngenca yaleti tintfo latibona embonweni, bekesaba kakhulu ngenca yaLamani naLemuweli, yebo wesaba hleze bakhishwe ebukhoneni beNkhosi.",
                "37": "Wabancusa ngaleso sikhatsi ngemizwa yonkhe yemtali lomnene, kutsi baweve emavi akhe, nekutsi mhlawumbe iNkhosi yayiyawuba nemusa kubo, ingete yabakhipha; yebo, babe wabashumayela.",
                "38": "Emvakwekutsi sekabashumayele, ngetulu kwaloko sekaphrofethile kubo ngetintfo letiningi, wabayala kutsi bagcine imiyaleto yeNkhosi; wabese uyayekela kukhuluma nabo."
            },
            "9": {
                "1": "Futsi tonkhe leti tintfo babe watibona, wativa, waphindze watikhuluma, ngesikhatsi ahleti ethendeni, esigodzini saLemuweli, ngalokunjalo naletinye tintfo letiningi kakhulu, letingenawubhalwa kulaba bongcwengcwe.",
                "2": "Manje, njengoba sengikhulumile mayelana nalaba bongcwengcwe, buka akusibo bongcwengcwe lengibhala kubo umlandvo lophelele ngemlandvo webantfu bami; ngoba bongcwengcwe lengibhala kubo ngemlandvo lophelele webantfu bami bona ngibanike libito laNefi; ngaloko-ke, babitwa ngekutsi bongcwengcwe baNefi, ngelibito lami; futsi laba bongcwengcwe nabo babitwa ngekutsi bongcwengcwe baNefi.",
                "3": "Noko, ngitfole umyaleto eNkhosini wekutsi kufanele ngibente laba bongcwengcwe, ngibentele sizatfu lesibalulekile kute kube khona umlandvo locoshiwe ngebufundisi bebantfu bami.",
                "4": "Kulabanye bongcwengcwe kufanele kucoshwe umlandvo ngekubusa kwemakhosi, kanye netimphi nemibango yebantfu bami; ngaloko-ke laba bongcwengcwe baphatselene nencenye lenkhulu yebufundisi, futsi labanye bongcwengcwe baphatselene nencenye lenkhulu yekubusa kwemakhosi kanye netimphi kanye nemibango yebantfu bami.",
                "5": "Ngaloko-ke, iNkhosi ingiyaletile kutsi ngente laba bongcwengcwe ngekwenhloso yayo lenekuhlakanipha, inhloso leyo lengingayati.",
                "6": "Kodvwa iNkhosi yati tonkhe tintfo kusukela ekucaleni; ngaloko-ke, ilungisa indlela kute kufezeke yonkhe imisebenti yayo emkhatsini webantfwana bebantfu; ngoba buka, inawo onkhe emandla ngalokwanele kutsi igcwalise onkhe emavi ayo. Futsi kunjalo nje. Amen."
            },
            "10": {
                "1": "Manje mine, Nefi, ngiyachubeka nekuniketa umlandvo kulaba bongcwengcwe ngetento tami, kanye nekubusa nebufundisi bami; ngaloko-ke, kuchubeka nemlandvo wami, kufanele ngikhulume lokutsite ngetintfo tababe, ngalokunjalo nangetabomnaketfu.",
                "2": "Ngoba buka, kwenteka kutsi emvakwekutsi babe sekacedzile kukhuluma emavi eliphupho lakhe, ngalokunjalo nekubancusa kutsi bakhutsale kakhulu, wakhuluma nabo ngalokuphatselene nemaJuda—",
                "3": "Kutsi emvakwekutsi asabhujisiwe, nalelo dolobha lelikhulu iJerusalema, futsi lamaningi atsetfwe atfunjelwa eBhabhulona, ngekwesikhatsi seNkhosi lesifanele, ayophindze abuye futsi, yebo, abuyiselwe emuva aphume ekutfunjweni; emvakwekutsi sekabuyiselwe emuva aphuma ekutfunjweni ayophindze futsi atfole live lelilifa lawo.",
                "4": "Yebo, naseminyakeni lengemakhulu lasitfupha kusukela ngesikhatsi babe ashiya eJerusalema, iNkhosi Nkulunkulu iyawuvusa umphrofethi emkhatsini wemaJuda—Mesiya, noma, ngalamanye emavi, uMsindzisi wemhlaba.",
                "5": "Futsi waphindze wakhuluma ngalokuphatselene nebaphrofethi, nekutsi bebabaningi kangakanani labebafakaza ngato leti tintfo, ngalokuphatselene naloMesiya, labekhuluma ngaye noma loMhlengi wemhlaba.",
                "6": "Ngaloko-ke, bonkhe bantfu bebasesimeni sekulahleka kanye nesekuwa, futsi bayawukuba kuso njalo ngaphandle kwekutsi batsembele kuye loMhlengi.",
                "7": "Futsi waphindze wakhuluma ngalokuphatselene nemphrofethi lobekatofika ngaphambi kwaMesiya, kutolungisa indlela yeNkhosi—",
                "8": "Yebo, nekutsi utohamba aphindze amemete ehlane atsi: Lungisani indlela yeNkhosi, futsi nente tindlela tayo ticondze; ngoba kukhona lomile emkhatsini wenu leningamati; yena unemandla kunami, umchilo wesicatfulo sakhe lengingakafaneli kuwutfukulula. Futsi kuningi lokwakhulunywa ngubabe ngalokuphatselene nalentfo.",
                "9": "Futsi babe watsi yena uyobhabhatisa eBhetani, ngesheya kweJordane; waphindze watsi uyobhabhatisa ngemanti; nekutsi uyobhabhatisa Mesiya ngemanti.",
                "10": "Futsi emvakwekutsi sekambhabhatisile Mesiya ngemanti, uyobona aphindze afakaze kutsi ubhabhatise iMvana yaNkulunkulu, letosusa tono temhlaba.",
                "11": "Futsi kwenteka emvakwekutsi babe sekawashito lamavi wakhuluma kubomnaketfu ngalokuphatselene nelivangeli leliyoshunyayelwa emkhatsini wemaJuda, ngalokunjalo nalokuphatselene nekuncishelwa kukholwa kwemaJuda. Emvakwekutsi sekambulele Mesiya, loyo loyokuta, futsi emvakwekutsi sekabulewe uyovuka kulabafile, uyotibonakalisa, ngaMoya loNgcwele, kubeTive.",
                "12": "Yebo, nababe wakhuluma kakhulu mayelana nebeTive, futsi ngalokunjalo nangendlu yaka-Israyeli, kutsi kufanele icatsaniswe nesihlahla semncumo, emagala aso lekufanele ancunywe bese ahlakatwa ebusweni bemhlaba wonkhe.",
                "13": "Ngaloko-ke, watsi kufanele kutsi tsine siholwe ngenhlitiyo yinye kuya eveni lesetsembiso, kugcwalisa livi leNkhosi, lekutsi kufanele sihlakateke ebusweni bemhlaba wonkhe.",
                "14": "Emvakwekutsi indlu yaka-Israyeli seyihlakatiwe iyophindza ibutselwe ndzawonye futsi; noma-ke, kwephetsa, Emvakwekutsi beTive sebalitfolile liVangeli leliphelele, emagala emvelo aleso sihlahla semncumo, noma insali yendlu yaka-Israyeli, iyochunyelelwa, noma yati ngaMesiya weliciniso, iNkhosi yabo kanye neMhlengi wabo.",
                "15": "Futsi babe waphrofetha waphindze wakhuluma kubomnaketfu ngalendlela yekukhuluma, ngalokunjalo nangaletinye letiningi tintfo lengingatibhali kulencwadzi; ngoba ngitibhalile letiningi tato njengoba kwakudzingeka kimi kulenye incwadzi yami.",
                "16": "Futsi tonkhe leti tintfo, lese ngikhulume ngato, tenteka ngesikhatsi babe ahleti ethendeni, esigodzini saLemuweli.",
                "17": "Futsi kwenteka kutsi emvakwekutsi mine, Nefi, sengiwevile onkhe emavi ababe, mayelana netintfo latibona embonweni, ngalokunjalo netintfo latikhuluma ngemandla aMoya loNgcwele, emandla lawo lawatfola ngelukholo kuyo iNdvodzana yaNkulunkulu—futsi iNdvodzana yaNkulunkulu kwakunguMesiya loyo lobekayofika—Mine, Nefi, nganginesifiso nami sekutsi ngibone, ngive, ngiphindze ngati, ngaleti tintfo, ngemandla aMoya loNgcwele, losipho saNkulunkulu kubo bonkhe labo labamfuna ngekukhutsala, etikhatsini tasemandvulo njengasetikhatsini lapho ayotiveta ngaso kubantfwana bebantfu.",
                "18": "Ngoba uyafana itolo, namuhla, naphakadze; futsi indlela ilungiselelwe bonkhe bantfu seloku kwasekelwa umhlaba, uma nje kungukutsi bayaphendvuka futsi beta kuye.",
                "19": "Ngoba loyo lofuna ngekukhutsala uyawutfola; futsi timfihlakalo taNkulunkulu tiyawukwembulwa kubo, ngemandla aMoya loNgcwele, etikhatsini tamanje njengasetikhatsini tasemandvulo, etikhatsini tasemandvulo njengasetikhatsini letitako; ngaloko-ke, indlela yeNkhosi yinye naphakadze.",
                "20": "Ngako-ke khumbula, Awu muntfu, ngoba ngato tonkhe tento takho uyawuletfwa ekwahlulelweni.",
                "21": "Ngaloko-ke, uma ufune kwenta bubi etinsukwini tekuvivinywa kwakho, nakunjalo utfolakala ungakahlanteki phambi kwesihlalo sekwehlulela saNkulunkulu; futsi kute intfo lengcolile lengahlala naNkulunkulu; ngaloko-ke, kufanele ulahlwe ingunaphakadze.",
                "22": "Futsi Moya loNgcwele unginika ligunya lekutsi ngikhulume leti tintfo futsi ngingatigodli."
            },
            "11": {
                "1": "Ngoba kwenteka kutsi emvakwekutsi sengibe nesifiso sekwati ngetintfo babe labekatibonile, futsi ngikholwa kutsi iNkhosi yayikwati kutsi itembule kimi, ngesikhatsi ngisahleti ngizindla enhlitiyweni yami ngahlwitfwa nguMoya weNkhosi, yebo, wangiyisa kulephakeme kakhulu intsaba, lebengingakate ngiyibone ngaphambilini, futsi kulebengingakate nangaphambilini ngilubeke lunyawo lwami kuyo.",
                "2": "Futsi Moya watsi kimi: Buka, ngabe ufisani na?",
                "3": "Ngatsi: Ngifisa kubona tintfo babe latibona.",
                "4": "Futsi Moya watsi kimi: Uyakholwa yini kutsi uyihlo wabona sihlahla leso lakhulume ngaso?",
                "5": "Ngatsi: Yebo, uyati kutsi ngiyawakholelwa onkhe emavi ababe.",
                "6": "Ngesikhatsi sengiwakhulumile lamavi, Moya wamemeta ngelivi lelikhulu, utsi: Hosana eNkhosini, Nkulunkulu lophakeme kakhulu; ngoba nguNkulunkulu longetulu kwemhlaba wonkhe, yebo, nangetulu kwako konkhe. Futsi ubusisiwe wena, Nefi, ngoba ukholwa kuyo iNdvodzana yaNkulunkulu lophakeme kakhuku; ngaloko-ke, utotibona leto tintfo lotifisako.",
                "7": "Futsi buka lentfo iyawuniketwa kuwe njengesibonakaliso, kutsi emvakwekutsi sewusibonile sihlahla leso lesasinesitselo uyihlo lasinambitsa, utobona indvodza yehla iphuma ezulwini, uyawuyibona; emvakwekutsi sewuyibonile uyawuniketa bufakazi bekutsi iyiNdvodzana yaNkulunkulu.",
                "8": "Futsi kwenteka kutsi Moya watsi kimi: Buka! Ngabuka ngabona sihlahla; sasifana nesihlahla leso babe labekasibonile, buhle baso babendlulele kakhulu, yebo, babendlula bonkhe buhle, nebumhlophe baso babendlula bumhlophe belichwa lelikhitsikile.",
                "9": "Futsi kwenteka kutsi emvakwekutsi sengisibonile lesihlahla, ngatsi kuye Moya: Ngiyabona ungikhombisile sihlahla lesiligugu ngetulu kwato tonkhe.",
                "10": "Watsi kimi: Ngabe ufisani na?",
                "11": "Ngatsi kuwo: Kwati inchazelo ngaso—ngoba ngakhuluma nawo njengemuntfu akhuluma; ngoba ngabona kutsi bekasesimeni semuntfu; kodvwa noko, ngangati kutsi kwakunguMoya weNkhosi; futsi wakhuluma kimi njengemuntfu akhuluma nalomunye.",
                "12": "Futsi kwenteka kutsi watsi kimi: Buka! Ngabuka shengatsi ngibuka kuwo, futsi angimbonanga, ngoba besekahambile phambi kwami.",
                "13": "Futsi kwenteka kutsi ngabuka ngabona lidolobha lelikhulu laseJerusalema, kanye nalamanye emadolobha. Ngabona lidolobha laseNazaretha; edolobheni laseNazaretha ngabona intfombi, yayibukeka kahle kakhulu futsi imhlophe.",
                "14": "Futsi kwenteka kutsi ngabona emazulu avuleka, ingilosi yehla yema phambi kwami; yatsi kimi: ubonani na?",
                "15": "Ngatsi kuyo: Intfombi, lenhle kakhulu lebukekako ngetulu kwato tonkhe letinye tintfombi.",
                "16": "Yatsi kimi: Uyakwati yini kutehlisa kwaNkulunkulu na?",
                "17": "Ngatsi kuyo; Ngiyati kutsi uyabatsandza bantfwana bakhe; noko, angiyati inchazelo yato tonkhe tintfo.",
                "18": "Yatsi kimi: Intfombi leyo loyibonako ingunina weNdvodzana yaNkulunkulu, ngekwesimo sasenyameni.",
                "19": "Futsi kwenteka kutsi ngabona kutsi yahlwitfwa nguMoya; emvakwekutsi seyihlwitfwe nguMoya kwesikhashana ingilosi yakhuluma kimi, itsi: Buka!",
                "20": "Ngabuka ngayibona intfombi futsi, igone umntfwana etandleni tayo.",
                "21": "Ingilosi yatsi kimi: Buka iMvana yaNkulunkulu, yebo, iNdvodzana yaBabe longunaPhakadze! Uyayati yini inchazelo yesihlahla leso uyihlo lasibona na?",
                "22": "Ngayiphendvula, ngatsi: Yebo, lutsandvo lwaNkulunkulu, lolutisabalalisa ndzawo tonkhe etinhlitiyweni tebantfwana bebantfu; ngaloko-ke, lutsandzeka kakhulu ngetulu kwetintfo tonkhe.",
                "23": "Yakhuluma kimi, itsi: Yebo, luyintfokoto lenkhulu emphefumulweni.",
                "24": "Futsi emvakwekutsi seyisho lamavi, yatsi kimi: Buka! Ngabuka, ngabona iNdvodzana yaNkulunkulu ihamba emkhatsini webantfwana bebantfu; ngabona labaningi bawa phansi etinyaweni tayo bayikhonta.",
                "25": "Futsi kwenteka kutsi ngabona kutsi indvuku yensimbi leyo babe bekayibonile, bekulivi laNkulunkulu, lelaliholela emtfonjeni wemanti ekuphila, noma esihlahleni sekuphila; lawo manti angumfanekiso welutsandvo lwaNkulunkulu; ngaphindze ngabona kutsi sihlahla sekuphila sasingumfanekiso welutsandvo lwaNkulunkulu.",
                "26": "Ingilosi yaphindze yatsi kimi: Buka futsi ubone kutehlisa kwaNkululunkulu!",
                "27": "Ngabuka ngambona uMhlengi wemhlaba, loyo babe bekakhulume ngaye; ngaphindze ngabona umphrofethi lobekayolungisa indlela phambi kwakhe. IMvana yaNkulunkulu yaya phambili yabhajatiswa nguye; emvakwekutsi seyibhajatisiwe, ngabona emazulu avuleka, futsi Moya loNgcwele wehla uvela ezulwini wahla etikwayo unjengesimo selituba.",
                "28": "Futsi ngabona kutsi yahamba isebentela bantfu, ngemandla nangenkhatimulo lenkhulu; ticuku tabutsana ndzawonye kutoyiva; ngabona kutsi bayicosha emkhatsini wabo.",
                "29": "Ngaphindze ngabona labanye labalishumi nakubili bayilandzela. Futsi kwenteka kutsi bahlwitfwa nguMoya phambi kwebuso bami, angitange ngisababona.",
                "30": "Futsi kwenteka kutsi ingilosi yakhuluma kimi futsi, itsi: Buka! Ngabuka, ngabona emazula avuleka futsi, ngabona tingilosi tehlela kubantfwana bebantfu; tabasebentela.",
                "31": "Yaphindze yakhuluma kimi, itsi; Buka! Ngabuka, ngabona iMvana yaNkulunkulu ihamba emkhatsini webantfwana bebantfu. Ngabona ticuku tebantfu labebagula, kanye nalabebanato tonkhe tinhlobonhlobo tetifo, kanye nalabebanabodeveli kanye nemimoya lengcolile; ingilosi yakhuluma yangibonisa tonkhe leti tintfo. Futsi baphiliswa ngemandla eMvana yaNkulunkulu; bodeveli kanye nemimoya lengcolile kwakhishwa.",
                "32": "Futsi kwenteka kutsi ingilosi yakhuluma kimi futsi, itsi: Buka! Ngabuka ngabona iMvana yaNkulunkulu, kutsi yatsatfwa bantfu; yebo iNdvodzana yaNkulunkulu longunaphakadze yehlulelwa ngumhlaba; ngakubona loko ngakufakazela.",
                "33": "Mine, Nefi, ngabona kutsi yaphakanyiselwa esiphambanweni yaphindze yabulawa ngenca yetono temhlaba.",
                "34": "Emvakwekutsi seyibulewe ngabona ticuku temhlaba, kutsi tatibutsene ndzawonye kulwa nebaphostoli beMvana; ngoba bebabitwa kanjalo labalishumi nakubili yingilosi yeNkhosi.",
                "35": "Sicuku semhlaba sasibutsene ndzawonye; ngabona kutsi sasikuso sakhiwo lesikhulu nalesivulekile, njengaleso sakhiwo babe lasibona. Futsi ingilosi yeNkhosi yakhuluma kimi, itsi: Buka live kanye nekuhlakanipha kwalo; yebo, buka indlu yaka-Israyeli ibutsene ndzawonye kulwa nebaphostoli labalishumi nakubili beMvana.",
                "36": "Futsi kwenteka kutsi loko ngakubona ngakufakazela, kutsi sakhiwo lesikhulu nalesivulekile kwakukutigcabha kwelive; sawa, kuwa kwaso kwakukukhulu kakhulu. Ingilosi yeNkhosi yakhuluma kimi futsi, itsi: Kuyawuba njalo-ke nekubhujiswa kwato tonkhe tive, imindeni, tilimi, kanye nebantfu, labayawukulwa nebaphostoli labalishumi nakubili beMvana."
            },
            "12": {
                "1": "Futsi kwenteka kutsi ingilosi yatsi kimi: Buka, ubone intalelwane yakho, ngalokunjalo nentalelwane yabomnakenu. Ngabuka ngalibona live lesetsembiso; ngabona ticuku tebantfu, yebo, kwakungatsi linani liningi ngangesihlabatsi saselwandle.",
                "2": "Futsi kwenteka kutsi ngabona ticuku tibutsene ndzawonye kute tilwe, lesinye sibhekene nalesinye; ngabona timphi, kanye nemahemuhemu etimphi, kanye nekubulalana lokukhulu ngenkemba emkhatsini webantfu bami.",
                "3": "Futsi kwenteka kutsi ngabona letiningi titukulwane tishona, ngendlela yetimphi, kanye nemibango kulelive; ngabona emadolobha lamaningi, yebo, kangangekutsi angikwatanga kuwabala.",
                "4": "Futsi kwenteka kutsi ngabona inkhungu yebumnyama ebusweni belive lesetsembiso; ngabona imibani, ngeva kudvuma, kanye nekutamatama kwemhlaba, kanye nato tonkhe tinhlobonhlobo temsindvo wekuphitsitela; ngabona umhlaba kanye nemadvwala, kutsi kwadzabuka; ngabona tintsaba tidzilika tiba tincetu; ngabona ematsafa emhlaba, kutsi bekaklayekile; ngabona lamaningi emadolobha kutsi bekacwilile; ngabona lamaningi kutsi ashiswa ngemlilo; ngaphindze ngabona lamaningi kutsi adzilikela phansi, ngenca yekutamatama kwemhlaba.",
                "5": "Futsi kwenteka kutsi emvakwekutsi sengitibonile leti tintfo, ngabona inkhungu yebumnyama, kutsi yandlula ebusweni bemhlaba; buka, ngabona ticuku letatingawanga ngenca yebukhulu kanye nekwesabeka kwetehlulelo teNkhosi.",
                "6": "Futsi ngabona emazulu avuleka, iMvana yaNkulunkulu yehla ezulwini; futsi yehla yatibonakalisa kuto.",
                "7": "Ngaphindza ngabona ngaphindze ngakufakazela kutsi Moya loNgcwele wehlela etukwalabanye labalishumi nakubili; bagcotjwa nguNkulunkulu futsi bakhetfwa.",
                "8": "Futsi ingilosi yakhuluma kimi, itsi: Buka bafundzi labalishumi nakubili beMvana, labakhetsiwe kutsi basebentele intalelwane yakho.",
                "9": "Yatsi kimi: Uyabakhumbula yini labaphostoli labalishumi nakubili beMvana na? Buka ngibo labo labayawukwehlulela tivana letilishumi nakubili taka-Israyeli; ngaloko-ke, bafundzisi labalishumi nakubili bentalelwane yakho bayawukwehlulelwa ngibo; ngoba nine nibendlu yaka-Israyeli.",
                "10": "Futsi laba bafundzisi labalishumi nakubili lobabonako bayawukwehlulela intalelwane yakho. Buka, balungile ingunaphakadze; ngoba ngenca yelukholo lwabo labanalo kuyo iMvana yaNkulunkulu tingubo tabo tentiwe taba mhlophe engatini yayo.",
                "11": "Ingilosi yatsi kimi: Buka! Ngabuka, ngabona titukulwane letintsatfu tindlula tisekulungeni; tingubo tato tatimhlophe njengeteMvana yaNkulunkulu. Futsi ingilosi yatsi kimi: Leti tentiwe taba mhlophe engatini yeMvana, ngenca yelukholo lwato kuyo.",
                "12": "Mine, Nefi, ngaphindze ngabona labaningi besitukulwane sesine labendlula nabo basekulungeni.",
                "13": "Futsi kwenteka kutsi ngabona ticuku temhlaba tibutsene ndzawonye.",
                "14": "Ingilosi yatsi kimi: Buka intalelwane yakho, ngalokunjalo nentalelwane yabomnakenu.",
                "15": "Futsi kwenteka kutsi ngabuka ngabona bantfu bentalelwane yami babutsene ndzawonye ngeticuku babhekene nebentalelwane yabomnaketfu; bebabutsene ndzawonye kute balwe.",
                "16": "Ingilosi yakhuluma kimi, itsi: Buka umtfombo wemanti langcolile lowo uyihlo lawubona; yebo, nemfula lowo lakhuluma ngawo; futsi kujula kwawo kukujula kwesihogo.",
                "17": "Inkhungu yebumnyama tilingo tadeveli, letiphumphutsekisa emehlo, tente lukhuni tinhlitiyo tebantfwana bebantfu, tibaholele kudze emigwacweni lebanti, kute bashabalale futsi balahleke.",
                "18": "Sakhiwo lesikhulu nalesivulekile, leso uyihlo lasibona, yimicabango nje lelite kanye nekutigcabha kwebantfwana bebantfu. Umhosha lomkhulu kanye nalowesabekako uyabehlukanisa, yebo, nelivi lekulunga laNkulunkulu loPhakadze, kanye naMesiya loyiMvana yaNkulunkulu, loyo Moya loNgcwele lofakaza ngaye, kusukela ekucaleni kwemhlaba kute kube ngulesikhatsi sanyalo, futsi kusukela kulesi sikhatsi kuchubeka futsi ingunaphakadze.",
                "19": "Futsi ngesikhatsi ingilosi ikhuluma lamavi, ngabuka ngabona kutsi intalelwane yabomnaketfu yalwa nentalelwane yami, njengelivi lengilosi; futsi ngenca yekutigcabha kwentalelwane yami, kanye netilingo tadeveli, ngabona kutsi intalelwane yabomnaketfu yabehlula bantfu bentalelwane yami.",
                "20": "Futsi kwenteka kutsi ngabuka, ngabona bantfu bentalelwane yabomnaketfu kutsi bese babancobile labentalelwane yami; bahamba ngeticuku etukwebuso balelive.",
                "21": "Futsi ngababona babutsene ndzawonye ngeticuku, ngabona timphi kanye nemahemuhemu etimphi emkhatsini wabo; kuto timphi kanye nemahemuhemu etimphi ngabona titukulwane letiningi tindlula.",
                "22": "Ingilosi yatsi kimi: Buka laba bayawuncishelwa kukholwa.",
                "23": "Futsi kwenteka kutsi ngabona, emvakwekube sebancishelwe kukholwa baba mnyama, baphindze benyanyeka, futsi baba bantfu labangcolile, labagcwele buvila kanye nayo yonkhe inhlobo yetinengiso."
            },
            "13": {
                "1": "Futsi kwenteka kutsi ingilosi yakhuluma kimi, itsi: Buka! Ngabuka ngabona letiningi tive kanye nemibuso.",
                "2": "Futsi ingilosi yatsi kimi: Ubonani na? Ngase ngitsi: Ngibona letiningi tive kanye nemibuso.",
                "3": "Yatsi kimi: Leti tive kanye nemibuso yebeTive.",
                "4": "Futsi kwenteka kutsi ngabona emkhatsini wetive tebeTive kwakhiwa kwelibandla lelikhulu.",
                "5": "Ingilosi yatsi kimi: Buka kwakhiwa kwelibandla lelinengekile kakhulu ngetulu kwawo onkhe lamanye emabandla, lelibulala labangcwele baNkulunkulu, yebo, futsi lelibahlukubetako libabophele phansi, lelibafaka lijoka lensimbi, leliphindze libabuyisela phansi ekutfunjweni.",
                "6": "Futsi kwenteka kutsi ngalibona leli libandla lelikhulu nalelinengekile; ngabona kutsi develi bekangumcambi walo.",
                "7": "Ngaphindze ngabona ligolide, kanye nesiliva, kanye nabosilika, kanye nalokubovu, kanye nelineni lelukiwe lecolekile, kanye nato tonkhe tinhlobo tetingubo letiligugu; ngabona letiningi tingwadla.",
                "8": "Ingilosi yakhuluma kimi itsi: Buka ligolide, kanye nesiliva, kanye nabosilika, kanye nalokubovu, kanye nelineni lelukiwe lecolekile, kanye netingubo letiligugu, kanye netingwadla, kutifiso talo leli libandla lelikhulu nalelinengekile.",
                "9": "Ngetulu kwaloko ngenca yeludvumo lwasemhlabeni babhubhisa labangcwele baNkulunkulu, babayise phansi ekutfunjweni.",
                "10": "Futsi kwenteka kutsi ngabuka ngabona emanti lamaningi; bekahlukanisa beTive nentalelwane yabomnaketfu.",
                "11": "Futsi kwenteka kutsi ingilosi yatsi kimi: Buka intfukutselo yaNkulunkulu etikwentalelwane yabomnakenu.",
                "12": "Ngabuka ngabona indvodza emkhatsini webeTive, leyayehlukaniswe nentalelwane yabomnaketfu ngemanti lamaningi, ngabona uMoya waNkulunkulu, kutsi wehlela phansi, wasebenta kuyo indvodza; futsi yahamba kuwo lamanti lamaningi, nakuyo intalelwane yabomnaketfu, lebeyiseveni lesetsembiso.",
                "13": "Futsi kwenteka kutsi ngabona Moya waNkulunkulu, kutsi wasebenta nakulabanye beTive, baphindze bahamba etikwemanti lamaningi baphuma ekutfunjweni.",
                "14": "Futsi kwenteka kutsi ngabona ticuku letiningi tebeTive kulo live lesetsembiso; ngabona intfukutselo yaNkulunkulu, kutsi yayisetikwentalelwane yabomnaketfu; futsi bebahlakatekile phambi kwebeTive baphindze bashayiwe.",
                "15": "Ngabona Moya weNkhosi, kutsi wawusetikwebeTive, futsi baphumelela baphindze balitfola lelive njengelifa labo; ngabona kutsi bebamhlophe, babukeka kahle kakhulu futsi babahle, njengebantfu bami ngaphambi kwekutsi babulawe.",
                "16": "Futsi kwenteka kutsi mine, Nefi, ngabona kutsi beTive labebabaphume ekutfunjweni batitfoba phambi kweNkhosi, nemandla eNkhosi aba nabo.",
                "17": "Ngabona kutsi bonina bebeTive bebabutsene ndzawonye etikwemanti, ngalokunjalo nasetikwelive, kute balwe nabo.",
                "18": "Ngabona kutsi emandla aNkulunkulu bekanabo, futsi nekutsi intfukutselo yaNkulunkulu yayisetikwabo bonkhe labo labebabutsene ndzawonye kute balwe nabo.",
                "19": "Futsi mine, Nefi, ngabona kutsi beTive labo labebaphume ekutfunjweni bakhululwa ngemandla aNkulunkulu baphuma etandleni tato tonkhe letinye tive.",
                "20": "Futsi kwenteka kutsi mine, Nefi, ngabona kutsi baphumelela kulelive; ngabona incwadzi, yayindluliswa emkhatsini wabo.",
                "21": "Ingilosi yatsi kimi: Uyayati yini inchazelo yencwadzi na?",
                "22": "Ngatsi kuyo: Angiyati.",
                "23": "Yatsi: Buka iphuma emlonyeni weliJuda. Mine, Nefi, ngayibona; yatsi kimi: Incwadzi leyo loyibonako ingumbhalo wemaJuda, locuketse tivumelwano teNkhosi, leyatenta kuyo indlu yaka-Israyeli; ngetulu kwaloko icuketse tiphrofetho letiningi tebaphrofethi labangcwele, futsi ingumbhalo lonjengemifanekiso lecoshiwe lokubongcwengcwe belitfusi, ngaphandle nje kwekutsi atitiningi tona kakhulu; noko, nato ticuketse tivumelwano teNkhosi, leyatenta kuyo indlu yaka-Israyeli; ngaloko-ke, tinguletibaluleke kakhulu kubeTive.",
                "24": "Ingilosi yeNkhosi yatsi kimi: Ubonile kutsi incwadzi iphume emlonyeni weliJuda; futsi ngesikhatsi iphuma emlonyeni weliJuda beyicuketse livangeli leliphelele leNkhosi, lelo baphostoli labalishumi nakubili labanika bufakazi ngalo; baphindze banika bufakazi njengekweliciniso lelo lelikuyo iMvana yaNkulunkulu.",
                "25": "Ngaloko-ke, leti tintfo tiphuma kumaJuda timsulwa tiya kubeTive, njengekweliciniso laNkulunkulu.",
                "26": "Futsi emvakwekutsi setiphumile tahamba ngesandla sebaphostoli labalishumi nakubili beMvana, tisuka kumaJuda tiya kubeTive, uyakubona kwakhiwa kwalelo bandla lelikhulu nalelinengekile, lelinengekile kakhulu ngetulu kwawo onkhe lamanye emabandla; ngoba buka, batisusile evangelini leMvana tincenye letiningi letisobala naletiligugu lelikhulu; futsi ngalokunjalo netivumelwano letiningi teNkhosi batisusile.",
                "27": "Futsi konkhe loku bakwentile kute baguculele tindlela leticondzile tenkhosi, kute baphumphutsekise emehlo baphindze bente lukhuni tinhlitiyo tebantfwana bebantfu.",
                "28": "Ngaloko-ke, uyabona kutsi emvakwekutsi incwadzi seyindlulile etandleni talelo bandla lelikhulu nalelinengekile, kutsi kube khona letiningi futsi letisobala futsi letiligugu tintfo letikhishiwe encwadzini, lokuyincwadzi yeMvana yaNkulunkulu.",
                "29": "Emvakwekutsi leti tintfo letisobala futsi letiligugu setikhishiwe yendlulela kuto tonkhe tive tebeTive; emvakwekutsi seyendlulele kuto tonkhe tive tebeTive, yebo, nangesheya kwemanti lamaningi lawo lowuwabonile nebeTive labo labaphume ekutfunjweni, uyabona—ngenca yaleto tintfo letisobala letiningi futsi naletiligugu letikhishiwe encwadzini, letatisobala kutsi ticondvwe bantfwana bebantfu, njengaloko lokusobala lokukuyo iMvana yaNkulunkulu—ngenca yaleti tintfo letikhishiwe evangelini leMvana, labaningi kakhulu bayakhubeka, yebo, kangangekutsi Sathane unemandla lamakhulu etikwabo.",
                "30": "Noko, uyabona kutsi beTive labaphuma ekutfunjweni futsi baphakanyiswa ngemandla aNkulunkulu ngetulu kwato tonkhe letinye tive, ebusweni balelo live lelikhetsekile ngetulu kwawo onkhe lamanye emave, lokulive iNkhosi Nkulunkulu lavumelane ngalo neyihlo kutsi intalelwane yakhe kufanele ilitfole kube live lelilifa labo; ngaloko-ke uyabona kutsi iNkhosi Nkulunkulu ayitukuvumela kutsi beTive bayibhubhise nya incubevane yentalelwane yakho, leyo lesemkhatsini kweyabomnakenu.",
                "31": "Futsi ayitukuvuma kutsi beTive babhubhise intalelwane yabomnakenu.",
                "32": "Futsi iNkhosi Nkulunkulu ayitukuvuma kutsi beTive bahlale njalonjalo kuleso simo lesibi kakhulu sekuphumphutseka, leso lobabone bakuso, ngenca yetincenye letisobala futsi letiligugu kakhulu telivangeli leMvana letigodlwe ngilo lelo bandla lelinengekile, kwakhiwa kwalo lowukubonile.",
                "33": "Ngaloko-ke itsi iMvana yaNkulunkulu; Ngitawuba nesihawu kubeTive, kangangoba ngiyovakashela insali yendlu yaka-Israyeli ngekwehlulela lokukhulu.",
                "34": "Futsi kwenteka kutsi ingilosi yeNkhosi yakhuluma kimi, itsi: Buka, kusho iMvana yaNkulunkulu, emvakwekutsi sengiyivakashele insali yendlu yaka-Israyeli—lensali lengikhuluma ngayo iyintalelwane yeyihlo—ngaloko-ke, emvakwekutsi sengiyivakashele ngekwahlulelwa, futsi ngayishaya ngesandla sebeTive, emvakwekutsi beTive sebakhubeka kakhulu, ngenca yetincenye letisobala kakhulu futsi letiligugu telivangeli leMvana letigodlwe ngulelobandla lelinengekile, lelingunina wetingwadla, kusho iMvana—Ngitawuba nesihawu kubo beTive ngalolosuku, kangangekutsi, ngitawuletsa kubo, ngemandla ami, lokuningi kwelivangeli lami, lokuyawuba sobala futsi kube ligugu, kusho iMvana.",
                "35": "Ngoba, buka, kusho iMvana: Ngitawutiveta lucobo lwami kuyo intalelwane yakho, kute ibhale tintfo letiningi lengiyawubafundzisa tona, letiyawube tisobala futsi tiligugu; emvakwekutsi intalelwane yakho seyibhujisiwe, yancishelwa kukholwa, futsi ngalokunjalo nentalelwane yabomnakenu, buka, leti tintfo tiyawutfukuswa, kute tivetwe kubeTive, ngesipho kanye nangemandla eMvana.",
                "36": "Futsi kuto kuyawubhalwa livangeli lami, kusho iMvana, nelidvwala lami kanye nensindziso yami.",
                "37": "Futsi babusisiwe labo labayawufuna kusungula iSiyoni yami ngalolosuku, ngoba bayawuba nesipho kanye nemandla aMoya loNgcwele, futsi uma babeketela kute kube sekugcineni bayawuphakanyiswa ngelusuku lwekugcina, futsi bayawusindziswa embusweni waphakadze weMvana; futsi nalabo labayawumemetela kuthula, yebo, tindzaba tekutfokota lokukhulu, bayawuba bahle kangakanani etintsabeni.",
                "38": "Futsi kwenteka kutsi ngabona insali yentalelwane yabomnaketfu, ngalokunjalo nencwadzi yeMvana yaNkulunkulu, leyayiphume emlonyeni weliJuda, kutsi yavela kubeTive yaya kuyo insali yentalelwane yabomnaketfu.",
                "39": "Futsi emvakwekutsi seyivelile yaya kubo ngabona letinye tincwadzi, letavela ngemandla eMvana, tivela kubeTive tiya kubo, ekukholwiseni beTive kanye nensali yentalelwane yabomnaketfu, futsi ngalokunjalo nemaJuda labekahlakateke etikwebuso bemhlaba wonkhe, kutsi imibhalo yebaphrofethi neyebaphostoli labalishumi nakubili beMvana iliciniso.",
                "40": "Futsi ingilosi yakhuluma kimi, itsi: Lemibhalo yekugcina, loyibonile emkhatsini webeTive, iyawumisa liciniso laleyo yekucala, lokungeyebaphostoli labalishumi nakubili beMvana, futsi iyawukwatisa ngaloko lokusobala kanye nangetintfo letiligugu letikhishwe kuyo; futsi iyawukwatiswa kuyo yonkhe imindeni, tilimi, kanye nakubantfu, kutsi iMvana yaNkulunkulu iyiNdvodzana yaBabe longunaPhakadze, futsi inguMsindzisi wemhlaba, nekutsi bonkhe bantfu kufanele bete kuyo, noma angeke basindziswe.",
                "41": "Futsi kufanele bete njengekwemavi lawo layawumiswa ngemlomo weMvana; futsi emavi eMvana ayawukwatiswa emibhalweni yentalelwane yakho, ngalokunjalo nasemibhalweni yebaphostoli labalishumi nakubili beMvana; ngaloko-ke yomibili iyawuhlanganiswa ibe yinye; ngoba Nkulunkulu munye futsi neMelusi munye ngetulu kwemhlaba wonkhe.",
                "42": "Futsi sikhatsi siyeta lapho ayawutiveta etiveni tonkhe, kumaJuda ngalokunjalo nakubo beTive; futsi emvakwekutsi asativetile kuwo emaJuda ngalokunjalo nakubo beTive, uyawubese sewuyativeta kubeTive ngalokunjalo nakumaJuda, futsi bekugcina bayawuba bekucala, nebekucala bayawuba bekugcina."
            },
            "14": {
                "1": "Futsi kuyawukwenteka, kutsi uma beTive bayawuyilalela iMvana yaNkulunkulu ngalolosuku leyiyawutiveta ngalo kubo ngelivi, futsi ngalokunjalo nangemandla, nangetento lucobo, kute kususwe tikhubekiso tabo.",
                "2": "Futsi bangatenti lukhuni tinhlitiyo tabo ngalokumelene neMvana yaNkulunkulu, bayawubalwa kanye nentalelwane yeyihlo; yebo bayawubalwa kanye nendlu yaka-Israyeli; futsi bayawuba bantfu lababusisekile eveni lesetsembiso ingunaphakadze; abasayuphindze nanini babuyiselwe phansi ekutfunjweni; futsi indlu yaka-Israyeli ayisayuphindze nanini ihlazeke.",
                "3": "Futsi lowo mgodzi lomkhulu, lobewumbelwe bona ngulelo bandla lelikhulu nalelinengekile, lelasungulwa ngudeveli kanye nebantfwana bakhe, kute aholele imiphefumulo yebantfu phansi esihogweni—yebo, lowo mgodzi lomkhulu lombelwe kubhubhisa bantfu uyawugcwaliswa ngulabo labawumbako, kute babhujiswe baphele nya, kusho iMvana yaNkulunkulu; hhayi kubhujiswa kwemphefumulo, ngaphandle kwekutsi kube kuphonswa kwawo esihogweni lesingenasiphetfo.",
                "4": "Ngoba buka, loku kuyindlela develi latfumba ngayo, futsi ngalokunjalo nendlela yekulunga kwaNkulunkulu, kubo bonkhe labo labatawukwenta imisebenti yebubi kanye netinengiso phambikwakhe.",
                "5": "Futsi kwenteka kutsi ingilosi yakhuluma kimi, Nefi, itsi: Ubonile kutsi uma beTive baphendvuka kuyawuba kuhle kubo; futsi ngetulu kwaloko uyati mayelana netivumelwano teNkhosi kuyo indlu yaka-Israyeli; futsi ngetulu kwaloko uvile kutsi loyo longaphendvuki kufanele abhubhe.",
                "6": "Ngako-ke, maye kubo beTive uma kungukutsi batenta lukhuni tinhlitiyo tabo ngalokumelene neMvana yaNkulunkulu.",
                "7": "Ngoba sikhatsi siyeta, kusho iMvana yaNkulunkulu, lapho ngitawukwenta umsebenti lomkhulu kanye nalomangalisako emkhatsini webantfwana bebantfu; umsebenti loyawuba waphakadze, kube simo lesitsite kulolunye luhlangotsi noma lesinye ngakulolunye—bakholiswe kutsi babe nekuthula kanye nekuphila lokuphakadze, noma bayekelwe ebulukhunini betinhlitiyo tabo kanye nasekumphumphutsekeni kwetingcondvo tabo bate badvonseleke ekutfunjweni, futsi ngalokunjalo nasekubhujisweni, kwesikhashana kanye nekwakamoya, ngekwendlela develi latfumba ngayo, lesengikhulume ngako.",
                "8": "Futsi kwenteka kutsi ngesikhatsi ingilosi seyiwakhulumile lamavi, yatsi kimi: Uyatikhumbula yini tivumelwano taBabe kuyo indlu yaka-Israyeli na? Ngatsi kuyo, Yebo.",
                "9": "Futsi kwenteka kutsi yatsi kimi: Buka, futsi ubone lelo bandla lelikhulu nalelinengekile, lelingunina wetinengiso, umcambi walo lokungudeveli.",
                "10": "Futsi yatsi kimi: Buka mabili kuphela emabandla; linye libandla leMvana yaNkulunkulu, kantsi lelinye libandla ladeveli; ngaloko-ke, loyo longasuye welibandla leMvana yaNkulunkulu walelo bandla lelikhulu, lelingunina wetinengiso; futsi uyingwadla yemhlaba wonkhe.",
                "11": "Futsi kwenteka kutsi ngabuka futsi ngayibona ingwadla yemhlaba wonkhe, futsi yayihleti etikwemanti lamaningi; futsi beyibusa ngetulu kwemhlaba wonkhe, emkhatsini wetive tonkhe, imindeni, tilimi, kanye nakubantfu.",
                "12": "Futsi kwenteka kutsi ngalibona libandla leMvana yaNkulunkulu, futsi linani lalo lalimbalwa, ngenca yebubi kanye netinengiso tengwadla leyo leyayihleti etikwemanti lamaningi; noko, ngabona kutsi libandla leMvana, lokwakungulabangcwele baNkulunkulu, bebakhona nabo ngalokunjalo etikwebuso bemhlaba wonkhe; futsi tindzawo letingaphansi kwabo ebusweni bemhlaba tatitincane, ngenca yebubi bengwadla lenkhulu lengayibona.",
                "13": "Futsi kwenteka ngabona kutsi unina lomkhulu wetinengiso watibutsisa ndzawonye ticuku etikwebuso bemhlaba wonkhe, emkhatsini wato tonkhe tive tebeTive, kutsi tilwe neMvana yaNkulunkulu.",
                "14": "Futsi kwenteka kutsi mine, Nefi, ngabona emandla eMvana yaNkulunkulu, kutsi ehlela ngetulu kwalabangcwele belibandla leMvana, kanye nasetikwebantfu besivumelwano beNkhosi, labo labebahlakateke etikwebuso bemhlaba wonkhe; futsi bebahlonyiswe ngekulunga kanye nangemandla aNkulunkulu enkhatimulweni lenkhulu.",
                "15": "Futsi kwenteka kutsi ngabona kutsi intfukutselo yaNkulunkulu yatfululelwa etikwalelo bandla lelikhulu nalelinengekile, kangangekutsi kwabakhona timphi kanye nemahemuhemu etimphi emkhatsini wato tonkhe tive kanye nemindeni yemhlaba.",
                "16": "Futsi ngesikhatsi kucala kuba khona timphi kanye nemahemuhemu etimphi emkhatsini wato tonkhe tive lokwakukwenina wetinengiso, ingilosi yakhuluma kimi, itsi: Buka, intfukutselo yaNkulunkulu isetikwenina wetingwadla; futsi buka, uyatibona tonkhe leti tintfo—",
                "17": "Futsi uma lusuku selufika kutsi intfukutselo yaNkulunkulu itfululelwe etikwenina wetingwadla, lekulibandla lelikhulu nalelinengekile lemhlaba wonkhe, umcambi walo lokungudeveli, ngalolosuku, umsebenti waBabe uyawucala, wekulungisa indlela yekugcwalisa tivumelwano takhe, latenta kubantfu bakhe lababendlu yaka-Israyeli.",
                "18": "Futsi kwenteka kutsi ingilosi yakhuluma kimi, itsi: Buka!",
                "19": "Ngabuka futsi ngabona indvodza, leyayigcoke ingubo lemhlophe.",
                "20": "Futsi ingilosi yatsi kimi: Buka lomunye webaphostoli labalishumi nakubili beMvana.",
                "21": "Buka, uyawubona futsi abhale ngalokusele kwaleti tintfo; yebo, futsi ngalokunjalo netintfo letiningi letike taba khona.",
                "22": "Futsi ngetulu kwaloko uyawubhala mayelana nekuphela kwemhlaba.",
                "23": "Ngaloko-ke, leto tintfo layawutibhala tilungile futsi tiliciniso; futsi buka tibhaliwe encwadzini leyo loyibone iphuma emlonyeni weliJuda; futsi ngesikhatsi tiphuma emlonyeni weliJuda, noma, ngesikhatsi incwadzi iphuma emlonyeni weliJuda, leto tintfo letatibhaliwe tatisobala futsi timsulwa, futsi tiligugu lelikhulu futsi tilula kucondvwa bantfu bonkhe.",
                "24": "Futsi buka, letintfo lomphostoli weMvana layawutibhala titintfo letiningi wena lose utibonile; futsi buka, lokusele utokubona.",
                "25": "Kodvwa leto tintfo utotibona emvakwaloku awunotibhala; ngoba iNkhosi Nkulunkulu igcobe umphostoli weMvana yaNkulunkulu kutsi atibhale.",
                "26": "Futsi ngalokunjalo nalabanye labebakhona, kubo utikhombisile tonkhe tintfo; futsi batibhalile; futsi tivalelwe tabekwa kute tiphume timsulwa; ngekweliciniso lelo lelikuyo iMvana, ngesikhatsi lesifanele seNkhosi, tiye kuyo indlu yaka-Israyeli.",
                "27": "Futsi mine, Nefi, ngeva futsi ngiyafakaza, kutsi libito lalomphostoli weMvana bekunguJohane, ngekwelivi lengilosi.",
                "28": "Futsi buka, mine, Nefi, angikavunyelwa kutsi ngibhale lokusele kwetintfo lengatibona futsi ngativa; ngaloko-ke tintfo lengitibhalile tiyangenelisa; futsi ngibhale kuphela incenye lencane yetintfo lengatibona.",
                "29": "Futsi ngiyafakaza kutsi ngatibona leto tintfo babe latibona; futsi ingilosi yeNkhosi yatembula kimi.",
                "30": "Futsi manje sengenta siphetfo senkhulumo yami mayelana naleto tintfo lengatibona ngesikhatsi ngihlwitfwe nguMoya; futsi uma ngabe tonkhe tintfo lengatibona tingakabhalwa, tintfo lengitibhalile tiliciniso. Futsi kunjalo nje. Amen."
            },
            "15": {
                "1": "Futsi kwenteka kutsi emvakwekutsi mine, Nefi, sengihlwitfwe nguMoya, futsi sengitibonile tonkhe leti tintfo, ngabuyela ethendeni lababe.",
                "2": "Futsi kwenteka kutsi ngabona bomnaketfu, baphikisana nguloyo naloyo mayelana netintfo leto babe labekatikhulumile kubo.",
                "3": "Ngoba ngempela wakhuluma tintfo letiningi naletinkhulu kubo, letatimatima kutsi ticondzakale, ngaphandle kwekutsi umuntfu abute eNkhosini; futsi ngenca yekutsi bebanetinhlitiyo letilukhuni, ngako-ke abatange babuke eNkhosini njengoba bekufanele bente.",
                "4": "Manje mine, Nefi, ngangidzabukile ngenca yebulukhuni betinhlitiyo tabo, futsi kanjalo, nangenca yetintfo lengangitibonile, futsi ngativa kutsi kwakufanele tenteke ngaphandle kwekuvinjelwa ngenca yebubi lobukhulu bebantfwana bebantfu.",
                "5": "Futsi kwenteka kutsi ngaphela emandla ngenca yetinhlupheko tami, ngoba ngabona kutsi tinhlupheko tami tatitinkhulu ngetulu kwato tonkhe, ngenca yekubhujiswa kwebantfu bami, ngoba ngangikubonile kuwa kwabo.",
                "6": "Futsi kwenteka kutsi emvakwekutsi sengitfole emandla ngakhuluma nabomnaketfu, nginesifiso sekwati kubo sizatfu sekuphikisana kwabo.",
                "7": "Futsi batsi: Buka, asikwati kuwacondza emavi ababe lawakhulumile mayelana nemagala emvelo esihlahla semncumo, futsi kanjalo mayelana nebeTive.",
                "8": "Futsi ngatsi kubo: Senike nabuta yini eNkhosini na?",
                "9": "Bona batsi kimi: Asikate; ngoba iNkhosi ayiyembuli intfo lenje kitsi.",
                "10": "Buka, ngatsi kubo: Kungani ningayigcini imiyaleto yeNkhosi na? Kungani nitawulahleka, ngenca yebulukhuni betinhlitiyo tenu na?",
                "11": "Anitikhumbuli yini tintfo iNkhosi letishito na?—Uma ningatutenta lukhuni tinhlitiyo tenu, futsi ningibuta ngelukholo, nikholwa kutsi nitonikwa, nikhutsale ekugcineni imiyaleto yami, ngempela leti tintfo tiyawukwembulwa kini.",
                "12": "Bukani, ngitsi kini, indlu yaka-Israyeli yafananiswa nesihlahla semncumo, ngaMoya weNkhosi lowawukuye babe; futsi bukani tsine asihleshulwanga yini kuyo indlu yaka-Israyeli, futsi asisilo yini ligala lendlu yaka-Israyeli na?",
                "13": "Manje, intfo babe layicondzile mayelana nekuchunyelelwa kwemagala emvelo ngekuphelela kwebeTive, kungukutsi ngetinsuku tekugcina, lapho intalelwane yetfu seyincishelwe kukholwa, yebo, sikhatsi lesiyiminyaka leminingi, futsi titukulwane letiningi emvakwekutsi Mesiya ayawubonakaliswa enyameni kubo bantfwana bebantfu, ngaleso sikhatsi livangeli leliphelele laMesiya liyawuta kubeTive, futsi liyosuka kubo beTive liye kuyo insali yentalelwane yetfu—",
                "14": "Futsi ngalolosuku insali yentalelwane yetfu iyawukwati kutsi bona bangibo bendlu yaka-Israyeli, futsi nekutsi bangibo bantfu besivumelwano beNkhosi; futsi ngaleso sikhatsi bayawukwati futsi bafinyelele elwatini lwabokhokho babo, futsi ngalokunjalo naselwatini lwelivangeli leMhlengi wabo, lelafundziswa kubobabe babo nguye; ngaloko-ke, bayawufinyelela ekumatini uMhlengi wabo futsi nangato tihloko temfundziso yakhe ngatinye, kute bati kutsi bangeta kanjani kuye futsi basindziswe.",
                "15": "Futsi ngalolosuku abatujabula yini futsi banikete ludvumo kuye Nkulunkulu wabo longunaphakadze, lidvwala labo, kanye nensindziso yabo na? Yebo, ngalolosuku, abatuwatfola yini emandla kanye nekondleka kuwo umvini weliciniso na? Yebo, abatukuta yini emhlambini weliciniso laNkulunkulu na?",
                "16": "Bukani, ngitsi kini, Yebo; bayawukhunjulwa futsi emkhatsini wendlu yaka-Israyeli; bayawuchunyelelwa, bangilo ligala lemvelo lesihlahla semncumo, kuso sihlahla seliciniso semncumo.",
                "17": "Futsi ngiko loku babe abekusho, futsi abecondze kutsi loku akutukwenteka kute kube semvakwekutsi sebahlakatwe beTive; futsi abecondze kutsi kuyawufika ngendlela yebeTive, kute iNkhosi ikhombise emandla ayo kubeTive ngaso leso sizatfu sekutsi iyawulahlwa ngemaJuda, noma bendlu yaka-Israyeli.",
                "18": "Ngaloko-ke babe akakhulumanga ngentalelwane yetfu kuphela, kodvwa futsi nangayo yonkhe indlu yaka-Israyeli, lekhombisa sivumelwano lekufanele sigcwaliseke ngetinsuku tekugcina; leso sivumelwano iNkhosi leyasenta kubabe Abrahama, itsi: Entalelwaneni yakho yonkhe imindeni yemhlaba iyawubusiswa.",
                "19": "Futsi kwenteka kutsi mine, Nefi, ngakhuluma kabanti nabo mayelana naleti tintfo; yebo, ngakhuluma kubo mayelana nekubuyiselwa kwemaJuda ngetinsuku tekugcina.",
                "20": "Futsi ngabalandzisa emavi a-Isaya, lawakhuluma mayelana nekubuyiselwa kwemaJuda, noma kwendlu yaka-Israyeli; futsi emvakwekutsi asabuyiselwe angeke asaphindze nanini atfotjiswe noma ahlakatwe futsi. Futsi kwenteka kutsi ngakhuluma emavi lamaningi kubo bomnaketfu, kangangekutsi batfotjiswa futsi batitfoba phambi kweNkhosi.",
                "21": "Futsi kwenteka kutsi baphindza bakhuluma kimi, batsi: Isho kutsini lentfo babe layibona ephusheni na? Sisho kutsini sihlahla lasibona na?",
                "22": "Ngatsi kubo: Kwakungumfanekiso wesihlahla sekuphila.",
                "23": "Futsi batsi kimi: Isho kutsini indvuku yensimbi babe layibona, leyo leyayiholela esihlahleni na?",
                "24": "Ngatsi kubo kwakulivi laNkulunkulu; futsi labo labebayawuliva livi laNkulunkulu; futsi babambelele bacine kulo, bebangeke balahleke nanini; futsi tilingo kanye nemicibisholo levutsako yesitsa ngeke kubancobele ekungatini, kute sibaholele ekubhujisweni.",
                "25": "Ngaloko-ke, mine, Nefi, ngabancusa kutsi balinake livi leNkhosi; yebo, ngabancusa ngawo onkhe emandla emphefumulo wami, kanye nangalo lonkhe lwati lwami lenganginalo, kutsi balinake livi laNkulunkulu futsi bakhumbule kugcina imiyaleto yakhe njalo kuto tonkhe tintfo.",
                "26": "Futsi batsi kimi: Usho kutsini umfula wemanti babe lawubona na?",
                "27": "Ngatsi kubo emanti lawo babe lawabona kwakukungcola; futsi umcondvo wakhe wawutsatsekile kakhulu ngaletinye tintfo kangangekutsi akakubonanga kungcola kwemanti.",
                "28": "Ngatsi kubo kwakungumhosha losabekako, lohlukanisa lababi esihlahleni sekuphila, futsi ngalokunjalo nakubo labangcwele baNkulunkulu.",
                "29": "Ngatsi kubo kwakungumfanekiso waleso sihogo lesesabekako, leso ingilosi leyatsi kimi sasilungiselwe lababi.",
                "30": "Ngatsi kubo babe waphindze wabona kutsi kulunga kwaNkulunkulu kwabehlukanisa lababi kulabalungile; futsi nekukhanya kwako kwakufana nekukhanya kwelilangabi lemlilo, lelalenyukela kuNkulunkulu ingunaphakadze, futsi lingenamkhawulo.",
                "31": "Futsi batsi kimi: Ngabe lentfo isho kuhlushwa kwemtimba etinsukwini tekuvivinywa, noma isho simo sekugcina semphefumulo emvakwekufa kwemtimba wenyama, noma ngabe ikhuluma ngetintfo letingetesikhashana na?",
                "32": "Futsi kwenteka kutsi ngatsi kubo kwakungumfanekiso wetintfo tesikhashana kanye netakamoya; ngoba lusuku luyeta lapho kufanele bahlulelwe ngekwemisebenti yabo, yebo, nangemisebenti leyo leyentiwa ngumtimba wenyama ngetinsuku tekuvivinywa kwabo.",
                "33": "Ngaloko-ke, uma bangafela ebubini babo kufanele balahlwe futsi, ngalokuphatselene netintfo takamoya, leto letiphatselene nekulunga; ngaloko-ke, kufanele baletfwe batoma phambi kwaNkulunkulu, kute bahlulelwe ngekwemisebenti yabo; futsi uma imisebenti yabo beyiyekungcola kufanele kutsi bangcolile; futsi uma bangcolile kufanele kutsi bangakwati kuhlala embusweni waNkulunkulu; uma kunjalo, umbuso waNkulunkulu kufanele ungcole nawo futsi.",
                "34": "Kodvwa bukani, ngitsi kini, umbuso waNkulunkulu awukangcoli, futsi kute intfo lengcolile lengangena embusweni waNkulunkulu; ngaloko-ke kufanele kutsi kube khona indzawo yekungcola lelungiselwe loko lokungcolile.",
                "35": "Futsi kukhona indzawo lelungisiwe, yebo, naleso sihogo lesesabekako lengikhulume ngaso, futsi develi ungumlungisi waso; ngaloko-ke simo sekugcina semiphefumulo yebantfu kuhlala embusweni waNkulunkulu, noma-ke kube kulahlwa ngenca yaloko kulunga lengikhulume ngako.",
                "36": "Ngaloko-ke, labakhohlakele bayalahlwa kulabalungile, futsi ngalokunjalo nakuleso sihlahla sekuphila, sitselo saso lesiligugu lelikhulu futsi lesitsandzeka kakhulu ngetulu kwato tonkhe letinye titselo; yebo; futsi kusipho lesikhulu kunato tonkhe tipho taNkulunkulu. Futsi ngakhuluma ngalendlela kubomnaketfu. Amen."
            },
            "16": {
                "1": "Manje kwenteka kutsi emvakwekutsi mine, Nefi, sengicedzile kukhuluma nabomnaketfu, buka batsi kimi: Usitjele tintfo letimatima, ngetulu kwaloko lesingakwati kukubeketelela.",
                "2": "Futsi kwenteka kutsi ngatsi kubo ngangati kutsi ngangikhulume tintfo letimatima ngalokumelene nalababi, ngekweliciniso; futsi labalungile angibabekanga licala, futsi ngafakaza ngekutsi bayophakanyiswa ngelusuku lwekugcina; ngaloko-ke, labanelicala batsatsa liciniso ngekutsi limatima, ngoba lidzabula ekhatsi etibilinini tabo.",
                "3": "Manje bomnaketfu, kube benilungile futsi nitimisele kulalela liciniso, futsi nilinake, kute nihambe ngebucotfo phambi kwaNkulunkulu, uma kunjalo beningayuvungama ngenca yeliciniso, nitsi: Ukhuluma tintfo letilukhuni ngalokumelene natsi.",
                "4": "Futsi kwenteka kutsi mine, Nefi, ngabancusa bomnaketfu, ngako konkhe kukhutsala, kutsi bagcine imiyaleto yeNkhosi.",
                "5": "Futsi kwenteka kutsi batitfoba phambi kweNkhosi; kangangekutsi ngaba nekujabula kanye nelitsemba lelikhulu ngabo, kutsi batohamba etindleleni tekulunga.",
                "6": "Manje, tonkhe leti tintfo tashiwo futsi tenteka ngesikhatsi babe ahlala ethendeni esigodzini lasibita ngekutsi yiLemuweli.",
                "7": "Futsi kwenteka kutsi mine, Nefi, ngatsatsa lenye yemadvodzakati a-Ishmayeli ngayenta umkami; futsi ngalokunjalo, nabomnaketfu batsatsa emadvodzakati a-Ishmayeli bawenta bafati babo; ngalokunjalo naZoramu watsatsa indvodzakati lendzala ya-Ishmayeli wayenta umkakhe.",
                "8": "Futsi ngaleyondlela babe besekayigcwalisile yonkhe imiyaleto yeNkhosi lebekaniketwe yona. Futsi ngetulu kwaloko, mine, Nefi, bese ngibusisiwe kakhulu yiNkhosi.",
                "9": "Futsi kwenteka kutsi livi leNkhosi lakhuluma kubabe ebusuku, futsi lamyaleta kutsi ngakusasa kwakufanele achubeke neluhambo lwakhe loluya ehlane.",
                "10": "Futsi kwenteka kutsi ngesikhatsi babe avuka ekuseni, aya emnyango welithende, wamangala kakhulu kubona phansi ibhola leyindingilizi leyakhiwe ngebuciko; futsi leyakhiwe ngelitfusi lelicolekile. Ngekhatsi kuyo ibhola bekukhona tintsi letimbili; lolunye lwalukhomba indlela lapho kwakufanele tsine siye ngakhona ehlane.",
                "11": "Futsi kwenteka kutsi sagcogcela ndzawonye tonkhe tintfo lebekufanele sititfwale siye ehlane, kanye nayo yonkhe insalela yemphako wetfu iNkhosi leyayisinike wona; futsi satsatsa inhlanyelo letinhlobonhlobo kute siyitfwale siye ehlane.",
                "12": "Futsi kwenteka kutsi satsatsa emathende etfu futsi sesuka saya ehlane, ngesheya kwemfula iLamani.",
                "13": "Futsi kwenteka kutsi sahamba libanga letinsuku letine, sacondza ngaseningizimu lengasemphumalanga, saphindza samisa emathende etfu futsi; sayibita lendzawo ngeligama lelitsi kuseShazeri.",
                "14": "Futsi kwenteka kutsi satsatsa butjoki kanye nemicibisholo yetfu, sahamba sachubekela ehlane kuyotingelela imindeni yetfu kudla; futsi emvakwekutsi sesiyitingelele imindeni yetfu kudla saphindza sabuyela kuyo imindeni yetfu ehlane, endzaweni yaseShazeri. Saphindza sahamba sachubeka ehlane, silandzela yona leyo ndlela, sitigcina kuleto tincenye lebetivundzile kakhulu tasehlane, lebetisemnceleni dvutane neLwandle loluBovu.",
                "15": "Futsi kwenteka kutsi sahamba libanga letinsuku letiningi, sitingela kudla endleleni, ngebutjoki nangemicibisholo yetfu nangematje etfu kanye netilingi tetfu.",
                "16": "Salandzela indlela ngekuyalelwa yibhola, leyasiholela kuleyoncenye yasehlane lebeyivundze kakhulu.",
                "17": "Futsi emvakwekutsi sesihambe libanga letinsuku letiningi, samisa emathende etfu kwesikhashana, kute sitfole kuphumula futsi siphindze sitfole kudla kwemindeni yetfu.",
                "18": "Futsi kwenteka kutsi ngesikhatsi mine, Nefi, ngichubekela phambili ngiyotingela kudla, buka ngabephula butjoki bami, lebebakhiwe ngensimbi lecolekile; futsi emvakwekutsi sengibephulile butjoki bami, buka, bomnaketfu bangitfukutselela ngenca yekulahlekelwa butjoki bami, ngoba asitfolanga kudla.",
                "19": "Futsi kwenteka kutsi sabuyela emuva emindenini yetfu ngaphandle kwekudla, futsi bakhatsele kakhulu, ngenca yeluhambo lwabo, bahlupheka kakhulu ngekweswela kudla.",
                "20": "Futsi kwenteka kutsi Lamani naLemuweli kanye nemadvodzana a-Ishmayeli bacala kuvungama kakhulu, ngenca yebuhlungu babo kanye netinhlupheko ehlane; futsi ngalokunjalo nababe wacala kuyivungamela iNkhosi Nkulunkulu wakhe; yebo, futsi bonkhe bebadzabukile kakhulu, kangangekutsi bayivungamela iNkhosi.",
                "21": "Manje kwenteka kutsi mine, Nefi, sengihlushwe bomnaketfu ngenca yekulahlekelwa butjoki bami, lobu babo butjoki bulahlekelwe kunwebeka kwabo, kwacala kutsi kube matima kakhulu, yebo, kangangekutsi asikwatanga kutfola kudla.",
                "22": "Futsi kwenteka kutsi mine, Nefi, ngakhuluma kakhulu nabomnaketfu, ngoba bese batente lukhuni tinhlitiyo tabo futsi, bate bakhonona kuyo iNkhosi Nkulunkulu wabo.",
                "23": "Futsi kwenteka kutsi mine, Nefi, ngenta butjoki ngelugodvo, kanye nemcibisholo ngendvuku lecondzile; ngaloko-ke, ngahloma ngebutjoki kanye nangemcibisholo, ngesilingi kanye nangematje. Ngabese ngitsi kubabe: Ngingaya ngakuphi kute ngitfole kudla na?",
                "24": "Futsi kwenteka kutsi wabuta eNkhosini, ngoba bese batitfobile ngenca yemavi ami; ngoba ngakhuluma letiningi tintfo kubo ngemandla ami onkhe.",
                "25": "Futsi kwenteka kutsi livi leNkhosi lafika kubabe; futsi ngempela watfotjiswa ngenca yekuyivungamela iNkhosi, kangangekutsi wehliswa ekujuleni kwelusizi.",
                "26": "Futsi kwenteka kutsi livi leNkhosi latsi kuye: Buka kuyo ibhola, bese ubuka tintfo letibhaliwe.",
                "27": "Futsi kwenteka kutsi ngesikhatsi babe abona tintfo lebetibhalwe kuyo ibhola, waba nekwesaba kanye nekutfutfumela lokukhulu, ngalokunjalo nabomnaketfu kanye nemadvodzana a-Ishmayeli kanye nebafati betfu.",
                "28": "Futsi kwenteka kutsi mine, Nefi, ngabona tinkhomba leto lebetisebholeni, kutsi betisebenta ngelukholo nekukhutsala kanye nangekutinaka lebesikuniketa kuto.",
                "29": "Futsi ngetulu kwaloko kwakubhalwe kuto umbhalo lomusha, lebekulula kuwufundza, lebewusinika kucondza mayelana netindlela teNkhosi; futsi wawubhalwa uphindze ushintjwe tikhatsi ngetikhatsi, ngekwenkholo kanye nekukhutsala lebesiyiniketa kona. Futsi ngalendlela siyabona kutsi ngetintfo letincane iNkhosi ingaletsa tintfo letinkhulu.",
                "30": "Futsi kwenteka kutsi mine, Nefi, ngahamba ngaya etulu esicongweni sentsaba, njengekuyaletwa lebekuniketwe kuyo ibhola.",
                "31": "Futsi kwenteka kutsi ngabulala tilwane tasendle, kangangekutsi ngakutfola kudla kwemindeni yetfu.",
                "32": "Futsi kwenteka kutsi ngabuyela emathendeni etfu, ngitfwele tilwane leto lebengitibulele; manje ngesikhatsi babona kutsi besengikutfolile kudla, yaba yinkhulu kangakanani injabulo yabo! Futsi kwenteka kutsi batitfoba phambi kweNkhosi, futsi bayibonga.",
                "33": "Futsi kwenteka kutsi saphindza futsi satsatsa luhambo lwetfu, sihamba cishe ngayo leyondlela lefanako njengasekucaleni; futsi emvakwekutsi sesihambe libanga letinsuku letiningi samisa emathende etfu futsi, kute sitsi kuhlala sikhashana.",
                "34": "Futsi kwenteka kutsi Ishmayeli wafa, futsi wangcwatja endzaweni lebeyibitwa ngekutsi iNahomu.",
                "35": "Futsi kwenteka kutsi emadvodzakati a-Ishmayeli akhala kakhulu, ngenca yekulahlekelwa nguyise, nangenca yetinhlupheko tabo ehlane; bamvungamela babe, ngoba bekabakhiphe eveni laseJerusalema, batsi: Babe sewufile; yebo, futsi sesizulazule kakhulu ehlane, futsi sesihlushwe tinhlupheko letiningi, yindlala, koma, kanye nekukhatsala; futsi emvakwakokonkhe loku kuhlupheka kufanele sibhubhe lapha ehlane yindlala.",
                "36": "Futsi bavungama ngalendlela kubabe, ngalokunjalo nakimi; futsi bebafuna kuphindze babuyele eJerusalema.",
                "37": "Futsi Lamani watsi kuLemuweli ngalokunjalo nakuwo emadvodzana a-Ishmayeli: bukani asimbulale babe, futsi ngalokunjalo nemnaketfu Nefi, lesekatitsatsele kutsi abe ngumbusi kanye nemfundzisi wetfu, lesibomnakabo labadzala.",
                "38": "Manje, utsi iNkhosi ikhulume naye, futsi ngetulu kwaloko utsi tingilosi timfundzisile. Kodvwa bukani, siyati kutsi ucamba emanga kitsi; futsi usitjela leti tintfo, futsi wenta letiningi tintfo ngebucili bakhe lobunemacebo, kute akhohlise emehlo etfu, ucabanga, mhlawumbe, kutsi angasiholela kudze ehlane lelitsite lelingakajwayeleki; futsi emvakwekutsi asasiholele kudze, sewucabange kutsi atente inkhosi kanye nembusi ngetulu kwetfu, kute ente kitsi ngekwentsandvo nangekwesifiso sakhe. Futsi umnaketfu Lamani watiphehla ngalendlela tinhlitiyo tabo kute batfukutsele.",
                "39": "Futsi kwenteka kutsi iNkhosi yayinatsi, yebo, nelivi leNkhosi lefika futsi lakhuluma lamaningi emavi kubo, futsi labajezisa kakhulu; futsi emvakwekutfotjiswa ngelivi leNkhosi bakuyekela kutfukutsela kwabo, futsi baphendvuka etonweni tabo, kangangekutsi iNkhosi yasibusisa futsi ngekudla, kute singabhubhi."
            },
            "17": {
                "1": "Futsi kwenteka kutsi saphindze satsatsa luhambo lwetfu ehlane; sahamba saya ngasemphumalanga kusukela ngaleso sikhatsi kuya phambili. Sahamba sendlula kuletiningi tinhlupheko ehlane; nebesifazane betfu batala bantfwana khona ehlane.",
                "2": "Futsi tatitinkhulu tibusiso teNkhosi kitsi, njengekutsi ngesikhatsi siphila ngenyama lengakavutfwa ehlane, besifazane betfu bamunyisa kakhulu bantfwana babo, futsi bebacinile, yebo, bebanjengalamadvodza imbala; futsi bacala kumelana neluhambo lwabo ngaphandle kwekuvungama.",
                "3": "Ngako-ke siyabona kutsi imiyaleto yaNkulunkulu kufanele igcwaliseke. Futsi uma kungukutsi bantfwana bebantfu bayayigcina imiyaleto yaNkulunkulu yena uyabondla, aphindze abacinise, futsi abanike emasu ekutsi bakwati kufeza leyontfo labayalete ngayo; ngaloko-ke, wasinika emasu ngesikhatsi sisahleti sikhashana ehlane.",
                "4": "Sahlala sikhatsi lesiyiminyaka leminingi, yebo, iminyaka lesiphohlongo ehlane.",
                "5": "Futsi safika eveni lesalibita ngekutsi yiNala, ngenca yebuningi betitselo talo ngalokunjalo naneluju lwasendle; futsi tonkhe leti tintfo tatilungiswe yiNkhosi kute singabhubhi. Saphindze sabona lwandle, lesalubita ngekutsi yi-Ireyantumu, lokusho kutsi, uma kuhunyushwa, ngemanti lamaningi.",
                "6": "Futsi kwenteka kutsi samisa emathende etfu dvute nelugu lwelwandle; nanoma sasesihlushwe tinhlupheko letiningi kanye nebumatima lobuningi, yebo, kangangekutsi singeke sikubhale konkhe, satfokota kakhulu ngesikhatsi sesifika elugwini lwelwandle; sayibita lendzawo ngekutsi yiNala; ngenca yebuningi betitselo tayo.",
                "7": "Futsi kwenteka kutsi emvakwekutsi mine, Nefi, sengihleli eveni leNala sikhatsi lesitinsuku letiningi, livi leNkhosi lafika kimi, litsi: Vuka, uye entsabeni. Futsi kwenteka kutsi ngavuka ngahamba ngakhuphukela entsabeni, futsi ngakhala eNkhosini.",
                "8": "Futsi kwenteka kutsi iNkhosi yakhuluma kimi, yatsi: Yakha umkhumbi, ngendlela lengitawukukhombisa ngayo, kute ngitfwale bantfu bakho bawele lamanti.",
                "9": "Futsi ngatsi: Nkhosi, ngukuphi lapho ngingaya ngakhona kute ngitfole litje lensimbi ngilincibilikise, kute ngente emathulusi ekwakha umkhumbi ngendlela lewungikhombise ngayo na?",
                "10": "Futsi kwenteka kutsi iNkhosi yangitjela kutsi ngukuphi lapho ngingaya khona kute ngitfole litje lensimbi, kute ngakhe emathulusi.",
                "11": "Futsi kwenteka kutsi mine, Nefi, ngakha tifutfo tekuvutsela umlilo, ngetikhumba tetilwane; futsi emvakwekutsi sengitakhile tifutfo, kute ngivutsele umlilo ngato, ngabese sengishayanisa ematje lamabili kute ngente umlilo.",
                "12": "Ngoba iNkhosi kute kube ngumanje yayingakate isivumele kutsi sibase umlilo lomkhulu, ngesikhatsi sisahamba ehlane; ngoba yatsi: Ngitawukwenta kudla kwenu kunongotele, kute ningakupheki.",
                "13": "Futsi ngetulu kwaloko ngitawuba kukhanya kwenu ehlane; futsi ngitawuyilungisa indlela phambi kwenu, uma kungukutsi niyawugcina imiyaleto yami; ngaloko-ke, kangangoba niyawuyigcina imiyaleto yami niyawuholelwa eveni lesetsembiso; futsi niyawukwati kutsi kungenca yami kutsi niyaholwa.",
                "14": "Yebo, futsi iNkhosi yaphindze yasho kutsi: Emvakwekutsi senifikile eveni lesetsembiso, niyawukwati kutsi mine, iNkhosi, nginguNkulunkulu; futsi nekutsi mine, iNkhosi, nganikhulula ekubhujisweni; yebo, nekutsi mine nganikhipha eveni laseJerusalema.",
                "15": "Ngaloko-ke, mine, Nefi, ngetama kugcina imiyaleto yeNkhosi, futsi ngabancusa bomnaketfu ekwetsembekeni kanye nasekukhutsaleni.",
                "16": "Futsi kwenteka kutsi ngawenta emathulusi ngelitje lensimbi lengalincibilikisa edvwaleni.",
                "17": "Futsi ngesikhatsi bomnaketfu babona kutsi ngasengitokwakha umkhumbi, bacala kungivungamela, batsi: Umnaketfu usiwula, ngoba ucabanga kutsi angakha umkhumbi; yebo, futsi ucabanga kutsi angawela lamanti lawa lamaningi.",
                "18": "Futsi bomnaketfu bangigceka ngalendlela, banesifiso sekutsi bangasebenti, ngoba bebangakholwa kutsi ngingawakha umkhumbi; futsi bebangakholwa kutsi ngangitfunywe yiNkhosi.",
                "19": "Manje kwenteka kutsi mine, Nefi, ngadzabuka kakhulu ngenca yebulukhuni betinhlitiyo tabo; futsi manje ngesikhatsi babona kutsi ngasengicala kudzabuka bajabula etinhlitiyweni tabo, kangangekutsi batfokota ngaloko, batsi: Besati kutsi awunokwati kwakha umkhumbi, ngoba besati kutsi awunawo umcondvo lokhaliphile; ngaloko-ke awunokwati kufeza umsebenti lomkhulu kangaka.",
                "20": "Futsi ufana nababe, uholwa yimibono yebuwula benhlitiyo yakhe; yebo, usiholile wasikhipha eveni laseJerusalema, futsi sizulazule ehlane yonkhe leminyaka leminingi; nebafati betfu basebente matima, bakhulelwe, baphindze batala bantfwana ehlane bahlupheka kuto tonkhe tintfo, ngaphandle kwekufa; futsi bekuyawuba ncono kutsi bebafile ngaphambi kwekutsi baphume eJerusalema kunekutsi bahlupheke ngaleti tinhlupheko.",
                "21": "Buka, leminyaka leminingi sihluphekile ehlane, lokusikhatsi lengabe sitfokotele loko lesinako kanye nelive lelilifa letfu; yebo, futsi ngabe besijabulile.",
                "22": "Futsi siyati kutsi bantfu labebaseveni laseJerusalema kwakubantfu labalungile; ngoba bayigcina imitsetfo kanye netehlulelo teNkhosi, kanye nayo yonkhe imiyaleto yayo, ngekwemtsetfo waMosi; ngaloko-ke, siyati kutsi babantfu labalungile; futsi babe ubahlulele, waphindze wasiholela kudze ngenca yekutsi salalela emavi akhe; yebo, futsi nemnaketfu ufana naye. Futsi kungalendlela yekukhuluma bomnaketfu labasivungamela baphindze basigceka ngayo.",
                "23": "Futsi kwenteka kutsi mine, Nefi, ngakhuluma nabo, ngatsi: Niyakholwa yini kutsi bobabe betfu, labebabantfwana baka-Israyeli, bebangaholwa bakhishwe etandleni temaGibhithe kube bebangawalalelanga emavi eNkhosi na?",
                "24": "Yebo, nicabanga kutsi bebayawukhishwa yini ebugcilini kube iNkhosi yayingatfumelanga Mosi kutsi abakhiphe ebugcilini na?",
                "25": "Manje niyati kutsi bantfwana baka-Israyeli bebasebugcilini; futsi niyati kutsi bebatfweswe imisebenti, lokwakumatima kutsi bayitfwale; ngaloko-ke, niyati kutsi kufanele kutsi kwaba yintfo lenhle kubo, kutsi bakhishwe ebugcilini.",
                "26": "Manje niyati kutsi Mosi bekayaletwe yiNkhosi kwenta lowo msebenti lomkhulu; futsi niyati kutsi ngelivi lakhe emanti eLwandle loluBovu ahlukana ekhatsi aya lena nalena, futsi bawela emhlabatsini lowomile.",
                "27": "Kodvwa niyati kutsi emaGibhithe amita eLwandle loluBovu, lawo labekangemabutfo aFaro.",
                "28": "Futsi ngetulu kwaloko niyati kutsi bondliwa ngemana ehlane.",
                "29": "Yebo, ngetulu kwaloko niyati kutsi Mosi, ngelivi lakhe ngekwemandla aNkulunkulu labekakuye, walishaya lidvwala, kwaphuma emanti, kute bantfwana baka-Israyeli bacime koma kwabo.",
                "30": "Futsi nanoma bebaholwa, iNkhosi Nkulunkulu wabo, uMhlengi wabo, ahamba phambi kwabo, abahola emini futsi abaniketa kukhanya ebusuku, abentela tonkhe tintfo letatidzingeka kutsi umuntfu atitfole, batenta lukhuni tinhlitiyo tabo futsi baphumphutsekisa tingcondvo tabo, baphindze bametfuka Mosi kanye naNkulunkulu weliciniso lophilako.",
                "31": "Futsi kwenteka kutsi ngekwelivi lakhe wababhubhisa; nangekwelivi lakhe wabahola; nangekwelivi lakhe wabentela tonkhe tintfo, futsi kwakute intfo lengentiwa ngaphandle kwekutsi kube ngekwelivi lakhe.",
                "32": "Futsi emvakwekutsi sebewele umfula i-Jordane wabenta baba nemandla ngalokwanele ekucosheni bantfwana bakulelo live, yebo, kubahlakatela ekubhujisweni.",
                "33": "Manje, nicabanga kutsi bantfwana bakuleli live labo labebaseveni lesetsembiso, labakhishwa bobabe betfu, nicabanga kutsi bebalungile na? Bukani, ngitsi kini, Cha.",
                "34": "Ngabe nicabanga kutsi bobabe betfu bebayawukhetfwa ngetulu kwabo kube bebalungile na? Ngitsi kini, Cha.",
                "35": "Bukani, iNkhosi yatisa wonkhe umuntfu ngalokufanako; loyo lolungile uyatsandvwa nguNkulunkulu. Kodvwa bukani, labantfu bawalahla onkhe emavi aNkulunkulu, futsi bavutfwa ekoneni; nelulaka loluphelele lwaNkulunkulu beselusetikwabo; futsi iNkhosi yalicalekisa lelive ngalokumelene nabo, yalibusisela bobabe betfu; yebo, yalicalekisa ngalokumelene nabo kute babhujiswe, yalibusisela bobabe betfu kute batfole emandla ngetulu kwalo.",
                "36": "Bukani, iNkhosi iwudalile umhlaba kute kuhlalwe kuwo; futsi ibadalile bantfwana bayo kute ube ngewabo.",
                "37": "Ivusa sive lesilungile, ibhubhise tive talababi.",
                "38": "Ihola labalungile ibayise emaveni laligugu, lababi ibabhubhise, iphindze icalekise live ngenca yabo.",
                "39": "Ibusa ngetulu emazulwini, ngoba sihlalo sayo sebukhosi, futsi lomhlaba usenabelo setinyawo tayo.",
                "40": "Iyabatsandza labo labatawuyenta ibe nguNkulunkulu wabo. Bukani, yabatsandza bobabe betfu, yaphindze yenta sivumelwano nabo, yebo, na-Abrahama, na-Isaka, kanye naJakobe; futsi yatikhumbula tivumelwano leyantenta; ngaloko-ke, yabakhipha eveni laseGibhithe.",
                "41": "Futsi yabajezisa ehlane ngendvuku yayo, ngoba batenta lukhuni tinhlitiyo tabo, njengoba nani nentile; futsi iNkhosi yaletsa kukhatsateka ngenca yebubi babo. Yatfumela tinyoka letinemlilo letindizako emkhatsini wabo; emvakwekutsi sebalunyiwe yalungisa indlela kutsi baphiliswe; futsi umsebenti lokwakufanele bawente kwakungukutsi babuke; futsi ngenca yekuba sobala kwaleyo ndlela, noma yekuba lula kwayo, baba baningi lababhubha.",
                "42": "Futsi batenta lukhuni tinhlitiyo tabo tikhatsi ngetikhatsi, bametfuka Mosi, futsi ngalokunjalo naNkulunkulu; noko, niyati kutsi baholelwa phambili ngemandla akhe langenakulinganiswa baya eveni lesetsembiso.",
                "43": "Manje, emvakwato tonkhe leti tintfo, sikhatsi sesifikile sekutsi babe ngulababi, yebo, sebayavunwa; angati kodvwa sebadvute nelusuku lwekubhujiswa; ngoba ngiyati kutsi lusuku kufanele lufike kutsi babhujiswe, ngaphandle kwalabambalwa kuphela, labayawuholelwa ekutfunjweni.",
                "44": "Ngaloko-ke, iNkhosi yayaleta babe kutsi esuke aye ehlane; emaJuda ngetulu kwaloko abefuna kutsatsa imphilo yakhe; yebo, futsi nani ngalokunjalo nifuna kutsatsa imphilo yakhe; ngaloko-ke, nibabulali etinhlitiyweni tenu futsi nani nifana nawo.",
                "45": "Niyashesha kwenta lokubi kodvwa niyaphuta kukhumbula iNkhosi Nkulunkulu wenu. Niyibonile ingilosi, futsi yakhuluma kini; yebo, nilivile livi layo tikhatsi ngetikhatsi; futsi ikhulumile kini ngelivi lelincane lelipholile, kodvwa nanibutfuntfu, kangangoba anikwatanga kuweva emavi ayo; ngaloko-ke, ikhulume kini ngelivi lekudvuma, lelenta kutamatame phansi shengatsi kutohlukana ekhatsi.",
                "46": "Futsi ngetulu kwaloko niyati kutsi ngemandla elivi layo lelikhulu ingenta kutsi umhlaba ubhubhe; yebo, futsi niyati kutsi ngelivi layo ingenta tindzawo letimahhedle tibe busheleleti, futsi tindzawo letibusheleleti tiyawugedvuka. Awu, pho, kungani, nitente lukhuni kangaka tinhlitiyo tenu na?",
                "47": "Bukani, umphefumulo wami udzabukile ngelusizi ngenca yenu, futsi inhlitiyo yami ibuhlungu; ngiyesaba hleze nicoshwe ingunaphakadze. Bukani, ngigcwele Moya waNkulunkulu, kangangekutsi sicu semtimba wami asisenamandla.",
                "48": "Manje kwenteka kutsi ngesikhatsi sengiwakhulumile lamavi bangitfukutselela, futsi bebafuna kungiphonsa ekujuleni kwelwandle; ngesikhatsi beta kutongibamba ngakhuluma nabo, ngatsi: Egameni laNkulunkulu Somandla, ngiyaniyala kutsi ningangitsintsi, ngoba ngigcwele emandla aNkulunkulu, kangangekutsi angacotfula inyama yami, futsi loyo loyawungibamba uyawubuna njengemhlanga lowomile; futsi uyawuba lite lelite phambi kwemandla aNkulunkulu, ngoba Nkulunkulu uyawumshaya.",
                "49": "Futsi kwenteka kutsi mine, Nefi, ngatsi kubo bangaphindzi nanini bamvungamele uyise; noma bangigodlele emandla abo, ngoba Nkulunkulu ungiyaletile kutsi ngakhe umkhumbi.",
                "50": "Ngatsi kubo: Uma Nkulunkulu angiyaletile kutsi ngente tonkhe tintfo ngingakwati kutenta. Uma angangiyaleta kutsi ngitsi kulamanti, bani ngumhlaba, ayoba ngumhlaba; futsi uma ngingasho, kuyawukwenteka.",
                "51": "Manje, uma iNkhosi inemandla lamakhulu kangaka, futsi seyente timangaliso letiningi kangaka emkhatsini webantfwana bebantfu, kungani ingenakungiyala, kutsi ngakhe umkhumbi na?",
                "52": "Futsi kwenteka kutsi mine, Nefi, ngakhuluma tintfo letiningi kubomnaketfu, kangangekutsi batfotjiswa futsi abatange basakwati kuphikisana nami; futsi abatange basalokotsa kungibamba noma kungitsintsa ngeminwe yabo, sikhatsi lesitinsuku letiningi. Manje abalokotsanga bakwenta loku hleze babune phambi kwami, bekamakhulu emandla aMoya waNkulunkulu; futsi wasebenta kanjalo-ke etikwabo.",
                "53": "Futsi kwenteka kutsi iNkhosi yatsi kimi: Yelulela sandla sakho futsi kubomnakenu, futsi abayubuna phambi kwakho, kodvwa ngitawubatfutfumelisa, kusho iNkhosi, futsi loku ngitawukwenta, kute bati kutsi ngiyiNkhosi Nkulunkulu wabo.",
                "54": "Futsi kwenteka kutsi ngaselulela kubomnaketfu sandla sami, futsi abatange babuna phambi kwami; kodvwa iNkhosi yabavevetelisa, ngekwelivi leyilikhulumile.",
                "55": "Manje, batsi: Sesiyati ngekweliciniso kutsi iNkhosi inawe, ngoba siyati kutsi ngemandla eNkhosi lawa lasivevetelisako. Futsi bawa phansi phambi kwami, futsi besebatongikhonta, kodvwa angibavumelanga, ngatsi: Ngingumnakenu, yebo, umnakenu lomncane; ngaloko-ke khontani iNkhosi Nkulunkulu wenu, nihloniphe uyihlo nenyoko, kute tinsuku tenu tandze eveni iNkhosi Nkulunkulu wenu layawuninika lona."
            },
            "18": {
                "1": "Futsi kwenteka kutsi bayikhonta iNkhosi, bahamba nami; saphindze sakha emapulango ngebuciko. Futsi iNkhosi yangibonisa tikhatsi ngetikhatsi kutsi kufanele ngiwasebente kanjani emapulango emkhumbi.",
                "2": "Manje mine, Nefi, angitange ngiwasebente emapulango ngendlela leyayifundvwe bantfu, noma ngakhe umkhumbi ngendlela yebantfu; kodvwa ngawakha ngendlela iNkhosi leyayingibonise ngayo, ngaloko-ke, kwakungasiyo indlela yebantfu.",
                "3": "Mine, Nefi, bengikhuphukela entsabeni njalo nje, futsi bengithandaza njalo nje eNkhosini; ngaloko-ke iNkhosi yangibonisa tintfo letinkhulu.",
                "4": "Futsi kwenteka kutsi emvakwekutsi sengiwucedzile umkhumbi, ngekwelivi leNkhosi, bomnaketfu babona kutsi wawumuhle, futsi nekutsi kwentiwa kwawo kwakukuhle kakhulu; ngaloko-ke, batitfoba futsi phambi kweNkhosi.",
                "5": "Futsi kwenteka kutsi livi leNkhosi lafika kubabe, kutsi kufanele siphindze sisukume sehlele entansi emkhunjini.",
                "6": "Futsi kwenteka kutsi ngakusasa, emvakwekutsi sesitilungisile tonkhe tintfo, titselo letiningi kanye nenyama yasehlane kanye neluju loluningi, kanye nako konkhe lokudzingekako ngaloku iNkhosi yayisiyaletile, sehlela entansi emkhunjini, nato tonkhe timphahla tetfu nenhlanyelo yetfu, kanye nako konkhe lesasifike nako, wonkhe umuntfu ngekweminyaka yakhe; ngaloko-ke, sonkhe sehla saya entansi emkhunjini, nebafati betfu kanye nebantfwana betfu.",
                "7": "Manje, babe besekatele emadvodzana lamabili ehlane; lendzala yayibitwa ngekutsi nguJakobe kantsi lencane kwakunguJosefa.",
                "8": "Futsi kwenteka kutsi emvakwekutsi sonkhe sesehlele entansi emkhunjini, futsi sesitsatse imiphako yetfu kanye naleto tintfo lesasiyaletwe ngato, satsatsa luhambo elwandle futsi sachutjwa ngumoya saya eveni lesetsembiso.",
                "9": "Emvakwekutsi sesichutjwe ngumoya libanga lelitinsuku letiningi, buka, bomnaketfu kanye nemadvodzana a-Ishmayeli ngalokunjalo nebafati babo bacala kutijabulisa, kangangekutsi bacala kugidza, kanye nekuhlabela, futsi bakhuluma ngalokukhulu kwedzelela, yebo, bate bakhohlwa kutsi ngumaphi emandla labekabaletse lapho; yebo, baphakama ekwedzeleleni lokukhulu.",
                "10": "Mine, Nefi, ngacala kwesaba kakhulu kutsi hleze iNkhosi isitfukutselele, iphindze isishaye ngenca yebubi betfu, nekutsi funa sigwinywe siye ekujuleni kwelwandle; ngaloko-ke, mine, Nefi, ngacala kukhuluma nabo ngalesikhulu sizotsa; kodvwa buka bangitfukutselela, batsi: ngeke sivume kutsi umnaketfu lomncane abuse ngetulu kwetfu.",
                "11": "Futsi kwenteka kutsi Lamani naLemuweli bangitsatsa baphindze bangibopha ngetintsambo, futsi bangiphatsa ngalokukhulu kuhlukubeteka; noko, iNkhosi yakuvumela loko kute ikhombise emandla ayo, ekugcwaliseni emavi ayo leyayiwakhulumile mayelana nalababi.",
                "12": "Futsi kwenteka kutsi emvakwekutsi sebangibophile kangangekutsi ngangingasakwati nekunyakata, inkhombandlela lesasiyilungiselwe yiNkhosi yema kusebenta.",
                "13": "Ngaloko-ke, abatanga kutsi kwakufane bawugwedle umkhumbi bawuyise ngakuphi, kangangekutsi kwasuka siphepho lesikhulu, yebo, lesikhulu nalesesabeka kakhulu sivunguvungu, futsi sachutjwa sabuyiselwa emuva etikwemanti libanga lelitinsuku letintsatfu; futsi bacala kwesaba kakhulu hleze bamite elwandle; noko abatange bangichache.",
                "14": "Futsi kwatsi ngelusuku lwesine, sisachutjwa sibhekiswa emuva, sivunguvungu sacala kuba sibi kakhulu.",
                "15": "Futsi kwenteka kutsi sase sitogwinywa siye ekujuleni kwelwandle. Emvakwekutsi sesichutjwe saya emuva etikwemanti libanga lelitinsuku letine, bomnaketfu bacala kubona kutsi tehlulelo taNkulunkulu tasetisetikwabo, futsi nekutsi kwakufanele babhubhe ngaphandle kwekutsi baphendvuke ebubini babo; ngaloko-ke, beta kimi, baphindze baticekisa tibopho letatisetihlakaleni tetandla tami, futsi buka tase tivuvukile kakhulu; futsi ngalokunjalo nemacakala ami bekavuvukile kakhulu, baba bukhulu buhlungu lobabulapho.",
                "16": "Noko, ngabuka kuNkulunkulu wami, futsi ngamdvumisa lusuku lonkhe, futsi angitange ngiyivungamele iNkhosi ngenca yetinhlupheko tami.",
                "17": "Manje babe, Lehi, bekasho tintfo letiningi kubo, futsi ngalokunjalo nakuwo emadvodzana a-Ishmayeli; kodvwa, buka, bafutselana kakhulu basongela nanoma ngubani lobekangikhulumela; nebatali bami sebakhulile ngeminyaka, futsi sebeve lolukhulu lusizi ngenca yebantfwana babo, behlela phansi, yebo, nasemibhedzeni yabo yekugula.",
                "18": "Ngenca yekudzabuka kwabo kanye nelusizi lolukhulu, kanye nebubi babomnaketfu, basondzetwa edvute nekufa kute bahlangane naNkulunkulu wabo; yebo, tinwele tabo letimphunga tasetisondzele kutsi tilale phansi elutfulini; yebo, kwasekusedvute nekutsi balahlwe banelusizi ethuneni lemanti.",
                "19": "Jakobe kanye naJosefa nabo, babancane, basadzinga kondliwa lokukhulu, badzabuka ngenca yetinhlupheko tenina; futsi ngalokunjalo nemkami netinyembeti kanye nemithandazo yakhe, ngalokunjalo nebantfwana bami, abatange batitsambise tinhlitiyo tabomnaketfu kutsi bangikhulule.",
                "20": "Kwakute lutfo ngaphandle kwemandla aNkulunkulu, lobekabasabisa ngekubhubha, bekangatsambisa tinhlitiyo tabo; ngaloko-ke, ngesikhatsi babona kutsi kwase kusondzele kutsi bagwinywe bayoshona ekujuleni kwelwandle baphendvuka ngaleyontfo labebayentile, kangangekutsi bangikhulula.",
                "21": "Futsi kwenteka kutsi emvakwekutsi sebangikhululile, buka, ngatsatsa inkhombandlela, futsi yasebenta njengoba ngangifisa. Futsi kwenteka kutsi ngathandaza eNkhosini; emvakwekutsi sengithandazile umoya wancamuka, kanye nesiphepho sancamuka, kwabakhona kuthula lokukhulu.",
                "22": "Futsi kwenteka kutsi mine, Nefi, ngawucondzisa umkhumbi, kangangoba sachubekela eveni lesetsembiso.",
                "23": "Futsi kwenteka kutsi emvakwekutsi sesihambe libanga lelitinsuku letiningi safika eveni lesetsembiso; futsi sachubekela phambili eveni, futsi samisa emathende etfu; salibita ngelive lesetsembiso.",
                "24": "Futsi kwenteka kutsi sacala salima umhlabatsi, sacala kuhlanyela tinhlanyelo; yebo, satifaka tonkhe tinhlanyelo tetfu emhlabatsini; lesasifike nato sisuka eveni laseJerusalema. Futsi kwenteka kutsi tamila kahle kakhulu; ngaloko-ke sabusiswa ngenala.",
                "25": "Futsi kwenteka kutsi satfola eveni lesetsembiso, ngesikhatsi sihamba ehlane, kutsi kwakukhona tilwane ehlatsini letitinhlobonhlobo, inkhomati kanye nenkhabi, kanye nembongolo kanye nelihhashi, nembuti kanye nembuti yasendle, kanye nato tonkhe tinhlobo tetilwane tasendle, lebetilusito kubantfu. Futsi satfola yonkhe inhlobo yelitje lensimbi, yeligolide, neyesiliva, kanye neyelitfusi."
            },
            "19": {
                "1": "Futsi kwenteka kutsi iNkhosi yangiyaleta, ngaloko-ke ngenta bongcwengcwe belitje lensimbi kute ngicophe kubo umbhalo webantfu bami. Futsi kulaba bongcwengcwe lengabenta ngacopha umbhalo wababe, futsi ngalokunjalo neluhambo lwetfu ehlane, kanye netiphrofetho tababe; futsi ngalokunjalo netiphrofetho tami letiningi ngiticophe kubo.",
                "2": "Angatanga ngesikhatsi ngibenta kutsi ngangitoyaletwa yiNkhosi kutsi ngibente laba bongcwengcwe; ngaloko-ke, umbhalo wababe, kanye nemlandvo wesitukulwane saboyise, kanye nencenye lenkhulu yetento tetfu ehlane ticoshwe kubo labo bongcwengcwe bekucala lengikhulume ngabo; ngaloko-ke, tintfo letenteka ngaphambi kwekutsi ngente laba bongcwengcwe, teliciniso, kuphawulwa kakhulu ngato kulabongcwengcwe bekucala.",
                "3": "Emvakwekutsi sengibentile labongcwengcwe ngendlela yekuyaletwa, mine, Nefi, ngatfola umyaleto wekutsi bufundisi kanye netiphrofetho, ikakhulukati leyo ncenye yato lesobala kanye naleligugu, kufanele ibhalwe kulaba bongcwengcwe; futsi nekutsi leto tintfo letatibhaliwe kufanele tigcinelwe kufundzisa bantfu bami, labayohlala kulelive, futsi ngetulu kwaloko nangaletinye tizatfu tekuhlakanipha, tizatfu letatiwa yiNkhosi.",
                "4": "Ngaloko-ke, mine, Nefi, ngenta umbhalo kulabanye bongcwengcwe, lositjela ngemlandvo, noma lositjela ngemininingwane yetimphi kanye nemibango nekubhujiswa kwebantfu bami. Futsi loku ngikwentile, futsi ngabayaleta bantfu bami kutsi kufanele benteni emvakwekutsi mine sengingasekho; nekutsi laba bongcwengcwe kufanele bandluliselwe njani kusuka kusinye situkulwane kuya kulesinye, noma kusuka kumunye umphrofethi kuya kulomunye, kute kufike leminye imiyaleto yeNkhosi.",
                "5": "Umlandvo wami wekwenta laba bongcwengcwe uyawuniketwa evakwaloku; futsi emvakwaloko, buka, ngiyachubeka njengoba bengikadze ngikhulumile; futsi loku ngikwentela kute tintfo letiningi letingcwele tigcinelwe kutsi bantfu bami batati.",
                "6": "Noko, angibhali lutfo kulaba bongcwengcwe ngaphandle kwekutsi ngicabanga kutsi kungcwele. Manje, uma ngiphambuka, nabo baphambuka basendvulo; hhayi kutsi ngiyawuticolela ngenca yalabanye bantfu, kepha ngenca yebutsakatsaka lobukimi, ngekwenyama, ngiyawuticolela.",
                "7": "Ngoba tintfo labanye bantfu labatatisa kakhulu, enyameni kanye nasemphefumulweni, labanye batenta lite futsi batinyatsele ngaphansi kwetinyawo tabo. Yebo, naNkulunkulu wema-Israyeli lucobo bantfu bamnyatsela ngaphansi kwetinyawo tabo. Ngitsi, bamnyatsela ngaphansi kwetinyawo tabo kodvwa ngitokhuluma ngalamanye emavi—bamenta lite, futsi bangalilaleli livi lakhe lekucondzisa.",
                "8": "Buka uyeta, ngekwemavi engilosi, eminyakeni lengemakhulu lasitfupha kusukela esikhatsini babe esuka eJerusalema.",
                "9": "Nemhlaba, ngenca yebubi bawo, uyawumehlulela njengentfo lelite; ngaloko-ke bayombhacabula, avume; baphindze bamshaye, avume. Yebo, bayomkhafulela ngematse, avume, ngenca yemusa wakhe lonelutsandvo lolukhulu kanye nekumela bulukhuni kwakhe kubantfwana bebantfu.",
                "10": "Futsi Nkulunkulu wabobabe betfu, labaholwa baphuma eGibhithe, baphuma ebugcilini, futsi ngetulu kwaloko bagcinwa nguye ehlane, yebo, Nkulunkulu wa-Abrahama, kanye na-Isaka, kanye naNkulunkulu waJakobe, watidzela, ngekwemavi engilosi, njengemuntfu, etandleni tebantfu lababi, kute aphakanyiswe, ngekwemavi aZenokhi, futsi kute abetselwe, ngekwemavi aNewumu, futsi kute angcwatjwe ethuneni, ngekwemavi aZenoshe, lawakhuluma mayelana netinsuku letintsatfu tebumnyama, lokwakufanele tibe sibonakaliso lesasitoniketwa ngekufa kwakhe kulabo labekufanele bahlale etichingini telwandle, ikakhulukati lesanikwa labo lokwakubendlu yaka-Israyeli.",
                "11": "Ngoba wakhuluma kanje umphrofethi: INkhosi Nkulunkulu ngempela iyawuyivakashela yonkhe indlu yaka-Israyeli ngalolosuku, labanye ngelivi lakhe, ngenca yekulunga kwabo, kube kujabula lokukhulu kanye nensindziso kubo, futsi labanye ngekudvuma kanye nangemibani yemandla akhe, ngesivunguvungu, ngemlilo, nangentfutfu, kanye nangenkhungu yebumnyama, kanye nangekuvuleka kwemhlaba, kanye nangetintsaba letiyawuphakanyiselwa etulu.",
                "12": "Futsi tonkhe leti tintfo kufanele ngempela tenteke, kusho umphrofethi Zenoshe. Futsi emadvwala emhlaba kufanele adzabuke; futsi ngenca yekububula kwemhlaba, emakhosi lamaningi etichingini telwandle lwaMoya waNkulunkulu uyawusebenta kuwo, kute amemete atsi: Nkulunkulu wemvelo uva buhlungu.",
                "13": "Futsi mayelana nalabo labaseJerusalema, kusho umphrofethi, bayawuhlushwa ngibo bonkhe bantfu, ngenca yekutsi bambetsela Nkulunkulu wema-Israyeli, futsi badukisa tinhlitiyo tabo, batilahla tibonakaliso kanye netimangaliso, kanye nemandla nenkhatimulo yaNkulunkulu wema-Israyeli.",
                "14": "Futsi ngenca yekudukisa tinhlitiyo tabo, kusho umphrofethi, futsi bamedzelela loNgcwele waka-Israyeli bayawuzulazula basenyameni, futsi babhubhe, babe yinhlekisa nesiga, baphindze batondvwe emkhatsini wetive tonkhe.",
                "15": "Noko, uma lolosuku lufika, kusho umphrofethi, kutsi bangabe basaphindze futsi badukise tinhlitiyo tabo ngalokumelene naloNgcwele waka-Israyeli, ngaleso sikhatsi utawutikhumbula tivumelwano latenta kuboyise.",
                "16": "Yebo, ngaleso sikhatsi utawutikhumbula tichingi telwandle; yebo, kanye nabo bonkhe bantfu lokubendlu yaka-Israyeli, ngitawubagcogca, kusho iNkhosi, ngekwemavi emphrofethi Zenoshe, kuwo emagumbi lamane emhlaba.",
                "17": "Yebo, futsi wonkhe umhlaba uyawuyibona insindziso yeNkhosi, kusho umphrofethi; tonkhe tive, imindeni, tilimi kanye nebantfu bayawubusiswa.",
                "18": "Mine, Nefi, ngibabhalele leti tintfo bantfu bami, kute mhlawumbe ngibente bakholwe kute bayikhumbule iNkhosi uMhlengi wabo.",
                "19": "Ngaloko-ke, ngikhuluma kuyo yonkhe indlu yaka-Israyeli, uma kungukutsi batotitfola leti tintfo.",
                "20": "Ngoba buka, nginemizwa lecinile emoyeni, lengenta ngibe nekukhatsateka kangangoba onkhe emalunga ami abutsakatsaka, ngalabo labaseJerusalema; ngoba kube iNkhosi ayikabi nesihawu, kungikhombisa mayelana nabo, njengoba yenta kubaphrofethi basendvulo, ngabe nami bengitobhubha futsi.",
                "21": "Futsi ngempela yababonisa baphrofethi basendvulo tonkhe tintfo mayelana nabo; futsi ngalokunjalo yababonisa labaningi mayelana natsi; ngaloko-ke, kufanele kutsi sati mayelana nabo ngoba tibhaliwe kubo bongcwengcwe belitfusi.",
                "22": "Manje kwenteka kutsi mine, Nefi, ngabafundzisa bomnaketfu leti tintfo; futsi kwenteka kutsi ngabafundzela tintfo letiningi, letaticoshwe kubo bongcwengcwe belitfusi, kute bati mayelana netento teNkhosi kulamanye emave, emkhatsini webantfu basendvulo.",
                "23": "Futsi ngabafundzela tintfo letiningi letatibhalwe etincwadzini taMosi; kodvwa kute ngibente bakholwe ngalokugcwele kutsi bakholwe kuyo iNkhosi uMhlengi wabo ngabafundzela naloko lokwakubhalwe ngumphrofethi Isaya; ngoba ngayibhekisa kitsi yonkhe imibhalo lengcwele, kute ibe lusito kitsi futsi isifundzise.",
                "24": "Ngaloko-ke ngakhuluma nabo, ngatsi: Vanini emavi emphrofethi, nine leniyinsali yendlu yaka-Israyeli, leniligala lelihleshuliwe; vanini emavi emphrofethi, lawabhalela yonkhe indlu yaka-Israyeli, futsi niwabhekise kini, kute nibe nelitsemba njengabo bomnakenu lenihleshulwe kubo; ngoba umphrofethi ubhale ngalendlela."
            },
            "20": {
                "1": "Lalelani futsi nive loku, Awu yindlu yaJakobe, lenibitwa ngeligama la-Israyeli, futsi leniphuma emantini akaJuda, noma emantini embhabhatiso, lenifunga ngeligama leNkhosi, futsi lenibita Nkulunkulu wema-Israyeli, kepha abafungi ngeliciniso nangekulunga.",
                "2": "Noko, batibita ngekutsi batakhamiti tasedolobheni lelingcwele, kodvwa abahlali kuye Nkulunkulu wema-Israyeli, loyiNkhosi yemaBandla; yebo, iNkhosi yemaBandla libito lakhe.",
                "3": "Bukani, ngitimemetele tintfo takucala kusukela ekucaleni; futsi taphuma emlonyeni wami, futsi ngatibonakalisa. Ngatibonakalisa masinyane.",
                "4": "Ngakwenta loku ngoba bengati kutsi unenkhani, futsi nentsamo yakho ingumsipha wensimbi, nelibunti lakho lilitfusi;",
                "5": "Futsi kusukela ekucaleni ngatimemetela kuwe; ngaphambi kwekutsi tenteke leti tintfo ngatibonakalisa kuwe; futsi ngatibonakalisa ngekwesaba hleze utsi—Sithico sami sitentile letintfo, kanye nesitfombe sami lesibatiwe, futsi nesitfombe sami lesibunjiwe sibayaletile.",
                "6": "Ukubonile futsi wakuva konkhe loku; futsi ngabe awutukumemetela na? Futsi nekutsi ngikubonisile tintfo letinsha kusukela kulesi sikhatsi, netintfo letifihlekile, futsi bewungatati.",
                "7": "Tidaliwe manje, hhayi kusukela ekucaleni, nangaphambi kwelusuku lowungativanga ngalo tamenyetelwa kuwe, hleze utsi—Buka bengitati.",
                "8": "Yebo, futsi awutivanga; yebo, awatanga; yebo, kusukela kuleso sikhatsi indlebe yakho yayingavulwanga; ngoba bengati kutsi utotiphatsa ngenkhohliso, futsi wabitwa ngalophambukako kusukela esibeletfweni.",
                "9": "Noko, ngenca yeligama lami ngitawuyihocisa intfukutselo yami, futsi ngenca yeludvumo lwami ngitawutibamba kuta kuwe, kute ngingakubulali.",
                "10": "Ngoba, buka, ngikucwengisisile, ngikukhetsile esitsandvweni setinhlupheko.",
                "11": "Ngenca yami, yebo, ngenca yami ngitawukwenta loku, ngoba angitukuvuma kutsi ligama lami lingcoliswe, futsi angitukuyinika lomunye inkhatimulo yami.",
                "12": "Lalela mine, Awu Jakobe, futsi na-Israyeli lababitiwe bami, ngoba nginguye; nginguwekucala, futsi nginguwekugcina.",
                "13": "Sandla sami ngetulu kwaloko sisibekile sisekelo semhlaba, futsi nesandla sami sangesekudla siwendlalile emazulu. Ngiyawabita futsi eme ndzawonye.",
                "14": "Nine nonkhe, butsanani, futsi nilalele; ngubani emkhatsini wabo lomemetela leti tintfo kubo na? INkhosi imtsandzile; yebo, futsi itawulifeza livi layo lelimemetele ngabo; futsi itawukwenta intsandvo yayo ngeBhabhulona, futsi umkhono wayo uyawuba etikwemaKhaledi.",
                "15": "Ngetulu kwaloko, kusho iNkhosi; mine Nkhosi, yebo, ngikhulumile; yebo, ngimbitile kutsi amemetele, ngimletsile, futsi uyawukwenta indlela yakhe iphumelele.",
                "16": "Sondzelani edvute nami; angikakhulumi ekusitsekeni; kusukela ekucaleni, kusukela ngesikhatsi kwamenyetelwa ngikhulumile; futsi iNkhosi Nkulunkulu, kanye naMoya wayo, ingitfumile.",
                "17": "Futsi naku lokushiwo yiNkhosi, uMhlengi wakho, loNgcwele wa-Israyeli; ngimtfumile, iNkhosi Nkulunkulu wakho lokufundzisa kutsi usitakale, lokuhola endleleni lokumele uhambe ngayo, ngikwentile loko.",
                "18": "Awu kube wawuyilalele imiyaleto yami—kube bekunjalo kuthula kwakho bekuyokuba njengemfula, futsi nekulunga kwakho njengemagagasi elwandle.",
                "19": "Nentalelwane yakho ngetulu kwaloko beyiyokuba njengesihlabatsi; nebantfwana betibilini takho njengematjana elwandle; libito lakhe ngabe alicishwanga noma lisuswe phambi kwami.",
                "20": "Phumani eBhabhulona, balekelani emaKhaledi, ngelivi lekuhlabelela kumemeteleni, shanoni loku, kukhulumeni nasemkhawulweni wemhlaba; shanoni nitsi: INkhosi iyihlengile inceku yayo Jakobe.",
                "21": "Futsi abatange boma; wabahola elugwadvuleni; wenta emanti kutsi abagobhotele aphume edvwaleni; ngetulu kwaloko wacheketa lidvwala futsi emanti ampompota aphuma kulo.",
                "22": "Futsi noma asakwentile konkhe loku, kanye nalokukhulu futsi, kute kuthula kulababi, kusho iNkhosi."
            },
            "21": {
                "1": "Ngetulu kwaloko futsi: Lalelani, Awu ninendlu yaka-Israyeli, nonkhe nine lenehlukanisiwe futsi nakhishwa ngenca yebubi bebelusi bebantfu bami; yebo, nonkhe nine lenehlukanisiwe nasakatwa ndzawotonkhe, nine lenibantfu bami, Awu yindlu yaka-Israyeli. Ngilaleleni, Awu tichingi, futsi lalelani nine bantfu labakhashane; iNkhosi ingibite esibeletfweni; etibilinini tamake yenta kutsi libito lami likhunjulwe.",
                "2": "Futsi yente umlomo wami waba njengenkemba leloliwe; emtfuntini wesandla sayo ingitfukusile, futsi yangenta umcibisholo lololongiwe; emgodleni wayo ingitfukusile;",
                "3": "Futsi yatsi kimi: Uyinceku yami, Awu Israyeli, ngawe ngitawudvunyiswa.",
                "4": "Emvakwaloko ngatsi, ngikhandlekele lite, ngicitse emandla ami ngelite nalokungenalutfo; ngempela kwehlulelwa kwami kuseNkhosini, futsi nemsebenti wami ukuNkulunkulu wami.",
                "5": "Manje, itsi iNkhosi—leyangibumba kusukela esibeletfweni kutsi ngibe yinceku yayo, kute ngibuyisele Jakobe futsi kuyo—noma Israyeli angakagcogcwa, noko ngiyawuba nenkhatimulo lenkhulu emehlweni eNkhosi, futsi Nkulunkulu wami uyawuba ngemandla ami.",
                "6": "Futsi yatsi: Kuyintfo lelula kutsi ube yinceku yami kute uvuse tivana takaJakobe, futsi ubuyisele labasele baka-Israyeli. Ngetulu kwaloko ngitawukubeka ube kukhanya kubeTive, kute ube yinsindziso yami kute kube semikhawulweni yemhlaba.",
                "7": "Naku lokushiwo yiNkhosi, uMhlengi waka-Israyeli, loNgcwele wakhe, lodzelelwa ngumuntfu, losinengiso etiveni, kuyo inceku yebabusi: Emakhosi ayawubona futsi aphakame, tikhulu nato tiyawukhotsama, ngenca yeNkhosi leyetsembekile.",
                "8": "Naku lokushiwo yiNkhosi: Ngesikhatsi lesivumelekile nginivile, Awu tichingi telwandle, futsi ngelusuku lwensindziso nginisitile; futsi ngitawunilondvolota, ngininike inceku yami njengesivumelwano sebantfu, kumisa umhlaba, kubenta badle emafa lacitsekile",
                "9": "Kute utsi kulababoshiwe: Phumani; nakubo labo labahleti ebumnyameni: Tiveteni. Bayawutondla basetindleleni, futsi emadlelo abo ayawukuba kuto tonkhe tindzawo letiphakeme.",
                "10": "Angeke balambe noma bome, futsi kushisa nelilanga angeke kubashaye; ngoba loyo lonemusa kubo uyawubahola, uyawubacondzisa nasemitfonjeni yemanti.",
                "11": "Futsi ngitawutenta tonkhe tintsaba tami tibe tindlela, futsi nemigwaco yami lemikhulu iyawuphakanyiswa.",
                "12": "Futsi emvakwaloko, Awu yindlu yaka-Israyeli, buka, laba bayawukuta bavela khashane; futsi buka, laba bayawuphuma enyakatfo kanye nasenshonalanga; kutsi laba bayawuphuma eveni laseSinimu.",
                "13": "Hlabelani, Awu mazulu; futsi nitfokote, Awu mhlaba; ngoba tinyawo talabo labasemphumalanga tiyawumiswa; futsi nihlokome ngekuhlabelela, Awu tintsaba; ngoba abayukushaywa nanini; ngoba iNkhosi ibadvudvutile bantfu bayo, futsi itawuba nemusa kulabahluphekile bayo.",
                "14": "Kodvwa, buka, iSiyoni yatsi: INkhosi ingishiyile, futsi iNkhosi yami ingikhohliwe—kodvwa itawukhombisa kutsi ayikakhohlwa.",
                "15": "Ngoba wesifazane angamkhohlwa yini umntfwana wakhe lomunyako, kutsi angabi nebubele kuyo indvodzana yesibeletfo sakhe na? Yebo, bangakhohlwa, kodvwa mine angitukukhohlwa nguwe, Awu yindlu yaka-Israyeli.",
                "16": "Buka, ngikucophe entsendzeni yetandla tami; tibondza takho tisembikwami njalo.",
                "17": "Bantfwana bakho bayawushesha ngalokumelene nalabo labakucitsako, futsi nalabo labakwenta lite bayawuphuma kuwe.",
                "18": "Phakamisa emehlo akho ucalate ndzawo tonkhe futsi ubuke; bonkhe laba labagcogcene ndzawonye, futsi bayawukuta kuwe. Futsi njengoba ngiphila, kusho iNkhosi, impela uyakubembatsa bonkhe, njengemhlobiso, futsi utibophe ngabo njengamakoti.",
                "19": "Ngoba tindzawo takho letingenalutfo naletilihlane, kanye nelive lakho lembubhiso, liyawuba lincane kakhulu manje ngenca yesizatfu salabakhile kulo; futsi nalabo labakonako bayawuba khashane.",
                "20": "Bantfwana loyawukuba nabo, emvakwekutsi sowulahlekelwe bekucala, bayawuphindza batsi etindlebeni takho: Lendzawo ingumntjuntju kakhulu kimi; ngiphe indzawo kute ngihlale.",
                "21": "Ngaleso sikhatsi uyotsi enhlitiyweni yakho: Ngubani longitalele laba, loku mine ngalahlekelwa bantfwana bami, futsi anginantalo, ngingumtfunjwa, futsi ngingulozulazulako na? Ngubani lokhulise laba na? Buka, mine ngasala ngingedvwa vo; laba, bebakuphi na?",
                "22": "Naku lokushiwo yiNkhosi: Buka, ngitawuphakamisa sandla sami kubo beTive, futsi ngimise sibonakaliso sami kubantfu; futsi bayawuletsa emadvodzana akho etandleni tabo, futsi emadvodzakati akho bayawuwatfwala emahlombe abo.",
                "23": "Futsi emakhosi ayawuba boyihlo labakondlako, futsi nemakhosikati abo bomake bakho labakondlako; bayawukukhotsamela buso babo bubheke phansi, futsi bakhotse lutfuli lwetinyawo takho; futsi uyawukwati kutsi mine ngiyiNkhosi; ngoba abayukujabha labangilindzako.",
                "24": "Ngoba iyawususwa yini imphango kubo labanemandla, noma labatfunjwe ngekwemtsetfo bakhululwe na?",
                "25": "Kodvwa naku lokushiwo yiNkhosi, nalabatfunjwa balabo labanemandla bayawususwa, futsi nemphango yalabo labesabekako iyawukhululwa; ngoba ngitawuphikisana naye loyo lophikisana nawe, futsi ngitawubasindzisa bantfwana bakho.",
                "26": "Futsi ngitawubadlisa ngenyama yabo labo labakucindzetelako; bayawudzakwa yingati yabo lucobo njengeliwayini lelinongotelako; futsi wonkhe muntfu uyawukwati kutsi mine, Nkhosi, nginguMsindzisi wakho kanye neMhlengi wakho, loneMandla waJakobe."
            },
            "22": {
                "1": "Manje kwenteka kutsi emvakwekutsi mine, Nefi, sengitifundzile leti tintfo lebeticoshwe kubongcwengcwe belitfusi, bomnaketfu beta kimi futsi batsi: Tisho kutsini leti tintfo lebewutifundza na? Buka, ngabe kufanele ticondvwe njengetintfo takamoya, letiyawukwenteka ngekwakamoya hhayi ngekwasenyameni na?",
                "2": "Futsi mine, Nefi, ngatsi kubo: Bukani tabonakaliswa kumphrofethi ngelivi laMoya; ngoba ngaMoya tonkhe tintfo tembulwa kubo baphrofethi, letiyawufika kubo bantfwana bebantfu ngekwasenyameni.",
                "3": "Ngaloko-ke, tintfo lengitifundzile tintfo letiphatselene netintfo tesikhashana kanye netakamoya; ngoba kubukeka shengatsi indlu yaka-Israyeli, kungekudzala, itawuhlakatwa ebusweni bemhlaba wonkhe, futsi ngalokunjalo nasemkhatsini wetive tonkhe.",
                "4": "Futsi bukani, kukhona labaningi lasebavele balahlekile elwatini lwalabo labaseJerusalema. Yebo, incenye lenkhulu yetivana tonkhe seyiholelwe kudze; futsi tisakatwe lena nalena etichingini telwandle; futsi kutsi tikuphi kute namunye wetfu lowatiko, ngaphandle kwekutsi siyati kutsi baholelwa kudze.",
                "5": "Futsi njengoba baholelwe kudze, leti tintfo tiphrofethiwe mayelana nabo, futsi ngalokunjalo mayelana nabo bonkhe labo labayawusakatwa futsi bahlaziswe, ngenca yaloNgcwele wa-Israyeli; ngoba batawuticinisa tinhlitiyo tabo ngalokumelene naye; ngaloko-ke, bayawusakatwa emkhatsini wetive tonkhe futsi bayawutondwa ngibo bonkhe bantfu.",
                "6": "Noko, emvakwekutsi sebondliwe beTive, futsi neNkhosi seyisiphakamisile sandla etikwebeTive futsi yabamisa njengesibonakaliso, nebantfwana babo sebabagonile emikhonweni yabo, kanye nemadvodzakati abo bawetfwala emahlombe abo, bukani leti tintfo lekukhulunywa ngato tesikhashana; ngoba tinjalo tivumelwano teNkhosi nabobabe betfu; futsi kushiwo kitsi etinsukwini letitako, futsi ngalokunjalo nakubo bonkhe bomnaketfu lababendlu yaka-Israyeli.",
                "7": "Futsi kusho kutsi sikhatsi siyeta lapho emvakwekube yonkhe indlu yaka-Israyeli seyihlakatiwe futsi yahlaziswa, iNkhosi Nkulunkulu itawuvusa tive letinemandla emkhatsini webeTive, yebo, nasetikwebuso balo lelive; futsi ngato intalelwane iyawusakatwa.",
                "8": "Futsi emvakwekutsi intalelwane yetfu seyihlakatiwe iNkhosi Nkulunkulu itawuchubeka nekwenta umsebenti lomangalisako emkhatsini webeTive, loyawukuba ligugu lelikhulu kuyo intalelwane yetfu; ngaloko-ke, kufaniswa nekondliwa kwabo beTive kanye nekugonwa emikhonweni yabo kanye nekwetfwalwa emahlombe abo.",
                "9": "Futsi ngetulu kwaloko kuyawuba ligugu kubeTive; futsi hhayi kuphela-nje kubeTive kodvwa kuyo yonkhe indlu yaka-Israyeli, ekwatiseni ngetivumelwano taBabe wasezulwini ku-Abrahama, atsi: Kuyo intalelwane yakho yonkhe imindeni yemhlaba iyawubusiswa.",
                "10": "Futsi ngifuna, bomnaketfu, kutsi nati kutsi yonkhe imindeni yemhlaba ayinakubusiswa ngaphandle kwekutsi yembule umkhono wakhe emehlweni etive.",
                "11": "Ngaloko-ke, iNkhosi Nkulunkulu itawuchubeka yembule umkhono wayo emehlweni ato tonkhe tive, ekuletseni tivumelwano tayo kanye nelivangeli layo kulabo lababendlu yaka-Israyeli.",
                "12": "Ngaloko-ke, itawuphindza ibakhiphe ebugcilini, futsi bayawugcogcana ndzawonye emaveni langemafa abo; futsi bayawukhishwa ekusitsekeni nasebumnyameni; futsi bayawukwati kutsi iNkhosi inguMsindzisi wabo kanye neMhlengi wabo, loneMandla wa-Israyeli.",
                "13": "Futsi ingati yalelo bandla lelikhulu nalelinengekile, leliyingwadla yemhlaba wonkhe, liyawuphendvukela tinhloko tabo; ngoba bayawukulwa bodvwa, futsi inkemba yetandla tabo lucobo iyawuwela etikwetinhloko tabo; futsi bayawudzakwa yingati yabo.",
                "14": "Futsi tive tonkhe letiyawukulwa nawe, Awu yindlu yaka-Israyeli, tiyawuphendvukelana todvwa, futsi tiyawuwela kuwo lowo mgodzi letawumbela kutsiya bantfu beNkhosi. Futsi bonkhe labo labalwa neSiyoni bayawubhujiswa, futsi naleyo ngwadla lenkhulu, legucule tindlela leticondzile teNkhosi, yebo, lelo bandla lelikhulu nalelinengekile, liyawuwela elutfulini futsi kuyawuba kukhulu kuwa kwalo.",
                "15": "Ngoba buka, kusho umphrofethi, sikhatsi siyeta masinyane lapho Sathane angasayukuba nemandla ngetulu kwetinhlitiyo tebantfwana bebantfu; ngoba lusuku luyeta masinyane lapho bonkhe labatichenyako kanye nalabo labenta bubi bayawuba njengetinhlanga; futsi lusuku luyeta lwekutsi bashiswe.",
                "16": "Ngoba sikhatsi siyeta masinyane lapho intfukutselo legcwele yaNkulunkulu iyawutfululwa etikwabo bonkhe bantfwana bebantfu; ngoba akatuvumela kutsi lababi babhubhise labalungile.",
                "17": "Ngaloko-ke, utawubalondvolota labalungile ngemandla akhe, noma ngabe kungukutsi intfukutselo yakhe legcwele kufanele ifike, futsi labalungile balondvolotwe, kangangoba kubhujiswa titsa tabo ngemlilo. Ngaloko-ke, labalungile akukameli besabe; ngoba usho kanje umphrofethi, bayawusindziswa, noma ngabe kungaba ngemlilo.",
                "18": "Bukani, bomnaketfu, ngitsi kini, leti tintfo kufanele tenteke masinyane; yebo, ingati, kanye nemlilo, kanye nesimoko sentfutfu kufanele kufike; futsi kufanele kube sebusweni balomhlaba; futsi kuta kubantfu ngekwasenyameni uma kungukutsi batawutenta lukhuni tinhlitiyo tabo kuye loNgcwele wa-Israyeli.",
                "19": "Ngoba bukani, labalungile abayukubhubha; ngoba sikhatsi ngempela kufanele sifike sekutsi bonkhe labo labalwa neSiyoni bahlukaniswa naNkulunkulu.",
                "20": "Futsi ngempela iNkhosi itawuyilungisa indlela yebantfu bayo, ekugcwaliseni emavi aMosi, lawakhuluma, atsi: Umphrofethi iNkhosi Nkulunkulu wenu iyawumvusa kini, lonjengami; niyawumlalela kuto tonkhe tintfo layawutisho kini. Futsi kuyawukwenteka kutsi bonkhe labo labangatumuva loyo mphrofethi bayawuhlukaniswa emkhatsini webantfu.",
                "21": "Manje mine, Nefi, ngiyamemetela kini, kutsi lomphrofethi Mosi lakhuluma ngaye kwakunguye loNgcwele wa-Israyeli; ngaloko-ke, uyawukwehlulela ngekulunga.",
                "22": "Futsi labalungile akukameli besabe, ngoba ngibo labo labangayukubhujiswa. Kodvwa ngumbuso wadeveli loyawukwakhiwa emkhatsini webantfwana bebantfu, loyo mbuso loyomiswa emkhatsini wabo labo labasenyameni—",
                "23": "Ngoba sikhatsi siyawusheshe sifike kutsi onkhe emabandla lakhelwe kutfola inzuzo, kanye nawo onkhe lawo lakhelwe kutfola emandla ngetulu kwenyama, kanye nalawo lakhelwe kutfola ludvumo emehlweni emhlaba, kanye nalabo labafuna inkhanuko yenyama kanye netintfo temhlaba, kanye nekwenta tonkhe tinhlobo tebubi; yebo, kwephetsa, bonkhe labo lababembuso wadeveli ngibo lekumele besabe, futsi bachachatele, futsi batfutfumele; ngibo labo lekufanele behliselwe phansi elutfulini; ngibo labo lekufanele bashiswe njengetinhlanga; futsi loku kungekwemavi emphrofethi.",
                "24": "Futsi sikhatsi siyawufika masinyane lapho labalungile kufanele baholwe njengemankhonyane esisingeni, futsi longcwele wa-Israyeli kufanele abuse ngekuphatsa, ngebukhulu nangemandla, kanye nangenkhatimulo lenkhulu.",
                "25": "Futsi ugcogca bantfwana bakhe kumagumbi lamane emhlaba; futsi uyatibala timvu takhe, futsi tiyamati; futsi kuyawuba nemhlambi lowodvwa nemelusi loyedvwa; futsi uyawutondla timvu takhe, futsi kuye tiyawutfola lidlelo.",
                "26": "Futsi ngenca yekulunga kwebantfu bakhe, Sathane akanamandla; ngaloko-ke, akanakukhululwa sikhatsi lesiyiminyaka leminingi; ngoba akanamandla etinhlitiyweni tebantfu, ngoba bahleti ngekulunga, futsi loNgcwele wa-Israyeli uyabusa.",
                "27": "Manje bukani, mine, Nefi, ngitsi kini tonkhe leti tintfo kufanele tenteke ngekwasenyameni.",
                "28": "Kodvwa, bukani, tonkhe tive, imindeni, tilimi, kanye nebantfu bayawuhlala ngekuphepha kuye loNgcwele wa-Israyeli uma kungukutsi batawuphendvuka.",
                "29": "Manje mine, Nefi, ngiyaphela lapha; ngoba anginawukulokotsa ngichubeke ngikhulume mayelana naleti tintfo.",
                "30": "Ngaloko-ke, bomnaketfu, ngifisa kutsi nizindle ngekutsi leti tintfo letibhalwe kubongcwengcwe belitfusi tiliciniso; futsi tifakaza ngekutsi umuntfu kufanele ahloniphe imiyaleto yaNkulunkulu.",
                "31": "Ngaloko-ke, akukameli nicabange kutsi mine nababe ngitsi kuphela lesifakazile, futsi ngetulu kwaloko lesifundzise ngato. Ngaloko-ke, uma niyawuyihlonipha imiyaleto, futsi nibeketele kute kube sekugcineni, niyawusindziswa ngelusuku lwekugcina. Futsi kunjalo nje. Amen."
            }
        }
    },
    "2-ne": {
        "meta": {
            "slug": "2-ne",
            "name": "INcwadzi yesiBili yaNefi",
            "chapterWord": "Sehluko"
        },
        "chapters": {
            "1": {
                "intro": "Umlandvo ngekufa kwaLehi. BomnakaboNefi bayamvukela. INkhosi icwayisa Nefi kutsi esuke aye ehlane. Luhambo lwakhe ehlane, njalonjalo.",
                "1": "Futsi manje kwenteka kutsi emvakwekutsi mine, Nefi, sengicedzile kufundzisa bomnaketfu, babe, Lehi, naye wakhuluma tintfo letiningi kubo, futsi wabalandzisa, kutsi tinkhulu kangakanani tintfo iNkhosi leyibentele tona ngekubakhipha eveni laseJerusalema.",
                "2": "Futsi wakhuluma nabo mayelana nekumvukela kwabo emantini, kanye nangesihawu saNkulunkulu ekusindziseni timphilo tabo, kutsi bangagwinywa lwandle.",
                "3": "Futsi ngetulu kwaloko wakhuluma nabo mayelana nelive lesetsembiso, labebalitfolile—nekutsi sasingakanani sihawu seNkhosi ekusicwayiseni kutsi sibaleke siphume eveni laseJerusalema.",
                "4": "Ngoba, watsi, bukani, ngibone umbono, ngawo ngiyati kutsi iJerusalema ibhujisiwe; futsi kube sahlala eJerusalema ngabe natsi ngalokunjalo sibhubhile.",
                "5": "Kodvwa, watsi, nanoma kungenca yetinhlupheko tetfu, silitfolile live lesetsembiso, live lelikhetsekile ngetulu kwawo onkhe lamanye emave; live iNkhosi Nkulunkulu leyente sivumelwano ngalo nami kutsi kuyawuba live lelilifa lentalelwane yami. Yebo, iNkhosi yente sivumelwano ngalelive kimi, kanye nakubantfwana bami ingunaphakadze, futsi ngalokunjalo nakubo bonkhe labo labayawuholwa baphume kulamanye emave ngesandla seNkhosi.",
                "6": "Ngaloko-ke, mine, Lehi, ngiphrofetha ngekwemisebenti yaMoya lokimi, kutsi kute namunye loyawukuta kulelive ngaphandle kwekutsi aletfwe ngesandla seNkhosi.",
                "7": "Ngaloko-ke, lelive lingcweliselwe loyo leyawumletsa. Futsi uma kungukutsi bayawuyisebentela njengekwemiyaleto leyiniketile, kuyawuba live lenkhululeko kubo; ngaloko-ke abayuke nanini babuyiselwe phansi ekutfunjweni; uma kunjalo, kuyawuba kungenca yebubi; ngoba uma bubi bandza liyawucalekiswa live ngenca yabo, kodvwa kulabalungile liyawubusiswa ingunaphakadze.",
                "8": "Futsi bukani, kukuhlakanipha kutsi lelive kumele lifihlwe kwanyalo kutsi latiwe nguletinye tive; ngoba bukani, letiningi tive tiyoligcwalisa lelive, kangangoba angeke kusaba khona indzawo letoba lifa.",
                "9": "Ngaloko-ke, mine, Lehi, ngitfole setsembiso, sekutsi kangangoba labo iNkhosi Nkulunkulu leyawubakhipha eveni laseJerusalema bayawuyigcina imiyaleto yayo; bayawuphumelela kulo lonkhe lelive futsi bayawugcinwa kuto tonkhe tive, kute batfole lelive libe ngelabo. Futsi uma kungukutsi bayawuyigcina imiyaleto yayo bayawubusiswa kulo lonkhe lelive, futsi kuyoba bete namunye loyawubahlupha, noma atsatse lelive labo lelilifa; futsi bayawuhlala ngekuphepha ingunaphakadze.",
                "10": "Kodvwa bukani, uma sikhatsi sifika sekutsi bancishelwe kukholwa, emvakwekutsi sebamukele tibusiso letinkhulu kangaka esandleni seNkhosi—sebanelwati lekudalwa kwemhlaba; nabo bonkhe bantfu, bati imisebenti lemikhulu nalemangalisako yeNkhosi kusukela ekudalweni kwemhlaba; banemandla labaniketwe wona kwenta tonkhe tintfo ngelukholo; banayo yonkhe imiyaleto kusukela ekucaleni, futsi baletfwe ngebuhle bakhe lobungapheli kulelive leliligugu lesetsembiso—bukani, ngitsi, uma lusuku luyawufika lwekutsi bamlahle loNgcwele waka-Israyeli, Mesiya weliciniso, uMhlengi wabo kanye naNkulunkulu wabo, bukani, tehlulelo takhe loyo lolungile tiyawukuba etikwabo.",
                "11": "Yebo, utawuletsa letinye tive kubo, futsi atawutinika emandla, atsatse tindzawo kubo letingetabo, futsi utawukwenta kutsi bahlakatwe baphindze bashaywe.",
                "12": "Yebo, ngesikhatsi situkulwane sinye sindlulela kulesinye kuyawuba nekucitseka kwengati, kanye nekuhanjelwa lokukhulu emkhatsini wabo; ngaloko-ke madvodzana ami, ngifuna kutsi nikhumbule; yebo, ngifuna kutsi niwalalele emavi ami.",
                "13": "Awu shengatsi beningavuka; nivuke ebutfongweni lobukhulu, nasebutfongweni besihogo, futsi nivutfute tinketane letimbi leniboshwe ngato, lokutinketane labopha bantfwana bebantfu, kangangoba bayiswa kudze ekutfunjweni entasi emhosheni waphakadze wetinhlupheko nelusizi.",
                "14": "Vukani! nisukume ulutfulini, nive emavi emtali lochachatelako, lo emalunga akhe nifanele kuwabeka phansi masinyane kulelibandzako kanye nalelithulile lithuna, lapho sihambi singenokwati kubuya; sekutinsuku nje letimbalwa bese ngihamba ngendlela yawo wonkhe umhlaba.",
                "15": "Kodvwa bukani, inkhosi iwuhlengile umphefumulo wami esihogweni; ngiyibonile inkhatimulo yayo, futsi ngitungeletwe ingunaphakadze yimikhono yelutsandvo lwayo.",
                "16": "Futsi ngifisa kutsi nikhumbule kugcina imitsetfo kanye netehlulelo teNkhosi; bukani, loku seloku kwaba kukhatsateka kwemphefumulo wami kusukela ekucaleni.",
                "17": "Inhlitiyo yami ishone phansi ngenca yekudzabuka tikhatsi netikhatsi, ngoba bengesaba, hleze ngenca yebulukhuni betinhlitiyo tenu iNkhosi Nkulunkulu wenu ite ngelulaka lolukhulu etikwenu, kutsi nisuswe futsi nibhujiswe ingunaphakadze.",
                "18": "Noma, kutsi sicalekiso site etikwenu esikhatsini setitukulwane letiningi, futsi nivakashelwe ngenkemba, kanye nangendlala, nitondvwe, niphindze niholwe ngekwesifiso kanye nekutfunjwa ngudeveli.",
                "19": "Awu madvodzana ami, kwangatsi leti tintfo betingete teta etikwenu, kodvwa nibe bantfu labakhetsiwe kanye nalabatsandziwe beNkhosi. Kodvwa bukani, intsandvo yayo ayentiwe; ngoba tindlela tayo tilungile ingunaphakadze.",
                "20": "Futsi itse: Kangangoba niyawuyigcina imiyaleto yami niyawuphumelela eveni; kodvwa kangangoba ningetuyigcina imiyaleto yami niyawuhlukaniswa phambi kwami.",
                "21": "Manje kute umphefumulo wami ube nekutfokota kini, futsi nekutsi inhlitiyo yami iwushiye lomhlaba ngenjabulo ngenca yenu, nekutsi ningangibeki phansi ngelusizi kanye nekudzabuka ethuneni, sukumani elutfulini, madvodzana ami, nibe ngemadvodza, niphokophele kuba mcondvomunye kanye nekuba nhlitiyoyinye, nihlangane kuto tonkhe tintfo, kute ningehleli phansi ekutfunjweni;",
                "22": "Kute ningacalekiswa ngesicalekiso lesibuhlungu; futsi ngetulu kwaloko, nekutsi ningatehliseli kungatfokoti kwaNkulunkulu lolungile etikwenu, niye ekubhujisweni, yebo, kubhujiswa kwangunaphakadze kwemphefumulo kanye nekwemtimba.",
                "23": "Vukani, madvodzana ami; gcokani sikhali sekulunga. Vutfutani tinketane leniboshwe ngato, niphume ekusitsekeni, futsi nisukume elutfulini.",
                "24": "Ningabe nisamvukela umnakenu nanini, imibono yakhe lebeyimihle kakhulu, futsi loyigcinile imiyaleto yami ngesikhatsi sisasuka eJerusalema; futsi lobe lithulusi etandleni taNkulunkulu, ekusiletseni eveni lesetsembiso; ngoba kube bekungasingaye, bekufanele sibhujiswe yindlala ehlane; noko, netama kutsatsa imphilo yakhe; yebo, futsi weva buhlungu lobukhulu ngenca yenu.",
                "25": "Futsi ngiyesaba ngiphindze ngiyatfutfumela kakhulu ngenca yenu, hleze eve buhlungu futsi; ngoba bukani, nimbeke licala lekutsi ufuna emandla kanye neligunya ngetulu kwenu; kodvwa ngiyati kutsi akate afune emandla neligunya ngetulu kwenu, kodvwa ufune inkhatimulo yaNkulunkulu, kanye nenhlalakahle yenu lucobo yaphakadze.",
                "26": "Futsi nivungamile ngenca yekutsi ukhulume ngalokucacile kini. Nitsi usebentise emavi lacinile; nitsi unitfukutselele, kodvwa bukani, kucina kwemavi akhe kwakukucina kwemandla elivi laNkulunkulu, lelalikuye; futsi loko nine lenikubita ngentfukutselo kwakuliciniso, njengalelo lelikuNkulunkulu, lebekanganolivimba, abonakalisa ngesibindzi mayelana nekungalungi kwenu.",
                "27": "Futsi kufanele kutsi emandla aNkulunkulu abe naye, nasekuniyaleni kutsi nilalele. Kodvwa bukani, kwakungasiye, kodvwa kwakunguMoya weNkhosi lowawukuye, lowavula umlomo wakhe kutsi akhulume kangangoba akakwatanga nekuwuvala.",
                "28": "Manje ndvodzana yami, Lamani, futsi nawe Lemuweli kanye naSemu, futsi nani madvodzana ami leningemadvodzana a-Ishmayeli, bukani, uma nitawulalela livi laNefi aniyukubhubha. Futsi uma nitawumlalela ngishiya kini sibusiso, yebo, sibusiso sami sekucala.",
                "29": "Kodvwa uma ningetumlalela ngiyasitsatsa sibusiso sami sekucala, yebo, nesibusiso sami, futsi siyawuba etikwakhe.",
                "30": "Futsi manje, Zoramu, sengikhuluma kuwe: Buka, uyinceku yaLabani; noko, ukhishwe eveni laseJerusalema, futsi ngiyati kutsi ungumngani weliciniso wendvodzana yami, Nefi, ingunaphakadze.",
                "31": "Ngaloko-ke, ngenca yekutsi bewetsembekile intalelwane yakho iyawubusiswa kanye nentalelwane yakhe, kutsi bahlale emphumelelweni sikhatsi lesidze kulo lonkhe lelive; futsi kube bete lutfo, ngaphandle kwekutsi kube bubi emkhatsini wabo, lobuyawulimata noma buphatamise kuphumelela kwabo kulo lonkhe lelive ingunaphakadze.",
                "32": "Ngaloko-ke, uma niyawuyigcina imiyaleto yeNkhosi, iNkhosi ilingcwelisile lelive kute kuvikeleke intalelwane yenu kanye nentalelwane yendvodzana yami."
            },
            "2": {
                "1": "Manje, Jakobe, sengikhuluma nawe: Wena ulitubulo lami etinsukwini telusizi lwami ehlane. Futsi buka, ebuntfwaneni bakho utivile tinhlupheko kanye nelusizi lolukhulu, ngenca yeludlame lwabomnakenu.",
                "2": "Noko, Jakobe, tubulo lami lasehlane, wena uyabati bukhulu baNkulunkulu; futsi uyawutingcwelisa tinhlupheko takho kute kube yinzuzo kuwe.",
                "3": "Ngaloko-ke, umphefumulo wakho uyawubusiswa, futsi uyawuhlala ngekuphepha nemnakenu, Nefi; futsi tinsuku takho uyawuticitsa ngekwenta umsebenti waNkulunkulu wakho. Ngaloko-ke, ngiyati kutsi uhlengiwe, ngenca yekulunga kweMhlengi wakho; ngoba ubonile kutsi ngekuphelela kwesikhatsi uyofika aletse insindziso kubantfu.",
                "4": "Futsi uyibonile ebusheni bakho inkhatimulo yakhe; ngaloko-ke, ubusisiwe njengabo labo layawubafundzisa asesenyameni; ngoba Moya uyafana, itolo, namuhla, naphakadze. Futsi indlela ilungisiwe kusukela ekuweni kwemuntfu, futsi insindziso imahhala.",
                "5": "Futsi bantfu bayafundziswa ngalokwanele kute bati lokuhle nalokubi. Futsi umtsetfo uniketiwe kubantfu. Futsi ngemtsetfo ayikho inyama lengenacala; noma, ngemtsetfo bantfu bayasuswa. Yebo, ngemtsetfo wesikhashana besuswa; futsi ngetulu kwaloko, ngemtsetfo wamoya bayalahleka kuloko lokuhle, futsi bahlupheke ingunaphakadze.",
                "6": "Ngaloko-ke, kuhlengwa kuta ngaMesiya loNgcwele; ngoba ugcwele umusa neliciniso.",
                "7": "Buka, utinikele kute abe ngumhlatjelo wesono, kwenelisa tinhloso temtsetfo, kubo bonkhe labo labanenhlitiyo ledzabukile kanye nemoya lophukile; futsi kute namunye lomunye lokungatsi ngaye tinhloso temtsetfo teneliseke.",
                "8": "Ngaloko-ke, kubaluleke kangakanani kwatisa ngaleti tintfo kubantfu basemhlabeni, kute bati kutsi kute inyama lengahlala ebukhoneni baNkulunkulu, ngaphandle kwetento letinhle, nemusa, kanye nesihawu saMesiya loNgcwele, lobeka phansi imphilo yakhe ngekwasenyameni, aphindze ayitsatse ngemandla aMoya, kute afeze kuvuka kwalabafile, abe wekucala loyawuvuka.",
                "9": "Ngaloko-ke, wekucala kuNkulunkulu, kangangoba ayawuncengela bonkhe bantfwana bebantfu; futsi labo labakholwa kuye bayawusindziswa.",
                "10": "Futsi ngenca yekubancengela bonkhe, bonkhe bantfu beta kuNkulunkulu; ngaloko-ke, bema embikwakwe, kute bahlulelwe nguye ngekweliciniso kanye nangebungcwele lobukuye. Ngaloko-ke, tinhloso temtsetfo letiniketwe nguloNgcwele, tigcwalisa sijeziso lesibekiwe, sijeziso lesibekiwe lesiphikisana nenjabulo lebekiwe, kute kugcwaliseke tinhloso tenhlawulo—",
                "11": "Ngoba kufanele, kutsi kube khona kuphikisana etintfweni tonkhe. Uma kungenjalo, tubulo lami ehlane, kulunga akunawugcwaliseka, nebubi, nebungcwele noma lusizi, ngalokunjalo nalokuhle noma lokubi. Ngaloko-ke, tonkhe tintfo kufanele tibe yinhlanganisela leyodvwa; ngaloko-ke, uma tingaba ngumtimba lowodvwa kuyodzingeka tihlale njengaletifile, tingenamphilo nekufa, noma kubola noma kungaboli, kujabula noma lusizi, ngalokunjalo nemizwa noma kungabi nemizwa.",
                "12": "Ngaloko-ke, kwakutoba kutsi tidalwe ngentfo lelite; ngaloko-ke kwakutoba bete injongo kuyo inhloso yekudalwa kwato. Ngaloko-ke, lentfo beyiyoshabalalisa kuhlakanipha kwaNkulunkulu kanye netinhloso takhe taphakadze, futsi ngalokunjalo nemandla, nemusa, kanye nekulunga kwaNkulunkulu.",
                "13": "Futsi uma niyawutsi kute umtsetfo, ngalokunjalo niyawutsi kute sono. Uma niyawutsi kute sono, ngalokunjalo niyawutsi kute kulunga. Futsi uma kute kulunga angeke ibe khona injabulo. Uma kute kulunga noma injabulo angeke kube khona kujeziswa noma lusizi. Uma leti tintfo tingekho akekho naNkulunkulu. Futsi uma angekho Nkulunkulu natsi asikho, ngalokunjalo nemhlaba; ngoba bekungeke kube khona kudalwa kwetintfo, noma tintfo lokufanele tente netintfo lokufanele tentiwe; ngaloko-ke, tonkhe tintfo betiyoshabalala tiphele.",
                "14": "Manje, madvodzana ami, ngikhuluma kini leti tintfo kute kube yinzuzo kini kanye nesifundvo; ngoba ukhona Nkulunkulu, futsi wadala tonkhe tintfo, emazulu kanye nemhlaba, kanye nato tonkhe tintfo letikuwo, tintfo lekufanele tente netintfo lekufanele tentiwe.",
                "15": "Futsi kute kufezeke tinhloso takhe taphakadze ngenjongo yemuntfu, emvakwekutsi sekadale batali betfu bekucala, netilwane tasendle kanye netinyoni telizulu, kwephetsa, tonkhe tintfo letidaliwe, kwakufanele kutsi kube khona kuphikisana; nesitselo lesingakavumeleki sasiphikisana nesihlahla sekuphila; sinye sinongotela lesinye sibaba.",
                "16": "Ngaloko-ke, iNkhosi Nkulunkulu yanika umuntfu kutsi atentele ngekwakhe. Ngaloko-ke, umuntfu akanawukwati kutentela ngekwakhe ngaphandle kwekutsi ayengwe ngalokukodvwa noma ngalokunye.",
                "17": "Futsi mine, Lehi, ngekwetintfo lengitifundzile, tingenta ngicabange kutsi ingilosi yaNkulunkulu, ngekwaloko lokubhaliwe, yayiwile ezulwini; ngaloko-ke, yaba ngudeveli, ngoba yafuna loko lokwakukubi phambi kwaNkulunkulu.",
                "18": "Futsi ngenca yekutsi yayiwile ezulwini, futsi yaba lusizi ingunaphakadze, ifuna futsi wonkhe umuntfu abe lusizi. Ngaloko-ke, yatsi ku-Eva, yebo, leyo nyoka lendzala, lengudeveli, lenguyise wawo onkhe emanga, ngaloko-ke yatsi: Dlani lesi sitselo lesingakavumeleki, futsi angeke ufe, kepha uyawuba njengaNkulunkulu, wati lokuhle nalokubi.",
                "19": "Futsi emvakwekutsi Adamu kanye na-Eva sebasidlile sitselo lesingakavumeleki bakhishwa ensimini yase-Edeni, kute bayolima umhlabatsi.",
                "20": "Futsi batala bantfwana; yebo, nemndeni wemhlaba wonkhe.",
                "21": "Futsi tinsuku tebantfwana bebatfu telulwa, ngekwentsandvo yaNkulunkulu, kute baphendvuke ngesikhatsi basesenyameni; ngaloko-ke, simo sabo saba simo sekuvivinywa, futsi sikhatsi sabo selulwa, ngekwemiyaleto iNkhosi Nkulunkulu layinika bantfwana bebantfu. Ngoba wanika umyaleto wekutsi bonkhe bantfu kufanele baphendvuke; ngoba wabakhombisa bonkhe bantfu kutsi bebalahlekile, ngenca yetiphambeko tebatali babo.",
                "22": "Manje, buka, kube Adamu akatange aphambuke ngabe akatange awe, kodvwa bekayawuhlala ensimini yase-Edeni. Futsi tonkhe tintfo letatidaliwe kwakuyawufanele tihlale kuleso simo lesifanako letatikuso emvakwekutsi setidaliwe; futsi kwakuyawufanele tihlale ingunaphakadze, futsi tingabi nesiphetfo.",
                "23": "Futsi bebangeke babe nebantfwana; ngaloko-ke bebayawuhlala basesimeni sekuba msulwa, babete injabulo, ngoba bangalwati lusizi; bangenti buhle, ngoba bangasati sono.",
                "24": "Kodvwa bukani, tonkhe tintfo tentiwa ngekuhlakanipha kwakhe loyo lowati tonkhe tintfo.",
                "25": "Adamu wawa kute bantfu babekhona; futsi bantfu bakhona, kute babe nekujabula.",
                "26": "Futsi Mesiya uyawufika esikhatsini lesiphelele, kute ahlenge bantfwana bebantfu ekuweni. Futsi ngenca yekutsi bahlengiwe ekuweni sebanenkhululeko yaphakadze, sebati lokuhle nalokubi; sebatentela bona ngekwabo futsi hhayi kutsi kwentiwe kubo, ngaphandle kwekutsi kube nekujeziswa ngumtsetfo ngelusuku lolukhulu kanye nelwekugcina, njengekwemiyaleto Nkulunkulu layiniketile.",
                "27": "Ngaloko-ke, bantfu bakhululekile ngekwasenyameni; futsi tonkhe tintfo tiniketiwe kubo letitidzingeko temuntfu. Futsi bakhululekile kukhetsa inkhululeko kanye nekuphila lokuphakadze, ngeMlamuli lomkhulu wabo bonkhe bantfu, noma kukhetsa kutfunjwa kanye nekufa, ngekwekutfunjwa kanye nemandla adeveli; ngoba yena ufuna kutsi bonkhe bantfu babe lusizi njengaye.",
                "28": "Manje, madvodzana ami, ngifuna kutsi nibuke kuMlamuli lomkhulu, futsi nilalele imiyaleto yakhe lemikhulu; futsi netsembele emavini akhe, futsi nikhetse kuphila lokuphakadze, ngekwentsandvo yaMoya wakhe loNgcwele.",
                "29": "Futsi ningakhetsi kufa lokuphakadze, ngekwentsandvo yenyama kanye nebubi lobukuyo, lokunika umoya wadeveli emandla ekutfumba, kute anidvonsele phansi esihogweni, kute abuse ngetulu kwenu embusweni wakhe lucobo.",
                "30": "Ngikhulume lamavi lambalwa kini nonkhe, madvodzana ami, etinsukwini tekugcina tekuvivinywa kwami; futsi ngikhetse indlela lelungile, ngekwemavi emphrofethi. Futsi anginayo lenye inhloso ngaphandle kwekutsi ngizuze imiphefumulo yenu ingunaphakadze. Amen."
            },
            "3": {
                "1": "Manje sengikhuluma kuwe, Josefa, tfumbu wami. Wena lowatalelwa ehlane letinhlupheko tami; yebo, etinsukwini telusizi lwami lolukhulu kakhulu make wakho wakutala.",
                "2": "Futsi shengatsi iNkhosi ingakungcwelisela lona nawe lelive, lokulive leliligugu kakhulu, libe lifa lakho kanye nelifa lentalelwane yakho kanye nabomnakenu, kute nivikeleke ingunaphakadze, uma kungukutsi niyawuyigcina imiyaleto yaloNgcwele waka-Israyeli.",
                "3": "Futsi manje, Josefa, tfumbu wami, lengamkhipha ehlane letinhlupheko tami, shengatsi iNkhosi ingakubusisa ingunaphakadze, ngoba intalelwane yakho ayiyukubhujiswa iphele nya.",
                "4": "Ngoba buka, uyintalo yesisu sami; futsi mine ngisitukulwane saJosefa lowatfwalwa watfunjelwa eGibhithe. Futsi tatitinkhulu tivumelwano teNkhosi leyatenta naJosefa.",
                "5": "Ngaloko-ke, Josefa ngempela walubona lusuku lwetfu. Futsi watfola setsembiso eNkhosini, sekutsi intalo yesisu sakhe iNkhosi Nkulunkulu iyovusa ligala lelilungile kuyo yindlu yaka-Israyeli; hhayi Mesiya, kodvwa ligala lelalitohleshulwa, noko, kutsi likhunjulwe etivumelwaneli teNkhosi kangangoba Mesiya uyawubonakaliswa kubo etinsukwini tekugcina, ngemandla amoya, kute baphume ebumnyameni babe sekukhanyeni—yebo, baphume ebumnyameni labakubo bangati futsi baphume ekutfunjweni baye enkhululekweni.",
                "6": "Ngoba Josefa ngempela wafakaza, watsi: Umboni iNkhosi Nkulunkulu wami iyawumvusa, loyawukuba ngumboni lokhetsiwe kuyo intalo yesisu sami.",
                "7": "Yebo, Josefa ngempela watsi: Naku lokushiwo yiNkhosi kimi: Umboni lokhetsiwe ngitawumvusa uyawuphuma kuyo intalo yesisu sakho; futsi uyawukwatiswa kakhulu emkhatsini wentalo yesisu sakho. Futsi ngitawumnika umyaleto wekutsi uyawukwenta umsebenti wentalo yesisu sakho, bomnakabo, loyawukuba ngulobalulekile kakhulu kubo, nasekubabuyiseleni elwatini lwetivumelwano lengatenta kuboyihlo.",
                "8": "Futsi ngitawumnika umyaleto wekutsi akayukwenta nome ngumuphi lomunye umsebenti, ngaphandle kwemsebenti lowo lengiyawumyaleta wona. Futsi nitawumenta abe mkhulu emehlweni ami; ngoba uyawukwenta umsebenti wami.",
                "9": "Futsi uyawukuba mkhulu njengaMosi, lengatsi ngiyawunivusela yena, kute akhulule bantfu bami, Awu yindlu yaka-Israyeli.",
                "10": "Futsi Mosi ngitawumvusa, kute akhulule bantfu bakho baphume eveni laseGibhithe.",
                "11": "Kodvwa umboni ngitawumvusa kuyo intalo yesisu sakho; futsi ngitawumnika emandla ekutsi aletse livi lami kuyo intalelwane yesisu sakho—futsi hhayi kuletsa livi lami kuphela, kusho iNkhosi, kodvwa kubakholwisa ngelivi lami, leliyawube selivele latisiwe emkhatsini wabo.",
                "12": "Ngaloko-ke, intalo yesisu sakho iyawubhala; kanjalo nentalo yesisu saJuda iyawubhala; futsi loko lokuyawubhalwa yintalo yesisu sakho, naloko lokuyawubhalwa yintalo yesisu saJuda, kuyawukhula ndzawonye, kute kuphikise timfundziso temanga futsi kucedze imibango, futsi kuletse kuthula emkhatsini wentalo yesisu sakho, kanye nekuyiletsa elwatini lwaboyise etinsukwini tekugcina, futsi ngalokunjalo naselwatini lwetivumelwano tami, kusho iNkhosi.",
                "13": "Futsi ebutsakatsakeni uyawukwentiwa abe nemandla, ngalolosuku ngesikhatsi umsebenti wami sewucala emkhatsini wabo bonkhe bantfu bami, kute nibuyiselwe, Awu yindlu yaka-Israyeli, kusho iNkhosi.",
                "14": "Futsi waphrofetha kanje Josefa, atsi: Buka, loyo mboni iNkhosi itawumbusisa; futsi labo labayofuna kumbulala bayawubhujiswa; ngoba lesi setsembiso, lengisitfole eNkhosini, ngentalo yesisu sami, siyawugcwaliseka. Buka, nginesiciniseko ngekugcwaliseka kwalesi setsembiso",
                "15": "Libito lakhe liyawubitwa ngami; futsi liyawukuba libito leyise. Uyawuba njengami; ngoba leyontfo, iNkhosi leyawuyiletsa ngesandla sakhe, ngemandla eNkhosi iyawuletsa bantfu bami ensindzisweni.",
                "16": "Yebo, waphrofetha kanjalo ke Josefa atsi: Nginesiciniseko ngalentfo, njengoba nginesiciniseko ngesetsembiso saMosi; ngoba iNkhosi itsite kimi, ngitawuyigcina intalelwane yakho ingunaphakadze.",
                "17": "Futsi iNkhosi itse: Ngitawuvusa Mosi; futsi ngitawumniketa emandla endvukwini; futsi ngitawumniketa kwehlulela ngembhalo. Kodvwa angeke ngilukhulule lulwimi lwakhe, kutsi akhulume kakhulu, ngoba angitukumenta abe liciko ekukhulumeni. Kodvwa ngitawumbhalela umtsetfo wami, ngemunwe wesandla sami lucobo; futsi ngitawumentela umkhulumeli wakhe.",
                "18": "Futsi iNkhosi yaphindza yatsi kimi: Ngitawuvusa kuyo intalo yesisu sakho; futsi ngitawumentela umkhulumeli. Buka, ngitawumniketa kutsi abhale umbhalo wentalo yesisu sakho, abhalele intalo yesisu sakho, futsi umkhulumeli wesisu sakho uyawukumemetela loko.",
                "19": "Futsi emavi layawuwabhala ayawuba ngemavi ladzingekile ngekuhlakanipha kwami kutsi andluliselwe kuyo intalo yesisu sakho. Futsi kuyawukuba shengatsi intalo yesisu sakho ikhale kubo iselutfulini; ngoba ngiyalwati lukholo lwabo.",
                "20": "Futsi iyawukhala iselutfulini; yebo, nangekuphendvuka kubomnakabo, nangemvakwetitukulwane letiningi lesetendlula ngabo, Futsi kuyawukwenteka kutsi kukhala kwabo kuyawukuya kuyo intalo yesisu sakho, njengekuba sobala kwemavi abo.",
                "21": "Ngenca yelukholo lwabo emavi abo ayawuchubekela phambili aphuma emlonyeni wami aye kubomnakabo labayintalo yesisu sakho; futsi butsakatsaka bemavi abo ngitawubenta bucine elukholweni lwabo, kute ngikhumbule sivumelwano lengasenta kuboyihlo.",
                "22": "Manje, buka, ndvodzana yami Josefa, babe wakudzala waphrofetha ngalendlela.",
                "23": "Ngaloko-ke, ngenca yalesi sivumelwano wena ubusisiwe; ngoba intalelwane yakho angeke ibhujiswe, ngoba iyawulalela emavi alencwadzi.",
                "24": "Futsi kuyawuvuka lomunye lonemandla emkhatsini wabo, loyawukwenta lokuningi lokuhle, ekukhulumeni nasekwenteni, uyawuba lithulusi etandleni taNkulunkulu, abe nelukholo lolukhulu, lwekwenta timangaliso letinkhulu, futsi ente leyontfo lenkhulu emehlweni aNkulunkulu, ekugcwalisekeni kwekubuyiselwa lokuningi kuyo indlu yaka-Israyeli, futsi nakuyo intalelwane yabomnakenu.",
                "25": "Manje, ubusisiwe, Josefa. Buka, umncane; ngaloko-ke lalela emavi emnakenu, Nefi, futsi kuyawukwentiwa kuwe ngekwemavi lesengiwakhulumile. Khumbula emavi eyihlo lobhubhako. Amen."
            },
            "4": {
                "1": "Manje, mine, Nefi sengikhuluma ngalokuphatselene netiphrofetho babe lakhuluma ngato ngalokuphatselene naJosefa, lowatfwalwa wamikiswa eGibhithe.",
                "2": "Ngoba bukani, ngempela waphrofetha ngalokuphatselene nayo yonkhe intalelwane yakhe. Futsi tiphrofetho latibhala, atikho letinkhulu ngetulu kwato. Futsi waphrofetha ngalokuphatselene natsi, kanye nangetitukulwane tetfu letitako; futsi tibhalwe kubongcwengcwe belitfusi.",
                "3": "Ngaloko-ke, emvakwekutsi babe asacedzile kukhuluma ngalokuphatselene netiphrofetho taJosefa, wabita bantfwana baLamani, emadvodzana akhe, kanye nemadvodzakati akhe, watsi kubo: Bukani, madvodzana, kanye nani madvodzakati ami, leningemadvodzana nemadvodzakati elitubulo lami, nginesifiso sekutsi shengatsi beningawalalela emavi ami.",
                "4": "Ngoba iNkhosi Nkulunkulu ishilo kutsi: Kangangoba niyawuyigcina imiyaleto yami niyawuphumelela eveni; futsi kangangoba ningatuyigcina imiyaleto yami niyawuhlukaniswa ebukhoneni bami.",
                "5": "Kodvwa bukani, madvodzana ami kanye nani madvodzakati ami, anginokwati kutsi ngehlele ethuneni lami ngaphandle kwekutsi nginishiye nesibusiso; ngoba bukani, ngiyati kutsi uma nikhuliswa ngendlela lekufanele nihambe ngayo anituphambuka kuyo.",
                "6": "Ngaloko-ke, uma nicalekiswa, bukani, ngishiya sibusiso sami etikwenu, kutsi sicalekiso sisuswe kini bese batali benu baphendvula ngaso.",
                "7": "Ngaloko-ke, ngenca yesibusiso sami iNkhosi Nkulunkulu angeke ivume kutsi nibhubhe; itawuba nesihawu kini futsi nakuyo intalelwane yenu ingunaphakadze.",
                "8": "Futsi kwenteka kutsi emvakwekutsi babe asacedzile kukhuluma nemadvodzana kanye nemadvodzakati aLamani, wenta kutsi emadvodzana nemadvodzakati aLemuweli aletfwe phambi kwakhe.",
                "9": "Futsi wakhuluma kubo, watsi: Bukani, madvodzana ami kanye nani madvodzakati ami, leningemadvodzana nemadvodzakati endvodzana yami yesibili; bukani, nginishiya nesibusiso lesifanako naleso lengisishiye kumadvodzana nakumadvodzakati aLamani; ngaloko-ke aniyukubhujiswa nya; kodvwa ekugcineni intalelwane yenu iyawubusiswa.",
                "10": "Futsi kwenteka kutsi emvakwekutsi babe sekacedzile kukhuluma nabo, bukani, wakhuluma kuwo emadvodzana nemadvodzakati a-Ishmayeli, yebo, futsi nakubo bonkhe bendlu yakhe.",
                "11": "Futsi emvakwekutsi asacedzile kukhuluma nabo, wakhuluma naSemu, watsi, Ubusisiwe wena, kanye nentalelwane yakho; ngoba uyawukudla lifa lalelive njengemnakenu Nefi. Futsi intalelwane yakho iyawubalwa kanye nentalelwane yakhe; Uyawukuba njengemnakenu, nentalelwane yakho njengentalelwane yakhe; futsi uyawubusiswa kuto tonkhe tinsuku takho.",
                "12": "Futsi kwenteka kutsi emvakwekutsi babe, Lehi, asakhulumile kubo bonkhe bendlu yakhe, ngekwemizwa yenhlitiyo yakhe kanye naMoya weNkhosi lowawukuye, wakhula waba mdzala. Futsi kwenteka kutsi wafa, wabese uyangcwatjwa.",
                "13": "Futsi kwenteka kutsi kungakabi natinsuku letiningi emvakwekufa kwakhe, Lamani naLemuweli kanye nemadvodzana a-Ishmayeli bangitfukutselela ngenca yemiyalo yeNkhosi.",
                "14": "Ngoba mine, Nefi, ngaphocelelwa kutsi ngikhulume nabo, njengekwelivi layo; ngoba ngangikhulume tintfo letiningi kubo, futsi kanjalo nababe, ngaphambi kwekufa kwakhe; lokuningi kwaloko lakusho kubhaliwe kulabanye bongcwengcwe bami; ngoba incenye leningi yemlandvo ibhalwe kulabanye bongcwengcwe bami.",
                "15": "Futsi kulaba ngibhala tintfo temphefumulo wami, kanye nalokuningi kwemibhalo lengcwele lecoshwe kubongcwengcwe belitfusi. Ngoba umphefumulo wami uyatfokota ngemibhalo lengcwele, futsi inhlitiyo yami iyazindla ngayo, futsi ngiyayibhala kute ifundvwe futsi ibe yinzuzo kubantfwana bami.",
                "16": "Bukani, umphefumulo wami uyatfokota ngetintfo teNkhosi; futsi inhlitiyo yami iyazindla njalonjalo ngetintfo lengitibonile futsi ngativa.",
                "17": "Noko, nanoma kungenca yebuhle lobukhulu beNkhosi, ekungikhombiseni imisebenti yayo lemikhulu nalemangalisako, inhlitiyo yami yakhala yatsi: Awu mine muntfu welusizi! Yebo, inhlitiyo yami idzabukile ngenca yenyama yami; umphefumulo wami ulusizi ngenca yebubi bami.",
                "18": "Ngitungeletwe ndzawo tonkhe, ngenca yetilingo kanye netono letingihaca kalula.",
                "19": "Futsi uma ngifisa kujabula, inhlitiyo yami iyabubula ngenca yetono tami; noko, ngiyati kutsi litsemba lami likubani.",
                "20": "Nkulunkulu wami uludvondvolo lwami; ungiholile etinhluphekweni tami ehlane; futsi wangigcina emantini lajule kakhulu.",
                "21": "Ungigcwalisele ngelutsandvo lwakhe, nangalokwanele kutsi kushiswe inyama yami.",
                "22": "Utitfobisile titsa tami, watenta tachachatela phambi kwami.",
                "23": "Bukani, ukuvile kukhala kwami emini, futsi wanginika lwati ngemibono ebusuku.",
                "24": "Futsi emini ngikhule ngaba nesibindzi ekuthandazeni lokukhulu phambi kwakhe; yebo, livi lami ngilitfumele etulu; netingelosi tehlela phansi futsi tangifundzisa.",
                "25": "Futsi ngetimphiko taMoya wakhe umtimba wami utsatsiwe wayiswa etintsabeni letiphakeme kakhulu. Emehlo ami abone tintfo letinkhulu, yebo, letinkhulu kakhulu kumuntfu; ngako-ke ngayalwa kutsi ngingatibhali.",
                "26": "Awu pho, uma ngibone tintfo letinkhulu kangaka, uma iNkhosi ekutehliseni kwayo kubantfwana bebantfu ibavakashele bantfu ngemusa lomkhulu kangaka, kungani inhlitiyo yami ilila nemphefumulo wami ulibala esigodzini selusizi, futsi inyama yami iphela, nemandla ami ehla, ngenca yetinhlupheko tami na?",
                "27": "Futsi kungani ngivumela sono, ngenca yenyama yami na? Yebo, kungani ngivumela tilingo, kute lomubi atfole indzawo enhlitiyweni yami kute acedze kuthula kwami futsi ahluphe umphefumulo wami? Kungani ngitfukutsele ngenca yesitsa sami na?",
                "28": "Vuka, mphefumulo wami! Ungabe usalengela esonweni. Jabula, Awu nhlitiyo yami, futsi ungabe usasinika indzawo sitsa semphefumulo wami.",
                "29": "Ungabe usatfukutsela futsi ngenca yetitsa tami. Ungabe usawehlisa emandla ami ngenca yetinhlupheko tami.",
                "30": "Jabula, Awu nhlitiyo yami, futsi ukhale eNkhosini, utsi: Awu Nkhosi, Ngitawukudvumisa ingunaphakadze; yebo, umphefumulo wami utawutfokota ngawe, Nkulunkulu wami, kanye nelidvwala lensindziso yami.",
                "31": "Awu Nkhosi, ungawuhlenga yini umphefumulo wami na? Ungangikhulula yini etandleni tetitsa tami na? Ungangenta yini kutsi ngitfutfumele ngenca yekubona sono na?",
                "32": "Kwangatsi emasango esihogo abengavaleka njalonjalo phambi kwami, ngenca yekutsi inhlitiyo yami iphukile futsi nemoya wami udzabukile! Awu Nkhosi, ungawavali emasango ekulunga phambi kwami, kute ngihambe endleleni yesigodzi lesiphansi, kute ngicondze endleleni lelula!",
                "33": "Awu Nkhosi, ungangitungeleta ndzawo tonkhe ngesembatfo sekulunga kwakho! Awu Nkhosi ungayenta indlela yami yekubaleka phambi kwetitsa tami! Ungayenta indlela yami icondze phambi kwami! Ngicela ungasibeki sikhubekiso endleleni yami—kepha ucacise indlela yami phambi kwami, futsi ungangivimbeli endleleni yami, kodvwa tindlela tesitsa sami.",
                "34": "Awu Nkhosi, ngetsembele kuwe, futsi ngitawuwetsembela kuwe ingunaphakadze. Angeke ngibeke litsemba lami emandleni emuntfu; ngoba ngiyati kutsi ucalekisiwe loyo lobeka litsemba lakhe emandleni emuntfu. Yebo, ucalekisiwe loyo lobeka litsemba lakhe kumuntfu noma lowenta umuntfu emandla akhe.",
                "35": "Yebo, ngiyati kutsi Nkulunkulu utawumnika ngemusa loyo locelako. Yebo, Nkulunkulu wami utawunginika, uma ngingaceli ngalokungakalungi; ngako-ke ngitawuliphakamisela kuye livi lami; yebo, ngitawukhala kuye Nkulunkulu wami, dvwala lekulunga kwami. Bukani, livi lami liyawukhuphukela etulu kuwe ingunaphakadze, dvwala lami kanye naNkulunkulu wami waphakadze. Amen."
            },
            "5": {
                "1": "Bukani, kwenteka kutsi mine, Nefi, ngakhala kakhulu eNkhosini Nkulunkulu, ngenca yentfukutselo yabomnaketfu.",
                "2": "Kodvwa bukani, intfukutselo yabo yakhula ngalokumelene nami, kangangekutsi bafuna kuyitsatsa imphilo yami.",
                "3": "Yebo, bavungama ngalokumelene nami, batsi: Umnaketfu lomncane ucabanga kubusa ngetulu kwetfu; futsi sesibe netilingo letiningi ngenca yakhe; ngaloko-ke manje asimbulale, kute singabe sisaphindza sihlushwe ngenca yemavi akhe. Ngoba bukani, angeke simvumele kutsi abe ngumbusi wetfu, ngoba kungekwetfu, tsine lesibomnakabo labadzala, kutsi sibuse ngetulu kwalaba bantfu.",
                "4": "Manje mine angibhali kulabongcwengcwe onkhe lamavi labawavungama ngawo ngalokumelene nami. Kepha kuyangenelisa kusho, kutsi bafuna kuyitsatsa imphilo yami.",
                "5": "Futsi kwenteka kutsi iNkhosi yangicwayisa, kutsi mine, Nefi, ngisuke kubo ngibalekele ehlane, nabo bonkhe labo bebafuna kuhamba nami.",
                "6": "Ngaloko-ke, kwenteka kutsi mine, Nefi, ngatsatsa umndeni wami, kanjalo naZoramu nemndeni wakhe, naSemu, umnaketfu lomdzala kanye nemndeni wakhe, naJakobe, naJosefa banaketfu labancane, kanjalo nabodzadzewetfu, kanye nabobonkhe labo labebafuna kuhamba nami. Futsi bonkhe labo labebafuna kuhamba nami kwakungulabo labebakholelwa etecwayisweni kanye nasetembulweni taNkulunkulu; ngaloko-ke, bawalalela emavi ami.",
                "7": "Futsi tsine satsatsa emathende etfu kanye nato tonkhe tinfto lebesingakhona kutitsatsa, sahamba ehlane sikhatsi lebesingaba tinsuku letiningi. Futsi emvakwekutsi sesihambe sikhatsi lesingaba tinsuku letiningi samisa emathende etfu.",
                "8": "Futsi nebantfu bami bafuna silibite ligama lendzawo ngaNefi; ngaloko-ke sayibita ngaNefi.",
                "9": "Futsi bonkhe labo labebanami bancuma kutsi batibite ngebantfu baNefi.",
                "10": "Futsi tsine setama kutsi sigcine tehlulelo, nemitsetfo, kanye nemiyaleto yeNkhosi kuto tonkhe tintfo, njengemtsetfo waMosi.",
                "11": "Futsi iNkhosi yayinatsi, futsi saphumelela kakhulu; ngoba sayihlanyela inhlanyelo, saphindze savuna kwaba yinala. Futsi sacala kukhulisa imihlambi yetimvu, nemihlambi yetinkhomo, kanye netilwane talolonkhe luhlobo.",
                "12": "Futsi mine, Nefi, ngetulu kwaloko bengiyiletsile nemibhalo leyo lebeyicoshwe kubongcwengcwe belitfusi; futsi kanjalo nebhola, noma inkhombandlela, leyo lebeyilungiselwe babe ngesandla seNkhosi, njengaloko lokubhaliwe.",
                "13": "Futsi kwenteka kutsi tsine sacala kuphumelela kakhulu, kanye nekwandza eveni.",
                "14": "Futsi mine, Nefi, ngayitsatsa inkemba yaLabani, ngakha letiningi tinkemba letifana nayo, ngekwesaba kutsi mhlawumbe noma ngayiphi indlela bantfu labo manje labesebabitwa ngemaLamani bate batosihlasela futsi basibhubhise; ngoba bengiyati inzondo yabo kitsi kanye nakubantfwana bami kanye nalabo labebabitwa ngebantfu bami.",
                "15": "Futsi ngabafundzisa bantfu bami kwakha takhiwo, kanye nekusebenta ngalo lonkhe luhlobo lwelugodvo, nelwensimbi, nelwekhopha, nelwelitfusi, nelwensimbi, nelweligolide, nelwesiliva, nematje laligugu, letatitiningi kakhulu.",
                "16": "Mine, Nefi, ngalakha lithempeli; futsi ngalakha ngendlela yelithempeli laSolomoni ngaphandle nje kwekutsi lalingakakhiwa ngetintfo letinengi kakhulu letiligugu; ngoba tatingeke titfolakale eveni, ngaloko-ke, lalingeke lakhiwe njengelithempeli laSolomoni. Kodvwa indlela yekwakhiwa yayinjenge lithempeli laSolomoni; futsi kwakhiwa kwalo kwakukuhle kakhulu.",
                "17": "Futsi kwenteka kutsi mine, Nefi, ngenta nebantfu bami kutsi bakhutsale, nekutsi basebente ngetandla tabo.",
                "18": "Futsi kwenteka kutsi bafuna kutsi ngibe yinkhosi yabo. Kodvwa mine, Nefi, ngangifisa kutsi bangabi nayo inkhosi; noko, ngabentela ngaloko lokwakusemandleni ami.",
                "19": "Futsi bukani, emavi eNkhosi abesagcwalisekile kubomnaketfu, lawo leyawakhuluma mayelana nabo, ekutsi ngiyawuba ngumbusi wabo kanye nemfundzisi wabo. Ngaloko-ke, ngaba nguye umbusi wabo kanye nemfundzisi wabo, njengemiyaleto yeNkhosi, kwate kwaba sikhatsi bafuna kutsatsa imphilo yami.",
                "20": "Ngaloko-ke livi leNkhosi lagcwaliseka lelo leyalikhuluma kimi, isho kutsi: Kangangoba bangeke bawalalele emavi akho bayawuhlukaniswa phambi kweNkhosi. Futsi bukani, bahlukaniswa ebukhoneni bayo.",
                "21": "Futsi yona yenta kutsi sicalekiso sehlele etikwabo, yebo, sicalekiso lesibuhlungu, ngenca yebubi babo. Ngoba bukani, bebatente taba lukhuni tinhlitiyo tabo ngalokumelene nayo, kangangekutsi bese banjengelitje lelicine kakhulu; ngaloko-ke, njengoba bebamhlophe, futsi babukeka kahle kakhulu baphindze batsandzeka, kute bangabe basakwati kuyenga bantfu bami iNkhosi Nkulunkulu yenta kutsi sikhumba sebumnyama sibe kubo.",
                "22": "Futsi naku lokushiwo yiNkhosi Nkulunkulu: Ngitawukwenta kutsi benyanyeke kubantfu bakho, ngaphandle kwekutsi baphendvuke ebubini babo.",
                "23": "Futsi iyawucalekiswa intalelwane yakhe loyo lohlangana nentalelwane yabo; ngoba yona iyawucalekiswa nangesicalekiso lesifanako. Futsi iNkhosi yakukhuluma loku, futsi kwenteka.",
                "24": "Futsi ngenca yesicalekiso sabo lebesisetikwabo baba bantfu labangemavila, labagcwele kuganga kanye nebucili, futsi bafuna ehlane tilwane tasendle letidliwako.",
                "25": "Futsi iNkhosi Nkulunkulu yatsi kimi: bayawuba luhlupho kuyo intalelwane yakho, kuyiphehlela kutsi ingikhumbule; futsi kangangoba yona ingeke ingikhumbule, futsi ilalele emavi ami, bayawuyihlupha kute kube sekubhujisweni.",
                "26": "Futsi kwenteka kutsi mine, Nefi, ngamngcwelisa Jakobe, kanye naJosefa, kutsi babe baphristi kanye nebafundzisi eveni lebantfu bami.",
                "27": "Futsi kwenteka kutsi saphila ngendlela yekujabula.",
                "28": "Futsi iminyaka lengemashumi lamatsatfu bese yendlulile kusukela ngesikhatsi sasuka eJerusalema.",
                "29": "Futsi mine, Nefi, ngangiyigcinile imibhalo kubongcwengcwe bami, lebengibentile ngebantfu bami kute kube nyalo.",
                "30": "Futsi kwenteka kutsi iNkhosi Nkulunkulu yatsi kimi: Yenta labanye bongcwengcwe, futsi utawucopha letiningi tintfo kubo letinhle emehlweni ami, kute bazuze bantfu bakho.",
                "31": "Ngaloko-ke, mine, Nefi, kulalela imiyaleto yeNkhosi, ngahamba ngabenta labo bongcwengcwe lengicophe kubo leti tintfo.",
                "32": "Futsi ngacopha loko lokutsandzekako kuNkulunkulu. Futsi uma bantfu bami batitsandza tintfo taNkulunkulu bona batawuyitsandza imifanekiso lecoshwe kulaba bongcwengcwe.",
                "33": "Futsi uma bantfu bami banesifiso sekwati kabanti ngencenye letsite yemlandvo webantfu bami kufanele bacwaninge labanye bongcwengcwe bami.",
                "34": "Futsi kuyangenelisa kusho kutsi iminyaka lengemashumi lamane yase yendlulile, futsi sase sike saba netimphi kanye nemibango nabomnaketfu."
            },
            "6": {
                "1": "Emavi aJakobe, umnakaboNefi, lawakhuluma kubantfu baNefi:",
                "2": "Bukani, bomnaketfu labatsandzekako, mine, Jakobe, ngibitwe nguNkulunkulu, futsi ngigcotjwe ngendlela yeluhlelo lwakhe lolungcwele, futsi ngincweliswe ngumnaketfu Nefi, lenimbuka njengenkhosi noma umvikeli, futsi lenincike kuye kutsi aniphephise, bukani niyati kutsi ngikhulume kini tintfo letiningi kakhulu.",
                "3": "Noko, ngikhuluma kini futsi; ngoba nginesifiso senhlalakahle yemiphefumulo yenu. Yebo, inshisekelo yami yinkhulu ngani; futsi nani lucobo lwenu niyakwati kutsi seloku kwaba njalo. Ngoba nginincusile ngayo yonkhe inkhutsalo; futsi nginifundzisile emavi ababe; futsi ngikhulumile kini mayelana nato tonkhe tintfo letibhaliwe, kusukela ekudalweni kwemhlaba.",
                "4": "Manje, bukani, ngitokhuluma kini mayelana netintfo letikhona, naleto letitawukwenteka; ngaloko-ke ngitawunifundzela emavi a-Isaya. Futsi lawo ngemavi umnaketfu lafisa kutsi ngiwakhulume kini. Futsi ngiwakhuluma kini ngenca yenu, kute nifundze futsi nidvumise ligama laNkulunkulu wenu.",
                "5": "Manje, emavi lengitowafundza ngiwo lawo Isaya lawakhuluma mayelana nayo yonkhe indlu yaka-Israyeli; ngaloko-ke, ngiwabhekisa kini, ngoba nibendlu yaka-Israyeli. Futsi tiningi tintfo letakhulunywa ngu-Isaya letibhekiswe kini, ngenca yekutsi nibendlu yaka-Israyeli.",
                "6": "Manje, ngulawa lamavi: Naku lokushiwo yiNkhosi Nkulunkulu: Bukani, ngitawuphakamisa sandla sami kubo beTive, futsi ngimise sibonakaliso sami kubantfu; futsi bayawuletsa emadvodzana akho etandleni tabo, kanye nemadvodzakati akho bayawuwatjatsa emahlombe abo.",
                "7": "Futsi emakhosi ayawuba bobabe bakho labakondlako, nemakhosikati abo bomake bakho labakondlako; bayawukhotsamela buso babo bubheke phansi, futsi bakhotse lutfuli lwetinyawo takho; futsi uyawukwati kutsi ngiyiNkhosi; ngoba abanawujabha labo labangilindzako.",
                "8": "Futsi manje mine, Jakobe, ngitokhuluma mayelana naloko lokuphatselene nalamavi. Ngoba bukani, iNkhosi ingikhombisile kutsi labo labebaseJerusalema, lapho saphuma khona, babulewe futsi batfwalwa batfunjwa.",
                "9": "Noko, iNkhosi ingikhombisile kutsi bayophindze babuye futsi. Futsi ngetulu kwaloko ingikhombisile kutsi iNkhosi Nkulunkulu, loNgcwele waka-Israyeli, itotibonakalisa kubo isenyameni; futsi emvakwekutsi itibonakalisile bayoyibhacabula futsi bayibetsele, njengekwemavi engilosi leyawakhuluma kimi.",
                "10": "Futsi emvakwekutsi sebatente lukhuni tinhlitiyo tabo futsi baticinisa tinhloko tabo ngalokumelene naloNgcwele waka-Israyeli, bukani, tehlulelo taloNgcwele waka-Israyeli tiyawuta etikwabo. Futsi lusuku luyeta lapho bayawushaywa baphindze bahlushwe.",
                "11": "Ngaloko-ke, emvakwekutsi sebabalekisiwe bayiswa emuva naphambili, ngoba naku lokushiwo yingilosi, labaningi bayawuhlushwa enyameni, futsi abayukuyekelwa kutsi babhujiswe, ngenca yemithandazo yalabatsembekile; bayawuhlakatwa, futsi bashaywe, futsi batondvwe; noko iNkhosi itawuba nesihawu kubo, kutsi uma batfola lwati ngeMhlengi wabo, bayawuphindze bagcogcwe ndzawonye emaveni lalifa labo.",
                "12": "Futsi babusisiwe beTive, labo umphrofethi labhale ngabo; ngoba bukani, uma kungukutsi bayawuphendvuka futsi bangalwi neSiyoni, baphindze bangatihlanganisi nalelo bandla lelikhulu nalelinengekile, bayawusindziswa; ngoba iNkhosi Nkulunkulu itawutigcwalisa tivumelwano leyatenta kubantfwana bayo; futsi ngalesi sizatfu umphrofethi utibhalile leti tintfo.",
                "13": "Ngaloko-ke, labo labalwa neSiyoni kanye nebantfu besivumelwano beNkhosi bayawukhotsa lutfuli lwetinyawo tabo; futsi bantfu beNkhosi abayukuba nemahloni. Ngoba bantfu beNkhosi ngibo labo labayilindzako; ngoba basakulindzile kuta kwaMesiya.",
                "14": "Futsi bukani, ngekwemavi emphrofethi, Mesiya utawuphindze ativete ngekwakhe kwesibili kute ababuyise; ngaloko-ke, yena utawutiveta ngekwakhe kubo ngemandla kanye nangenkhatimulo lenkhulu, nasekubhujisweni kwetitsa tabo, uma lolosuku lufika lapho bayawukholwa kuye; futsi kute namunye letawumbhubhisa lokholwa kuye.",
                "15": "Futsi labo labangakholwa kuye bayawubhujiswa, ngemlilo, kanye nesivunguvungu, nangekutamatama kwemhlaba, nangekucitseka kwengati, nangesifo lesingumashayabhuce, kanye nangendlala. Futsi bayawukwati kutsi iNkhosi inguNkulunkulu, loNgcwele waka-Israyeli.",
                "16": "Ngoba kuya ngani imphango isuswe kubo labanemandla, noma labatfunjiwe ngekwemtsetfo bakhululwe?",
                "17": "Kodvwa naku lokushiwo yiNkhosi: Nalabatfunjwa balabo labanemandla bayawususwa, futsi imphango yalabo labesabekako iyawukhululwa; ngoba Nkulunkulu loneMandla uyawukhulula bantfu bakhe besivumelwano. Ngoba naku lokushiwo yiNkhosi: Ngitawuphikisana nabo labo labaphikisana nawe—",
                "18": "Futsi mine ngitawubadlisa labo labakucindzetelako, inyama yabo lucobo; futsi bayawudzakwa yingati yabo lucobo njengeliwayini lelinongotelako; futsi yonkhe inyama iyawukwati kutsi mine iNkhosi nginguMsindzisi wakho kanye neMhlengi wakho, loneMandla waJakobe."
            },
            "7": {
                "1": "Yebo, ngoba naku lokushiwo yiNkhosi: Ngabe ngehlukene nawe, noma ngabe ngikulahlile ingunaphakadze na? Ngoba isho kanje iNkhosi: Iphi incwadzi yamake wakho yesahlukaniso na? Ngabe nginike bani, noma ngumuphi kulengibakweletako lenginitsengise kubo na? Yebo, ngabe nginitsengise kubani na? Bukani, ngenca yebubi benu nititsengisile futsi ngenca yetiphambeko tenu make wenu ngehlukene naye.",
                "2": "Ngaloko-ke, ngesikhatsi ngifika, bekungekho muntfu; ngesikhatsi ngimemeta, yebo, akubanga namunye lophendvulako. Awu yindlu yaka-Israyeli, ngabe sandla sami sifinyetiwe yini kutsi asinawukwati kuhlenga, noma ngabe anginamandla ekukhulula na? Bukani, ngekukhuta kwami ngomisa lwandle, ngenta imifula yabo ibe lihlane kanye netinhlanti tabo tinuke ngenca yemanti lashile, futsi tiyafa ngenca yekoma.",
                "3": "Ngembatsisa emazulu ngebumnyama, futsi ngenta indvwangu yelisaka ibe simbonyo sawo.",
                "4": "INkhosi Nkulunkulu inginike lulwimi lwalabafundzile, kute ngikwati kukhuluma livi ngesikhatsi kini, Awu yindlu yaka-Israyeli. Uma senikhatsele ivuka kusa ngekusa. Ivusa indlebe yami kutsi ngive njengalabafundzile.",
                "5": "INkhosi Nkulunkulu iyivulile indlebe yami, futsi angitange ngihlubuke, noma ngibuke emuva.",
                "6": "Nganika umhlane wami kumshayi, kanye netihlatsi tami kulabo labebahlutfula tinwele. Angibusitselisanga buso bami ehlazweni kanye nasekukhafulelweni ngematse.",
                "7": "Ngoba iNkhosi Nkulunkulu itawungisita, ngako-ke angeke ngitfotjiswe. Ngako-ke ngibumisile buso bami njengelitje lelicine kakhulu, futsi ngiyati kutsi angeke ngijabhe.",
                "8": "Futsi iNkhosi isedvute, futsi iyawungitfola ngingenacala. Ngubani lotawumelana nami na? Asime ndzawonye. Ngubani lositsa sami na? Akasondzele edvute nami, futsi ngitawumshaya ngemandla emlomo wami.",
                "9": "Ngoba iNkhosi Nkulunkulu itawungisita. Nabo bonkhe labo labayawungilahla ngelicala, bukani, bonkhe bayawuguga njengengubo, futsi umvunya uyawubadla.",
                "10": "Ngubani emkhatsini wenu loyesabako iNkhosi, lolilalelako livi lenceku yayo, lohamba ebumnyameni futsi abete kukhanya na?",
                "11": "Bukani nine nonkhe leniphemba umlilo, lenitihaca ngetinhlasi, hambani ekukhanyeni kwemlilo wenu kanye nasetinhlasini leto lenitiphembile. Niyawutfola loku ngesandla sami—niyawulala phansi ngelusizi."
            },
            "8": {
                "1": "Ngilaleleni, nine lenilandzela kulunga. Bukani kulo lidvwala lapho nicetulwe khona, kanye nakuyo imbobo yemgodzi lenikhishwe kuyo.",
                "2": "Bukani ku-Abrahama, uyihlo, kanye nakuye Sara, lonitalako; ngoba nguye yedvwa lengambita, ngaphindze ngambusisa.",
                "3": "Ngoba iNkhosi iyawuyidvudvuta iSiyoni, itawutidvudvuta tonkhe tindzawo leticitsiwe tayo; futsi itawukwenta lihlane layo libe njenge-Edeni, kanye nelugadvule lwayo lube njengensimu yeNkhosi. Injabulo kanye nentfokoto kuyawutfolakala kuyo, kubonga kanye nelivi lekuhlabelela.",
                "4": "Ngilaleleni, bantfu bami; futsi ningiphe indlebe, Awu sive sami; ngoba umtsetfo uyawuvela kimi, futsi ngitawukwenta kwehlulela kwami kube kukhanya kubantfu.",
                "5": "Kulunga kwami kusondzele; insindziso yami seyihambe phambili, futsi umkhono wami uyawukwehlulela bantfu. Tichingi titongilindza, futsi tiyawutsembela emkhonweni wami.",
                "6": "Phakamiselani emehlo enu ezulwini, nibuke emhlabeni ngaphansi, ngoba emazulu ayawushabalala njengentfutfu, nemhlaba uyawuguga njengengubo; futsi labo labahlala kuwo bayawufa njengendlela lefanako. Kodvwa insindziso yami iyawuma ingunaphakadze, nekulunga kwami angeke kucedvwe.",
                "7": "Ngilaleleni, nine lenati kulunga, nine bantfu tinhlitiyo tabo lengibhale umtsetfo wami kuto, ningakwesabi kusolwa bantfu, noma nesabe tihlamba tabo.",
                "8": "Ngoba umvunya uyawubadla njengengubo, nemphetfu iyawubadla njengensontfo. Kodvwa kulunga kwami kuyawuma ingunaphakadze, futsi nensindziso yami titukulwane ngetitukulwane.",
                "9": "Vuka, vuka! Yembatsa emandla, Awu mkhono weNkhosi; vuka njengasetinsukwini tasendvulo. Ngabe akusiwe yini lona lowancuma Rahabi, futsi wagwaza idrago na?",
                "10": "Ngabe kwakungesiwe yini lona lowomisa lwandle, emanti elwandle lolukhulu; lowenta indlela ekujuleni kwelwandle kute labahlengiwe bewele na?",
                "11": "Ngako-ke, labahlengiwe beNkhosi bayawubuya, futsi bete ngekuhlabelela eSiyoni; intfokoto lengunaphakadze nebungcwele kuyawuba setinhloko tabo; futsi bayawutfola kujabula nentfokoto; lusizi nekukhala kuyawubaleka.",
                "12": "Nginguye; yebo, nginguye loyo lonidvudvutako. Bukani, ungubani wena, kutsi ungesaba umuntfu, loyawufa, futsi loyindvodzana yemuntfu, loyawukwentiwa abe njengetjani na?",
                "13": "Futsi ukhohliwe yini yiNkhosi umenti wakho, leyaneka emazulu, futsi yabeka sisekelo semhlaba, futsi wesabile njalonjalo mihla yonkhe, ngenca yentfukutselo yemcindzeteli, shengatsi sewulindzele kubhubhisa na? Futsi iphi intfukutselo yemcindzeteli na?",
                "14": "Lotfunjiwe losiboshwa uyashesha, kute akhululwe, futsi kute angafeli emgodzini, noma kute kudla kwakhe angakwesweli.",
                "15": "Kodvwa ngiyiNkhosi Nkulunkulu wakho, lomagagasi akhe ayahlokoma; iNkhosi yemaBandla libito lami.",
                "16": "Futsi ngiwafakile emavi ami emlonyeni wakho, ngakusibekela emtfuntini wesandla sami, kute ngitjale emazulu futsi ngitibeke tisekelo temhlaba, ngitsi kuyo iSiyoni: Bukani, nibantfu bami.",
                "17": "Vuka, vuka, usukume, Awu Jerusalema, wena lonatse esandleni seNkhosi indzebe yentfukutselo yakhe—wena lonatse tidzidzi endzebeni yekutfutfumela letikhanyiwe—",
                "18": "Kute namunye longamhola emkhatsini wawo onkhe emadvodzana lawatele; noma kube khona longamtsatsa ngesandla, kuwo onkhe emadvodzana lawakhulisile.",
                "19": "Lamadvodzana lamabili etile kuwe, ngubani loyawukukhalela—incitsakalo kanye nekubhujiswa kwakho, indlala kanye nenkemba—futsi ngubani lengingakudvudvuta ngaye na?",
                "20": "Emadvodzana acalekile, ngaphandle kwalawa lamabili; wona alala ekugcineni kwemigwaco yonkhe; njengenkunzi yasendle isenethini, bagcwele intfukutselo yeNkhosi, kukhuta kwaNkulunkulu wakho.",
                "21": "Ngako-ke vani loku manje, wena lohluphekile, futsi lodzakiwe, kodvwa hhayi ngewayini:",
                "22": "Naku lokushiwo yiNkhosi yakho, iNkhosi lenguNkulunkulu wakho icelela bantfu bayo indlela; bukani, ngitsetse esandleni sakho indzebe yekutfutfumela, tidzidzi tendzebe yentfukutselo yami; awuseyukunatsa futsi nanini.",
                "23": "Kodvwa ngitawuyibeka esandleni sabo labo labakuhluphako; labatse emphefumulweni wakho: Khotsama, kute sindlule—futsi uwendlalile umtimba wakho njengemhlabatsi nanjengemgwaco kubo labendlulako.",
                "24": "Vuka, vuka wembatse emandla akho, Awu Siyoni; yembatsa tingubo takho letinhle, Awu Jerusalema, dolobha lelingcwele; kusukela nyalo kuya phambili akuseyukungena kuwe nanini longakasoki kanye nalongcolile.",
                "25": "Titsintsitse elutfulini; sukuma, hlala phansi, Awu Jerusalema; tikhulule kuto tibopho tentsamo yakho, Awu ndvodzakati letfunjiwe yaseSiyoni."
            },
            "9": {
                "1": "Manje, bomnaketfu labatsandzekako, nginifundzele leti tintfo kute nati ngalokuphatselene netivumelwano teNkhosi leyavumelana ngato nayo yonkhe indlu yaka-Israyeli—",
                "2": "Lekatikhulumile kumaJuda, ngemlomo webaphrofethi bayo labangcwele, kusukela ekucaleni kuya entansi, situkulwane ngesitukulwane, kute kufike sikhatsi lapho bayawubuyiselwa ebandleni leliciniso kanye nakuso sibaya saNkulunkulu; lapho bayawugcogcelwa ekhaya emaveni lalifa labo, futsi bayawumiswa kuwo onkhe emave abo esetsembiso.",
                "3": "Bukani, bomnaketfu labatsandzekako, ngikhuluma kini leti tintfo kute nitfokote, futsi niphakamise tinhloko tenu ingunaphakadze, ngenca yetibusiso iNkhosi Nkulunkulu leyawutinika bantfwana benu.",
                "4": "Ngoba ngiyati kutsi nifune kakhulu, liningi lenu, kwati ngetintfo letisatokwenteka; ngaloko-ke ngiyati kutsi niyati kutsi inyama yetfu kufanele iguge futsi ife; noko, emitimbeni yetfu siyawumbona Nkulunkulu.",
                "5": "Yebo, ngiyati kutsi niyati kutsi ngemtimba uyawutiveta kubo labo labaseJerusalema, lapho saphuma khona; ngoba kudzingekile kutsi kube semkhatsini wabo; ngoba kudzingekile kutsi uMdali lomkhulu avume kuba ngaphansi kwemuntfu losenyameni, futsi afele bonkhe bantfu, kute bonkhe bantfu babe ngaphansi kwakhe.",
                "6": "Njengoba kufa kufikile kubo bonkhe bantfu, kute kugcwaliseke lisu lemusa weMdali lomkhulu, kufanele kube khona emandla ekuvuka, futsi kuvuka kufanele kutsi kufike kumuntfu ngesizatfu sekuwa; futsi kuwa kwafika ngesizatfu sesiphambeko; futsi ngenca yekutsi umuntfu wawa babese sebahlukaniswa ebukhoneni beNkhosi.",
                "7": "Ngaloko-ke, kufanele kube khona inhlawulo lengapheli—ngaphandle kwekutsi kube khona inhlawulo lengapheli loku lokonakalako ngeke kwembatse kungonakali. Ngaloko-ke, sehlulelo sekucala lesafika kumuntfu kwakufanele kutsi sihlale sikhatsi lesingapheli. Futsi uma kunjalo lomtimba kufanele ulale phansi kute ubole futsi uvutfukele kunina wemhlaba, ungasavuki nanini.",
                "8": "Awu kuhlakanipha kwaNkulunkulu, umusa kanye nesihawu sakhe! Ngoba bukani, uma inyama ingeke isavuka nanini imimoya yetfu kufanele ibe ngaphansi kwaleyo ngilosi leyawa phambi kwaNkulunkulu longunaPhakadze, futsi yaba ngudeveli, kutsi ingasavuki nanini.",
                "9": "Futsi imimoya yetfu bekufanele ifane naye, futsi sibe bodeveli, tingilosi kudeveli, sivalelwe ngaphandle ebukhoneni baNkulunkulu wetfu, futsi sihlale neyise wemanga, elusizini, njengaye lucobo; yebo, kuye loyo muntfu lowakhohlisa batali betfu bekucala, lotigucula acishe afane nengilosi yekukhanya, futsi lophehlela bantfwana bebantfu emacenjini layimfihlo ekubulala kanye nato tonkhe tindlela letiyimfihlo temisebenti yebumnyama.",
                "10": "Awu bukhulu kangakanani buhle baNkulunkulu wetfu, losilungiselela indlela yetfu yekuphunyuka ekubanjweni ngulesi silwane lesikhulu lesesabekako; yebo, leso silwane lesikhulu, kufa nesihogo, lengisibita ngekufa kwemtimba, futsi ngalokunjalo nekufa kwakamoya.",
                "11": "Futsi ngenca yendlela yekukhululwa nguNkulunkulu wetfu, loNgcwele waka-Israyeli, lokufa, loku lesengikhulume ngako, lokungekwesikhashana, kuyawukhulula labafile bakho, loko kufa lokulithuna.",
                "12": "Futsi lokufa lesengikhulume ngako, lokukufa kwakamoya, kuyawukhulula labafile bakho; loko kufa kwamoya lokusihogo; ngaloko-ke, kufa kanye nesihogo kufanele kukhulule labafile bakho, sihogo kufanele sikhulule imimoya yaso lesekutfunjweni, lithuna kufanele likhulule imitimba yalo lesekutfunjweni, futsi imitimba kanye nemimoya yebantfu itawubuyiselwa lomunye kulomunye; futsi kungemandla ekuvuka kwaloNgcwele waka-Israyeli.",
                "13": "Awu likhulu kangakanani lisu laNkulunkulu wetfu! Ngoba ngakulolunye luhlangotsi, ipharadesi yaNkulunkulu kufanele ikhulule imimoya yalabalungile, lithuna likhulule umtimba walolungile; umoya kanye nemtimba kubuyiselwe kuko lucobo lwako futsi, futsi bonkhe bantfu babe nekungaboli baphindze bangafi, futsi babe bantfu labaphilako, babe nelwati loluphelele njengatsi lesisenyameni, ngaphandle nje kwekutsi lwati lwetfu luyawupheleliswa.",
                "14": "Ngaloko-ke, siyawuba nelwati loluphelele ngako konkhe kuba nelicala kwetfu, nekungahlanteki kwetfu, kanye nebungcunu betfu; futsi labalungile bayawuba nelwati loluphelele lwentfokoto yabo, kanye nekulunga kwabo, futsi bambatsiswe ngekucweba, yebo, nangengubo yekulunga.",
                "15": "Futsi kuyawukwenteka kutsi ngesikhatsi bonkhe bantfu sebendlulile kuloku kufa kwekucala baya ekuphileni, kangangekutsi sebangasenawukufa, kufanele bavele phambi kwesihlalo sekwehlulela saloNgcwele waka-Israyeli, emvakwaloko kuta kwehlulelwa, futsi emvakwaloko kufanele bahlulelwe ngekwehlulelwa lokungcwele kwaNkulunkulu.",
                "16": "Futsi ngeliciniso njengoba iNkhosi iphila, ngoba iNkhosi Nkulunkulu ikukhulumile loku, futsi kulivi layo laphakadze, lelingasoze landlula, kutsi labo labalungile bayawulunga njalo, futsi labo labangcolile bayawungcola njalo; ngaloko-ke, labo labangcolile bangudeveli kanye netingilosi takhe; futsi bayawukuya emlilweni waphakadze, lolungiselwe bona; nekuhlupheka kwabo kunjengelichibi lemlilo kanye nesibabule, lilangabi laso lelikhuphukela etulu phakadze naphakadze futsi lingenamkhawulo.",
                "17": "Awu bukhulu kanye nekulunga kwaNkulunkulu wetfu! Ngoba uyawukwenta onkhe emavi akhe, futsi aphume emlonyeni wakhe, nemtsetfo wakhe kufanele ugcwaliseke.",
                "18": "Kodvwa, bukani, labalungile, labangcwele baloNgcwele waka-Israyeli, labo labakholwako kuye loNgcwele waka-Israyeli, labo labatibeketelele tinhlupheko temhlaba, futsi bangalinaki lihlazo lawo, bayawudla lifa lembuso waNkulunkulu, lelalungiselwa bona kusukela esisekelweni semhlaba, futsi kutfokota kwabo kuyawugcwala ingunaphakadze.",
                "19": "Awu bukhulu bemusa waNkulunkulu wetfu, loNgcwele waka-Israyeli! Ngoba ukhulula labangcwele bakhe kuso leso silwane lesesabekako develi, nekufa, nesihogo, nakulelo chibi lemlilo kanye nesibabule, lokukuhlupheka lokungapheli.",
                "20": "Awu bukhulu kangakanani bungcwele baNkulunkulu wetfu! Ngoba yena wati tonkhe tintfo, futsi kute lutfo ngaphandle kwekutsi yena ayati.",
                "21": "Futsi uta emhlabeni kute asindzise bonkhe bantfu uma batawulilalela livi lakhe; ngoba bukani, uva buhlungu bebantfu bonkhe, yebo, buhlungu bato tonkhe tidalwa letiphilako, besilisa, besifazane, kanye nebantfwana, lababemndeni wa-Adamu.",
                "22": "Futsi uva loku kuhlupheka kute kuvuka kute kubo bonkhe bantfu, kute bonkhe beme phambi kwakhe elusukwini lolukhulu nelekwehlulelwa.",
                "23": "Futsi uyaleta bonkhe bantfu kutsi kufanele baphendvuke, baphindze babhajatiswe egameni lakhe, babe nekukholwa lokuphelele kuye loNgcwele waka-Israyeli, noma ngeke basindziswe embusweni waNkulunkulu.",
                "24": "Futsi uma bangetukuphendvuka bakholwe egameni lakhe, futsi babhajatiswe egameni lakhe, futsi babeketele kute kube sekugcineni, kufanele balahlwe; ngoba iNkhosi Nkulunkulu, loNgcwele waka-Israyeli, ukukhulumile loku.",
                "25": "Ngaloko-ke, unikete umtsetfo; futsi lapho kungekho umtsetfo lonikiwe kute sijeziso; futsi lapho kungekho sijeziso kute kubekwa licala; futsi lapho kute kubekwa licala umusa waloNgwele wa-Israyeli ubabitela kuye, ngenca yenhlawulo; ngoba bakhululwa ngemandla akhe.",
                "26": "Ngoba inhlawulo yenelisa tidzingeko tekulunga kwakhe kubo bonkhe labo labangenawo umtsetfo loniketiwe kubo, kute bakhululwe kuleso silwane lesesabekako, kufa kanye nesihogo, nadeveli, nelichibi lemlilo nesibabule, lelikuhlupheka lokungapheli; futsi babuyiselwa kuloyo Nkulunkulu lowabanika umphefumulo, longulongcwele waka-Israyeli.",
                "27": "Kodvwa maye kuye loyo lonikiwe umtsetfo, yebo, loyo lonayo yonkhe imiyaleto yaNkulunkulu, njengatsi, loyo loyephulako, futsi loyo locitsa tinsuku tekuvivinywa kwakhe, ngoba simo sakhe siyesabeka!",
                "28": "Awu lelo lisu lebucili lobubi! Awu kubate, kanye nebutsakatsaka, nebuwula bebantfu! Uma sebafundzile bacabanga kutsi bahlakaniphile, futsi abasilaleli seluleko saNkulunkulu, ngoba basibeka eceleni, bacabanga kutsi bayati, ngaloko-ke, kuhlakanipha kwabo kubuwula futsi akunanzuzo kubo. Futsi bayawubhubha.",
                "29": "Kodvwa kufundza kuhle uma balalela teluleko taNkulunkulu.",
                "30": "Kodvwa maye kuto ticebi, leticebile ngekwetintfo temhlaba. Ngoba ngenca yekutsi ticebile tidzelela labamphofu, tihluphe labatfobekile, netinhlitiyo tato tikulengcebo yato; ngaloko-ke, ingcebo yato ingunkulunkulu wato. Futsi bukani, ingcebo yato iyawubhubha kanye nato futsi.",
                "31": "Futsi maye kuto tihhulu letingetukuva; ngoba tiyawubhubha.",
                "32": "Maye kuto timphumphutse letingetubona; ngoba nato tiyawubhubha futsi.",
                "33": "Maye kubo labangakasoki enhlitiyweni, ngoba lwati lwebubi babo luyawubashaya ngelusuku lwekugcina.",
                "34": "Maye kuye umkhohlisi, ngoba uyawuphonswa phansi esihogweni.",
                "35": "Maye kuye umbulali lobulala mabomu, ngoba uyawufa.",
                "36": "Maye kubo labo labenta bugwadla, ngoba bayawuphonswa phansi esihogweni.",
                "37": "Yebo, maye kubo labo labakhonta tithico, ngoba develi wabo bonkhe bodeveli uyatfokota ngabo.",
                "38": "Futsi, kwephetsa, maye kubo bonkhe labo labafela etonweni tabo; ngoba bayawubuyela kuNkulunkulu, babone buso bakhe, baphindze bahlale etonweni tabo.",
                "39": "O, bomnaketfu labatsandzekako, khumbulani kwesabeka kwekona loyo Nkulunkulu loyingcwele, futsi ngalokunjalo nekwesabeka kwekuvumela kuyengwa nguloyo lolicili. Khumbulani, kunaka kwasemhlabeni kufa, futsi kunaka kwakamoya kuphila lokuphakadze.",
                "40": "O, bomnaketfu labatsandzekako, nikani indlebe emavini ami. Khumbulani bukhulu baloNgcwele waka-Israyeli. Ningasho kutsi ngikhulume tintfo letilukhuni ngalokumelene nani; ngoba uma nisho kanjalo, nitawulitfuka liciniso; ngoba ngikhulume emavi eMenti wenu. Ngiyati kutsi emavi laliciniso amatima kuko konkhe kungcola; kodvwa labalungile abawesabi, ngoba bayalitsandza liciniso futsi abanyakatiseki.",
                "41": "Awu uma kunjalo, bomnaketfu labatsandzekako, wotani eNkhosini, kuloNgcwele. Khumbulani kutsi tindlela takhe tilungile. Bukani, indlela yemuntfu yincane, kodvwa isendleleni lecondzile phambikwakhe, futsi umgcinisango nguye loNgcwele waka-Israyeli, futsi akacashi sisebenti lapho; futsi kute lenye indlela ngaphandle kwaleyo lesesangweni; ngoba yena akanakukhohliswa, ngoba yiNkhosi Nkulunkulu libito lakhe.",
                "42": "Futsi loyo lonconcotsako, utawumvulela; futsi labahlakaniphile, kanye nalabafundzile, kanye nalabo labacebile, labo labakhukhumele ngenca yekufundza kwabo, kanye nekuhlakanipha kwabo, kanye nengcebo yabo—yebo, ngibo labo langabanaki; futsi ngaphandle kwekutsi balahle leti tintfo kudze, baphindze batibone njengetiwula phambi kwaNkulunkulu, behlele phansi ekujuleni kwekutfobeka, akatubavulela.",
                "43": "Kodvwa tintfo talabahlakaniphile kanye nalabanekucondza tiyawufihlwa kubo ingunaphakadze—yebo, loko kutfokota lokulungiselwe labangcwele.",
                "44": "O, bomnaketfu labatsandzekako, khumbulani emavi ami. Bukani, ngikhumula tembatfo tami, futsi ngiyatitsintsitsa phambi kwenu; ngithandaza Nkulunkulu wensindziso yami kutsi angibuke ngeliso lakhe lelifuna konkhe; ngaloko-ke, niyawukwati ngelusuku lwekugcina, lapho bonkhe bantfu bayawukwehlulelwa ngemisebenti yabo, kutsi Nkulunkulu wema-Israyeli wabona kutsi ngabutsintsitsa bubi benu emphefumulweni wami, futsi nekutsi ngima ngimsulwa phambi kwakhe, futsi ngiyisusile ingati yenu.",
                "45": "O, bomnaketfu labatsandzekako, shiyani tono tenu; tsintsitsani tinketane takhe loyo lofuna kunibopha anicinise; wotani kuloyo Nkulunkulu lolidvwala lensindziso yenu.",
                "46": "Lungiselelani imiphefumulo yenu lolosuku lwenkhatimulo lapho kulunga kuyawunikwa labalungile, nelusuku lekwehlulela, kute ningashwaphaniswa luvalo lolwesabekako; kute ningakhumbuli kuba nelicala kwenu lokwesabekako ngalokuphelele, futsi niphoceleleke kutsi nimemete nitsi: Tingcwele, tingcwele tehlulelo takho, Awu Nkhosi Nkulunkulu Somandla—kodvwa ngiyakwati kona kwami; ngiwuphulile umtsetfo wakho, nekona kwami kungekwami; futsi develi ungitfolile, kute ngibe yinyama elusizini lwakhe lolukhulu.",
                "47": "Kodvwa bukani, bomnaketfu, kudzingekile yini kutsi nginivuse ngalamaciniso lasabekako aleti tintfo na? Bengingayuvukuta yini imiphefumulo yenu kube imicondvo yenu beyimsulwa na? Bengingaba yini sobala kini njengekuba sobala kweliciniso kube benikhululiwe esonweni na?",
                "48": "Bukani, kube beningcwele bengiyokhuluma kini ngebungcwele; kodvwa njengoba ningekho ngcwele, futsi ningibuka njengemfundzisi, kudzingekile kutsi nginifundzise imiphumela yesono.",
                "49": "Bukani, umphefumulo wami uyasenyanya sono, futsi inhlitiyo yami iyatfokota ngekulunga; futsi ngitawulidvumisa ligama lelingcwele laNkulunkulu wami.",
                "50": "Wotani, bomnaketfu, nonkhe nine lenomile, wotani emantini; futsi longenamali, akete atotsenga futsi adle; yebo, wota utsenge liwayini kanye nelubisi ngaphandle kwemali futsi nangaphandle kwentsengo.",
                "51": "Ngaloko-ke, musani kucitsa imali ngaloko lokungenamsebenti, noma nisebentele loko lokungeke kunenelise. Ngilaleleni ngekukhutsala, futsi niwakhumbule emavi lengiwakhulumile; futsi nite kuloNgcwele waka-Israyeli, futsi nititike ngaloko lokungayubhubha, noma lokungayukonakala, futsi nivumele imiphefumulo yenu itfokote ngemanoni.",
                "52": "Bukani, bomnaketfu labatsandzekako, khumbulani emavi aNkulunkulu wenu; thandazani kuye njalo njalo emini, futsi nibonge libito lakhe lelingcwele ebusuku. Tinhlitiyo tenu atitfokote.",
                "53": "Futsi bukani tinkhulu kanganani tivumelwano teNkhosi, futsi kukhulu kanganani kutehlisa kwayo kubantfwana bebantfu; ngenca yebukhulu bayo, nesihawu kanye nemusa wayo, isetsembisile kutsi intalelwane yetfu ngeke ibhujiswe nya, ngekwasenyameni, kepha kutsi iyoyigcina; futsi etitukulwaneni letitako bayawuba ligala lelilungile endlini yaka-Israyeli.",
                "54": "Manje, bomnaketfu, ngifuna kukhuluma nani kabanti; kodvwa kusasa ngitawunatisa ngemavi ami lasele. Amen."
            },
            "10": {
                "1": "Manje mine, Jakobe, ngikhuluma kini futsi, bomnaketfu labatsandzekako, mayelana naleligala lelilungile lengikhulume ngalo.",
                "2": "Ngoba buka, tetsembiso lesititfolile titetsembiso ngekwasenyameni; ngaloko-ke, njengoba kukhonjisiwe kimi kutsi labaningi bantfwana betfu bayawubhubha enyameni ngenca yekungakholwa, noko, Nkulunkulu utawuba nemusa kulabaningi; futsi bantfwana betfu bayawubuyiswa, kute bete kuko loko lokutawubanika lwati lweliciniso ngeMhlengi wabo.",
                "3": "Ngaloko-ke, njengoba ngishito kini, kudzingekile kutsi Khristu—ngoba itolo ebusuku ingilosi ikhulumile kimi kutsi leli kuyawuba libito lakhe—uyawufika emkhatsini wemaJuda, emkhatsini walabo labayincenye yemhlaba lenebubi lobukhulu; futsi bayawumbetsela—ngoba ngalendlela kudzingekile kuNkulunkulu wetfu, futsi kute nasinye lesinye sive emhlabeni lesiyawumbetsela Nkulunkulu waso.",
                "4": "Ngoba uma timangaliso letinkhulu tenteka emkhatsini waletinye tive tiyophendvuka, futsi tati kutsi unguNkulunkulu wato.",
                "5": "Kodvwa ngenca yebuphristi-mbumbulu kanye nebubi lobukhulu, labaseJerusalema batawucinisa tinhloko tabo ngalokumelene naye, kangangoba uyawubetselwa.",
                "6": "Ngaloko-ke, ngenca yebubi babo, timbhubhiso, indlala, tifo letingumashayabhuce, kanye nekucitseka kwengati kuyawuta kubo; futsi labo labangeyukubhujiswa bayawuhlakatwa emkhatsini wato tonkhe tive.",
                "7": "Kodvwa buka, naku lokushiwo yiNkhosi Nkulunkulu: Uma lusuku lufika lapho bayawukholwa kimi, kutsi nginguKhristu, uma kunjalo ngavumelana naboyise kutsi bayawubuyiselwa enyameni, etikwemhlabeni, etikwemave lamafa abo.",
                "8": "Futsi kuyawukwenteka kutsi bayawugcogcwa kuko kuhlakateka kwabo kwesikhatsi lesidze, kuto tichingi telwandle, kanye nakuwo emagumbi lamane emhlaba; futsi tive tebeTive tiyawuba tinkhulu emehlweni ami, kusho Nkulunkulu, ekubatfwaleni baye emaveni langemafa abo.",
                "9": "Yebo, emakhosi ebeTive ayawuba boyise lababondlako, futsi nemakhosikati abo ayawuba bomake labondlako; ngaloko-ke tetsembiso teNkhosi tinkhulu kubo beTive, ngoba ikukhulumile loku, futsi ngubani longakuphikisa na?",
                "10": "Kodvwa buka, lelive, kusho Nkulunkulu, liyawuba live lelilifa lakho, futsi beTive bayawubusiswa kulelive.",
                "11": "Futsi lelive kuyawuba live lenkhululeko kubo beTive, futsi akuyuba khona emakhosi kulelive, layawubusa kubo beTive.",
                "12": "Futsi ngitawulicinisa lelive ngalokumelene nato tonkhe letinye tive.",
                "13": "Futsi loyo lolwa neSiyoni uyawushabalala, kusho Nkulunkulu.",
                "14": "Ngoba loyo loyawuphakamisa inkhosi ngalokumelene nami uyawushabalala, ngoba mine, Nkhosi, inkhosi yelizulu, ngitawuba yinkhosi yabo, futsi ngitawuba kukhanya kubo ingunaphakadze, labo labeva emavi ami.",
                "15": "Ngaloko-ke, ngalesi sizatfu, kute tivumelwano tami tigcwaliseke lengatenta kubo bantfwana bebantfu, kutsi ngitawutenta kubo ngesikhatsi basesenyameni, kufanele ngibhubhise imisebenti lefihlakele yebumnyama, kanye neyebabulali, kanye neyetinengiso.",
                "16": "Ngaloko-ke, loyo lolwa neSiyoni, liJuda kanye neweTive, loboshiwe kanye nalokhululekile, wesilisa kanye newesifazane, uyawushabalala; ngoba ngibo labo labatifebe temhlaba wonkhe; ngoba labo lokungesibo bami bamelene nami, kusho Nkulunkulu wetfu.",
                "17": "Ngoba ngitawutigcwalisa tetsembiso tami lengatenta kubantfwana bebantfu, tekutsi ngitawutenta kubo ngesikhatsi basesenyameni—",
                "18": "Ngaloko-ke, bomnaketfu labatsandzekako, naku lokushiwo nguNkulunkulu wetfu: Ngitawuyihlupha intalelwane yakho ngesandla sebeTive; noko, ngitawutitsambisa tinhlitiyo tebeTive, kute babe njengeyise kuyo; ngaloko-ke, beTive bayawubusiswa futsi babalwe nendlu yaka-Israyeli.",
                "19": "Ngaloko-ke, ngitawulingcwelisa lelive kuyo intalelwane yakho, kanye nalabo labayawubalwa nentalelwane yakho, ingunaphakadze, kube live lelilifa labo, ngoba lilive lelikhetsiwe, kusho Nkulunkulu kimi, ngetulu kwawo onkhe lamanye emave, ngaloko-ke ngitawukwenta bonkhe bantfu labahlala kulo kutsi bangikhonte, kusho Nkulunkulu.",
                "20": "Manje, bomnaketfu labatsandzekako, ngekubona kutsi Nkulunkulu wetfu lonemusa usinikile lwati lolukhulu kakhulu mayelana naleti tintfo, asimkhumbule, futsi sibeke eceleni tono tetfu, singatilengisi tinhloko tetfu, ngoba asikalahlwa; noko, sikhishiwe eveni lelilifa letfu; kodvwa siholelwe eveni lelincono, ngoba iNkhosi yente lwandle lwaba yindlela yetfu, futsi sitikwesichingi selwandle.",
                "21": "Kodvwa tinkhulu tetsembiso teNkhosi kulabo labasetichingini telwandle; ngaloko-ke njengoba kutsiwa tichingi, kufanele kutsi kukhona letingetulu kwalesi, futsi nato ngalokunjalo tigcwaliswe ngabomnaketfu.",
                "22": "Ngoba bukani, iNkhosi Nkulunkulu iholele kudze tikhatsi ngetikhatsi indlu yaka-Israyeli, ngekwentsandvo nangekwesifiso sayo. Manje bukani, iNkhosi iyabakhumbula bonkhe labo labahleshuliwe, ngaloko-ke iyasikhumbula sonkhe natsi.",
                "23": "Ngako-ke, tfokotani etinhlitiyweni tenu, futsi nikhumbule kutsi nikhululekile kutentela ngekwenu—kukhetsa indlela yekufa lokuphakadze noma indlela yekuphila lokuphakadze.",
                "24": "Ngaloko-ke, bomnaketfu labatsandzekako, buyisanani nentsandvo yaNkulunkulu, hhayi nentsandvo yadeveli kanye neyenyama; nikhumbule, emvakwekutsi senibuyisene naNkulunkulu, kutsi kukuso futsi kungaso sihawu saNkulunkulu kuphela kutsi niyasindziswa.",
                "25": "Ngaloko-ke, shengatsi Nkulunkulu anganivusa ekufeni ngemandla ekuvuka, futsi ngalokunjalo nakuko kufa lokuphakadze ngemandla enhlawulo, kute nemukelwe embusweni lophakadze waNkulunkulu, kute nimdvumise ngesihawu saNkulunkulu. Amen."
            },
            "11": {
                "1": "Manje, Jakobe wakhuluma letiningi kakhulu tintfo kubantfu bami ngaleso sikhatsi: noko nguleti tintfo kuphela lengente kutsi tibhalwe, ngoba tintfo lengitibhalile tiyangenelisa.",
                "2": "Manje mine, Nefi, ngibhala lokuningi lokungemavi a-Isaya, ngoba umphefumulo wami uyatfokota emavini akhe. Ngoba ngitawubhekisa emavi akhe kubantfu bami, futsi ngitawutfumela kubo bonkhe bantfwana bami, ngoba ngempela wambona uMhlengi wami, njengoba nami ngimbonile.",
                "3": "Futsi umnaketfu, Jakobe, ngalokunjalo naye umbonile njengoba nami ngimbonile; ngaloko-ke, ngitawuwatfumela emavi abo kubo labantfwana bami kubacinisekisa kutsi emavi ami aliciniso. Ngaloko-ke, ngemavi alabatsatfu, Nkulunkulu utsite, ngitawulimisa livi lami. Noko, Nkulunkulu utfumela bofakazi labaningi, futsi uyawacinisekisa emavi akhe onkhe.",
                "4": "Bukani, umphefumulo wami uyatfokota ekuboniseni bantfu bami liciniso lekuta kwaKhristu; ngoba, ngalesi sizatfu umtsetfo waMosi uniketiwe; futsi tonkhe tintfo letiniketwe nguNkulunkulu kusukela ekucaleni kwemhlaba, tiya kumuntfu, tiluphawu lwakhe.",
                "5": "Futsi ngetulu kwaloko umphefumulo wami uyatfokota etivumelwaneni teNkhosi leyitente kubobabe betfu; yebo, umphefumulo wami uyatfokota kuso sihawu sakhe, nasekulungeni kwakhe, nasemandleni, kanye nasemseni lomkhulu nelisu laphakadze lekukhululwa ekufeni.",
                "6": "Futsi umphefumulo wami uyatfokota ekuboniseni bantfu bami kutsi ngaphandle kwekutsi Khristu afike bonkhe bantfu kufanele babhubhe.",
                "7": "Ngoba uma kute Khristu ngeke abe khona Nkulunkulu; futsi uma kuteNkulunkulu tsine asikho, ngoba beyingeke ibe khona indalo. Kepha ukhona Nkulunkulu, futsi unguKhristu, futsi uyawufika ngekuphelela kwesikhatsi sakhe.",
                "8": "Manje ngibhala lamanye emavi a-Isaya, kute noma ngubani kubantfu bami labayawuwabona lamavi baphakamise tinhlitiyo tabo futsi bajabule ngebantfu bonkhe. Manje ngulawa lamavi, futsi ngingawafanekisa nani nakubo bonkhe bantfu."
            },
            "12": {
                "1": "Livi Isaya, indvodzana ya-Amose, lalibona mayelana naJuda kanye neJerusalema:",
                "2": "Futsi kuyawukwenteka ngetinsuku tekugcina, ngesikhatsi intsaba yendlu yeNkhosi iyawuwakhiwa esicongweni setintsaba, iyawuphakanyiswa ngetulu kwemagcuma, futsi tonkhe tive tiyawubekelela tiye kuyo.",
                "3": "Bantfu labaningi bayawuhamba batsi: Wotani, sikhuphukele entsabeni yeNkhosi, kuyo indlu yaNkulunkulu waJakobe; itawusifundzisa ngetindlela tayo, futsi sitawuhamba emikhondvweni yayo; ngoba eSiyoni kuyawuvela umtsetfo, nelivi leNkhosi liyawuvela eJerusalema.",
                "4": "Futsi uyawukwehlulela emkhatsini wetive, iyawukhuta bantfu labaningi: futsi bayawugandza tinkemba tabo tibe ngemakhuba, netikhali tabo tibe bocelemba—sive asiyuphakamisela lesinye sive inkemba, futsi angeke basaya kuyawufundzela imphi nanini.",
                "5": "Awu yindlu yaJakobe, wota futsi asihambe ekukhanyeni kweNkhosi; yebo, wotani, ngoba nonkhe nidukile, ngamunye etindleleni takhe tebubi.",
                "6": "Ngako-ke, Awu Nkhosi, ubalahlile bantfu bakho, indlu yaJakobe, ngenca yekutsi bagcwaliswa basemphumalanga, futsi balalela baphenguli njengemaFilisti, futsi batitfokotisa ebantfwaneni betihambi.",
                "7": "Live labo ligcwele isiliva kanye neligolide, futsi kute kuphela kuyo ingcebo yabo; live labo ngetulu kwaloko ligcwele emahhashi, futsi kute kuphela kuto tincola temphi.",
                "8": "Live labo futsi ligcwele tithico; bakhonta umsebenti wetandla tabo lucobo, loko labakwente ngeminwe yabo lucobo.",
                "9": "Futsi umuntfu nje akakhotsami, nemuntfu lomkhulu akatehlisi, ngako-ke, akangacolelwa.",
                "10": "Awu nine lababi, ngenani edvwaleni, nibhace elutfulini, ngenca yekwesaba iNkhosi kanye nenkhatimulo yebukhosi bayo lokuyawunishaya.",
                "11": "Futsi kuyawukwenteka kutsi kubuka kwemuntfu lotigcabhako kuyawutfotjiswa, kanye nekutikhukhumeta kwebantfu kuyawukhotsanyiswa, futsi yiNkhosi kuphela leyawuphakanyiswa ngalolosuku.",
                "12": "Ngoba lusuku lweNkhosi yemaBandla luyeta masinyane etikwato tonkhe tive, yebo, kubobonkhe; yebo, kulabatichenyako kanye nalabatigcabhako, nasetikwabo bonkhe labo labatiphakamisako, futsi bayawukwehliswa.",
                "13": "Yebo, lusuku lweNkhosi luyawufika etikwayo yonkhe imisedari yaseLebanoni, ngoba iphakeme futsi iyatigcabha; etikwawo onkhe ema-oki aseBhashani;",
                "14": "Nasetikwato tonkhe tintsaba, nasetikwawo onkhe emagcuma, nasetikwato tonkhe tive letiphakeme, nasetikwabo bonkhe bantfu;",
                "15": "Futsi nasetikwayo yonkhe imibhoshongo lemidze, kanye nasetikwato tonkhe tindvonga letibiyelwe;",
                "16": "Nasetikwayo yonkhe imikhumbi yaselwandle, nasetikwayo yonkhe imikhumbi yaseThashishi, nasetikwato tonkhe titfombe letinhle.",
                "17": "Futsi kutiphakamisa kwemuntfu kuyawutfotjiswa, kanye nekutikhukhumeta kwebantfu kuyawukwehliswa; futsi yiNkhosi kuphela leyawuphakanyiswa ngalolosuku.",
                "18": "Futsi netithico iyawutinyamalalisa tiphele nya.",
                "19": "Futsi bayawungena emihumeni yemadvwala, kanye nasemigedzeni yemhlaba, ngoba kwesaba iNkhosi kuyawufika etikwabo nenkhatimulo yebukhosi bayo iyawubashaya, ngesikhatsi ivukela kutamatamisa kamatima umhlaba.",
                "20": "Ngalolosuku umuntfu uyawulahla tithico takhe tesiliva, kanye netithico takhe teligolide, latentele tona kutikhonta, kuto timvukunyane kanye nemalulwane;",
                "21": "Kute bangene emifantfwini yemadvwala, kanye naseticongweni tetihhehle temadvwala, ngoba kwesaba iNkhosi kuyawufika etikwabo kanye nebukhosi benkhatimulo yayo buyawubashaya, ngesikhatsi ivukela kutamatamisa kamatima umhlaba.",
                "22": "Yekela kwetsembela kumuntfu, umphefumulo wakhe losemakhaleni akhe; ngoba bayini nje"
            },
            "13": {
                "1": "Ngoba buka, iNkhosi, iNkhosi yemaBandla, isusa eJerusalema, kanye nakuJuda, lokungenako kanye nalokubasekelako, sinkhwa sonkhe lesibasekelako, kanye nemanti onkhe langenako.",
                "2": "Indvodza lelichawe, kanye nendvodza yemphi, umehluleli, kanye nemphrofethi, kanye nalohlakaniphile, kanye nalomdzala.",
                "3": "Indvuna yemashumi lasihlanu, kanye nemuntfu lohloniphekile, kanye nemeluleki, kanye nengcweti lehlakaniphile, kanye nesikhulumi lesinelikhono.",
                "4": "Futsi ngitawubanika bantfwana kutsi babe ngemakhosi abo, nebantfwana bayawubusa ngetulu kwabo.",
                "5": "Futsi bantfu bayawucindzetelwa, nguloyo naloyo, futsi nguloyo naloyo acindzetele makhelwane wakhe, umntfwana uyawuhamba ngeligcabho phambi kwalabadzala, ngalokunjalo nesisekelo kubo labahloniphekile.",
                "6": "Lapho umuntfu ayawubamba umnakabo wendlu yeyise, atsi: Wena unesembatfo, bani ngumbusi wetfu, futsi ungawuvumeli lomonakalo ute ngaphansi kwesandla sakho—",
                "7": "Ngalolosuku uyawufunga, atsi: Angituba ngumelaphi; ngoba endlini yami kute sinkhwa netembatfo; ningangenti umbusi webantfu.",
                "8": "Ngoba iJerusalema icitsiwe, futsi naJuda uwile, ngenca yekutsi tilimi tabo kanye netento tabo betiphambene neNkhosi, kuchukuluta emehlo enkhatimulo yayo.",
                "9": "Simo sebuso babo siyafakaza ngalokumelene nabo, futsi simemetela sono sabo kutsi sibe njengeseSodoma, futsi ngeke basifihle. Maye emiphefumulweni yabo, ngoba batiletsele bubi.",
                "10": "Tjelani labalungile kutsi kutawubahambela kahle; ngoba bayawudla titselo tetento tabo.",
                "11": "Maye kulababi, ngoba bayawubhujiswa; ngoba umvuzo wetandla tabo uyawuba setikwabo!",
                "12": "Bantfu bami, bantfwana babacindzeteli babo, futsi besifazane bayabusa ngetulu kwabo. Awu bantfu bami, labo labaniholako benta kutsi niphambuke futsi bashabalalisa indlela lenihamba ngayo.",
                "13": "INkhosi imele kunincusela, futsi imele kwehlulela bantfu.",
                "14": "INkhosi itawungena ekwehluleleni nalabadzala bebantfu bayo kanye nemakhosana abo; ngoba nidle sivini kanye nemphango yalabamphofu etindlini tenu.",
                "15": "Nisho kutsini na? Nishaya bantfu bami babe ticucu, futsi nigaya buso balabamphofu, kusho iNkhosi Nkulunkulu wemaBandla.",
                "16": "Ngetulu kwaloko, iNkhosi itsi: Ngenca yekutsi emadvodzakati aseSiyoni ayatigcabha, ahamba netintsamo leteluliwe kanye nemehlo lacwashatako, ashayela etulu ekuhambeni kwawo, futsi enta kukhehleta ngetinyawo tawo.",
                "17": "Ngaloko-ke iNkhosi itawushaya ngetilondza umchele wetinhloko temadvodzakati aseSiyoni, futsi iNkhosi itawuveta tincenye letifihlekile tabo.",
                "18": "Ngalolosuku iNkhosi itawubemuka bucwebecwebe bemijiva yawo lekhehletelako, kanye netigcoko letinemanethi, kanye nemibhodze letindingilizi njengenyanga;",
                "19": "Tigcizo nemasongo kanye netimvakazi;",
                "20": "Tigcoko, nemijiva yemilente, nemichele, nemakha, kanye nemacici etindlebe;",
                "21": "Tindandatho, kanye nebucwebe bemakhala.",
                "22": "Tembatfo letingagcokwa naletinye, netembatfo temikhosi, netembatfo tekumbonya buso nentsamo, kanye netipeleti tetinwele;",
                "23": "Tibuko, kanye nelineni lecolisakele, kanye nemishuculo, kanye nemaveyili.",
                "24": "Futsi kuyawukwenteka kutsi, esikhundleni semakha kuyawuba khona luboti; esikhundleni selibhande, kudzabuka; esikhundleni setinwele letilungiswe kahle, imphandla; esikhundleni setembatfo letinhle, kwembatsa ingubo yelisaka; sishadza esikhundleni sebuhle.",
                "25": "Emadvodza akho ayawufa ngenkemba kanye nemachawe akho emphini.",
                "26": "Futsi emasango ayo ayawulila futsi akhale; iyawubate lutfo, futsi iyawuhlala phansi."
            },
            "14": {
                "1": "Futsi ngalolosuku, besifazane labasikhombisa bayawubamba indvodza yinye batsi: Sitawudla sinkhwa setfu, sembatse tingubo tetfu; kuphela nje sivumele sibitwe ngelibito lakho kute ususe lihlazo kitsi.",
                "2": "Ngalolosuku ligala leNkhosi liyawuba lihle futsi likhatimule; sitselo semhlaba siyoba sihle kakhulu futsi sibukeke kulabo labaphunyuka baka-Israyeli.",
                "3": "Futsi kuyawukwenteka kutsi, labo labashiywe eSiyoni basala eJerusalema bayawubitwa ngekutsi ngulabangcwele, bonkhe labo lababhalwe emkhatsini walabaphilako eJerusalema—",
                "4": "Lapho iNkhosi seyikugezile kungcola kwemadvodzakati aseSiyoni, futsi nalapho seyiyesulile ingati yaseJerusalema ekhatsi kwayo ngemoya wekwehlulela kanye nangemoya wekushisa.",
                "5": "Futsi iNkhosi itawudala etikwayo yonkhe indzawo yekuhlala yentsaba yaseSiyoni, nalabahlanganela kuyo; lifu kanye nentfutfu emini kanye nekukhanya kwelilangabi lemlilo ebusuku; ngoba etikwayo yonkhe inkhatimulo yaseSiyoni kuyawuba khona kuvikelwa.",
                "6": "Futsi kuyawuba khona lidvokodvo lemtfunti emini ekushiseni, libe yindzawo yekuphephela kanye neyekukhosela kuto tivunguvungu nakuyo imvula."
            },
            "15": {
                "1": "Futsi ngaleso sikhatsi ngitawumhlabelela lotsandziwe kakhulu wami ingoma yalotsandziwe wami, mayelana nesivini sakhe. Lotsandziwe kakhulu wami unesivini egcumeni lelivundze kakhulu.",
                "2": "Futsi wasibiyela, wakhipha nematje kuso, wasihlanyela ngemvini welikhetselo kakhulu, wakha umbhoshongo ekhatsi kuso, waphindze wakha sikhamo seliwayini kuso; abheke kutsi kufanele sitsele emagelebisi, kodvwa satsela emagelebisi esiganga.",
                "3": "Manje, Awu takhamuti taseJerusalema, kanye nani madvodza akaJuda, yehlulelani, ngiyanincusa, emkhatsini wami nesivini sami.",
                "4": "Ngabe yini lenye lebekufanele ngiyente esivinini sami loko lengingakwentanga kuso na? Ngaloko-ke, ngesikhatsi ngisabukile kutsi kufanele sitsele emagelebisi sona sitsele emagelebisi asendle.",
                "5": "Manje hambani; ngitawunitjela kutsi ngitawukwentani ngalesivini sami—ngitawususa lutsango lwaso, siyawudliwa siphele; ngitawulubhidlita lubondza lwaso, futsi siyawunyatselwa phansi;",
                "6": "Futsi ngitawusiyekela simoshakale; asiyukutsenwa noma sivukutwe; kodvwa kuyawuvela tinchachabutane kanye nemanyeva; ngetulu kwaloko ngitawuyala emafu kutsi anganisi imvula etikwaso.",
                "7": "Ngoba sivini seNkhosi yemaBandla yindlu yaka-Israyeli, bantfu bakaJuda basitfombo sakhe lesitsandzekako; ulindzele kwehlulela, kodvwa bukani, kucindzetelwa; ulindzele kulunga, kodvwa bukani, kukhala.",
                "8": "Maye kulabo labangeta indlu kulenye indlu, kute kungasabi nendzawo, kutsi bahlaliswe bodvwa ekhatsi nekhatsi kwemhlaba!",
                "9": "Etindlebeni tami, kusho iNkhosi yemaBandla, ngekweliciniso letiningi tindlu tiyawubate lutfo, futsi lamakhulu kanye nalamahle emadolobha akayukuba nebantfu.",
                "10": "Yebo, ema-eka lalishumi esivini ayawutsela ibhathi yinye, kanye nenhlanyelo yelihomere iyawutsela li-efa.",
                "11": "Maye kulabo labavuka ekuseni ngeluvivi, kute balandzele sinatfo lesinemandla, labo labachubeka kute kuhlwe, futsi badzakwe liwayini!",
                "12": "Lihabhu, nevayolini, nesigubhu, nemntjingozi, kanye neliwayini emadzilini abo; kodvwa abawatisi umsebenti weNkhosi, noma bacabange ngetento tetandla tayo.",
                "13": "Ngako-ke, bantfu bami bangene ekutfunjweni, ngenca yekubate lwati; futsi nebantfu labahloniphekile babo bafile yindlala, futsi ticuku tabo tihashulwe koma.",
                "14": "Ngako-ke, sihogo sitandzisile, futsi savula umlomo waso ngalokwecile; inkhatimulo yabo, nesicuku sabo, nemakhosi abo, kanye naloyo lojabulako, bayawukwehlela kuso.",
                "15": "Futsi umuntfu lodzelelekile uyawukwehliswa, nemuntfu lomkhulu uyawutfotjiswa, nemehlo alabatiphakamisako ayawutfotjiswa.",
                "16": "Kodvwa iNkhosi yemaBandla iyawuphakanyiswa ekwehlulelweni, naNkulunkulu longcwele uyawungcweliswa ekulungeni.",
                "17": "Ngaleso sikhatsi emawundlu ayawudla ngendlela yawo, nasetindzaweni leticitsiwe talabacebile kuyawudla tihambi.",
                "18": "Maye kulabo labadvonsa bubi ngetintsambo letilite, kanye nesono kungatsi yintsambo yencola;",
                "19": "Labo labatsi: Akaphutfume, asheshise umsebenti wakhe, kute siwubone: neseluleko saloNgcwele waka-Israyeli asisondzele futsi sifike, kute sisati.",
                "20": "Maye kulabo lababita bubi ngebuhle, nebuhle ngebubi, labo lababeka bumnyama bube kukhanya, nekukhanya kube bumnyama, labo lababeka lokubabako kube ngulokunongotelako, nalokunongotelako kube ngulokubabako!",
                "21": "Maye kulabo labahlakaniphile emehlweni abo kanye nalabanekucondza ngekubona kwabo!",
                "22": "Maye kulabo labangemachawe ekunatseni liwayini, nebantfu labangemachawe ekudidiyeleni sinatfo lesinemandla;",
                "23": "Labavumela lababi kute batfole umvuzo, labasusa kulunga kulolungile!",
                "24": "Ngako-ke, njengemlilo ushisa tinhlanga, kanye nelilangabi lidla emabibi, imphandze yabo iyawubola, futsi timbali tabo tiyawuphephuka njengelutfuli; ngenca yekutsi bawulahlile umtsetfo weNkhosi yemaBandla, futsi balidzelela livi laloNgcwele waka-Israyeli.",
                "25": "Ngako-ke, intfukutselo yeNkhosi yokhelekile kubantfu bayo, futsi iselulile sandla sayo kubo, yabashaya; emagcuma anyakata, tidvumbu tabo tadzabuka ekhatsi etitaladini. Noko kuko konkhe loku intfukutselo yakhe ayikapheli, kodvwa sandla sayo siseluliwe.",
                "26": "Futsi itawuphakamisa siboniso etiveni letikhashane, iphindze ishaye impembe kusukela emkhawulweni wemhlaba; futsi bukani, tiyawukuta masinyane ngelitubane; kute namunye loyawukhatsala noma akhubatele emkhatsini wato.",
                "27": "Kute namunye loyawutela noma alale; noma libhande letinkhalo tabo liceke, noma imichilo yeticatfulo tabo idzabuke;",
                "28": "Imicibisholo yabo leyawukhalipha, kanye nabo bonkhe butjoki babo bugotjwe, futsi tinselo temahhashi abo tiyawubalwa njengelitje lelicine kakhulu, kanye nemasondvo abo njengesivunguvungu, kubhodla kwabo njengekwelibhubesi.",
                "29": "Bayawubhodla njengemabhubesi lamancane; yebo bayawubhodla, bayibambe inyamatane, bayawukwemuka nayo ngekuphepha, futsi kute namunye longayikhulula.",
                "30": "Futsi ngalolosuku bayawubhodla ngetulu ngalokumelene nabo njengekuhlokoma kwelwandle; uma babuka eveni, bukani, bumnyama kanye nelusizi, nekukhanya kwentiwe kube mnyama emazulwini ako."
            },
            "16": {
                "1": "Ngemnyaka iNkhosi Uziya leyafa ngawo, ngayibona iNkhosi ihleti esihlalweni sayo sebukhosi, lesisetulu futsi lesiphakeme, umsila wesembatfo sayo wawugcwalise lithempeli.",
                "2": "Ngetulu kwaso kwakume emaserafi; ngulelo nalelo lalinetimphiko letisitfupha; ngetimphiko letimbili atimbonye buso bawo, ngaletimbili atimbonye tinyawo tawo, kwatsi ngaleti letimbili andiza.",
                "3": "Linye lalimemeta kulelinye, latsi: Ingcwele, ingcwele, ingcwele iNkhosi yemaBandla; umhlaba wonkhe ugcwele inkhatimulo yayo.",
                "4": "Tinsika temnyango tatfutfumela ngenca yelivi lakhe loyo lobekamemeta, futsi indlu yagcwala intfutfu.",
                "5": "Emvakwaloko ngatsi: Maye kimi! Ngoba ngiphelile; Ngenca yekutsi ngingumuntfu lotindzebe takhe tingcolile; futsi ngihleti ekhatsi kwebantfu labatindzebe tabo tingcolile; ngoba emehlo ami ayibonile iNkhosi, iNkhosi yemaBandla.",
                "6": "Emvakwaloko linye lemaserafi landiza leta kimi, liphetse lilahle lelivutsako esandleni salo, lelalilitsatse ngeludlawu elatini;",
                "7": "Futsi lalibeka emlonyeni wami, latsi: Buka, loku kutsintse tindzebe takho; bubi bakho bususiwe, netono takho tihlantiwe.",
                "8": "Ngetulu kwaloko ngeva livi leNkhosi, litsi: Ngubani lengiyawumtfuma, futsi ngubani lotawusiyela na? Emvakwaloko ngatsi: Nangu mine; tfuma mine.",
                "9": "Futsi yatsi: Hamba utjele laba bantfu—Lalelani njalo, kodvwa abatange bacondze; bonani njalo, kodvwa abatange babone.",
                "10": "Yenta inhlitiyo yalaba bantfu ikhuluphale, wente tindlebe tabo tibe butfuntfu, uvale emehlo abo—hleze babone ngemehlo abo, futsi beve ngetindlebe tabo, baphindze bacondze ngenhlitiyo yabo, baphendvuke bese bayaphiliswa.",
                "11": "Emvakwaloko ngatsi: Nkhosi, kutawute kube nini na? Yatsi: Kudzimate kubhujiswe emadolobha kubete bantfu labahlala khona, netindlu tingabe tisaba nebantfu, nelive lisale lingenalutfo.",
                "12": "Futsi iNkhosi ibasakatele kudze bantfu, ngoba kuyawuba khona incitsakalo lenkhulu ngekhatsi kwalelive.",
                "13": "Kodvwa ngisho namanje kuyawuba khona incenye yelishumi, bayawubuya, futsi bayawudliwa, njengesihlahla semtherebinte, nanjenge-oki lesiphunti sayo sikuwo lapho basusa emacembe ayo; kute intalelwane lengcwele ibe siphunti saso."
            },
            "17": {
                "1": "Futsi kwenteka kutsi etinsukwini ta-Ahazi indvodzana yaJothamu, indvodzana ya-Uziya, inkhosi yakaJuda, Resini, inkhosi yaseSiriya, kanye naPhekha indvodzana yaRemaliya, inkhosi yaka-Israyeli, bahamba bakhuphukela ngaseJerusalema kuyolwa nayo, kepha abakwatanga kuyincoba.",
                "2": "Futsi kwatjelwa indlu yaDavide, kutsi: ISiriya itihlanganise na-Efrayimu. Futsi inhlitiyo yakhe yatfutfumela, kanye netinhlitiyo tebantfu bakhe, njengetihlahla telihlatsi tinyakatiswa ngumoya.",
                "3": "Emvakwaloko iNkhosi yatsi ku-Isaya: Hamba nyalo uhlangabete Ahazi, wena kanye naSherayi Jashubi indvodzana yakho, ekugcineni kwemsele wesitiba lesingenhla kwemgwaco lomkhulu ensimini yemgezi wetingubo;",
                "4": "Futsi utsi kuye: Caphela, uthule; ungesabi, noma ungaphelelwa ngemandla ngenca yemisila lemibili yaleti tinkhuni letishuncako, ngenca yelulaka lolwesabekako lwaResini neSiriya, kanye nelwendvodzana yaRemaliya.",
                "5": "Ngenca yekutsi iSiriya, na- Efrayimu, kanye nendvodzana yaRemaliya bakwakhela luzungu, batsi:",
                "6": "Asikhuphuke siyobukana naJuda futsi simhluphe, asitehlukanisele yena, futsi sibeke inkhosi emkhatsini wakhe, yebo, indvodzana yaThabheyeli.",
                "7": "Naku lokushiwo yiNkhosi Nkulunkulu: Akuyukwenteka, noma kuphumelele.",
                "8": "Ngoba inhloko yeSiriya yiDamaseko, nenhloko yeDamaseko, nguResini; futsi ekhatsi kweminyaka lengemashumi lasitfupha nesihlanu Efrayimu iyawuhlakatwa kute angabe asaba nebantfu.",
                "9": "Inhloko ya-Efrayimu yiSamariya, nenhloko yeSamariya yindvodzana yaRemaliya. Uma ningetukukholwa ngempela aniyukumiswa.",
                "10": "Ngetulu kwaloko, iNkhosi yaphindze yakhuluma ku-Ahazi, itsi:",
                "11": "Cela sibonakaliso eNkhosini Nkulunkulu wakho; sicele noma sisekujuleni, noma ekuphakameni kwasezulwini.",
                "12": "Kodvwa Ahazi watsi: Angeke ngisicele, futsi angeke ngiyilinge iNkhosi.",
                "13": "Futsi watsi: Lalela nyalo, Awu yindlu yaDavide; ngabe kuyintfo lencane yini kuwe kukhatsata bantfu, kodvwa ungamkhatsata yini naNkulunkulu wami na?",
                "14": "Ngako-ke, iNkhosi lucobo lwayo iyawunniika sibonakaliso—Bukani, intfombi iyawukhulelwa, iyawutala indvodzana, iyawumetsa libito layo kutsi ngu-Imanyuweli.",
                "15": "Iyawudla bhotela kanye neluju, kute ikwati kwala lokubi ikhetse lokuhle.",
                "16": "Ngoba ngaphambi kwekutsi umntfwana akwati kwala lokubi futsi akhetse lokuhle, lelive lewulenyanyako liyawube selishiywe ngiwo omabili emakhosi alo.",
                "17": "INkhosi iyawuletsa etikwakho, nasetikwebantfu bakho, nasetikwendlu yeyihlo, tinsuku letingakefiki kusukela ngelusuku Efrayimu esuka ngalo kaJuda, inkhosi yase-Asiriya.",
                "18": "Futsi kuyawukwenteka kutsi ngalolosuku iNkhosi iyawushayela imphungane inkwela lesencenyeni yekugcina yeGibhithe, kanye nenyosi leseveni lase-Asiriya.",
                "19": "Futsi tiyawukuta, tiphumule tonkhe etihosheni letehlelako, nasemifantfwini yemadvwala, nasetikwawo onkhe emanyeva, nasetikwato tonkhe tihlahla.",
                "20": "Ngalolosuku iNkhosi iyawuhhula ngensingo lecashiwe, ngabo labangesheya kwemfula, iNkhosi yase-Asiriya, inhloko, kanye nelunwele lwetinyawo; futsi ngetulu kwaloko iyawusicedza nesilevu.",
                "21": "Futsi kuyawukwenteka kutsi ngalolosuku, umuntfu uyawuwondla litfole kanye netimvu letimbili;",
                "22": "Futsi kuyawukwenteka, ngenca yebuningi belubisi letiyawulukhipha uyawukudla bhotela; ngoba bhotela kanye neluju wonkhe muntfu losele eveni uyawukudla.",
                "23": "Futsi kuyawukwenteka ngalolosuku, tonkhe tindzawo letiyawuba khona, lapho kwakukhona imivini letinkhulungwane letilingana netinhlavu letitinkhulungwane tesiliva, kuyawuba tenchachabutane nemanyeva.",
                "24": "Ngemicibisholo kanye nebutjoki bantfu bayawukuta lapho, ngoba lonkhe live liyawuba tinchachabutane nemanyeva.",
                "25": "Futsi onkhe emagcuma ayawulinywa ngeligeja, lapho kungeke kusaba khona kwesaba tinchachabutane kanye nemanyeva; kodvwa ayawuba ekuchuba tinkhabi, kanye nekugcotjwagcotjwa timvu kanye netimbuti letincane ngelinani."
            },
            "18": {
                "1": "Ngetulu kwaloko, livi leNkhosi latsi kimi: Tsatsa incwadzi lenkhulu legocotwako, ubhale kuyo ngelutsi lolwetayelekile, mayelana naMaheri-shalali-hashi-bazi.",
                "2": "Ngatsatsa bofakazi labatsembekile kutsi babhale, Uriya umphristi, kanye naZakhariya indvodzana yaJeberekhiya.",
                "3": "Ngaya kumphrofethikati; futsi wakhulelwa watala indvodzana. Emvakwaloko yatsi iNkhosi kimi: Camba libito layo utsi, nguMaheri-shalali-hashi-bazi.",
                "4": "Ngoba bukani, lomntfwana akanawukwati kutsi, Babe, noma make, ngaphambi kwekutsi ingcebo yaseDamaseko nemphango yaseSamariya kutsatfwe yiNkhosi yase-Asiriya.",
                "5": "INkhosi yaphindze yakhuluma kimi, yatsi:",
                "6": "Njengoba labantfu bawalile emanti aseShilowa lehla kamnandzi, bajabulela Resini kanye nendvodzana yaRemaliya;",
                "7": "Ngako-ke manje, bukani, iNkhosi iletsa etikwabo emanti emfula, lanemandla futsi lamaningi, ngisho inkhosi yase-Asiriya nenkhatimulo yayo yonkhe; futsi uyawuta ugcwale uphuphume kuyo yonkhe imifula yayo, futsi yendlule lonkhe lusentse lwayo.",
                "8": "Futsi uyawundlula kaJuda; uyawugcwala uphuphume futsi ukhukhule, uyawufinyelela nasentsanyeni; futsi kuvuleka kwemaphiko awo kuyawugcwalisa bubanti belive lakho, Awu Imanyuweli.",
                "9": "Tihlanganiseni, Awu nine bantfu, niyawuhleshulwa nibe ticucu; futsi phanini indlebe nonkhe nine mave lakhashane; tibopheni, niyawuhleshulwa nibe ticucu; tibopheni, niyawuhleshulwa nibe ticucu.",
                "10": "Bonisanani, kodvwa kuyawuba lite; khulumani livi, kodvwa aliyukuma; ngoba Nkulunkulu unatsi.",
                "11": "Ngoba iNkhosi yakhuluma kanje kimi ngesandla lesinemandla, futsi yangiyala kutsi ngingahambi ngendlela yalaba bantfu, yatsi:",
                "12": "Ningasho kutsi, Luzungu, kubo bonkhe labo bantfu labayawutsi, Luzungu; futsi ningakwesabi labakwesabako, noma nibe neluvalo.",
                "13": "Yingcweliseni iNkhosi yemaBandla lucobo lwayo, futsi yenteni ibe kwesaba kwenu, futsi yenteni ibe kutfutfumela kwenu.",
                "14": "Futsi iyawuba siphephelo; kodvwa iyoba litje lelisikhubekiso, futsi ibe lidvwala lelisinengiso kuto totimbili tindlu taka-Israyeli, ngoba iyoba lugibe kanye nasochaka kulabahlala eJerusalema.",
                "15": "Futsi labaningi emkhatsini wabo bayawukhubatela bawe, bephuke, batsiywe, futsi batsatfwe.",
                "16": "Bophisisa bufakazi, uvalele umtsetfo emkhatsini webafundzi bami.",
                "17": "Ngitawuyilindza iNkhosi, lefihla buso bayo kuyo indlu yaJakobe, futsi ngitawuyilindzela.",
                "18": "Bukani, mine kanye nebantfwana iNkhosi lenginike bona sibe tibonakaliso kanye netimangaliso ka-Israyeli letivela eNkhosini yemaBandla, lehlala eNtsabeni yaseSiyoni.",
                "19": "Futsi lapho bayawutsi kini: Funani kulababhulako, kanye nakubatsakatsi labanhhinklilako futsi bahlebe batsi—akukafaneli yini bantfu babute Nkulunkulu wabo kunekutsi labaphilako beve ngalabafile na?",
                "20": "Kuwo umtsetfo kanye nakubo bufakazi; uma bangakhulumi ngekwelivi, kungenca yekutsi kute kukhanya kubo.",
                "21": "Futsi bayawendlula kuko kuhlupheka bahacwe bulukhuni futsi balambe; futsi kuyawukwenteka kutsi uma sebalambile, bayawucansuka, bayicalekise iNkhosi yabo kanye naNkulunkulu wabo, futsi babuke etulu.",
                "22": "Futsi bayawubuka emhlabeni babone kukhatsateka, nebumnyama, nekufiphala ngenca yelusizi, futsi bayawufucelwa ebumnyameni."
            },
            "19": {
                "1": "Noko, kufiphala angeke kusaba njengoba kwakunjalo ngesikhatsi setinhlupheko takhe, lapho ekucaleni yatsi kulihlupha kancane live lakaZebuloni, kanye nelive lakaNaftali, futsi emvakwaloko yahlupha kakhulu endleleni leya eLwandle loluBovu ngensheya kweJordane eGalile letive.",
                "2": "Bantfu labebahamba ebumnyameni bakubonile kukhanya lokukhulu; labo labahlela eveni lelitfunti lekufa, etikwabo kukhanya kubakhanyisele.",
                "3": "Usandzisile sive, futsi wandzisa intfokoto—batfokota phambi kwakho njengentfokoto yekuvuna, nanjengentfokoto yebantfu uma babelana imphango.",
                "4": "Ngoba ulephulile lijoke lemtfwalo wakhe, kanye nesagila semahlombe akhe, nendvuku yebacindzeteli bakhe.",
                "5": "Ngoba konkhe kulwa kwelibutfo kunesiyaluyalu semsindvo, futsi tingubo tibhucabhucwe engatini; kodvwa loku kuyawuba nekuvutsa kanye nekushisa kwemlilo.",
                "6": "Ngoba sitalelwe umntfwana, siphiwe indvodzana; umbuso uyawuba semahlombe akhe; libito lakhe kuyawutsiwa, nguLomangalisako, nguMeluleki, nguNkulunkulu loneMandla, nguBabe longunaPhakadze, iNkhosana yekuThula.",
                "7": "Kukhula kwembuso kanye nekuthula akunasiphetfo, etikwesihlalo sebukhosi saDavide, kanye nakuwo umbuso wakhe kutsi awuhlele, kanye nekuwumisa ngekwehlulela kanye nekulunga kusukela nyalo nasemvakwaloku, nangunaphakadze. Inshisekelo yeNkhosi yemaBandla itawukwenta loku.",
                "8": "INkhosi itfumele livi layo kuJakobe futsi likhanyisile etikwa-Israyeli.",
                "9": "Futsi bonkhe bantfu bayawulati, baka-Efrayimu kanye nebantfu baseSamariya, labatsi ngekutigcabha kanye nangekukhukhumala kwenhlitiyo:",
                "10": "Titini tidzilikele phansi, kodvwa sitawukwakha ngematje labatwe kahle; imikhiwa igawuliwe, kodvwa sitawuyenana ibe yimisedari.",
                "11": "Ngako-ke, iNkhosi iyawuphakamisa titsa taResini tibhekane naye, ihlanganise titsa takhe ndzawonye;",
                "12": "EmaSiriya ngaphambili kanye nemaFilisti ngasemuva; futsi bayawumshwabudzela Israyeli ngemlomo lovulekile. Ngoba kuko konkhe loku intfukutselo yakhe ayikapheli, kepha sandla sakhe siseluliwe nanyalo.",
                "13": "Ngoba bantfu abaphendvukeli kuloyo lobashayako, noma bayifune iNkhosi yemaBandla.",
                "14": "Ngako-ke iNkhosi itawuncuma ku-Israyeli inhloko kanye nemsila, ligala kanye nelikhwane ngelusuku lunye.",
                "15": "Lomdzala, nguye loyinhloko; futsi umphrofethi lofundzisa emanga, ungumsila.",
                "16": "Ngoba baholi balaba bantfu babenta kutsi baduke; futsi labo labaholwa ngibo bayabhujiswa.",
                "17": "Ngako-ke iNkhosi angeke ibe nayo intfokoto ngemajaha abo, noma ibe nemusa kulabangenaboyise babo kanye nebafelokati; ngoba nguloyo naloyo wabo ungumtentisi kanye nementi webubi, futsi yonkhe imilomo ikhuluma buwula. Ngoba kuko konkhe loku intfukutselo yakhe ayikapheli, kodvwa sandla sakhe siseluliwe nanyalo.",
                "18": "Ngoba bubi buvutsa njengemlilo; buyawushwabudzela tinchachabutane nemanyeva, futsi bulumeke emahlatsi etihlahla, futsi bayawushunca babheke etulu njengekukhuphuka kwentfutfu.",
                "19": "Ngelulaka lweNkhosi yemaBandla live lisitsekile, nebantfu bayawuba tinkhuni temlilo; kute umuntfu loyawusindzisa umnakabo.",
                "20": "Futsi uyawuhlwitsa ngasesandleni sangesekudla alambe; futsi uyawudla ngesandla sangesancele angeke besutse; nguloyo naloyo muntfu uyawudla inyama yesandla sakhe lucobo—",
                "21": "Manase, ku-Efrayimu, kanye na-Efrayimu kuManase; bayawugucukela bakaJuda. Kuko konkhe loku intfukutselo yakhe ayikapheli, kepha sandla sakhe siseluliwe nanyalo."
            },
            "20": {
                "1": "Maye kulabo labamemetela timemetelo letingakalungi, kanye nalabo lababhala bubi lababumisile;",
                "2": "Labasusa labeswele ekwehlulelweni, kanye nalabamuka labamphofu lilungelo lababantfu bami, kute bafelokati babe yimphango yabo, nekutsi bebele labangenaboyise.",
                "3": "Nitawukwenta njani ngelusuku lwekuhanjelwa, kanye nasencitsakalweni leyawuvela khashane? nitawubalekela kubani kutsi nisitwe na? futsi nitawuyishiya kuphi inkhatimulo yenu na?",
                "4": "Ngaphandle kwami bayawukhotsama ngaphansi kwetiboshwa, futsi bayawukuwa ngaphansi kwalababulewe. Ngoba kuko konkhe loku intfukutselo yakhe ayikapheli, kodvwa sandla sakhe siseluliwe nanyalo.",
                "5": "Awu m-Asiriya, indvuku yentfukutselo yami, kanye nesagila esandleni sabo kuyintfukutselo yabo.",
                "6": "Ngitawumtfumela esiveni lesibatentisi, nakubantfu lengibatfukutselele ngitawumnika ligunya lekutsi atsatse imphango, aphindze atsatse lokuphangiwe, abagcobagcobe phansi njengeludzaka lwasemigwacweni.",
                "7": "Noko ayikacondzi loko, futsi inhlitiyo yayo ayicabangi kanjalo; kodvwa enhlitiyweni yakhe kubhubhisa kanye nekuhlukanisa tive hhayi lidlanzana.",
                "8": "Ngoba itsi: Emakhosana ami lahlangene akasiwo yini emakhosi na?",
                "9": "IKhalno ayifanani yini neKhakhemishi na? IHamathi ayifanani yini ne-Aphadi na? ISamariya ayifanani yini neDamaseko na?",
                "10": "Njengoba sandla sami sisungule imibuso yetithico, futsi imifanekiso yayo lecoshiwe yendlula leyo yaseJerusalema kanye neyaseSamariya;",
                "11": "Ngingeke yini, njengoba ngentile kuyo iSamariya kanye netithico tayo, ngente kanjalo nakuyo iJerusalema kanye nakuto tithico tayo na?",
                "12": "Ngaloko-ke kuyawukwenteka kutsi ngesikhatsi iNkhosi seyiwentile wonkhe umsebenti wayo eNtsabeni yaseSiyoni kanye naseJerusalema, ngitawusijezisa sitselo senhlitiyo lekhukhumele yeNkhosi yase-Asiriya, kanye nenkhatimulo yekutiphakamisa kwayo.",
                "13": "Ngoba itsi: Ngemandla esandla sami kanye nangekuhlakanipha kwami ngitentile leti tintfo; ngoba mine nginekucondza; futsi ngiyisusile imincele yebantfu, ngaphanga ingcebo yabo, futsi ngibancobile labahlala khona njengemuntfu lolichawe;",
                "14": "Futsi sandla sami sitfole njengesidleke ingcebo yebantfu; nanjengemuntfu agcogca emacandza lasele ngiwugcogcile wonkhe umhlaba; kute namunye lowashaya luphiko, noma lovula umlomo, noma lontjilotako.",
                "15": "Ngabe lizembe lingatikhukhumeta yini ngetulu kwaloyo logawula ngalo na? Ngabe lisaha lingatidvumisa yini ngetulu kwaloyo lolinyakatisako na? Kube shengatsi indvuku ingatinyakatisa yona cobo ngetulu kwalabo labayiphakamisako, noma sagila singatiphakamisa shengatsi besingasilo lugodvo!",
                "16": "Ngako-ke iNkhosi, iNkhosi yemaBandla, iyawutfumela emkhatsini waletikhuluphele tayo, kondza; futsi ngaphansi kwenkhatimulo yayo iyawukokhela kuvutsa njengekuvutsa kwemlilo.",
                "17": "Futsi kukhanya kwa-Israyeli kuyawuba njengemlilo, futsi naloNgcwele wakhe abe njengelilangabi, futsi liyawushisa lishwabudzele emanyeva akhe kanye netinchachabutane takhe ngelusuku lunye;",
                "18": "Futsi uyawubucedza buhle belihlatsi lakhe, kanye nebensimu yakhe levundzile, umphefumulo kanye nemtimba; futsi bayawuba njengesikhatsi umphatsi wesibonakaliso aculeka.",
                "19": "Futsi tihlahla telihlatsi lakhe letiyosala tiyawuba mbalwa, kangangekutsi umntfwana angatibhala phansi.",
                "20": "Futsi kuyawukwenteka kutsi ngalolosuku, insali yaka-Israyeli, kanye nalabo labaphunyula bendlu yaJakobe, bangeke baphindze bahlale nanini kuloyo lowabashaya, kodvwa bayawuhlala kuyo iNkhosi, kuloNgcwele waka-Israyeli, ngekweliciniso.",
                "21": "Insali iyawubuyela, yebo, nensali yaJakobe, kuye Nkulunkulu lonemandla.",
                "22": "Ngoba noma bantfu bakho Israyeli banjengesihlabatsi selwandle, kodvwa insali yabo iyawubuyela; kubhujiswa lokumenyetelwe kuyawucicima ngekulunga.",
                "23": "Ngoba iNkhosi Nkulunkulu wemaBandla iyawuletsa imbubhiso, lemisiwe kulo lonkhe live.",
                "24": "Ngako-ke, naku lokushiwo yiNkhosi Nkulunkulu wemaBandla: Awu bantfu bami lenihlala eSiyoni, ningamesabi um-Asiriya; uyawunishaya ngendvuku, futsi uyawuphakamisela etulu sagila sakhe kini, ngendlela yaseGibhithe.",
                "25": "Ngoba ngesikhashana lesincane kakhulu, intfukutselo iyawuphela, kanye nelulaka lwami ekubhujisweni kwabo.",
                "26": "Futsi iNkhosi yemaBandla iyawuphehla sijeziso sakhe njengekubulawa kwemaMidiyani edvwaleni lase-Orebi; futsi njengoba indvuku yakhe yayiselwandle kanjalo naye uyawuyiphakamisa njengendlela yeseGibhithe.",
                "27": "Futsi kuyawukwenteka kulolosuku kutsi umtfwalo wakhe uyawususwa emahlombe akho, kanye nelijoka lakhe entsanyeni yakho, futsi lijoka liyawukwephulwa ngenca yelugcobo.",
                "28": "Ufikile e-Aya, wendlulela eMigroni; eMikmashi wetfule imphahla yakhe.",
                "29": "Bendlulile emsahweni; bemisa eGeba; iRama iyatfutfumela; iGibeya yakaSawula iyabaleka.",
                "30": "Phakamisa livi lakho, Awu ndvodzakati yaseGalimu; yenta kutsi livakale kuyo iLayisha, Awu Anathothi lomphofu.",
                "31": "IMadmena isusiwe; labakhile baseGebimu babutsene kutsi babaleke.",
                "32": "Kwanyalo uyawusala eNobi ngalolosuku; uyawujikitisa sandla sakhe entsabeni yendvodzakati yaseSiyoni, ligcuma laseJerusalema.",
                "33": "Bukani, iNkhosi, iNkhosi yemaBandla iyawujuba ligala ngalokwesabekako, kanye nalabo labaphakeme ngekwelizinga bayawugawulwa bawe phansi; kanye nalabatikhukhumetako bayawutfotjiswa.",
                "34": "Futsi iyawugawula tihlahla telihlatsi ngensimbi, neLebanoni iyawuwiswa ngulonemandla."
            },
            "21": {
                "1": "Futsi kuyawuvela lihlumela esicwini sakaJese, futsi ligala liyawukhula etimphandzeni taso.",
                "2": "Moya weNkhosi uyawuhlala etikwakhe, moya wekuhlakanipha kanye newekucondza, moya wekweluleka kanye nemandla, moya welwati kanye newekuyesaba iNkhosi.",
                "3": "Uyawumenta abe ngulonekucondza lokusheshako ekuyesabeni iNkhosi; futsi angeke ehlulele ngalakubona ngemehlo akhe, noma ente sincumo ngalakuva ngetindlebe takhe.",
                "4": "Kodvwa uyawukwehlulela labamphofu ngekulunga, futsi abekhute ngekungakhetsi labatfobekile bemhlaba; futsi uyawushaya umhlaba ngendvuku yemlomo wakhe, nangekuphefumula kwetindzebe takhe uyawubabulala lababi.",
                "5": "Futsi kulunga kuyawuba libhande letinkhalo takhe, nekwetsembeka kuyoba libhande letinso.",
                "6": "Ngetulu kwaloko imphisi iyawuhlala nelizinyane lemvu, nengwe iyawuhlala phansi nelizinyane lembuti, litfole kanye nelizinyane lelibhubesi kanye nalokukhuluphalisiwe ndzawonye; umntfwana lomncane uyawutihola.",
                "7": "Inkhomati kanye nelibhele kuyawudla ndzawonye; emankhonyane ako ayawucambalala ndzawonye; libhubesi liyawudla tjani njengenkhabi.",
                "8": "Umntfwana lomunyako uyawudlala emgodzini wemfeti, nemntfwana losandza kususwa ebeleni uyawufaka sandla sakhe emgodzini welibululu.",
                "9": "Angeke kulimate noma kubhubhise entsabeni yami yonkhe lengcwele, ngoba umhlaba uyawugcwala lwati lweNkhosi, njengemanti ambonya lwandle.",
                "10": "Futsi ngalolosuku kuyawuba khona imphandze yaJese, leyawukuma njengesiboniso kubantfu, kuso beTive bayawubutsana; futsi kuphumula kwakhe kuyawuba kuhle kakhulu.",
                "11": "Futsi kuyawukwenteka ngalolosuku kutsi iNkhosi iyawuwelula sandla sayo futsi kwesibili kubuyisa insali yebantfu bayo labayawube basele, e-Asiriya, naseGibhithe, nasePhathirosi, naseKushe, nase-Elamu, naseShineyari, naseHamati, kanye nasetichingini telwandle.",
                "12": "Futsi uyawuphakamisela tive siboniso, futsi agcogce labacoshwa baka-Israyeli, ahlanganisele ndzawonye labahlakatekile bakaJuda emagumbini lamane emhlaba.",
                "13": "Umona wa Efrayimu ngetulu kwaloko uyawunyamalala, titsa takaJuda ticedvwe nya; Efrayimu angeke abe nemona ngaJuda, futsi naJuda angeke amhluphe Efrayimu.",
                "14": "Kodvwa bayawundizela emahlombe emaFilistiya kuya ngasenshonalanga; baphange nebasemphumalanga kanyekanye; bayawulula sandla sabo kuyo i-Edomi kanye neMowabi; nebantfwana bema-Amoni bayawubalalela.",
                "15": "Futsi iNkhosi iyawulibhubhisa nya lulwimi lwelwandle lwaseGibhithe; Futsi ngemoya wayo lonemandla iyawunyakatisa sandla sayo ngetulu kwemfula, futsi iyakuwushaya ube yimifudlana lesikhombisa, futsi yente bantfu bawele ngeticatfulo letomile.",
                "16": "Futsi kuyawuba khona umgwaco lomkhulu wensali yebanftu bakhe labayawusala, e-Asiriya, njengoba kwakunjalo ku-Israyeli ngalolosuku laphuma ngalo eveni laseGibhithe."
            },
            "22": {
                "1": "Futsi ngalolosuku uyotsi: Awu Nkhosi, ngitawukudvumisa; noma wawungitfukutselele intfukutselo yakho seyisusiwe, futsi uyangidvudvuta.",
                "2": "Bukani, Nkulunkulu uyinsindziso yami; ngitawukwetsemba, futsi ngingabi nekwesaba; ngoba iNkhosi Jehova ingemandla ami kanye nengoma yami; ngetulu kwaloko sewube yinsindziso yami.",
                "3": "Ngako-ke, ngenjabulo uyawukha emanti emitfonjeni yensindziso.",
                "4": "Futsi ngalolosuku niyawutsi: Dvumisani iNkhosi, bitani ligama layo, memetelani tento tayo emkhatsini webantfu, nisho kutsi ligama layo liphakeme.",
                "5": "Hlabelelani eNkhosini; ngoba yente tintfo letinhle kakhulu; loku kuyatiwa emhlabeni wonkhe.",
                "6": "Khala futsi umemete, wena lohlala eSiyoni; ngoba mkhulu loNgcwele waka-Israyeli losekhatsi kwakho."
            },
            "23": {
                "1": "Sembulo ngeBhabhulona, Isaya indvodzana ya-Amose leyasibona.",
                "2": "Phakamisani siboniso entsabeni lephakeme, phakamiselani livi kubo, nibakhwebe ngesandla, kute bangene emasangweni alabaphakeme.",
                "3": "Ngibayaletile labangcwele bami, ngetulu kwaloko ngiwabitile emachawe ami, ngoba intfukutselo yami ayikho kulabo labatfokotako ebukhulwini bami.",
                "4": "Umsindvo wesicuku etintsabeni njengewebantfu labaningi, umsindvo wekuphitsitela kwemibuso yetive ihlangene ndzawonye, iNkhosi yemaBandla ivivisa emabutfo emphi.",
                "5": "Baphuma eveni lelikhashane, bavela ekugcineni kwelizulu, yebo, iNkhosi, kanye netikhali telulaka lwayo, kubhubhisa umhlaba wonkhe.",
                "6": "Lilani, ngoba lusuku lweNkhosi selusondzele; luyawufika njengembubhiso levela kuSomandla.",
                "7": "Ngako-ke, tandla tonkhe tiyawuphelelwa ngemandla, tinhlitiyo tebantfu bonkhe tiyawushona phansi;",
                "8": "Futsi bayawukwesaba; tinhlungu kanye netinsizi kuyawubabamba; bayawushaceka lomunye kulomunye; buso babo buyawuba njengemalangabi.",
                "9": "Bukani, lusuku lweNkhosi luyeta, lunelunya lwelulaka kanye nentfukutselo leyesabekako kutsi lwente live libete lutfo; futsi iyawubhubhisa toni talo letikulo.",
                "10": "Ngoba tinkhanyeti telizulu nemabutfo ato angeke kunikete kukhanya kwako; lilanga liyawufiphala ekuphumeni kwalo, futsi nenyanga angeke ikhiphe kukhanya kwayo.",
                "11": "Futsi ngitawujezisa umhlaba ngebubi bawo, kanye nalababi ngebubi babo; ngitawulicedza ligcabho kulabatigcabhako, ngikubeke phansi kutikhukhumeta kwalabasabekako.",
                "12": "Ngitawukwenta umuntfu abe ligugu lelikhulu kuneligolide lelicengekile; umuntfu abe ligugu lelikhulu kuneligolide lase-Ofiri.",
                "13": "Ngako-ke, ngitakuwatamatamisa emazulu, futsi umhlaba usuke uphele endzaweni yawo, ngelulaka lweNkhosi yemaBandla, nangelusuku lwentfukutselo yakhe lesabekako.",
                "14": "Futsi kuyawuba njengenyamatane letingelwako, nanjengetimvu letite umelusi; kuyawutsi loyo naloyo aphendvukele kubantfu bakubo, nguloyo naloyo muntfu abalekele eveni lakubo.",
                "15": "Bonkhe labo labatichenyako bayawugwazwa; yebo, bonkhe labo labatihlanganisa nalababi bayawudliwa yinkemba.",
                "16": "Bantfwana babo ngetulu kwaloko bayawuphihlitwa babe ticucu phambi kwemehlo abo; tindlu tabo tiyawuphangwa futsi bafati babo badlwengulwe.",
                "17": "Buka, ngitawubaphehlela emaMede kutsi abahlasele, wona angeke anake isiliva neligolide, noma atfokote ngalo.",
                "18": "Butjoki bawo buyawudubula emajaha abe ticucu; futsi bona angeke babe nesihawu ebantfwaneni; emehlo abo angeke abe nemusa kubantfwana.",
                "19": "Futsi iBhabhulona, ligugu lemibuso, buhle lobukhulu bemaKhaledi, iyawuba njengesikhatsi Nkulunkulu aketula iSodoma kanye neGomora.",
                "20": "Angeke kuphidze kuhlalwe kuyo nanini, noma kuhlalwe kuyo titukulwane ngetitukulwane: noma um-Arabu amise lithende lapho; noma belusi balale nemihlambi yabo lapho.",
                "21": "Kodvwa tilwane tasendle tasehlane tiyawulala khona lapho; netindlu tabo tiyawugcwala timphungushe; netikhova tiyawuhlala lapho, netimbuti tesiganga tiyawutjakadvula khona.",
                "22": "Futsi tilo tasesichingini tiyawushaya umkhulungwane etindlini tabo letingenalutfo, bodrago etigodlweni tabo letinhle, futsi sikhatsi sakhe sesisondzele, lusuku lwakhe angeke lusachutjelwa embili. Ngoba ngitawumbhubhisa ngekushesha; yebo, ngoba ngitawuba nesihawu kubantfu bami, kodvwa lababi bayawushabalaliswa."
            },
            "24": {
                "1": "Ngoba iNkhosi itawuba nemusa kuJakobe, futsi isatawumkhetsa Israyeli, ibabeke eveni labo; betive bayawuhlanganiswa nabo, futsi bayawutihlanganisa nendlu yaJakobe.",
                "2": "Futsi bantfu bayawubatsatsa bababuyisele endzaweni yabo; yebo, kusuka khashane emikhawulweni yemhlaba; futsi bayawubuyela emaveni abo esetsembiso. Bayawuba bendlu yaka-Israyeli, live leNkhosi liyawuba ngeletinceku kanye netincekukati; futsi bayawubatsatsa babatfumbe labo bebakadze babatfumbile; bayawubusa ngetulu kwebacindzeteli babo.",
                "3": "Futsi kuyawukwenteka ngalolosuku kutsi iNkhosi iyawukunika kuphumula, etinsizini takho, nasekwesabeni kwakho, nasebugcilini lobumatima lowentiwa kutsi usebente kubo.",
                "4": "Futsi kuyawukwenteka ngalolosuku, kutsi uyawusho lesisiga ngenkhosi yaseBhabhulona, utsi: Uphela kanjani umcindzeteli, umuti weligolide uphela kanjani!",
                "5": "INkhosi isephulile sagila salababi, lubhoko lwebabusi.",
                "6": "Loyo loshaya bantfu ngelulaka ngekushaya lokungancamuki, loyo lobusa tive ngentfukutselo, uhlushiwe, futsi kute namunye lokuncandzako.",
                "7": "Umhlaba wonkhe usekuphumuleni, futsi uthulile; bahlokoma ngekuhlabelela.",
                "8": "Yebo, tipheshula tiyatfokota ngawe, futsi ngalokunjalo nemisedari yaseLebanoni, itsi: Seloku walaliswa phansi kute umgawuli lotawusijuba.",
                "9": "Sihogo ngaphansi sinyakatiselwe wena kukuhlangabeta ekuteni kwakho; sikuphehlela labafile, nabo bonkhe labakhulu bemhlaba; siphakamisele etulu etihlalweni tabo tebukhosi onkhe emakhosi etive.",
                "10": "Bonkhe bayawukhuluma batsi kuwe: Ngabe nawe futsi sewubutsakatsaka njengatsi na? Ngabe nawe sewufana natsi na?",
                "11": "Bukhatikhati bakho behliselwe phansi ethuneni; umsindvo wemavayolini akho awuvakali; timphetfu tendlaliwe phansi kwakho, futsi timphetfu tiyakumbonya.",
                "12": "Ngabe uwe kanjani ezulwini, Awu Lusifa, ndvodzana yentsatsakusa! Ngabe ugecelwe phansi yini, wena lowenta tive tibe butsakatsaka!",
                "13": "Ngoba utse enhlitiyweni yakho: Ngitawunyukela ezulwini, ngitawuphakamisela sihlalo sami sebukhosi ngetulu kwetinkhanyeti taNkulunkulu; ngetulu kwaloko ngitawuhlala entsabeni yemhlangano, ngasemajukujukwini asenyakatfo.",
                "14": "Ngitawunyukela ngetulu kweticongo temafu; ngitawuba njengaLosetikwako Konkhe.",
                "15": "Kodvwa uyokwehliselwa phansi esihogweni, emajukujukwini emgodzi.",
                "16": "Labo labakubonako bayawukugolotela, futsi bayawukucaphela, futsi bayawutsi: Ngabe nguye yini lomuntfu lowenta kutsi umhlaba unyakate, loyo lowatamatamisa imibuso na?",
                "17": "Futsi lowenta umhlaba waba njengelihlane, wabhubhisa emadolobha awo, futsi wangayivuli indlu yetiboshwa takhe na?",
                "18": "Onkhe emakhosi etive, yebo, onkhe, angcwatjwe ngeludvumo, nguleyo naleyo endlini yayo.",
                "19": "Kodvwa wena ulahlwe ngaphandle kwelithuna lakho njengeligala lelinengekile, futsi insali yalabo lababulewe, bagwazwa ngenkemba, labo labehlela entansi ematjeni emgodzi; njengesidvumbu sinyatselwa ngaphansi kwetinyawo.",
                "20": "Angeke uhlanganiswe nabo ekungcwatjweni, ngenca yekutsi ulibhubhisile live lakho futsi wabulala bantfu bakho; intalelwane yebenti bebubi angeke kukhulunywe ngayo.",
                "21": "Tilungiselele kubulala bantfwana bakhe ngenca yebubi baboyise, kute bangavuki, noma bazuze live, noma bagcwalise umhlaba wonkhe ngemadolobha.",
                "22": "Ngoba ngitawusukuma ngilwe nabo, kusho iNkhosi yemaBandla, ngibulale eBhabhulona libito, kanye nensali, nendvodzana, kanye nemshana, kusho iNkhosi.",
                "23": "Ngetulu kwaloko ngitawuyenta ibe lifa letikhova, kanye nemachibi emanti; futsi ngitawuyishanyela ngemshanyelo wembubhiso, kusho iNkhosi yemaBandla.",
                "24": "INkhosi yemaBandla ifungile, yatsi: Ngempela njengoba ngikucabangile, kuyawukwenteka kanjalo; futsi njengekuhlela kwami, kuyawukuma kanjalo—",
                "25": "Kutsi ngitawuletsa um-Asiriya eveni lami, futsi etintsabeni tami ngimnyatsele ngaphansi kwetinyawo; ngaleso sikhatsi lijoka lakhe liyawusuka kubo, nemtfwalo wakhe usuke emahlombe abo.",
                "26": "Lena yinhloso lehloswe etikwemhlaba wonkhe; futsi lesi sandla leselulelwe etikwetive tonkhe.",
                "27": "Ngoba iNkhosi yemaBandla ikuhlosile, futsi ngubani loyawukuyivimbela na? Futsi sandla sayo seluliwe, ngubani loyawusibuyisela emuva na?",
                "28": "Ngemnyaka wekufa kwenkhosi Ahazi kwavela lesi sembulo.",
                "29": "Ungatfokoti wena, Filisti yonkhe, ngenca yekutsi indvuku yaloyo lokushayile yephukile; ngoba emphandzeni yenyoka kuyawuphuma libululu, futsi sitselo salo siyawuba yinyoka lendizako lenemlilo.",
                "30": "Futsi litubulo lalomphofu liyawukondliwa, futsi labeswele bayawulala phansi bavikeleke; futsi ngitawuyibulala imphandze yakho ngendlala, futsi uyawubulala insali yakho.",
                "31": "Lila, Awu sango; memeta Awu dolobha; wena, Filisti yonkhe, lengakahleleki; ngoba kuyawuvela enyakatfo intfutfu, futsi kute namunye loyawuba yedvwa ngetikhatsi takhe letibekiwe.",
                "32": "Uma kunjalo tiyawunika yiphi imphendvulo titfunywa tesive na? Kutsi iNkhosi iyitfolile iSiyoni, futsi labamphofu bebantfu bayo bayawuphephela kuyo."
            },
            "25": {
                "1": "Manje mine, Nefi, sengikhuluma ngaloko lokumayelana nemavi lengiwabhalile, lakhulunywa ngemlomo wa-Isaya. Ngoba buka, Isaya wakhuluma tintfo letiningi lebetilukhuni kulabaningi bantfu bami kutsi baticondze; ngoba bebangati mayelana nendlela yekuphrofetha emkhatsini wemaJuda.",
                "2": "Ngoba mine, Nefi, angibafundzisanga tintfo letiningi mayelana nalenchubo yemaJuda; ngoba imisebenti yawo kwakuyimisebenti yebumnyama, netento tawo kwakutento tetinengiso.",
                "3": "Ngaloko-ke, ngibhalela bantfu bami, nabo bonkhe labo labayawutemukela emvakwaloku leti tintfo lengitibhalako, kute batati tehlulelo taNkulunkulu, kutsi tita kuto tonkhe tive, ngekwelivi lalikhulumile.",
                "4": "Ngaloko-ke, lalelani, Awu bantfu bami, lenibendlu yaka-Israyeli, futsi niketani indlebe emavini ami; ngoba ngenca yekutsi emavi a-Isaya akekho sobala kini, noko asobala kubo bonkhe labo labagcwaliswe ngemoya wekuphrofetha. Kodvwa ngininika siphrofetho, ngekwemoya lokimi; ngaloko-ke ngitawuphrofetha ngalokusobala lobesoloku kunami kusukela ngesikhatsi ngiphuma eJerusalema nababe; ngoba buka, umphefumulo wami utfokota ngaloko lokusobala kubantfu bami, kute bafundze.",
                "5": "Yebo, futsi umphefumulo wami uyatfokota ngemavi a-Isaya, ngoba ngaphuma eJerusalema, nemehlo ami atibonile tintfo temaJuda, futsi ngiyati kutsi emaJuda ayaticondza tintfo tebaphrofethi, kute labanye bantfu labacondza letintfo letakhulunywa kuwo emaJuda njengawo, ngaphandle kwekutsi bafundziswa ngalendlela yetintfo tawo emaJuda.",
                "6": "Kodvwa bukani, mine, Nefi, angibafundzisanga bantfwana bami ngalendlela yemaJuda, kodvwa, bukani, ngekwami, ngihlalile eJerusalema, ngaloko-ke ngiyati mayelana netifundza letitungeletile; ngikhulumile kubo bantfwana bami mayelana netehlulelo taNkulunkulu, lesetentekile emkhatsini wemaJuda, kubo bantfwana bami, njengako konkhe loko Isaya lakukhulumile, futsi angikubhali loko.",
                "7": "Kodvwa bukani ngichubeka nesami siphrofetho, njengaloko lokusobala kimi; kuso lengatiko kutsi kute muntfu longaduka; noko, ngetinsuku tiphrofetho ta-Isaya letiyawugcwaliseka ngato bantfu bayawukwati ngekweliciniso, ngetikhatsi leto letiyawukwenteka ngato.",
                "8": "Ngaloko-ke, tiligugu kubantfwana bebantfu, futsi loyo locabanga kutsi atisilo, ngitawukhuluma kubo kabanti, futsi emavi ngiwacondzise kubantfu bami lucobo; ngoba ngiyati kutsi tiyawuba nguletiligugu lelikhulu kubo ngetinsuku tekugcina; ngoba ngalolosuku bayawuticondza; ngaloko-ke, ngenca yebuhle bato ngitibhalile.",
                "9": "Futsi njengoba sinye situkulwane sibhujisiwe emkhatsini wemaJuda ngenca yebubi, ngalokunjalo nabo babhujisiwe situkulwane ngesitukulwane ngebubi babo; futsi kute namunye wabo lowabhujiswa ngaphandle kwekutsi bebatjeliwe phambilini baphrofethi beNkhosi.",
                "10": "Ngaloko-ke, bekushiwo kubo mayelana naloko kubhujiswa lokwakumele kwenteke emkhatsini wabo, masinyane nje emvakwekutsi babe sekahambile eJerusalema; noko, batenta lukhuni tinhlitiyo tabo; futsi ngekwesiphrofetho sami babhujiswa, ngaphandle kwalabo labatsatsiwe batfunjelwa eBhabhulona.",
                "11": "Manje loku ngikukhuluma ngenca yamoya lokimi. Futsi nanoma batsetfwe bayawuphindze babuye, bazuze live laseJerusalema; ngaloko-ke, bayawubuyiselwa futsi eveni lelilifa labo.",
                "12": "Kodvwa, bukani, bayawuba netimphi, kanye nemahemuhemu etimphi, futsi uma lusuku lufika lwekutsi loTelwe Yedvwa waBabe, yebo, naBabe welizulu kanye nemhlaba, uyawutiveta kubo asenyameni, bukani, batawumlahla, ngenca yebubi babo, kanye nebulukhuni betinhlitiyo tabo, kanye nekucina kwetinhloko tabo.",
                "13": "Bukani, batawumbetsela; futsi emvakwekutsi asabekwe ethuneni sikhatsi lesitinsuku letintsatfu uyawuvuka kulabafile, anekuphilisa etimphikweni takhe; bonkhe labo labayawukholwa egameni lakhe bayawusindziswa embusweni waNkulunkulu. Ngaloko-ke, umphefumulo wami uyatfokota ekuphrofetheni mayelana naye, ngoba ngilubonile lusuku lwakhe, nenhlitiyo yami iyalibabata ligama lakhe lelingcwele.",
                "14": "Futsi buka kuyawukwenteka kutsi emvakwekutsi Mesiya sekavukile kulabafile, futsi sekativetile ebantfwini bakhe, ngebuningi balabo labatawukholwa egameni lakhe, bukani, iJerusalema iyawuphindze ibhujiswe; ngoba maye kulabo labalwa naNkulunkulu kanye nebantfu belibandla lakhe.",
                "15": "Ngaloko-ke, emaJuda ayawuhlakatwa emkhatsini wato tonkhe tive, yebo, futsi ngalokunjalo neBhabhulona iyawubhujiswa; ngaloko-ke, emaJuda ayawuhlakatwa nguletinye tive.",
                "16": "Futsi emvakwekutsi sebahlakatiwe, futsi iNkhosi Nkulunkulu seyibashayile ngaletinye tive ngesikhatsi lesingangesetitukulwane letiningi, yebo, kwehle kusukela esitukulwaneni kuya esitukulwaneni kute kube ngukutsi bayawukholiswa kutsi bakholwe kuKhristu, iNdvodzana yaNkulunkulu, kanye nenhlawulo, leyo lengapheli yebantfu bonkhe—futsi uma lolosuku luyawufika lwekutsi bakholwe kuKhristu, futsi bakhonte Babe egameni lakhe, ngetinhlitiyo letimsulwa kanye netandla letihlantekile, futsi bangabe basalindzela futsi lomunye Mesiya, bese, ngaleso sikhatsi, lusuku lutawufika lapho kudzingekile kutsi bakholelwe kuto leti tintfo.",
                "17": "INkhosi itawusibeka sandla sayo futsi kwesibili kubuyisa bantfu bayo ekulahlekeni kwabo kanye nasesimeni sekuwa. Ngaloko-ke, itawuchubeka nekwenta umsebenti lomuhle nalomangalisako emkhatsini webantfwana bebantfu.",
                "18": "Ngaloko-ke, iyawukwembula emavi ayo kubo, ayawubehlulela ngelusuku lwekugcina, ngoba bayawunikwa wona ngenhloso yekubenta bakholwe ngaMesiya weliciniso, lobekalahlwe ngibo; kanye nekubenta bakholwe kutsi abasafanele kutsi balindzele lomunye Mesiya losetawufika, ngoba angeke kusabakhona lomunye losayofika, ngaphandle kwekutsi loyo kube nguMesiya wemanga loyokhohlisa bantfu; ngoba munye kuphela Mesiya labakhuluma ngaye baphrofethi, futsi loyo Mesiya nguye loyophikwa ngemaJuda.",
                "19": "Ngoba ngekwemavi ebaphrofethi, Mesiya uta eminyakeni lengemakhulu lasitfupha kusukela ngesikhatsi babe ahamba eJerusalema; futsi ngekwemavi ebaphrofethi, nangelivi lengilosi yaNkulunkulu, libito lakhe kuyawuba nguJesu Khristu, iNdvodzana yaNkulunkulu.",
                "20": "Manje, bomnaketfu, ngikhulume ngalokusobala kute ningaphambuki. Futsi njengoba iNkhosi Nkulunkulu iphila leyakhipha Israyeli eveni laseGibhithe, futsi yaniketa Mosi emandla ekutsi aphilise tive emvakwekutsi setilunywe tinyoka letinebutsi, uma bangabhekisa emehlo abo kuleyo nyoka layiphakamisako phambi kwabo, ngetulu kwaloko wamnika emandla ekutsi ashaye lidvwala emanti ampompote; yebo, bukani ngitsi kini, njengoba leti tintfo tiliciniso, futsi njengoba iNkhosi Nkulunkulu iphila, kute lelinye libito lelinikwe ngaphansi kwelizulu ngaphandle kwalo leli laJesu Khristu, lengikhulume ngalo, umuntfu langasindziswa ngalo.",
                "21": "Ngaloko-ke, ngalesi sizatfu iNkhosi Nkulunkulu yetsembisile kimi kutsi leti tintfo lengitibhalako tiyawugcinwa futsi tilondvolotwe, futsi tehliselwe entansi kuyo intalelwane yami, titukulwane ngetitukulwane, kute setsembiso sigcwaliseke kuJosefa, sekutsi intalelwane yakhe angeke ishabalale nanini yingci nje uma umhlaba usemile.",
                "22": "Ngaloko-ke, leti tintfo tiyawuhamba kusuka etitukulwaneni kuya etitukulwaneni yingci nje uma umhlaba usemile; futsi tiyawuhamba ngekwentsandvo nangekwesifiso saNkulunkulu; futsi tive letiyawuba nato tiyowehlulelwa ngato njengekwalawo mavi labhaliwe.",
                "23": "Ngoba sisebenta ngekukhutsala kubhala, kutsi sente bantfwana betfu bakholwe, futsi ngalokunjalo nabomnaketfu, kutsi bakholwe kuKhristu, nekutsi babuyisane naNkulunkulu; ngoba siyati kutsi kungemusa kutsi sisindziswe, emvakwakokonkhe lesingakwenta.",
                "24": "Futsi, nanoma sikholwa kuKhritsu, siyawugcina umtsetfo waMosi, futsi sibuke phambili ngekusima kuKhristu, ute umtsetfo ugcwaliseke.",
                "25": "Ngoba, ngalesi sizatfu umtsetfo wanikwa; ngaloko-ke umtsetfo sewufile kitsi, futsi sentiwe saphila kuKhristu ngenca yelukholo lwetfu; noko sigcina umtsetfo ngenca yemiyaleto.",
                "26": "Futsi sikhuluma ngaKhristu, sitfokota kuKhritsu, sishumayela ngaKhristu, siphrofetha ngaKhristu, futsi sibhala ngekwetiphrofetho tetfu, kute bantfwana betfu bati kutsi ngukuphi lapho bangabuka khona kute batfole kutsetselelwa kwetono tabo.",
                "27": "Ngaloko-ke, sikhuluma mayelana nemtsetfo kute bantfwana betfu bati ngekufa kwemtsetfo; futsi, ngekwati ngekufa kwemtsetfo, bangalindzela loko kuphila lokukuKhritsu, futsi bati kutsi umtsetfo wawuniketwe ngasizatfu sini. Futsi emvakwekutsi umtsetfo sewugcwalisekile kuKhristu, ngekutsi akusafanele batente lukhuni tinhlitiyo tabo ngalokumelene naye uma umtsetfo sekufanele uphele.",
                "28": "Manje bukani, bantfu bami, nibantfu labanetinhloko letilukhuni; ngaloko-ke, ngikhulume ngalokusobala kini, kute ningabi nekungacondzi. Futsi emavi lengiwakhulumile ayawukuma njengebufakazi ngalokumelene nani; ngoba enele kufundzisa namuphi umuntfu indlela lecondzile; ngoba indlela lecondzile ikukholwa kuKhristu kanye nekungamphiki; ngoba ngekumphika niphika futsi baphrofethi kanye nemtsetfo.",
                "29": "Manje bukani, ngitsi kini indlela lecondzile ikukholwa kuKhristu, futsi ningamphiki; Khristu unguloNgcwele wa-Israyeli; ngaloko-ke kufanele nikhotsame phambi kwakhe, futsi nimkhonte ngawo onkhe emandla enu, ngengcondvo, nangekucina, kanye nangemphefumulo wenu wonkhe; futsi uma nikwenta loku aniyukulahlwa nakancane.",
                "30": "Futsi, kangangoba kuyawudzingeka, kufanele nigcine tento kanye netimiso taNkulunkulu ute umtsetfo ugcwaliseke lowawunikwe Mosi."
            },
            "26": {
                "1": "Futsi emvakwekutsi Khristu sekavukile ekufeni uyawutiveta kini, bantfwana bami, kanye nabomnaketfu labatsandzekako; futsi emavi layawuwakhuluma kini ayawuba ngumtsetfo leniyawuwenta.",
                "2": "Ngoba bukani, ngitsi kini ngibonile kutsi letiningi titukulwane tiyawundlula, futsi kuyawuba khona timphi letinkhulu kanye nemibango emkhatsini webantfu bami.",
                "3": "Futsi emvakwekutsi Mesiya sekafikile kuyawuba khona tibonakaliso letiyawunikwa bantfu bami ngekutalwa kwakhe, nangekufa kwakhe kanye nekuvuka kwakhe; futsi luyawuba lukhulu futsi lube lubi lolosuku kulababi, ngoba bayawubhubha; futsi bayawubhubha ngoba babacosha baphrofethi, kanye nalabangcwele, futsi babashaya ngematje, futsi bababulala; ngaloko-ke kukhala kwengati yalabangcwele kuyawukhuphukela etulu kuNkulunkulu kuvela emhlabatsini ngalokumelene nabo.",
                "4": "Ngaloko-ke, bonkhe labo labatichenyako, nalabo labenta lokubi, lusuku lolutako luyawubashisa, kusho iNkhosi yemaBandla, ngoba bayawuba njengemabibi.",
                "5": "Futsi labo lababulala baphrofethi, nalabangcwele, kujula kwaphansi kuyawubagwinya, kusho iNkhosi yemaBandla; futsi tintsaba tiyawubasibekela, kanye netivunguvungu tiyawubatfwala tibayise khashane, netakhiwo tiyawuwela etikwabo tibaphihlite babe ticucu futsi tibagaye babe yimphuphu.",
                "6": "Futsi bayawuvakashelwa ngekudvuma, kanye nemibani, kanye nangekutamatama kwemhlaba, kanye nangalo lonkhe luhlobo lwekubhujiswa, ngoba umlilo wentfukutselo yeNkhosi uyawukokheleka ngalokumelene nabo, bayawuba njengemabibi, nalolosuku lolutako luyawubashisa, kusho iNkhosi yemaBandla.",
                "7": "Awu buhlungu, kanye nekudzabuka kwemphefumulo wami ngekulahleka kwalabo lababulawa babantfu bami! Ngoba mine, Nefi, ngikubonile, futsi kucishe kwangishisa phambi kweNkhosi; kodvwa kufanele ngikhale kuNkulunkulu wami ngitsi: Tindlela takho tilungile.",
                "8": "Kodvwa buka, labalungile labalalela emavi ebaphrofethi, futsi labangababulalanga, kodvwa babuka phambili kuKhristu ngekusima kuleto tibonakaliso letinikiwe, nanoma kungenca yako konkhe kuhlushwa—buka, ngubo labo labangayukubhubha.",
                "9": "Kodvwa iNdvodzana yekuLunga iyawuvela kubo; iyawubaphilisa, futsi bayawuba nekuthula kanye nayo, kute kwendlule titukulwane letintsatfu, nalabaningi besitukulwane sesine bayawube sebandlulile ngekulunga.",
                "10": "Futsi uma leti tintfo setindlulile, kubhujiswa lokusheshako kuta kubantfu bami, ngoba, nanoma kungenca yebuhlungu bemphefumulo wami, ngikubonile loku; ngaloko-ke, ngiyati kutsi kuyawukwenteka; futsi batitsengisela lite; ngalamanye emavi, ngenca yekutigcabha kwabo kanye nebuwula babo bayawuvuna kubhujiswa; ngoba ngenca yekuvumela develi futsi nekukhetsa imisebenti yebumnyama kunekukhanya, ngako-ke kufanele baye phansi esihogweni.",
                "11": "Ngoba Moya weNkhosi awutukusebenta kanjalo kumuntfu. Futsi uma Moya sewuyekela kusebenta kumuntfu uma sekunjalo kuta kubhujiswa ngekushesha, futsi loku kuyawukhatsata umphefumulo wami.",
                "12": "Futsi njengoba ngikhulumile mayelana nekwenta emaJuda akholwe, kutsi Jesu nguye kanye Khristu, kufanele kutsi beTive nabo bentiwe bakholwe kutsi Jesu nguKhristu, Nkulunkulu waPhakadze.",
                "13": "Futsi nekutsi utibonakalisa kubo bonkhe labo labakholwa kuye, ngemandla aMoya loNgcwele; yebo, kuto tonkhe tive, imindeni, tilimi, kanye nebantfu, wenta timangaliso letinkhulu, tibonakaliso, kanye netimangaliso, emkhatsini webantfwana bebantfu ngekwelukholo lwabo.",
                "14": "Kodvwa buka, ngiyaphrofetha kini mayelana netinsuku tekugcina; mayelana netinsuku lapho iNkhosi Nkulunkulu iyawutiletsa leti tintfo kubantfwana bebantfu.",
                "15": "Emvakwekutsi intalelwane yami kanye nentalelwane yabomnaketfu seyincishelwe kukholwa, futsi seyishaywe beTive; yebo, emvakwekutsi iNkhosi Nkulunkulu seyibatungelete ndzawotonkhe, futsi sebavinjetelwe ngentsaba, baphakanyiselwa tincaba ngalokumelene nabo; futsi emvakwekutsi sebahliselwe phansi elutfulini, kungukutsi bangasekho, noko emavi alabalungile ayawubhalwa, futsi imithandazo yalabatsembekile iyawuvakala, futsi bonkhe labo labayawube sebancishelwe kukholwa abayukhohlwakala.",
                "16": "Ngoba labo labayawubhujiswa bayawukhuluma kubo basemhlabatsini, kukhuluma kwabo kuyawuba ngulokutfotjiselwe phansi elutfulini, futsi livi labo liyawuba njengelaloyo lonemoya lowejwayelekile; ngoba iNkhosi Nkulunkulu itawumnika emandla, kute ahlebe mayelana nabo, kube shengatsi liphuma emhlabatsini, futsi kukhuluma kwabo kuyawuhleba kuphuma elutfulini.",
                "17": "Ngoba naku lokushiwo yiNkhosi Nkulunkulu: Bayawutibhala tintfo letiyawukwentiwa emkhatsini wabo, futsi tiyawubhalwa tiphindze tivalelwe tibe yincwadzi, futsi labo labayawube sebancishelwe kukholwa angeke babe nato, ngoba bafuna kutibhubhisa tintfo taNkulunkulu.",
                "18": "Ngaloko-ke njengoba labo lababhujiswa sebabhujiswe ngekushesha; nesicuku salabo labasabekako babo siyawuba njengemakhoba landlulako—yebo, naku lokushiwo yiNkhosi Nkulunkulu: Loku kuyawukwenteka ngekushesha, ngekuphatima kweliso—",
                "19": "Futsi kuyawukwenteka, kutsi labo lasebancishelwe kukholwa bayawushaywa ngesandla sebeTive.",
                "20": "Futsi beTive baphakeme ngenca yekutibona kwabo, futsi bakhubatele, ngenca yebukhulu besikhubekiso sabo, kangangoba bakhe emabandla lamaningi; noko, badzelela emabandla kanye netimangaliso taNkulunkulu, futsi batidvumise ngekuhlakanipha kwabo kanye nemfundvo yabo, kute batfole inzuzo futsi bagaye buso balabamphofu.",
                "21": "Futsi maningi emabandla lakhiwe laletsa umona, nemphikiswano, kanye nenzondo.",
                "22": "Futsi ngetulu kwaloko kukhona emacembu layimfihlo, nalanjengasetikhatsini takudzala, njengekwemacembu adeveli, ngoba yena ungumcambi wato tonkhe leti tintfo; yebo, umcambi wekubulala, kanye nemisebenti yebumnyama; yebo, futsi ubahola ngentsamo ngentsambo lencane, ate ababophe ngetintsambo takhe leticinile ingunaphakadze.",
                "23": "Ngoba bukani, bomnaketfu labatsandzekako, ngitsi kini iNkhosi Nkulunkulu ayisebenti ebumnyameni.",
                "24": "Ayenti lutfo lolunye ngaphandle kwekutsi kuyinzuzo emhlabeni, ngoba iyawutsandza umhlaba, kangangoba ibeka phansi imphilo yayo lucobo kute idvonsele wonkhe muntfu kuyo. Ngaloko-ke ayiyaleti namunye kutsi angahlanganyele ensindzisweni yayo.",
                "25": "Bukani, ngabe iyamemeta yini kunoma ngubani itsi: Sukani kimi? Buka, ngitsi kini, Cha; kodvwa itsi: Wotani kimi nonkhe nine mikhawulo yemhlaba, tsengani lubisi neluju, ngaphandle kwemali nangaphandle kwentsengo.",
                "26": "Bukani, ngabe kukhona yini lebayaletile kutsi basuke baphume emasinagogeni, noma baphume etindlini tekukhontela na? Buka, ngitsi kini, Cha.",
                "27": "Ngabe kukhona yini lebayaletile kutsi bangahlanganyeli ensindzisweni yayo na? Bukani ngitsi kini, Cha; kodvwa iyinikete mahhala kuwo wonkhe umuntfu; futsi ibayaletile bantfu bayo kutsi bavumise bonkhe bantfu kutsi baphendvuke.",
                "28": "Bukani, ngabe kukhona yini iNkhosi lebayaletile kutsi bangahlanganyeli ebuhleni bayo na? Bukani ngitsi kini, Cha; kodvwa bonkhe bantfu banelilungelo lomunye lokufanako nalomunye, futsi kute namunye longakavumeleki.",
                "29": "Iyaleta kutsi bungabi khona buphristi-mbumbulu; ngoba, buka, buphristi-mbumbulu kungukutsi bantfu bafundzisa baphindze batibeke bona lucobo lwabo njengekukhanya emhlabeni, kute batfole inzuzo yakhe kanye nekudvunyiswa ngumhlaba; kodvwa abayifuni inhlalakahle yaseSiyoni.",
                "30": "Bukani, iNkhosi ayikayivumeli lentfo; ngaloko-ke, iNkhosi Nkulunkulu inike umyaleto wekutsi bonkhe bantfu babe nelutsandvo lolujulile, lutsandvo lolujulile lokulutsandvo. Futsi ngephandle kwekutsi babe nelutsandvo lolujulile abanalutfo. Ngaloko-ke, uma bangaba nelutsandvo lolujulile angeke bavumele losebenta eSiyoni abhubhe.",
                "31": "Kodvwa losebenta eSiyoni uyawusebentela iSiyoni; ngoba uma asebentela imali uyawubhujiswa.",
                "32": "Futsi ngetulu kwaloko, iNkhosi Nkulunkulu iyalete kutsi bantfu bangabulali; bangacambi emanga; bangebi; bangaliphatsi ligama leNkhosi Nkulunkulu wabo ngelite; bangabi nemona, bangabi nenzondo, bangabangi lomunye nalomunye; bangabenti bugwadla; nekutsi bangenti nakunye kwaleti tintfo, ngoba loyo lowenta loku uyawubhujiswa.",
                "33": "Ngoba kute nakunye kwalobu bubi lobuvela eNkhosini; ngoba yona yenta loko lokuhle emkhatsini webantfwana bebantfu; futsi ayenti lutfo ngaphandle kwekutsi kube sobala kubo bantfwana bebantfu; futsi imema bonkhe kutsi bete kuyo futsi bahlanganyele ebuhleni bayo; futsi ayaleli namunye lota kuyo, lomnyama nalomhlophe, loboshiwe nalokhululekile, wesilisa newesifazane; futsi iyawakhumbula emahedeni; bonkhe bayafana kuNkulunkulu, liJuda kanye neweTive."
            },
            "27": {
                "1": "Kodvwa, buka, ngetinsuku tekugcina, noma ngetinsuku tebeTive—yebo, buka tonkhe tive tebeTive futsi ngalokunjalo nemaJuda, labo labayawufika kulelive kanye nalabo labayawube bakulamanye emave, yebo, nakuwo onkhe emave emhlaba, buka, batawube badzakwe bubi kanye nato tonkhe tinhlobo tetinengiso—",
                "2": "Futsi uma lolosuku lufika bayawuvakashelwa yiNkhosi yemaBandla, ngekudvuma nangekutamatama kwemhlaba, nangemsindvo lomkhulu, nangesiphepho, nangesivunguvungu, kanye nangelilangabi lemlilo locedzako.",
                "3": "Futsi tonkhe tive letilwa neSiyoni, naleto letiyicindzetelako, tiyawuba njengeliphupho lembono wasebusuku; yebo, kuyawuba kubo, njengakumuntfu lolambile lophuphako, bukani uyadla kodvwa uma avuka umphefumulo wakhe awunalutfo; noma njengemuntfu lowomile lophuphako, bukani uyanatsa kodvwa uma avuka bukani ubutsakatsaka, nemphefumulo wakhe ulambile; yebo, siyawuba njalo-ke nesicuku sato tonkhe tive letilwa nentsaba iSiyoni.",
                "4": "Ngoba buka, nonkhe nine lenenta bubi, yetfukani nimangale, ngoba niyawuklabalala, futsi nikhale; yebo, niyawudzakwa kepha hhayi ngewayini, niyawuyendzetela kepha hhayi ngesinatfo lesinemandla.",
                "5": "Ngoba buka, iNkhosi itsele etikwenu butfongo lobukhulu. Ngoba buka, nivale emehlo enu, nilahle baphrofethi; kwatsi babusi benu, kanye nebaboni ibasibekele ngenca yebubi benu lobukhulu.",
                "6": "Futsi kuyawukwenteka kutsi iNkhosi Nkulunkulu iyawuletsa kini emavi encwadzi, futsi kuyawuba ngemavi abo labo lasebafa.",
                "7": "Futsi buka incwadzi iyawuvalwa; futsi encwadzini kuyawube kukhona sembulo lesivela kuNkulunkulu, kusukela ekucaleni kwemhlaba kuya ekupheleni kwawo.",
                "8": "Ngaloko-ke, ngenca yetintfo letivaliwe, leto tintfo letivaliwe atiyukuletfwa ngelusuku lwebubi netinengiso tebantfu. Ngaloko-ke incwadzi iyawugodlwa kubo.",
                "9": "Kodvwa incwadzi iyawunikwa indvodza, futsi yona iyawuwahambisa emavi alencwadzi, lekungemavi alabo lesebalala elutfulini, futsi iyawuwayisa kulomunye;",
                "10": "Kodvwa lawo mavi lavalelwe angeke awahambise, futsi angeke ayihambise naleyoncwadzi. Ngoba leyoncwadzi iyawube ivalwe ngemandla aNkulunkulu, futsi sembulo lesavalelwa siyawugcinwa encwadzini kute kufike sikhatsi seNkhosi lucobo lesifanele, kute avetwe; ngoba buka, embula tonkhe tintfo kusukela ekusekelweni kwemhlaba kute kube sekupheleni kwawo.",
                "11": "Futsi lusuku luyeta lapho emavi encwadzi lavalelwe ayawufundvwa etikweticongo tendlu; futsi ayawufundvwa ngemandla aKhristu; futsi tonkhe tintfo tiyawukwembulelwa bantfwana bebantfu letake taba khona emkhatsini webantfwana bebantfu, futsi naleto letitawuba khona kute kube sekupheleni kwemhlaba.",
                "12": "Ngaloko-ke, ngalolosuku ngesikhatsi lencwadzi ihanjiswa kuye lomuntfu lengikhulume ngaye, lencwadzi iyawufihlwa emehlweni emhlaba, kute kungabi khona emehlo anoma ngubani loyawuyibona ngaphandle kwalabafokati labatsatfu labayawuyibona, ngemandla aNkulunkulu, ngaphandle kwakhe loyo incwadzi leyawuyiswa kuye; futsi labo bayawufakaza ngeliciniso lalencwadzi kanye netintfo letikuyo.",
                "13": "Futsi kute namunye loyawuyibona, ngaphandle kwalabo labambalwa ngekwentsandvo yaNkulunkulu, kute banikete bufakazi ngelivi lakhe kubantfwana bebantfu; ngoba iNkhosi Nkulunkulu ishilo kutsi emavi alabatsembekile ayokhuluma kube shengatsi aphuma kulabafile.",
                "14": "Ngaloko-ke, iNkhosi Nkulukulu itawuchubeka nekwembula emavi encwadzi; futsi ngemlomo wabofakazi labaningi njengoba kukuhle kuyo itawulicinisekisa livi layo; futsi maye kuloyo lolahla livi laNkulunkulu!",
                "15": "Kodvwa buka, kuyawukwenteka kutsi iNkhosi Nkulunkulu iyawutsi kuloyo leyawumletsela lencwadzi: Tsatsa lamavi langakavalwa uwayise kulomunye, kute awabonise lofundzile, atsi: Fundza lapha, ngiyakuncenga. Futsi lofundzile uyawutsi: Letsa lapha lencwadzi, ngitawuwafundza.",
                "16": "Manje, ngenca yeludvumo lwemhlaba kanye nekutfola inzuzo batawusho loku, hhayi ngekufuna ludvumo lwaNkulunkulu.",
                "17": "Futsi indvodza iyawutsi: Angikwati kuyiletsa incwadzi, ngoba ivaliwe.",
                "18": "Emvakwaloko lofundzile uyawutsi: Ngeke ngikwati kuyifundza.",
                "19": "Ngaloko-ke kuyawukwenteka, kutsi iNkhosi Nkulunkulu itawuyiyisa futsi incwadzi kanye nemavi ayo kuloyo longakafundzi; indvodza lengakafundzi iyawutsi: Angikafundzi.",
                "20": "Emvakwaloko iNkhosi Nkulunkulu iyawutsi kuye: Labafundzile angeke bawafundze, ngoba bawalahlile, futsi ngiyakwati kwenta umsebenti wami; ngaloko-ke uyawuwafundza lawo mavi lengiyawukunika wona.",
                "21": "Ungatitsintsi leto tintfo letivaliwe, ngoba ngitawutiveta ngesikhatsi sami lesifanele; ngoba ngitawubakhombisa bantfwana bebantfu kutsi ngiyakwati kwenta umsebenti wami.",
                "22": "Ngaloko-ke, uma sewuwafundzile emavi lengikuyalete ngawo, wabatfola bofakazi lengikutsembise bona, emvakwaloko uyoyivala incwadzi futsi, bese uyifihla kimi, kute ngiwagcine lawo mavi lowungawafundzanga, kute ngibone kutsi kufanele ngekuhlakanipha kwami ngitembule tonkhe tintfo kubantfwana bebantfu.",
                "23": "Ngoba buka, nginguNkulunkulu; futsi nginguNkulunkulu wetimangaliso; futsi ngitawukhombisa umhlaba kutsi ngiyafana itolo, namuhla, naphakadze; nekutsi angisebenti emkhatsini webantfwana bebantfu ngaphandle kwekutsi kube ngekwelukholo lwabo.",
                "24": "Futsi ngetulu kwaloko kuyawukwenteka kutsi iNkhosi iyawuwutsi kuloyo loyawufundza lawo mavi layanikwa kuye:",
                "25": "Ngekubona kutsi labantfu basondzela edvute nami ngemilomo yabo, futsi nangetindzebe tabo bayangidvumisa, kodvwa batichelisele kudze tinhlitiyo tabo kimi, futsi nekungesaba kwabo kufundziswa ngekwemyalo webantfu—",
                "26": "Ngako-ke, ngitawuchubeka nekwenta umsebenti lomangalisako emkhatsini walaba bantfu, yebo, umsebenti lomangalisako nesimangaliso, ngoba kuhlakanipha kwalabahlakaniphile nalabafundzile babo kuyawushabalala, nekwati kwalabanekucondza babo kuyawufihlwa.",
                "27": "Futsi maye kulabo labafuna ngekujula kufihla emasu abo eNkhosini! Futsi imisebenti yabo isebumnyameni; futsi batsi: Ngubani losibonako, futsi ngubani losatiko na? Futsi ngetulu kwaloko batsi: Ngempela, kugucula kwakho tintfo tibheke phansi kuyawufaniswa njengelibumba lembumbi. Kodvwa buka, ngitawubakhombisa, kusho iNkhosi yemaBandla, kutsi ngiyayati yonkhe imisebenti yabo. Ngoba ngabe umsebenti uyawukusho yini kuloyo lowentile kutsi, akangentanga na? Noma loko lokubunjiwe kuyawusho yini kuloyo lokubumbile kutsi bekete kucondza na?",
                "28": "Kodvwa buka, kusho iNkhosi yemaBandla: ngitawubakhombisa labantfwana bebantfu kutsi kusesikhashana nje lesincane kakhulu futsi iLebhanoni iyawuguculwa ibe yinsimu levundzile; futsi insimu levundzile iyawutsatfwa njengelihlatsi.",
                "29": "Futsi ngalo lolosuku tihhulu tiyawuweva emavi aleyo ncwadzi, nemehlo etimphumphutse ayawubona ekufiphaleni nasebumnyameni.",
                "30": "Futsi labatfobekile nabo bayawukwandza, intfokoto yabo iyawuba seNkhosini, labamphofu emkhatsini webantfu bayawujabula kuloNgcwele waka-Israyeli.",
                "31": "Ngoba ngempela njengoba iNkhosi iphila bayawubona kutsi loyo lomubi wentiwe waba lite, sedzeleli sishisiwe, nabonkhe labo lababuke bubi basusiwe;",
                "32": "Ngalokunjalo nalabo labenta umuntfu abe soni ngelivi, bambekele lugibe loyo lobakhutako esangweni, babuyisele labalungile eceleni njengentfo lengasilutfo.",
                "33": "Ngako-ke, naku lokushiwo yiNkhosi, leyahlenga Abrahama, mayelana nendlu yaJakobe: Jakobe manje angeke asaba nemahloni, noma buso bakhe manje buphaphatseke.",
                "34": "Kodvwa uma abona bantfwana bakhe, umsebenti wetandla tami, emkhatsini wakhe, bayawulingcwelisa ligama lami, futsi bamngcwelise loNgcwele waJakobe, futsi bayawumesaba Nkulunkulu waka-Israyeli.",
                "35": "Ngalokunjalo nalabo labaduka ngekwemoya bayawuba nekucondza, futsi labo labavungama bayawuyifundza imfundziso."
            },
            "28": {
                "1": "Manje, bukani, bomnaketfu, sengikhulumile kini, njengoba Moya ungiphocelele; ngaloko-ke, ngiyati kutsi loku kufanele ngempela kwenteke.",
                "2": "Futsi tintfo letiyawubhalwa kuleyo ncwadzi tiyawuba nguletiligugu lelikhulu kubantfwana bebantfu, ikakhulukati kuyo intalelwane yendlu yaka-Israyeli.",
                "3": "Ngoba kuyawukwenteka ngalolosuku kutsi emabandla lakhiwe, kodvwa hhayi eNkhosini, lapho lomunye ayawutsi kulomunye: Buka, mine ngimi lengiwenkhosi; futsi labanye bayawutsi: Mine, ngimi lengiweNkhosi; futsi wonkhe muntfu lowakhe emabandla uyawusho kanjalo, kodvwa hhayi eNkhosini—",
                "4": "Futsi ayawubanga ngulelo nalelo; nebaphristi bawo bayawubanga nguloyo naloyo, futsi bayawufundzisa ngekwemfundvo yabo, baphike naMoya loNgcwele, lokunguyena loniketa kukhuluma.",
                "5": "Futsi baphika emandla aNkulunkulu, loNgcwele waka-Israyeli; batsi kubantfu: Lalelani tsine, nive umyalo wetfu; ngoba bukani kute Nkulunkulu namuhla, ngoba iNkhosi neMhlengi seyiwentile umsebenti wayo, futsi seyinikete emandla ayo kubantfu.",
                "6": "Bukani, lalelani umyalo wami; uma bayawutsi kukhona simangaliso lesentekile ngesandla seNkhosi, ningakukholwa loko, ngoba ngalolu lusuku akasuye Nkulunkulu wetimangaliso; uwentile umsebenti wakhe.",
                "7": "Yebo, futsi kuyawuba khona labaningi labayawutsi: Dlani, natsa, ujabule, ngoba kusasa sitokufa; futsi kuyawuba kuhle kitsi.",
                "8": "Futsi ngetulu kwaloko kuyawuba khona labaningi labayawutsi: Dlani, natsa, ujabule; noko, mesabe Nkulunkulu—angeke akubeke licala ekwenteni sono lesincane; yebo, camba emanga kancane, sitakala ngalomunye ngenca yemavi akhe, gubhela makhelwane wakho umgodzi; kute bungoti kuloku; yenta tonkhe leti tintfo, ngoba kusasa sitofa; futsi uma kungukutsi sinelicala, Nkulunkulu utawusishaya ngemivimba lembalwa, ekugcineni siyawusindziswa embusweni waNkulunkulu.",
                "9": "Yebo, futsi kuyawuba khona labaningi labayawufundzisa ngalendlela, emanga nangelite kanye netimfundziso letibuwula, bayawukhukhumala etinhlitiyweni tabo, bafune ngekujula kufihla emasu abo eNkhosini; futsi imisebenti yabo iyawuba sebumnyameni.",
                "10": "Futsi ingati yalabangcwele iyawukhala emhlabatsini ngalokumelene nabo.",
                "11": "Yebo, bonkhe baphambukile endleleni, bangenwe yinkhohlakalo.",
                "12": "Ngenca yekutigcabha, nangenca yebafundzisi bemanga, nemfundziso yemanga, emabandla abo angenwe yinkhohlakalo, futsi emabandla abo aphakeme; ngenca yekutigcabha bakhukhumele.",
                "13": "Baphanga labamphofu ngenca yetindlu tabo letingcwele letinhle; baphanga labamphofu ngenca yetingubo tabo letinhle; futsi bahlupha labamnene nalabamphofu ngenhlitiyo, ngoba ekutichenyeni kwabo bakhukhumele.",
                "14": "Banetihloko letilukhuni kanye nekutigcabha; yebo, ngenca yekutigcabha, nebubi, netinengiso, nebugwadla, bonkhe badukile ngaphandle kwalabambalwa, lababalandzeli baKhristu labatfobekile; noko, bayaholwa, kute kutsi ngetikhatsi letiningi baphambuke ngenca yekutsi bafundziswa ngemiyalo yebantfu.",
                "15": "Awu labahlakaniphile, nalabafundzile, kanye nalabacebile, labakhukhumele ekutichenyeni kwetinhlitiyo tabo, kanye nabo bonkhe labo labashumayela timfundziso temanga, nabo bonkhe labo labenta bugwadla, futsi bagucule indlela lecondzile yeNkhosi, maye, maye, maye kubo, kusho iNkhosi Nkulunkulu Somandla, ngoba bayawuphonswa phansi esihogweni!",
                "16": "Maye kubo labo labakhweshisela eceleni labalungile njengentfo lengenalutfo futsi bahlambalate loko lokuhle, batsi kuyintfo lenganamsebenti! Ngoba lusuku luyeta lapho iNkhosi Nkulunkulu masinyane iyawubahambela bantfu basemhlabeni; futsi ngalolosuku lapho sebavutfwe ngalokungcwele ebubini lobukhulu bayawubhubha.",
                "17": "Kodvwa buka, uma bantfu basemhlabeni bangaphendvuka ebubini babo nasetinengisweni angeke babhujiswe, kusho iNkhosi yemaBandla.",
                "18": "Kodvwa buka, lelo bandla lelikhulu nalelinengekile, sifebe semhlaba wonkhe, kufanele liwele emhlabeni, futsi kuyoba kukhulu kuwa kwalo.",
                "19": "Ngoba umbuso wadeveli kufanele utanyatanyiswe, futsi labo labangebawo kufanele kutsi baphehlelwe ekuphendvukeni, noma develi utawubabamba ngtinketane takhe taphakadze, baphehlelwe entfukutselweni bashabalale.",
                "20": "Ngoba buka, ngalolosuku uyawudlanga etinhlitiyweni tebantfwana bebantfu, abaphehle kute batfukutselele loko lokuhle.",
                "21": "Futsi labanye utawubatfobisa, anguloku abakhohlisa kutsi balondzeke ngekwasenyameni, kute batsi; Konkhe kulungile eSiyoni; yebo, iSiyoni iyaphumelela, konkhe kuhle—futsi ngaleyo ndlela develi uyoyilutsa imiphefumulo yabo, futsi abahole ngebucili abayise phansi esihogweni.",
                "22": "Futsi buka, labanye uyobakhohlisa, abatjele kutsi asikho sihogo; atsi kubo: Mine angisuye develi, ngoba kute—ubahlebela kanje etindlebeni tabo, ate ababambe ngetinketane takhe letesabekako, abayise lapho sekute khona kukhululwa.",
                "23": "Yebo, babanjwa ngekufa, kanye nangesihogo; futsi kufa kanye nesihogo, kanye nadeveli, bonkhe labo lababanjwe ngato leti tintfo kumele beme phambi kwesihlalo sebukhosi saNkulunkulu, futsi bahlulelwe ngekwemisebenti yabo, kusuka lapho sekufanele baye endzaweni lelungiselwe bona, lichibi lemlilo kanye nesibabule, lokukuhlupheka lokungenakuphela.",
                "24": "Ngako-ke, maye kuloyo lokhululekile eSiyoni!",
                "25": "Maye kuloyo lomemeta atsi: Konkhe kulungile!",
                "26": "Yebo, maye kuloyo lolalela imiyalo yebantfu, aphike emandla aNkulunkulu, nesipho saMoya loNgcwele!",
                "27": "Yebo, maye kuloyo lotsi: Sesitfole lokwanele, futsi asisakudzingi lokunye!",
                "28": "Kwephetsa, maye kubo bonkhe labo labatfutfumelako, futsi labatfukutsele ngenca yeliciniso laNkulunkulu! Ngoba buka, loyo lowakhe etikwelidvwala ulemukela ngekutfokota; futsi loyo lowakhe etikwesisekelo lesisihlabatsi uyatfutfumela hleze awe.",
                "29": "Maye kuloyo loyawutsi: Sesilitfolile livi laNkulunkulu, futsi asisalidzingi lelinye livi laNkulunkulu, ngoba sesanele!",
                "30": "Ngoba bukani, naku lokushiwo yiNkhosi Nkulunkulu: Ngitawubanika bantfwana bebantfu umugca etikwalomunye umugca, umyalo etikwalomunye umyalo, lokuncane lapha nalokuncane lapho; futsi babusisiwe labo labalalela imiyalo yami, futsi baboleke indlebe ekucondziseni kwami, ngoba bayawufundza kuhlakanipha; ngoba kuloyo lomukelako ngitawumnika lokunye; futsi kulabo labayawutsi, Sesanele, kubo kuyawutsatfwa naloko labanako.",
                "31": "Ucalekisiwe loyo lobeka litsemba lakhe kumuntfu, noma ente umuntfu emandla akhe, noma lolalela imiyalo yebantfu, ngaphandle uma imiyalo yabo inikwa ngemandla aMoya loNgcwele.",
                "32": "Maye kubo beTive, kusho iNkhosi Nkulunkulu yemaBandla! Ngoba nanoma umkhono wami ngiyawuwelulela kubo lusuku nelusuku, batawungiphika; noko, ngitawuba nesihawu kubo, kusho iNkhosi Nkulunkulu, uma batawuphendvuka futsi bete kimi; ngoba umkhono wami weluliwe lonkhe lusuku, kusho iNkhosi Nkulunkulu wemaBandla."
            },
            "29": {
                "1": "Kodvwa buka, kuyawuba khona labaningi—ngalolosuku lapho sengichubeka nekwenta umsebenti lomangalisako emkhatsini wabo, kute ngikhumbule tivumelwano tami lengitentile kubantfwana bebantfu, kute ngelule sandla sami futsi kwesibili kubuyisela bantfu bami, lababendlu yaka-Israyeli;",
                "2": "Futsi ngetulu kwaloko, kute ngikhumbule tetsembiso lengatenta kuwe, Nefi, futsi ngalokunjalo nakuyihlo, kutsi ngiyoyikhumbula intalelwane yenu; nekutsi emavi entalelwane yenu ayovela aphuma emlonyeni wami aya kuyo intalelwane yenu; nemavi ami ayawuhamba ngemandla aye nasemikhawulweni yemhlaba, abe sibonakaliso kubantfu bami, lababendlu yaka-Israyeli;",
                "3": "Futsi ngenca yekutsi emavi ami ayawuhamba ngemandla—labaningi betive bayawutsi: LiBhayibheli! LiBhayibheli! Sinalo liBhayibheli, futsi angeke kube khona lelinye liBhayibheli.",
                "4": "Kodvwa naku lokushiwo yiNkhosi Nkulunkulu: Awu tiwula, bayawuba nalo liBhayibheli; futsi liyawuvela kuwo emaJuda, bantfu bami bakudzala besivumelwano. Futsi ngabe bawabonga ngani emaJuda ngalelo liBhayibheli labalitfola kuwo na? Yebo, ngabe beTive bacondzeni na? Ngabe bayatikhumbula yini tinhlupheko, nemisebenti, nemetamo lemikhulu yemaJuda, kanye nenkhutsalo kimi, ekuletseni insindziso kubeTive na?",
                "5": "Awu nine beTive, nike nawakhumbula emaJuda, bantfu bami bakudzala besivumelwano na? Cha; kodvwa niwacalekisile, nawutondza, futsi anitange nifune kuwabuyisa. Kodvwa bukani, ngitawutibuyisa tonkhe leti tintfo etikwetinhloko tenu lucobo; ngoba mine iNkhosi angikabakhohlwa bantfu bami.",
                "6": "Wena siwula, loyawukutsi: LiBhayibheli, tsine sinalo liBhayibheli, asilidzingi lelinye liBhayibheli. Ngabe nalitfola yini liBhayibheli ngaphandle kwekutsi kwaba ngenca yemaJuda na?",
                "7": "Anati yini kutsi kunetive letiningi kunalesisodvwa na? Anati yini kutsi Mine, iNkhosi Nkulunkulu wenu, ngibadalile bonkhe bantfu, futsi nekutsi ngiyabakhumbula labo labasetichingini telwandle; futsi nekutsi ngibusa emazulwini ngetulu nasemhlabeni ngaphansi; futsi ngiletsa livi lami kubantfwana bebantfu, yebo, nasetikwato tonkhe tive temhlaba na?",
                "8": "Ngaloko-ke nivungamelani, ngoba niyawutfola lokuningi ngelivi lami? Anati yini kutsi bufakazi betive letimbili bubufakazi kini bekutsi mine nginguNkulunkulu, nekutsi ngikhumbula sive lesisodvwa njengalesinye na? Ngaloko-ke, ngikhuluma emavi lafanako kulesinye sive njengakulesinye. Futsi uma tive letimbili tiyawuba khona ndzawonye nebufakazi betive letimbili buyawuba khona ndzawonye futsi.",
                "9": "Futsi ngikwenta loku kute ngikhombise kulabaningi kutsi ngiyafana itolo, namuhla, naphakadze; nekutsi ngikhuluma emavi ami njengekutsandza kwami. Futsi ngenca yekutsi ngikhulume livi linye akukafaneli nicabange kutsi ngeke ngisalikhuluma lelinye; ngoba umsebenti wami awukapheli; noma ngeke uphele kute kube sekupheleni kwemuntfu, noma kusukela kuleso sikhatsi kuya phambili ingunaphakadze.",
                "10": "Ngaloko-ke, ngenca yekutsi ninalo liBhayibheli akukafaneli nicabange kutsi licuketse onkhe emavi ami; noma nicabange kutsi angitange ngente lokunye lokuningi kutsi kubhalwe.",
                "11": "Ngoba ngiyaleta bonkhe bantfu, emphumalanga nasenshonalanga, enyakatfo, naseningizimu, kanye nasetichingini telwandle, kutsi bawabhale emavi lengiwakhuluma kubo; ngoba etincwadzini letiyawubhalwa ngitawuwehlulela umhlaba, wonkhe umuntfu ngekwemisebenti yakhe, ngekwaloko lokubhaliwe.",
                "12": "Ngoba buka, ngiyawukhuluma kumaJuda futsi akubhale loko; futsi ngalokunjalo ngiyawukhuluma kumaNefi nawo ayawukubhala loko; futsi ngalokunjalo ngiyawukhuluma kuletinye tivana tendlu yaka-Israyeli, lengitiholele kudze; futsi nato tiyawukubhala loko; kanjalo ngiyawukhuluma kuto tonkhe tive temhlaba futsi nato tiyawukubhala loko.",
                "13": "Futsi kuyawukwenteka kutsi emaJuda ayawuba nemavi emaNefi, futsi nemaNefi ayawuba nemavi emaJuda; futsi emaNefi kanye nemaJuda ayawuba nemavi etivana letilahlekile taka-Israyeli; futsi tivana letilahlekile taka-Israyeli tiyawuba nemavi emaNefi kanye newemaJuda.",
                "14": "Futsi kuyawukwenteka kutsi bantfu bami, lababendlu yaka-Israyeli, bayawugcogcelwa ekhaya emaveni langewabo; futsi nelivi lami ngalokunjalo liyawuhlanganiswa libe linye. Ngitawubakhombisa labo labalwa nelivi lami kanye nebantfu bami, lababendlu yaka-Israyeli, kutsi nginguNkulunkulu, futsi nekutsi ngavumelana na-Abrahama kutsi ngiyoyikhumbula intalelwane yakhe ingunaphakadze."
            },
            "30": {
                "1": "Manje bukani, bomnaketfu labatsandzekako, ngitokhuluma kini; ngoba mine, Nefi, angeke ngivume kutsi nicabange kutsi nilunge kakhulu kunaloko beTive labayawuba ngiko. Ngoba bukani, ngaphandle kwekutsi nigcine imiyaleto yaNkulunkulu nonkhe ngalokufanako niyawubhubha; futsi ngenca yemavi lakhulunyiwe akudzingi nicabange kutsi beTive babhujisiwe baphela nya.",
                "2": "Ngoba bukani, ngitsi kini ngangebuningi bebeTive labatawuphendvuka batawuba ngebantfu besivumelwano beNkhosi; futsi ngebuningi bemaJuda labangeke baphendvuke bayawulahlwa; ngoba iNkhosi kute leyenta sivumelwano naye ngaphandle kwalabo labaphendvukako futsi bakholwe kuyo iNdvodzana yayo lenguloNgcwele waka-Israyeli.",
                "3": "Manje, sengitophrofetha ikakhulukati mayelana nemaJuda kanye nebeTive. Ngoba emvakwekutsi incwadzi lengikhulume ngayo iyawuvela, ibhalelwe beTive, iphindze ivalelwe eNkhosini, kuyawuba khona labaningi labayawukholwa lawo mavi labhaliwe; futsi bayawuwatsatsa bawayise kuyo insali yentalelwane yetfu.",
                "4": "Futsi emvakwaloko insali yentalelwane yetfu iyokwati mayelana natsi, kutsi saphuma kanjani eJerusalema, nekutsi yona isitukulwane semaJuda.",
                "5": "Futsi livangeli laJesu Khristu liyawumenyetelwa emkhatsini wabo; ngaloko-ke, bayawubuyiselwa elwatini lwaboyise, futsi ngalokunjalo naselwatini lwaJesu Khristu, lobekakhona emkhatsini waboyise.",
                "6": "Futsi emvakwaloko bayawutfokota; ngoba bayawukwati kutsi kusibusiso kubo lesivele esandleni saNkulunkulu; futsi tincwencwe tabo tebumnyama tiyawucala kuwa emehlweni abo; futsi titukulwane letiningi angeke tendlule emkhatsini wabo, ngaphandle kwekutsi bayawuba bantfu labamsulwa futsi labatsandzekako.",
                "7": "Futsi kuyawukwenteka kutsi emaJuda lahlakatekile nawo ayawucala kukholwa kuKhristu; futsi ayawucala kubutsana etikwelive lonkhe; ngangebuningi balabo labayawukholwa kuKhristu nabo bayawukuba bantfu labatsandzekako.",
                "8": "Futsi kuyawukwenteka kutsi iNkhosi Nkulunkulu iyawucala umsebenti wayo emkhatsini wato tonkhe tive, imindeni, tilimi, nakubantfu, kuletsa kubuyiselwa kwebantfu bayo emhlabeni.",
                "9": "Futsi ngekulunga iNkhosi Nkulunkulu iyawubehlulela labamphofu, futsi yekhute ngekungakhetsi labatfobekile bemhlaba. Futsi iyawushaya umhlaba ngendvuku yemlomo wayo; nakuphefumula kwetindzebe tayo iyawubabulala lababi.",
                "10": "Ngoba sikhatsi siyeta masinyane lapho iNkhosi Nkulunkulu iyawukwenta kwehlukana lokukhulu emkhatsini webantfu, lababi itawubabhubhisa; isindzisa bantfu bayo, yebo, noma ngabe kungukutsi kufanele ibhubhise lababi ngemlilo.",
                "11": "Futsi kulunga kuyawuba libhande letinkhalo tayo, nekwetsembeka libhande letinso tayo.",
                "12": "Futsi ngaleso sikhatsi imphisi iyawuhlala nemvu; nengwe iyawulala phansi nemntfwana, kanye nelinkhonyane, nelibhubesi lelincane, kanye nalokukhuluphalisiwe, ndzawonye; futsi umntfwana lomncane uyawutihola.",
                "13": "Inkhomati kanye nelibhele kuyawudla ndzawonye; lokuncane kwato kuyawulala phansi ndzawonye; futsi libhubesi liyawudla tjani njengenkhabi.",
                "14": "Umntfwana lomunyako uyawudlala emgodzini wemfeti, futsi umntfwana lolunyuliwe uyawufaka sandla sakhe emhhumeni welibululu.",
                "15": "Angeke kulimate noma kubhubhise intsaba yami lengcwele; ngoba umhlaba uyawugcwala lwati lweNkhosi njengemanti ambonya lwandle.",
                "16": "Ngaloko-ke, tintfo tetive tonkhe tiyawukwembulwa; yebo, tonkhe tintfo tiyawukwembulwa kubantfwana bebantfu.",
                "17": "Kute lutfo loluyimfihlo ngaphandle kwekuwuvetwa; kute umsebenti webumnyama ngaphandle kwekwentiwa ubonakale ekukhanyeni; futsi kute lutfo loluboshiwe emhlabeni ngaphandle kwekukhululwa.",
                "18": "Ngaloko-ke, tonkhe tintfo letavetelwa bantfwana bebantfu kuyawutsi ngalolosuku tembulwe; futsi Sathane angeke abe nemandla ngetulu kwetinhlitiyo tebantfwana bebantfu, sikhatsi lesidze. Manje, bomnaketfu labatsandzekako, sengenta siphetfo senkhulumo yami."
            },
            "31": {
                "1": "Manje mine, Nefi, ngenta siphetfo sekuphrofetha kwami kini, bomnaketfu labatsandzekako. Futsi ngeke ngisabhala ngaphandle kwetintfo letimbalwa nje, lengatiko kutsi kufanele nakanjani tenteke; futsi ngeke ngisabhala ngaphandle kwemagama lambalwa emnaketfu Jakobe.",
                "2": "Ngaloko-ke, tintfo lengitibhalile tiyangenelisa, ngaphandle nje kwemavi lambalwa lekufanele ngiwakhulume mayelana nemfundziso yaKhristu; ngaloko-ke, ngitawukhuluma kini ngalokusobala, ngalokusobala kwekuphrofetha kwami.",
                "3": "Ngoba umphefumulo wami uyatfokota ngalokusobala; ngoba iNkhosi Nkulunkulu isebenta ngalendlela emkhatsini webantfwana bebantfu. Ngoba iNkhosi Nkulunkulu inika kukhanya kwalabanekucondza; ngoba ikhuluma kubantfu ngekwelulwimi lwabo, ngekucondza kwabo.",
                "4": "Ngaloko-ke, ngifuna kutsi nikhumbule kutsi ngikhulumile kini ngalokuphatselene naloyo mphrofethi loyo iNkhosi leyangikhombisa yena, loyobhabhatisa iMvana yaNkulunkulu, leyosusa tono temhlaba.",
                "5": "Manje, uma iMvana yaNkulunkulu, yona ingcwele, inesidzingo sekubhajatiswa ngemanti, kugcwalisa konkhe kulunga, Awu pho, sikhulu kangakanani sidzingo setfu, sibe singekho ngcwele, sekutsi sibhajatiswe, yebo, nangemanti!",
                "6": "Manje, ngitonibuta, bomnaketfu labatsandzekako, kutsi kwenteka kanjani kutsi iMvana yaNkulunkulu igcwalise konkhe kulunga ngekubhajatiswa ngemanti na?",
                "7": "Anati yini kutsi yayingcwele na? Kodvwa nanoma ingcwele, yakhombisa kubantfwana bebantfu kutsi, ngekwasenyameni iyatitfoba phambi kwaBabe, futsi iyafakaza kuBabe kutsi iyomlalela ekugcineni imiyaleto yakhe.",
                "8": "Ngaloko-ke, emvakwekube seyibhajatisiwe ngemanti Moya loNgcwele wehlela etikwayo unjengesimo selituba.",
                "9": "Futsi ngetulu kwaloko, kukhombisa kubantfwana bebantfu kuba ngumntjuntju kwendlela, kanye nebuncane belisango, lokufanele bangene ngalo, yona seyisentile sibonelo phambi kwabo.",
                "10": "Futsi yatsi kubantfwana bebantfu: Ngilandzeleni. Ngaloko-ke, bomnaketfu labatsandzekako, singamlandzela yini Jesu ngaphandle kwekutsi sitimisele kutsi sigcine imiyaleto yaBabe na?",
                "11": "Futsi Babe watsi: Phendvukani, phendvukani, futsi nibhajatiswe egameni leNdvodzana yami leTsandzekako.",
                "12": "Futsi ngetulu kwaloko, livi lendvodzana lefika kimi, litsi: Loyo lobhajatiswe egameni lami, Babe utawumnika Moya loNgcwele, njengami; ngaloko-ke, ngilandzeleni, futsi nente tintfo lenibone ngitenta.",
                "13": "Ngaloko-ke, bomnaketfu labatsandzekako, ngiyati kutsi uma niyawulandzela iNdvodzana, ngenhloso legcwele enhlitiyweni, ningabi nekutentisa kanye nenkhohliso phambi kwaNkulunkulu, kodvwa ngenhloso yangempela, niphendvuka etonweni tenu, nifakaza kuBabe kutsi nitimisele kubitwa ngeligama laKhristu, ngembhabhatiso—yebo, ngekulandzela iNkhosi yenu kanye neMsindzisi wenu nehlele phansi emantini, njengekwelivi lakhe, bukani, emvakwaloko niyawuphiwa Moya loNgcwele; yebo, emvakwaloko kuta umbhabhatiso wemlilo kanye newaMoya loNgcwele; futsi ngaleso sikhatsi ningakhuluma ngelulwimi lwetingilosi, futsi nimemete indvumiso kuloNgcwele wa-Israyeli.",
                "14": "Kodvwa, bukani, bomnaketfu labatsandzekako, kweta livi leNdvodzana kimi, litsi: Emvakwekube seniphendvukile etonweni tenu, nafakaza kuBabe kutsi nitimisele kugcina imiyaleto yami, ngembhabhatiso wemanti, futsi senemukele umbhabhatiso wemlilo kanye newaMoya loNgcwele, futsi senikwati kukhuluma ngelulwimi lolusha, yebo, nangelulwimi lwetingilosi, futsi emvakwaloku ningiphike, bekuyoba ncono kini kutsi beningangati.",
                "15": "Futsi ngeva livi livela kuBabe, litsi: Yebo, emavi aloTsandzekako wami aliciniso futsi atsembekile. Loyo loyobeketela kute kube sekugcineni, nguloyo kanye loyawusindziswa.",
                "16": "Manje, bomnaketfu labatsandzekako, ngiyati ngaloku kutsi ngaphandle kwekutsi umuntfu abeketele kute kube sekugcineni, ngekulandzela sibonelo seNdvodzana yaNkulunkulu lophilako, angeke asindziswe.",
                "17": "Ngaloko-ke, yentani leto tintfo lenginitjele tona ngitibonile kutsi iNkhosi yenu kanye neMhlengi wenu uyotenta; ngoba, ngalesi sizatfu tibonisiwe kimi, kute nilati lisango lekufanele ningene ngalo. Ngoba lisango lekufanele ningene ngalo kuphendvuka kanye nekubhajatiswa ngemanti; bese kuta kutsetselelwa kwetono tenu ngemlilo kanye nangaMoya loNgcwele.",
                "18": "Futsi ngaleso sikhatsi senikulendlela lengumntjuntju nalencane leholela ekuphileni lokuphakadze; yebo, seningene ngelisango; senente njengekwemiyaleto yaBabe kanye neNdvodzana; futsi senemukele Moya loNgcwele, lofakaza ngaBabe kanye neNdvodzana, ekugcwaliseni setsembiso lasentile, sekutsi uma ningena ngendlela niyositfola.",
                "19": "Manje, bomnaketfu labatsandzekako, emvakwekutsi seningenile kulendlela lengumntjuntju futsi nalencane, ngitonibuta kutsi ingabe konkhe sekwentiwe na? Bukani, ngitsi kini, Cha; ngoba beningeke nifike kudze kangaka ngaphandle kwekutsi kungelivi laKhristu nekukholwa kuye lokungenakunyakatiswa, netsembela ngalokungcwele kuto tento takhe letinhle loyo lonemandla ekusindzisa.",
                "20": "Ngaloko-ke, kufanele niphikelele ngekusima kuKhristu, ninelitsemba lelimsulwa leliphelele, kanye nelutsandvo lwaNkulunkulu kanye nelwebantfu bonkhe. Ngaloko-ke, uma niyawuphikelela, nititike ngelivi laKhristu, futsi nibeketele kute kube sekugcineni, bukani, naku lokushiwo nguBabe: Niyawuba nekuphila lokuphakadze.",
                "21": "Manje, bukani, bomnaketfu labatsandzekako, ngiyo lena indlela; futsi kute nayinye lenye indlela noma ligama lelinikwe ngaphansi kwelizulu umuntfu angasindziswa ngalo embusweni waNkulunkulu. Manje, bukani, loku yimfundziso yaKhristu, futsi nguyona mfundziso kuphela leliciniso laBabe, kanye neyeNdvodzana, kanye neyaMoya loNgcwele, lokunguNkulunkulu munye, longenasiphetfo. Amen."
            },
            "32": {
                "1": "Manje, bukani, bomnaketfu labatsandzekako, ngicabanga kutsi niyazindla ngandlela tsite etinhlitinyweni tenu mayelana naloko lokufanele nikwente emvakwekutsi seningenile ngalendlela. Kodvwa, bukani, nizindlelani ngaleti tintfo etinhlitiyweni tenu na?",
                "2": "Anikhumbuli yini kutsi ngishito kini kutsi emvakwekutsi senemukele Moya loNgcwele ningakhuluma ngelulwimi lwetingilosi na? Manje, ningakhuluma kanjani ngelulwimi lwetingilosi ngaphandle kwekutsi kube naMoya loNgcwele na?",
                "3": "Tingilosi tikhuluma ngemandla aMoya loNgcwele; ngaloko-ke, tikhuluma emavi aKhristu. Ngaloko-ke, ngitse kini, titikeni ngemavi aKhristu; ngoba bukani, emavi aKhristu atawunitjela tonkhe tintfo lekufanele nitente.",
                "4": "Ngaloko-ke, manje emvakwekutsi sengikhulume lamavi, uma ningawacondzi kutawuba kungenca yekutsi anibuti, noma aninconcotsi; ngaloko-ke, aninakuletfwa ekukhanyeni, kodvwa kufanele nibhubhe nisebumnyameni.",
                "5": "Ngoba bukani, ngiyaphindza ngiyasho kini kutsi uma nitawungena ngalendlela, futsi nemukele Moya loNgcwele, utawunikhombisa tonkhe tintfo lokufanele nitente.",
                "6": "Bukani, loku yimfundziso yaKhristu, futsi angeke kube khona lenye imfundziso leyawunikwa kute kube emvakwekube sekatibonakalisile kini asenyameni. Futsi uma sekatibonakalisile kini asenyameni, leto tintfo layawutisho kini nibotama kutsi nitente.",
                "7": "Manje mine, Nefi, angisenakusho lokuningi; Moya uyakuvimba kukhuluma kwami, futsi ngishiywa kutsi ngilile ngenca yekungakholwa, nebubi, nekungati, kanye nekuba bonhlokolukhuni kwebantfu; ngoba angeke balufune lwati, noma balucondze lwati lolukhulu, uma banikwa lona ngalokusobala, njengekubasobala njengelivi.",
                "8": "Manje, bomnaketfu labatsandzekako, ngiyabona kutsi nisazindla etinhlitiyweni tenu; futsi kuyangidzabukisa kutsi kufanele ngikhulume mayelana nalentfo. Ngoba uma ningalalela Moya lofundzisa umuntfu kuthandaza, niyokwati kutsi kufanele nithandaze; ngoba umoya lomubi awumfundzisi umuntfu kutsi athandaze, kodvwa umfundzisa kutsi kufanele angathandazi.",
                "9": "Kodvwa bukani, ngitsi kini kufanele nithandaze njalo, ningakhatsali; ningenti nanoma yini lenye eNkhosini ngaphandle kwekutsi nithandaze kucala kuBabe egameni laKhristu, kute atawungcwelisa kwenta kwenu kini, kute kwenta kwenu kube yinzuzo emiphefumulweni yenu."
            },
            "33": {
                "1": "Manje mine, Nefi, angeke ngikwati kutibhala tonkhe tintfo letafundziswa emkhatsini webantfu bami; futsi angisilo liciko ekubhaleni, njengasekukhulumeni; ngoba uma umuntfu akhuluma ngemandla aMoya loNgcwele emandla aMoya loNgcwele akutfwala loko akuyise etinhlitiyweni tebantfwana bebantfu.",
                "2": "Kodvwa bukani, kukhona labaningi labatente lukhuni tinhlitiyo tabo ngalokumelene naMoya loNgcwele, kute ungabi nendzawo kubo; ngaloko-ke balahla tintfo letiningi letibhaliwe futsi batitsatse njengetintfo letilite.",
                "3": "Kodvwa mine, Nefi, ngikubhalile loku lengikubhalile, futsi ngikutsatsa njengentfo lebaluleke kakhulu, ikakhulukati kubantfu bami. Ngoba ngibathandazela njalo emini, emehlo ami amantisa umcamelo wami ebusuku, ngenca yabo; futsi ngiyakhala kuNkulunkulu wami ngekukholwa, ngiyati kutsi utawukuva kukhala kwami.",
                "4": "Futsi ngiyati kutsi iNkhosi Nkulunkulu itawuyingcwelisa imithandazo yami kute kuzuze bantfu bami. Futsi emavi lengiwabhalile ebutsakatsakeni atawukwentiwa acine kubo; ngoba abavumisa kutsi bente lokuhle; abatisa ngaboyise; futsi akhuluma ngaJesu, futsi abavumisa kutsi bakholwe kuye, futsi babeketele kute kube sekugcineni, lokukuphila lokuphakadze.",
                "5": "Futsi akhuluma kakhulu ngalokumelene nesono, njengekuba sobala kweliciniso; ngaloko-ke, kute umuntfu lotawuwatfukutselela emavi lengiwabhalile ngaphandle kwekutsi anemoya wadeveli.",
                "6": "Ngiyatfokota ngalokusobala; ngiyatfokota ngeliciniso, ngiyatfokota ngaJesu wami, ngoba uwuhlengile umphefumulo wami esihogweni.",
                "7": "Nginelutsandvo ngebantfu bami, kanye nelukholo lolukhulu kuKhristu kutsi ngiyawuhlangana naleminingi imiphefumulo lengenasici esihlalweni sakhe sekwehlulela.",
                "8": "Nginelutsandvo ngemJuda—ngitsi umJuda, ngoba ngicondze wona lapho ngavela khona.",
                "9": "Ngetulu kwaloko nginelutsandvo ngebeTive. Kodvwa bukani, kute lengikufisako ngalaba ngaphandle kwekutsi babuyisane naKhristu, futsi bangene esangweni lelincane, bahambe endleleni lengumntjuntju lebaholela ekuphileni, futsi bachubeke kuleyo ndlela kute kuphele lusuku lwekuvivinywa.",
                "10": "Manje, bomnaketfu labatsandzekako, futsi ngalokunjalo nemJuda, kanye nani nonkhe mikhawulo yemhlaba, walaleleni lamavi futsi nikholwe kuKhristu; futsi uma ningakholwa kulamavi kholwani kuKhristu. Futsi uma niyokholwa kuKhristu nitawukholwa kulamavi, ngoba angemavi aKhristu, futsi unginike wona; futsi afundzisa bonkhe bantfu kutsi bente lokuhle.",
                "11": "Futsi uma angasiwo emavi aKhristu, yehlulelani—ngoba Khristu utawunikhombisa, ngemandla kanye nangenkhatimulo lenkhulu, kutsi angemavi akhe ngelusuku lwekugcina, futsi wena nami siyawuma buso nebuso phambi kwesihlalo sakhe; niyawukwati kutsi ngiyaletwe nguye kutsi ngitibhale leti tintfo, noma kungebutsakatsaka bami.",
                "12": "Futsi ngiyathandaza kuBabe egameni laKhristu kutsi labaningi betfu, uma kungesitsi sonkhe, basindziswe embusweni wakhe ngalolosuku lolukhulu nelwekugcina.",
                "13": "Manje, bomnaketfu labatsandzekako, bonkhe labo lokungebendlu yaka-Israyeli, kanye nani nonkhe mikhawulo yemhlaba, ngikhuluma kini njengelivi laloyo lokhala elutfulini: Salani kahle kute kube lolosuku lolukhulu luyafika.",
                "14": "Futsi nine leningeke nihlanganyele ebuhleni baNkulunkulu, futsi nihloniphe emavi emaJuda, futsi ngalokunjalo nemavi ami, kanye nemavi layawuphuma emlonyeni weMvana yaNkulunkulu, bukani, ngivalelisa kuvalelisa kwaphakadze, ngoba lamavi ayawunilahla ngelicala ngelusuku lwekugcina.",
                "15": "Ngoba loko lengikubopha emhlabeni, kuyawubekwa ebaleni ngalokumelene nani esihlalweni sekwehlulela; ngoba iNkhosi ingiyalete kanjalo futsi kufanele ngilalele. Amen."
            }
        }
    },
    "jacob": {
        "meta": {
            "slug": "jacob",
            "name": "INcwadzi yaJakobe",
            "chapterWord": "Sehluko"
        },
        "chapters": {
            "1": {
                "intro": "Emavi enshumayelo yakhe kubomnakabo. Utfobisa indvodza lefuna kucitsa imfundziso yaKhristu. Emavi lambalwa mayelana nemlandvo webantfu baNefi.",
                "1": "Ngoba buka, kwenteka kutsi kwase kwendlule iminyaka lengemashumi lasihlanu nesihlanu kusukela ngesikhatsi Lehi ashiya eJerusalema; ngaloko-ke, Nefi wanika mine, Jakobe, umyaleto mayelana nabongcwengcwe labancane, lapho leti tintfo ticoshwe khona.",
                "2": "Futsi wanginika mine, Jakobe, umyaleto wekutsi kufanele ngibhale kubo laba bongcwengcwe tintfo letimbalwa lebengicabanga kutsi tiligugu lelikhulu; nekutsi kufanele ngingatsintsi, ngaphandle kwekutsi kube kukancane nje, mayelana nemlandvo walaba bantfu lababitwa ngekutsi bantfu baNefi.",
                "3": "Ngoba watsi umlandvo webantfu bakhe kufanele ucoshwe kulabanye bongcwengcwe bakhe, nekutsi kufanele ngibalondvolote laba bongcwengcwe futsi ngibendlulise behlele entalelwaneni yami, titukulwane ngetitukulwane.",
                "4": "Futsi uma kukhona inshumayelo lengcwele, noma sembulo lesikhulu, noma siphrofetho, kufanele ngicophe tihloko taloko kubo labongcwengcwe, futsi ngibhale ngako kakhulu, ngenca yaKhristu, futsi nangenca yebantfu betfu.",
                "5": "Ngoba ngenca yelukholo kanye nangalokukhulu kukhatsateka, ngempela kwembulwa kitsi mayelana nebanftu betfu, kutsi ngutiphi tintfo letatitokwenteka kubo.",
                "6": "Futsi ngetulu kwaloko saba netembulo letiningi, kanye namoya wekuphrofetha lokukhulu; ngaloko-ke, sati ngaKhristu kanye nangembuso wakhe, lowawutofika.",
                "7": "Ngaloko-ke sasebenta ngekukhutsala emkhatsini webantfu betfu, kute sibabonise kutsi bete kuKhristu, nekutsi bahlanganyele ebuhleni baNkulunkulu, kute bangene ekuphumuleni kwakhe, hleze ngandlela tsite ate afunge asentfukutselweni yakhe kutsi bangangeni kuyo, njengoba achukulutwa ngetinsuku tekulingwa ngesikhatsi bantfwana baka-Israyeli basehlane.",
                "8": "Ngaloko-ke, siyacela kuNkulunkulu kutsi sikwati kubabonisa bonkhe bantfu kutsi bangahlubuki kuNkulunkulu, bamchukulute ate atfukutsele, kodvwa kutsi bonkhe bantfu bakholwe kuKhristu, futsi bakubone kufa kwakhe, basivume siphambano sakhe baphindze babeketelele kuhlazwa ngumhlaba; ngaloko-ke, mine, Jakobe, ngikwenta kube ngumtfwalo wami kutsi ngiwugcwalise umyaleto wemnaketfu Nefi.",
                "9": "Manje Nefi wacala kuba mdzala, futsi wabona kutsi masinyane bese atokufa; ngaloko-ke, wagcoba indvodza kutsi ibe yinkhosi kanye nembusi ngetulu kwebanftu bakhe, njengekubusa kwemakhosi.",
                "10": "Bantfu sebamtsandzile Nefi ngalokwendlulele, yena angumvikeli wabo lomkhulu, ayisebentisile inkemba yaLabani ekubavikeleni, futsi ayisebentele inhlalakahle yabo ngato tonkhe tinsuku takhe—",
                "11": "Ngaloko-ke, bantfu baba nesifiso sekuligcina libito lakhe njengesikhumbuto. Futsi labo labebatobusa esikhundleni sakhe babitwa bantfu, ngaNefi wesibili, Nefi wesitsatfu, njalonjalo, ngekwemibuso yemakhosi; futsi babitwa kanjalo bantfu, noma ngabe emabito abo bekabobani.",
                "12": "Futsi kwenteka kutsi Nefi wafa.",
                "13": "Manje bantfu labebangasiwo emaLamani bebangemaNefi; noko, bebabitwa ngemaNefi, emaJakobe, emaJosefa, emaZoramu, emaLamani, emaLemuweli, kanye nema-Ishmayeli.",
                "14": "Kodvwa mine, Jakobe, emvakwaloku angiyubahlukanisa ngalamabito, kodvwa ngiyawubabita ngemaLamani labo labafuna kubhubhisa bantfu baNefi, futsi labo labanebungani naNefi ngiyawubabita ngemaNefi, noma bantfu baNefi, ngekubusa kwemakhosi.",
                "15": "Manje kwenteka kutsi bantfu baNefi, ngaphansi kwekubusa kweNkhosi yesibili, bacala batenta taba lukhuni tinhlitiyo tabo, futsi batimbandzakanya ngandlela tsite ekwenteni tento tebubi, letinjengaleto taDavide wasendvulo tekufisa bafati labaningi kanye netingani, futsi ngalokunjalo naSolomoni, indvodzana yakhe.",
                "16": "Yebo, futsi ngetulu kwaloko bacala kufuna ligolide kanye nesiliva leliningi, futsi bacala kutsi ngandlelatsite baphakama ngenca yekutigcabha.",
                "17": "Ngaloko-ke mine, Jakobe, ngabanika lamavi ngesikhatsi ngibafundzisa ethempelini, sengitfole kucala kutfunywa kwami eNkhosini.",
                "18": "Ngoba mine, Jakobe, kanye nemnaketfu Josefa sasibekwe saba baphristi nebafundzisi balaba bantfu, ngesandla saNefi.",
                "19": "Futsi sawudvumisa umsebenti wetfu eNkhosini, sakwenta umtfwalo wetfu, siphendvule tono talaba bantfu etikwetinhloko tetfu lucobo uma singabafundzisanga livi laNkulunkulu ngekukhutsala konkhe; ngaloko-ke, ngekusebenta ngemandla etfu ingati yabo ngeke ite ngetulu kwetembatfo tetfu; ngaphandle kwaloko ingati yabo iyawuba etikwetembatfo tetfu, futsi asiyukutfolakala singenacashati ngelusuku lwekugcina."
            },
            "2": {
                "1": "Emavi aJakobe, umnakabo Nefi, lawakhuluma kubantfu baNefi, emvakwekufa kwaNefi.",
                "2": "Manje, bomnaketfu labatsandzekako, mine, Jakobe, ngekwesibopho lengiphansi kwaso kuNkulunkulu, kutsi ngidvumise umsebenti wami ngebucotfo, futsi nekutsi ngisuse tono tenu etembatfweni tami, ngikhuphukela ethempelini ngalolusuku kute ngimemetele kini livi laNkulunkulu.",
                "3": "Futsi nine lucobo lwenu niyati kutsi kute kube manje bengikhutsele emsebentini welubito lwami; kodvwa ngalolusuku ngicindzetelwa kuba nesifiso lesikhulu kakhulu kanye nekukhatsateka ngenca yenhlalakahle yemiphefumulo yenu ngetulu kwaloko lebenginako kute kube manje.",
                "4": "Ngoba bukani, kute kube manje, nililalele livi leNkhosi, lengininike lona.",
                "5": "Kodvwa bukani, ngilaleleni, futsi nati kutsi ngelusito lweMdali welizulu nemhlaba lonemandla onkhe nginganitjela mayelana nemicabango yenu, kutsi senicala kanjani kusebenta esonweni, lesibonakala sinengekile kakhulu kimi, yebo, lesinengekile nakuNkulunkulu.",
                "6": "Yebo, kuyawudzabukisa umphefumulo wami futsi kungenta ngishwaphane ngemahloni phambi kweMenti wami, kutsi kufanele ngifakaze kini mayelana nebubi betinhlitiyo tenu.",
                "7": "Ngetulu kwaloko kuyangidzabukisa kutsi kufanele ngisebentise sibindzi lesikhulu kangaka sekukhuluma mayelana nani, phambi kwebafati benu kanye nebantfwana benu, labaningi babo labanemizwa letsambe kakhulu nalabamsulwa futsi labaneluvelo phambi kwaNkulunkulu, lekuyintfo letfokotisako kuNkulunkulu;",
                "8": "Futsi ngicabanga kutsi bakhuphukele lana kutokuva livi lelitfokotisako laNkulunkulu, yebo, livi lelelapha umphefumulo lolimele.",
                "9": "Ngaloko-ke, kuyawucindzetela umphefumulo wami kutsi ngiphoceleleke, ngenca yemyaleto locinile lengiwutfole kuNkulunkulu, kutsi nginiyale ngekwemacala enu, kutsi ngandzise tilondza talabo lasebavele balimele, esikhundleni sekubadvudvuta nekubapholisa tilondza tabo; futsi labo labangakalimali, esikhundleni sekutsi batitike ngalelitfokotisako livi laNkulunkulu nginetinkemba letibekelwe kuhlaba imiphefumulo yabo tilimate imicondvo yabo lentekenteke.",
                "10": "Kodvwa, nanoma kungebukhulu balomsebenti, kufanele ngente njengekucina kwemiyaleto yaNkulunkulu, nginitjele mayelana nebubi kanye netinengiso tenu, phambi kwalabo labanetinhlitiyo letimsulwa, nalabanetinhlitiyo letidzabukile, kanye nangephansi kwekubuka kweliso lelihlabako laNkulunkulu Somandla.",
                "11": "Ngaloko-ke, kufanele nginitjele liciniso njengekuba sobala kwelivi laNkulunkulu. Ngoba bukani, ngesikhatsi ngibuta eNkhosini, leta livi kimi, litsi: Jakobe, vuka ukhuphukele ethempelini kusasa, umemetele livi lengiyawukunika lona kulaba bantfu.",
                "12": "Manje bukani, bomnaketfu, leli livi lengilimemetela kini, kutsi labaningi benu sebacale kufuna ligolide, nesiliva, kanye nalo lonkhe luhlobo lwensimbi leligugu, lokukulelive, lokulive lesetsembiso kini kanye nentalelwane yenu, lokukuningi nalokuyinala lenkhulu.",
                "13": "Futsi sandla sekupha simamatsekile etikwenu ngekutfokota lokukhulu, kangangoba nitfole umcebo lomningi; futsi ngenca yekutsi labanye benu bayitfole ngebuningi lobukhulu kunaleyo yabomnakenu seniyatigcabha, seninenkhani kanye nekutichenya ngenca yekubita kwetembatfo tenu, futsi nihlupha bomnakenu, ngoba nicabanga kutsi nincono kunabo.",
                "14": "Manje, bomnaketfu, ngabe nicabanga kutsi Nkulunkulu unitfola ningenacala yini kulentfo na? Bukani, ngitsi kini, Cha. Kodvwa unilahla ngelicala, futsi uma niphikelela kuleti tintfo kwehlulela kwakhe kufanele kufike masinyane kini.",
                "15": "Awu kwangatsi anganikhombisa kutsi anganihlaba, futsi ngekunitsi nhla nje kanye ngeliso lakhe anganishaya elutfulini!",
                "16": "Awu kwangatsi anganisusa kulobubi kanye naletinengiso. Awu kwangatsi beningalilalela livi lemiyaleto yakhe, futsi ningakuvumeli loku kutigcabha kwetinhlitiyo tenu kubhubhise imiphefumulo yenu!",
                "17": "Cabangani ngabomnakenu shengatsi bangini lucobo lwenu, futsi nivane nabo bonkhe niphindze nibe nemusa ngemphahla yenu, kute nabo banotse njengani.",
                "18": "Kodvwa ngaphambi kwekutsi nifune umcebo, funani umbuso waNkulunkulu.",
                "19": "Futsi emvakwekutsi senitfole litsemba kuKhristu niyawutfola umcebo, uma niwufuna; futsi niyawufuna ngenhloso yekwenta lokuhle—kwembatsisa labangcunu, nekupha labalambile, nekukhulula labatfunjwa, kanye nekuniketa lusito kulabagulako nalabakhatsatekile.",
                "20": "Manje, bomnnaketfu, sengikhulumile kini mayelana nekutigcabha; nalabo benu labakhatsate makhelwane wabo, bamhlupha ngenca yekutsi beninekutichenya etinhlitiyweni tenu, ngetintfo Nkulunkulu laninikete tona, nitsini ngaloko na?",
                "21": "Ngabe anicabangi yini kutsi tintfo letinje tinengekile kuloyo lowadala wonkhe umuntfu na? Futsi nguloyo muntfu uligugu emehlweni akhe njengalomunye. Futsi wonkhe umuntfu welutfuli; futsi ngenhloso lefanako wabadala, kutsi bagcine imiyaleto yakhe baphindze bamdvumise ingunaphakadze.",
                "22": "Manje sengenta siphetfo sekukhuluma kini mayelana naloku kutigcabha. Futsi kube bekungasiko kutsi kufanele ngikhulume kini mayelana nelicala lelibi kakhulu, inhlitiyo yami beyitotfokota kakhulu ngenca yenu.",
                "23": "Kodvwa livi laNkulunkulu liyangicindzetela ngenca yemacala enu lamabi kakhulu. Ngoba bukani, naku lokushiwo yiNkhosi: Laba bantfu bacala kukhula ebubini; abayicondzi imibhalo lengcwele, ngoba bafuna kuticolela ekwenteni bugwadla, ngenca yetintfo lebetibhaliwe mayelana naDavide, kanye naSolomoni indvodzana yakhe.",
                "24": "Bukani, Davide kanye naSolomoni ngempela bebanebafati labaningi kanye netingani, lokuyintfo leyayinengekile phambi kwami, kusho iNkhosi.",
                "25": "Ngaloko-ke, naku lokushiwo yiNkhosi, ngibaholile labantfu baphuma eveni laseJerusalema, ngemandla esandla sami, kute ngitikhulisele ligala lelilungile kuyo intalo yesisu saJosefa.",
                "26": "Ngaloko-ke, mine Nkhosi Nkulunkulu angeke ngivume kutsi labantfu bente njengalabo basendvulo.",
                "27": "Ngaloko-ke, bomnaketfu, ngiveni, phindze nilalele livi leNkhosi: Ngoba kute indvodza emkhatsini wenu leyawuba khona ngaphandle kwekuba nemfati munye; futsi tingani ayiyukuba ngisho nasinye.",
                "28": "Ngoba mine, iNkhosi Nkulunkulu, ngiyatfokota ngebumsulwa bebesifazane. Futsi bugwadla businengiso phambi kwami; naku lokushiwo yiNkhosi yemaBandla.",
                "29": "Ngaloko-ke, laba bantfu bayawuyigcina imiyaleto yami, kusho iNkhosi yemaBandla, noma licalekisiwe live ngenca yabo.",
                "30": "Ngoba uma ngitsandza, kusho iNkhosi yemaBandla, kutikhulisela intalelwane, ngitawubayaleta bantfu bami; ngaphandle kwaloko bayawulalela leti tintfo.",
                "31": "Ngoba bukani, mine, iNkhosi, ngikubonile kuhlupheka, ngakuva nekulila kwemadvodzakati ebantfu bami eveni laseJerusalema, yebo, kanye nakuto tonkhe tive tebantfu bami, ngenca yebubi netinengiso tebayeni babo.",
                "32": "Futsi angeke ngivume, kusho iNkhosi yemaBandla, kutsi kukhala kwemadvodzakati lamahle alaba bantfu, lengibahole ngabakhipha eveni laseJerusalema, kukhuphukele kimi ngalokumelene nalamadvodza ebantfu bami, kusho iNkhosi yemaBandla.",
                "33": "Ngoba angeke baholele ekutfunjweni lamadvodzakati ebantfu bami ngenca yekutsamba kwawo, ngaphandle kwekutsi ngibavakashele ngesicalekiso lesibuhlungu, nangekubhujiswa; ngoba abayukubenta bugwadla, njengalabo basendvulo, kusho iNkhosi yemaBandla.",
                "34": "Manje bukani, bomnaketfu, niyati kutsi lemiyaleto yayinikwe babe, Lehi; ngaloko-ke, beniyati phambilini; futsi ninikwa sijeziso lesikhulu; ngoba nitentile letintfo lebekungakafaneli kutsi nitente.",
                "35": "Bukani, nente bubi lobukhulu kunemaLamani, bomnaketfu. Nephule tinhlitiyo tebafati benu labatsambile, naphindze nalahlekelwa kwetsenjwa bantfwana benu, ngenca yetibonelo tenu letimbi phambi kwabo; futsi sililo setinhlitiyo tabo sikhuphukela etulu kuNkulunkulu ngalokumelene nani. Futsi ngenca yekucina kwelivi laNkulunkulu, lelehlela phansi ngalokumelene nani, letiningi tinhlitiyo tafa, tihlatjwe emanceba lajulile."
            },
            "3": {
                "1": "Kodvwa bukani, mine, Jakobe, ngitokhuluma kini nine lenimsulwa enhlitiyweni. Bukani kuNkulunkulu ngekugcila kwemcondvo, nithandaze kuye ngelukholo lolukhulu, utawunidvudvuta etinhluphekweni tenu, futsi uyawunikhulumela, aphindze atfumele kulunga etikwalabo labafuna kunibhubhisa.",
                "2": "Awu nonkhe nine lenimsulwa enhlitiyweni, phakamisani tinhloko tenu nemukele livi lelitfokotisako laNkulunkulu, futsi nititike elutsandvweni lwakhe; ngoba ningakwati, uma imicondvo yenu igcilile njalo.",
                "3": "Kodvwa, maye, maye, kini leningekho msulwa enhlitiyweni, nine leningcolile ngalolusuku phambi kwaNkulunkulu; ngoba ngaphandle kwekutsi niphendvuke lelive licalekisiwe ngenca yenu; futsi emaLamani, langakangcoli njengani, noko acalekisiwe ngesicalekiso lesibuhlungu, ayawunihlupha nite nibhubhe.",
                "4": "Futsi sikhatsi siyeta masinyane, sekutsi ngaphandle kwekutsi niphendvuke ayawulitsatsa live lenu lelilifa, neNkhosi Nkulunkulu itawuhola labalungile baphume emkhatsini wenu.",
                "5": "Bukani, emaLamani bomnakenu, lenibazondako ngenca yekungcola kwabo kanye naleso sicalekiso leseta etikwetikhumba tabo, balunge kakhulu kunani; ngoba abakawukhohlwa umyaleto weNkhosi, lowanikwa babe—wekutsi kumele babe namunye kuphela umfati, tingani bangabi ngisho nasinye, futsi kungabi khona bugwadla lobentekako emkhatsini wabo.",
                "6": "Manje, lomyaleto bayetama kuwugcina; ngaloko-ke, ngenca yaloku kuwugcina, lomyaleto, iNkhosi Nkulunkulu angeke ibabhubhise, kodvwa itawuba nemusa kubo; futsi ngalolunye lusuku bayawuba bantfu lababusisiwe.",
                "7": "Bukani, bayeni babo bayabatsandza bafati babo, nebafati babo bayabatsandza bayeni babo; nebayeni babo kanye nebafati babo bayabatsandza bantfwana babo, futsi kungakholwa kwabo kanye nenzondo yabo kini kungenca yebubi lobukhulu baboyise; ngaloko-ke, ngabe nincono kangakanani nine kunabo, emehlweni eMdali wenu lomkhulu na?",
                "8": "Awu bomnaketfu, ngiyesaba kutsi ngaphandle kwekutsi niphendvuke etonweni tenu tikhumba tabo titawuba mhlophe kakhulu kunetenu, uma seniletfwa kanye nabo phambi kwesihlalo saNkulunkulu.",
                "9": "Ngaloko-ke, ngininika umyaleto, lolivi laNkulunkulu, kutsi ningabe nisabetfuka nanini ngenca yebumnyama betikhumba tabo; noma nibetfuke ngenca yekungcola kwabo; kodvwa nikhumbule kungcola kwenu lucobo, futsi nikhumbule kutsi kungcola kwabo kweta ngenca yaboyise.",
                "10": "Ngaloko-ke, niyawukhumbula bantfwana benu, kutsi nitidzabukise kanjani tinhlitiyo tabo ngenca yesibonelo lenisente phambi kwabo; ngetulu kwaloko, khumbulani kutsi, ngenca yekungcola kwenu, ningaletsa bantfwana benu ekubhujisweni, netono tabo tiyocwabelana etikwetinhloko tenu ngelusuku lwekugcina.",
                "11": "Awu bomnaketfu, vanini emavi ami; letsani emandla emiphefumulo yenu; titsintsitseni kute nivuke ebutfongweni bekufa; nitikhulule ebuhlungwini besihogo kute ningabi tingilosi kudeveli, kute niphoswe kulelo chibi lemlilo kanye nesibabule lesikufa kwesibili.",
                "12": "Manje mine, Jakobe, ngakhuluma tintfo letiningi kakhulu kubantfu baNefi, ngibacwayisa ngekuhlobonga nangenkhanuko, kanye nayo yonkhe inhlobo yesono, ngibatjela ngemphumela lomubi waso.",
                "13": "Futsi incenye yelikhulu yetento talaba bantfu, manje labesebacale kuba baningi, angeke ibhalwe kulaba bongcwengcwe; kodvwa letiningi tetento tabo tibhaliwe kubongcwengcwe labakhudlwana, netimphi tabo, nemibango yabo kanye nekubusa kwemakhosi abo.",
                "14": "Laba bongcwengcwe babitwa ngabongcwengcwe baJakobe, futsi bentiwa ngesandla saNefi. Futsi ngenta siphetfo sekukhuluma lamavi."
            },
            "4": {
                "1": "Manje buka, kwenteka kutsi mine, Jakobe, sengibafundzise lokuningi bantfu bami ngelivi, (futsi ngeke ngikwati kubhala ngaphandle kwalamancane nje emavi ami, ngenca yebulukhuni bekucopha emavi etfu kubongcwengcwe) futsi siyati kutsi tintfo lesitibhalako kulabongcwengcwe kufanele tihlale;",
                "2": "Kodvwa noma ngabe ngutiphi tintfo lesitibhalako kunoma nguyini lenye intfo ngaphandle kwakubongcwengcwe kufanele tishabalale futsi tinyamalale; kodvwa singawabhala lamavi lambalwa kubongcwengcwe, labatawuniketa bantfwana betfu, nabomnaketfu labatsandzekako, lwati loluncane mayelana natsi, noma mayelana naboyise—",
                "3": "Manje kulentfo siyatfokota; futsi sisebenta ngekukhutsala kucopha lamavi kubongcwengcwe, setsemba kutsi bomnaketfu labatsandzekako kanye nebantfwana betfu batawemukela ngetinhlitiyo letibongako, baphindze babuke kuwo kute bafundze ngekujabula hhayi ngekudzabuka, noma ngekwedzelela, mayelana nebatali babo bekucala.",
                "4": "Ngoba, ngalesi sizatfu sitibhalile letintfo, kute bati kutsi besati ngaKhristu, futsi sasinelitsemba lenkhatimulo yakhe emakhulu lamaningi eminyaka ngaphambi kwekufika kwakhe; futsi hhayi kutsi ngitsi kuphela nje lebesinelitsemba lenkhatimulo yakhe, kodvwa ngalokunjalo nabo bonkhe baphrofethi labangcwele labebangaphambi kwetfu.",
                "5": "Buka, bebakholwa kuKhristu futsi bamkhonta Babe egameni lakhe, ngalokunjalo natsi sikhonta Babe egameni lakhe. Ngalesi sizatfu sigcina umtsetfo waMosi, ngenca yekutsi ukhombisa imiphefumulo yetfu kuye; futsi ngalesi sizatfu kutsatfwa ngekutsi senta kulunga, njengoba kwancomeka ku-Abrahama ehlane kutsi alalele imiyaleto ya-Nkulunkulu ekunikeleni ngendvodzana yakhe Isaka, loko lokungumfanekiso waNkulunkulu kanye neNdvodzana yakhe leTelwe Yodvwa.",
                "6": "Ngaloko-ke, siyabaphenya baphrofethi, futsi sinetembulo letiningi kanye namoya wekuphrofetha; futsi ngekuba nabo bonkhe labofakazi sitfola litsemba, nelukholo lwetfu alunyakatiseki, kangangekutsi ngempela singayala ngeligama laJesu phindze tihlahla tona kanye tisilalele, noma tintsaba, noma emagagasi elwandle.",
                "7": "Noko, iNkhosi Nkulunkulu isikhombisa butsakatsaka betfu kute sati kutsi kungenca yemusa wayo, kanye nekutehlisa kwayo lokukhulu kubantfwana bebantfu, kutsi sibe nemandla ekwenta leti tintfo.",
                "8": "Buka, mikhulu futsi iyamangalisa imisebenti yeNkhosi. Akuphenyeki kangakanani kujula kwetimfihlakalo tayo; futsi akunakwenteka kutsi umuntfu atfole tonkhe tindlela tayo. Futsi kute umuntfu lowatiko ngetindlela tayo ngaphandle kwekutsi tembulwe kuye; ngaloko-ke, bomnaketfu, ningatidzeleli tembulo taNkulunkulu.",
                "9": "Ngoba buka, ngemandla elivi lakhe umuntfu weta etikwebuso bemhlaba, umhlaba lowo lobewudalwe ngemandla elivi lakhe. Ngaloko-ke, uma Nkulunkulu akwati kukhuluma futsi umhlaba wabakhona, wakhuluma futsi umuntfu wadalwa, Awu pho, kungani anganawukwati kuyaleta umhlaba, noma umsebenti wetandla takhe etikwawo, ngekwetsandvo kanye nekufisa kwakhe na?",
                "10": "Ngaloko-ke, bomnaketfu, musani kufuna kweluleka iNkhosi, kodvwa kutsatsa kwelulekwa esandleni sayo. Ngoba bukani, nine cobo lwenu niyati kutsi yeluleka ngekuhlakanipha, nangekulunga, kanye nangemusa lomkhulu, ngetulu kwayo yonkhe imisebenti yayo.",
                "11": "Ngaloko-ke, bomnaketfu labatsandzekako, buyisanani nayo ngenhlawulo yaKhristu, iNdvodzana yakhe leTelwe Yodvwa, futsi ningatfola kuvuka, ngekwemandla ekuvuka lakuKhristu, futsi niletfwe njengetitselo tekucala taKhristu kuNkulunkulu, ninelukholo, futsi nitfole litsemba lelihle lenkhatimulo kuyo ngaphambi kwekutibonakalisa kwakhe asenyameni.",
                "12": "Manje, batsandzekako, ningamangali kutsi nginitjela leti tintfo; ngoba kungani kungakhulunywa ngenhlawulo yaKhristu, futsi kufunwe kutfola lwati loluphelele lwakhe, njengekufuna kutfola lwati lwekuvuka kanye nemhlaba lotako na?",
                "13": "Bukani, bomnaketfu, loyo lophrofethako, akaphrofethe kute bantfu bacondze; ngoba Moya ukhuluma liciniso futsi awucambi manga. Ngaloko-ke, ukhuluma ngetintfo njengoba tinjalo, futsi nangetintfo njengoba titawuba njalo; ngaloko-ke, leti tintfo tibonakaliswa kitsi ngalokusobala, kute kusindziswe imiphefumulo yetfu. Kodvwa bukani, tsine asisibo bofakazi sodvwa kuleti tintfo; ngoba ngetulu kwaloko Nkulunkulu watikhuluma nakubo baphrofethi basendvulo.",
                "14": "Kodvwa bukani, emaJuda bekabantfu labebanetinhloko letilukhuni; futsi awadzelela emavi lacacile, abulala baphrofethi, afuna tintfo lebekangeke aticondze. Ngaloko-ke, ngenca yebumphumphutse bawo, bumphumphutse lobo lobafika ngekubuka ngale kwemgomo, kufanele awe; ngoba Nkulunkulu ukususile lokusobala kwakhe kuwo, futsi watfumela kuwo tintfo letiningi langatange aticondze, ngenca yekutsi bekatifisa. Futsi ngenca yekutsi bekatifisa Nkulunkulu ukwentile loku, kute akhutjwe.",
                "15": "Manje mine, Jakobe, ngiholelwa nguMoya ekuphrofetheni; ngoba ngiyabona ngekusebenta kwaMoya lokimi, kutsi ngekukhutjwa kwemaJuda atolilahla lelo litje labekangakhela etikwalo futsi abe nalesiphephile sisekelo.",
                "16": "Kodvwa bukani, ngekwemibhalo lengcwele, lelitje liyawuba ngulesikhulu, nesekugcina, nesisekelo lesingiso kuphela, emaJuda langakhela etikwaso.",
                "17": "Manje, batsandzekako bami, kungenteka kanjani kutsi laba, emvakwekutsi sebasalile sisekelo lesingiso, bangakhela etikwaso futsi, kute sibe yinhloko yendlu yabo na?",
                "18": "Bukani, bomnaketfu labatsandzekako, ngitawuyembula lemfihlakalo kini; uma kungenteki, nangayiphi indlela, ngitfole kunyakatiswa ekucineni kwami kuMoya, futsi ngikhutjwe ngenca yekukhatsateka lokukhulu kwami ngani."
            },
            "5": {
                "1": "Bukani, bomnaketfu, anikhumbuli yini nifundza emavi emphrofethi Zenoshe, lawakhuluma kuyo indlu yaka-Israyeli, atsi:",
                "2": "Lalelani, Awu nine yindlu yaka-Israyeli, futsi vanini emavi ami, umphrofethi weNkhosi.",
                "3": "Ngoba bukani, naku lokushiwo yiNkhosi, ngitawunifanisa, Awu yindlu yaka-Israyeli, nesihlahla semncumo lesitsanjisiwe, umuntfu lasitsatsa wasondla esivinini sakhe; sakhula, saba sidzala, sacala kubola.",
                "4": "Futsi kwenteka kutsi inkhosi yesivini yahamba, yabona kutsi sihlahla sayo semcumo sasesicala kubola; yatsi: Ngitawusitsena, ngivukutele emaceleni aso, ngiphindze ngisondle, kute mhlawumbe sihlume emacembe lamancane kanye nalatsambile, futsi singafi.",
                "5": "Futsi kwenteka kutsi yasitsena, yavukuta emaceleni aso, futsi yasondla njengekwelivi layo.",
                "6": "Futsi kwenteka kutsi emvakwetinsuku letiningi sacala kancane kukhipha lambalwa, nalamancane futsi nalatsambile emagala; kodvwa buka, sicu lesisetulu saso sacala kufa.",
                "7": "Futsi kwenteka kutsi inkhosi yesivini yakubona loku, futsi yatsi encekwini yayo: Kuyangidzabukisa kutsi ngitolahlekelwa ngulesi sihlahla; ngaloko-ke hamba uyokha emagala esihlahla semncumo sasendle, uwaletse lapha kimi; futsi sitawukha lawo magala lamakhulu lasacala kubuna, sitawuwaphonsa emlilweni kute ashiswe.",
                "8": "Buka, kusho iNkhosi yesivini, ngiyawasusa emagala lamaningi alawa lamancane nalatsambile, futsi ngitawachumelela noma ngabe ngukuphi lapho ngitsandza khona; futsi akukabaluleki noma ngabe kusho kutsi imphandze yalesi sihlahla itawufa, ngingatigcinela sitselo saso kimi; ngaloko-ke ngitawutsatsa lawa lamancane nalatsambile emagala, ngitawachumelela noma ngabe kukuphi lapho ngitsandza khona.",
                "9": "Tsatsa lamagala esihlahla semncumo sasendle, uwachumelele, endzaweni yawo; lawa lengiwakhile ngitawaphonsa emlilweni ngiwashise, kute angoni umhlabatsi wesivini sami.",
                "10": "Futsi kwenteka kutsi inceku yeNkhosi yesivini yenta njengekwelivi leNkhosi yesivini, yachumelela emagala esihlahla semncumo sasendle.",
                "11": "Futsi iNkhosi yesivini yenta kutsi sivukutelwe, sitsenwe, futsi sondliwe, itsi encekwini yayo: Kuyangidzabukisa kutsi kufanele ngilahlekelwe ngulesi sihlahla; ngaloko-ke, kute mhlawumbe ngigcine timphandze taso kute tingafi, kute ngitigcinele tona, ngiyentile lentfo.",
                "12": "Ngaloko-ke, hamba ngeyakho indlela; usigadze lesihlahla, usondle, njengekwemavi ami.",
                "13": "Futsi lawa ngitawabeka encenyeni lengaphansi yesivini sami, noma ngabe ngukuphi lapho ngitsandza khona, akukabaluleki kuwe; futsi ngikwenta loku kute ngitigcinele emagala emvelo esihlahla; ngetulu kwaloko, kute ngitibekele sitselo saso kulungiselela sikhatsi; ngoba kuyangidzabukisa kutsi kufanele ngilahlekelwe ngulesihlahla kanye nesitselo saso.",
                "14": "Futsi kwenteka kutsi iNkhosi yesivini yahamba, yawafihla emagala emvelo esihlahla semncumo lesasitsanjisiwe etincenyeni letingaphansi tesivini, lamanye kulenye incenye nalamanye kulenye, njengekutsandza kanye nekufisa kwayo.",
                "15": "Futsi kwenteka kutsi sikhatsi lesidze sendlula, iNkhosi yesivini yatsi encekwini yayo: Wota, asihambe sehlele kuso sivini, kute sisebente esivinini.",
                "16": "Futsi kwenteka kutsi iNkhosi yesivini, ngalokunjalo nenceku, bahamba behlela kuso sivini kuyosebenta. Futsi kwenteka kutsi inceku yatsi enkhosini yayo: Buka, buka lapha; buka sihlahla.",
                "17": "Futsi kwenteka kutsi iNkhosi yesivini yabuka yabona sihlahla leso emagala emncumo wasendle labekachunyelelwe kuso; futsi bekasamilile sekacala kukhipha sitselo. Yabona kutsi sasisihle; nesitselo saso sasinjengaso sitselo semvelo.",
                "18": "Futsi yatsi encekwini: Buka, emagala esihlahla sasendle asabambe umswakama wemphandze yaso, kangangoba imphandze yaso iletsa emandla lamakhulu; futsi ngenca yemandla lamakhulu emphandze yaso emagala asendle akhipha sitselo lesitsanjisiwe, Manje, kube besingawachumelelanga lamagala, lesi sihlahla besiyokufa, Manje, buka, ngiyawutibekela titselo letiningi, sihlahla lesitikhiphile; futsi netitselo taso ngiyawutibekela lesinye sikhatsi.",
                "19": "Futsi kwenteka kutsi iNkhosi yesivini yatsi encekwini: Wota, asihambe siye encenyeni lengephansi yesivini, sibuke kutsi emagala emvelo esihlahla akatikhiphi yini wona titselo letiningi, kute ngitibekele titselo taso kulungiselela sikhatsi.",
                "20": "Futsi kwenteka kutsi bahamba baya lapho inkhosi yayifihle khona emagala emvelo esihlahla, yatsi encekwini: Buka lawa; yabona lekucala kutsi lase likhipha titselo letiningi; ngetulu kwaloko yabona kutsi tatitinhle. Futsi yatsi encekwini: Tsatsa titselo taso, utibekele kulungiselela sikhatsi, kute ngitigcinele tona; ngoba buka, kusho yona, kuso sonkhe lesi sikhatsi lesidze kangaka ngisondlile, futsi sikhiphe titselo letiningi.",
                "21": "Futsi kwenteka kutsi inceku yatsi enkhosini yayo: Uteleni lapha kutotjala lesi sihlahla, noma leligala lalesi sihlahla na? Ngoba buka, bekulibala lelingakavundzi kakhulu kuyo yonkhe lendzawo yesivini sakho.",
                "22": "INkhosi yesivini yatsi kuyo: Ungangeluleki; ngangati kutsi kwakulibala lelingakavundzi lemhlabatsi; ngaloko-ke, ngatsi kuwe, ngilondlile ngaso sonkhe lesi sikhatsi lesidze, futsi ubonile kutsi likhiphe titselo letiningi.",
                "23": "Futsi kwenteka kutsi iNkhosi yesivini yatsi encekwini yayo: Buka lapha; buka ngihlanyele lelinye ligala lesihlahla futsi; futsi uyati kutsi lelibala lemhlabatsi lalingakavundzi kakhulu kunalelakucala. Kodvwa, buka sihlahla. Ngisondlile ngaso sonkhe lesi sikhatsi lesidze, futsi sikhiphe titselo letiningi; ngaloko-ke, tigcogce, utibekele kulungiselela sikhatsi, kute ngitigcinele tona.",
                "24": "Futsi kwenteka kutsi iNkhosi yesivini yaphindza yatsi encekwini yayo: Buka lapha, ubone lelinye ligala futsi, lengilihlanyele; buka kutsi ngilondlile nalo futsi, likhiphe titselo.",
                "25": "Yatsi encekwini: Buka lapha futsi ubone lekugcina. Buka, leli ngalihlanyela ebaleni lemhlabatsi lomuhle; futsi ngilondlile ngalesi sikhatsi lesidze, futsi yincenye kuphela yesihlahla lekhiphe titselo letitsanjisiwe, futsi lenye incenye yesihlahla ikhiphe titselo tasendle; buka, ngisondlile lesi sihlahla njengaletinye.",
                "26": "Futsi kwenteka kutsi iNkhosi yesivini yatsi encekwini: Khani lawo magala langakakhiphi titselo letinhle, uwaphonse emlilweni.",
                "27": "Kodvwa buka, inceku yatsi kuyo: Asisitsene, sisivukutele emaceleni, futsi sisondle sikhashana lesidzanyana nje kute mhlawumbe sikukhiphele titselo letinhle, kute utibekele sona kulungiselela sikhatsi.",
                "28": "Futsi kwenteka kutsi iNkhosi yesivini kanye nenceku yeNkhosi yesivini batondla tonkhe titselo tesivini.",
                "29": "Futsi kwenteka kutsi sikhatsi lesidze sasesendlulile, iNkhosi yesivini yatsi encekwini yayo: Wota, asihambe sehlele kuso sivini, kute siphindze sisebente esivinini. Ngoba buka, sikhatsi siyasondzela, nesiphetfo siyeta masinyane; ngaloko-ke, kufanele ngitibekele titselo kulungiselela sikhatsi.",
                "30": "Futsi kwenteka kutsi iNkhosi yesivini kanye nenceku bahamba behlela kuso sivini; bafika esihlahleni leso emagala aso emvelo bekaphuliwe, futsi emagala asendle bekachunyeleliswe kuso; buka tinhlobo tetitselo tatisitfwalise kakhulu sihlahla.",
                "31": "Futsi kwenteka kutsi iNkhosi yesivini yasinambitsa sitselo, tonkhe tinhlobo njengekwesibalo sato. INkhosi yesivini yatsi: Buka, ngalesi sikhatsi lesidze sisondlile lesi sihlahla, futsi ngitibekele kulungiselela sikhatsi titselo letiningi.",
                "32": "Kodvwa buka, ngalesi sikhatsi sesikhiphe titselo letiningi, futsi kute nasinye sato lesihle. Buka, kukhona tonkhe tinhlobo tetitselo letimbi; futsi atingisiti ngalutfo, nanoma kungekusebenta kwetfu; manje kuyangidzabukisa kutsi ngitolahlekelwa ngulesi sihlahla.",
                "33": "INkhosi yesivini yatsi encekwini: Singentani kulesihlahla, kute ngitigcinele futsi titselo letinhle taso na?",
                "34": "Inceku yatsi enkhosini yayo: Buka, ngoba uchumelelise emagala esihlahla semncumo sasendle atondlile timphandze, kangangoba tiphilile futsi atikafi; ngaloko-ke uyabona kutsi tisetinhle.",
                "35": "Futsi kwenteka kutsi iNkhosi yesivini yatsi encekwini yayo: Sihlahla asingisiti ngalutfo, kanye netimphandze taso atingisiti ngalutfo uma nje sisakhipha titselo letimbi.",
                "36": "Noko, ngiyati kutsi timphandze tinhle, futsi ngekwenhloso yami ngitigcinile; futsi ngenca yemandla ato lamakhulu kute kube kumanje tikhiphile, emagaleni asendle, titselo letinhle.",
                "37": "Kodwa buka, emagala asendle akhulile futsi andlula timphandze taso; ngenca yekutsi emagala asendle andlule timphandze taso akhiphe titselo letiningi letimbi; ngenca yekutsi akhiphe titselo letiningi kakhulu letimbi ubonile kutsi acala kufa; futsi masinyane atawube asalungele, kutsi aphonswe emlilweni, ngaphandle kwekutsi siwentele lokutsite kute siwagcine.",
                "38": "Futsi kwenteka kutsi iNkhosi yesivini yatsi encekwini yayo: Asihambe sehlele etincenyeni letingephansi tesivini, sibuke kutsi ngabe emagala emvelo nawo akhiphe titselo letimbi yini.",
                "39": "Futsi kwenteka kutsi bahamba behlela etincenyeni letingephansi tesivini. Futsi kwenteka kutsi babona kutsi titselo temagala emvelo nato bese tonakele; yebo, tekucala kanye netesibili ngalokunjalo netekugcina; tonkhe bese tonakele.",
                "40": "Futsi titselo tasendle tekugcina tase tindlule leyo ncenye yesihlahla leyayikhiphe titselo letinhle, kangangekutsi ligala lase libunile futsi selifile.",
                "41": "Futsi kwenteka kutsi iNkhosi yesivini yakhala, yatsi encekwini: Ngabe bekufanele kutsi ngenteni lokunye esivinini sami na?",
                "42": "Buka, bengati kutsi tonkhe titselo tesivini, ngaphandle kwaleti, bese tonakele. Manje nato leti letake takhipha titselo letinhle setonakele; manje tonkhe tihlahla tesivini sami atisiti ngalutfo ngaphandle nje kwekutsi tijutjwe bese tiphonswa emlilweni.",
                "43": "Buka lesi sekugcina, emagala aso lasabunile, ngasitjala ebaleni lelihle lemhlabatsi; yebo, lelo lelalikhetsekile kimi ngetulu kwato tonkhe letinye tincenye telive lesivini sami.",
                "44": "Ubonile kutsi ngetulu kwaloko ngisigawulile leso lesone lelibala lemhlabatsi, kute ngitjale lesi sihlahla endzaweni yaso.",
                "45": "Ubonile kutsi incenye yaso yakhipha titselo letinhle, kanye nencenye yaso yakhipha titselo tasendle; futsi ngenca yekutsi angiwakhanga emagala aso ngawaphonsa emlilweni, buka, asendlule ligala lelihle kangangekutsi selite labuna.",
                "46": "Manje, buka, nanoma konkhe kunakekela sikwentile esivinini sami, tihlahla taso tibe nekonakala, kangangekutsi atikhiphanga titselo letinhle; futsi leti benginelitsemba lekutigcina, nekutsi ngitibekele titselo taso kulungiselela sikhatsi. Kodvwa, buka, tibe njengesihlahla semncumo sasendle, futsi atinanzuzo kodvwa kujutjwa tiphonswe emlilweni; futsi kuyangidzabukisa kutsi ngitolahlekelwa ngito.",
                "47": "Kodvwa ngabe bengingentani lokunye esivinini sami na? Ngabe ngisitsambisile yini sandla sami, kutsi ngisondle na? Cha, ngisondlile, ngasivukuteka emaceleni aso, futsi ngisitsenile, ngasifaka umcuba; ngiselulile sandla sami futsi cishe bonkhe budze belilanga, siphetfo siyasondzela edvute. Futsi kuyangidzabukisa kutsi kufanele ngitijube tonkhe tihlahla tesivini sami, ngitiphonse emlilweni kute tishiswe. Ngabe ngubani lona lowone sivini sami na?",
                "48": "Futsi kwenteka kutsi inceku yatsi enkhosini yayo: Ngabe akusiko yini kukhula kakhulu kwesivini sakho na—ngabe emagala aso akandlulanga yini timphandze letinhle na? Futsi ngenca yekutsi emagala andlule timphandze taso, buka akhula ngekushesha kunemandla etimphandze, atitfolela emandla. Buka, ngitsi, ngabe loku akusiso yini sizatfu lesente sihlahla sesivini sakho sibe nekonakala na?",
                "49": "Futsi kwenteka kutsi iNkhosi yesivini yatsi encekwini: Asihambe futsi siyotijuba tihlahla tesivini sitiphonse emlilweni, kute tingawoni umhlabatsi wesivini sami, ngoba sengikwente konkhe. Ngabe yini lenye lebengingayentela sivini sami na?",
                "50": "Kodvwa, buka, inceku yatsi eNkhosini yesivini: Tibonelele sikhashana lesidzanyana.",
                "51": "Futsi iNkhosi yatsi: Yebo, ngitawutibonelela sikhashana lesidzanyana, ngoba kuyangidzabukisa kutsi ngilahlekelwe tihlahla tesivini sami.",
                "52": "Ngaloko-ke asitsatse lamanye alamagala lengiwahlanyele etincenyeni letingaphansi tesivini sami, siwachumelelise esihlahleni lapho aphume khona; sikhiphe kuso sihlahla lawo magala titselo tawo letibaba kakhulu, futsi sichumelelise emagala emvelo esihlahla esikhundleni sawo.",
                "53": "Futsi loku ngitawukwenta kute sihlahla singafi, kute, mhlawumbe, ngitigcinele timphandze taso ngenhloso yami.",
                "54": "Futsi, buka, timphandze temagala emvelo esihlahla lengisihlanyele lapho ngitsandza khona tisaphila; ngaloko-ke, kute nato ngitigcinele inhloso yami, ngitawutsatsa lamanye emagala alesi sihlahla, ngiwachumelelise kuto. Yebo, ngitawuchumelelisa kuto emagala enina wesihlahla sawo, kute ngitigcinele timphandze futsi, kute kutsi uma seticine ngalokwanele mhlawumbe tingangikhiphela titselo letinhle, futsi kumbe ngisengaba nentfokoto esivinini sami.",
                "55": "Futsi kwenteka kutsi batsatsa kuso sihlahla semvelo lebesesifana nesasendle, bachumelelisa kuto tihlahla temvelo, nato futsi lebesetifana netasendle.",
                "56": "Ngetulu kwaloko batsatsa lamanye etihlahla temvelo letatifana netasendle, bawachumelelisa kunina wesihlahla sawo.",
                "57": "Futsi iNkhosi yesivini yatsi encekwini: Ungawakhi emagala asendle etihlahleni, ngaphandle kwalawo lababa kakhulu; futsi kuwo uyawuwachumelelisa ngekwaloko lengikushito.",
                "58": "Futsi sitawuphindze sitondle tihlahla tesivini, sitawuwatsena emagala ato; futsi sitawukukha etihlahleni emagala langatseli, lesekufanele afe, siwaphonse emlilweni.",
                "59": "Futsi loku ngikwenta kute, mhlawumbe timphandze titfole emandla ngenca yekucina kwato; futsi nangenca yekushintjwa kwemagala kute lokuhle kuncobe lokubi.",
                "60": "Futsi ngenca yekutsi ngiwagcinile emagala emvelo kanye netimphandze tawo, nekutsi ngichumelelise emagala emvelo futsi kunina wesihlahla, ngagcina timphandze tenina wesihlahla, kute, mhlawumbe, tihlahla tesivini sami tikhiphe futsi titselo letinhle; kute ngibe nekujabula futsi etitselweni tesivini sami, futsi, mhlawumbe, kute ngitfokote kakhulu kutsi ngitigcinile timphandze kanye nemagala esitselo sekucala—",
                "61": "Ngaloko-ke, hamba, futsi ubite tinceku, kute sisebente ngekukhutsala ngemandla etfu esivinini, kute silungise indlela, kute ngiphindze ngikhiphe sitselo semvelo, leso sitselo semvelo lesihle futsi lesiligugu lelikhulu ngetulu kwato tonkhe letinye titselo.",
                "62": "Ngaloko-ke, asihambe siyosebenta ngemandla etfu kulesikhatsi sekugcina, ngoba buka siphetfo siyasondzela madvute futsi loku kungekwekugcina kutsi ngitsene sivini sami.",
                "63": "Chumelelisa emagala; cala ekugcineni kute abe ngewekucala, nekutsi ekucala abe ngewekugcina, utivukutele emaceleni tihlahla, letindzala kanye naletincane, tekucala kanye netekugcina; tekugcina netekucala, kute tonkhe tondliwe futsi kwekugcina.",
                "64": "Ngaloko-ke, tivukutele emaceleni, utitsene, utifake umcuba futsi, kwekugcina, ngoba siphetfo siyasondzela madvute. Futsi uma kusho kutsi lamahlumela ekugcina ayakhula, akhipha sitselo semvelo, uma kunjalo uyawuyilungiselela indlela, kute akhule.",
                "65": "Futsi ngesikhatsi asacala kukhula uyawususa lawo magala lakhipha sitselo lesibabako, njengekwemandla emagala lamahle kanye nebukhulu bawo; futsi awuyukutisusa tihlahla letimbi tonkhe kanyekanye, hleze timphandze taso tibe nemandla lamakhulu kunelihlumela, bese kutsi lihlumela lato life, bese ngilahlekelwa tihlahla tesivini sami.",
                "66": "Ngoba kuyangidzabukisa kutsi ngilahlekelwe tihlahla tesivini sami; ngaloko-ke uyawuwasusa lamabi kangangoba lamahle akhula, kute imphandze kanye nesihloko kulingane ngekwemandla, kute kutsi lokuhle kuncobe lokubi, bese kutsi lokubi kujutjwe kuphonswe emlilweni, kute kungawoni umhlabatsi wesivini sami; futsi ngitawushanyela kanjalo-ke lokubi kuphume esivinini sami.",
                "67": "Emagala esihlahla semvelo ngitawuphindze ngiwachumelele esihlahleni semvelo;",
                "68": "Futsi emagala esihlahla semvelo ngitowachumelela kuwo emagala emvelo esihlahla; futsi ngaleyondlela ngitawuphindze ngiwahlanganise ndzawonye, kute akhiphe sitselo semvelo, futsi ayawuba manye.",
                "69": "Emagala lamabi ayawulahlwa, yebo, ngaphandle kulo lonkhe live lesivini sami; ngoba buka, sekungekwekugcina nje kuphela ngisitsena sivini sami.",
                "70": "Futsi kwenteka kutsi iNkhosi yesivini yatfumela inceku yayo; inceku yahamba yenta njengoba iNkhosi yayiyaletile, yaletsa letinye tinceku; futsi tatimbalwa.",
                "71": "Futsi iNkhosi yesivini yatsi kuto: Hambani, nisebente esivinini, ngemandla enu. Ngoba bukani, sesikhatsi sekugcina sekutsi ngondle sivini sami; ngoba siphetfo sesisedvute, nesikhatsi sita ngekushesha; futsi uma nisebenta nami ngemandla enu niyawujabula ngetitselo lengiyawutibekela tona kulungiselela sikhatsi lesitawufika madvute.",
                "72": "Futsi kwenteka kutsi tinceku tahamba tasebenta ngemandla ato; futsi iNkhosi yesivini yasebenta nato; tayilalela imiyaleto yeNkhosi yesivini kuto tonkhe tintfo.",
                "73": "Futsi kwaphindze kwacala kwaba khona titselo temvelo esivinini; nemagala emvelo acala kukhula futsi kuchakaza ngesivinini lesikhulu; emagala asendle acala kukhishwa alahlwa; futsi bagcina imphandze kanye nesihloko saso ngekulingana, njengekwemandla aso.",
                "74": "Futsi ngaleyo ndlela tasebenta, ngako konkhe kukhutsala, njengekwemiyaleto yeNkhosi yesivini, kwate kwatsi lamabi alahlwa ngephandle kwesivini, neNkhosi yesivini yayitigcinele kutsi tihlahla besetinetitselo futsi temvelo; futsi taba njengekwemtimba munye; netitselo tatilingana; futsi iNkhosi yesivini yayitigcinele sitselo semvelo, lesasiligugu lelikhulu kuyo kusukela ekucaleni.",
                "75": "Futsi kwenteka kutsi ngesikhatsi iNkhosi yesivini ibona kutsi sitselo sayo sasisihle, nekutsi sivini sayo sasesite konakala, yabita tinceku tayo, yatsi kuto: Bukani, ngoba ngalesi sikhatsi sekugcina sisondlile sivini sami; futsi niyabona kutsi ngente njengekutsandza kwami; futsi ngisigcinile sitselo semvelo, kangangoba sihle, njengoba sasinjalo ekucaleni. Futsi nibusisiwe; ngenca yekutsi nibe nekukhutsala ekusebenteni nami esivinini sami, futsi nayigcina imiyaleto yami, nisiletsile futsi kimi sitselo semvelo, kute sivini sami singabe sisonakala nanini, futsi lokubi kulahliwe, bukani niyawuba nekujabula nami ngenca yesitselo sesivini sami.",
                "76": "Ngoba bukani, sikhatsi lesidze ngitawutibekela sitselo sesivini sami kulungiselela sikhatsi lesitako ngekushesha; futsi kwekugcina ngisondlile sivini sami, ngasitsena, ngasivukutela, ngaphindze ngasifaka umcuba; ngaloko-ke ngitawutibekela letinye tetitselo, sikhatsi lesidze, njengoba ngikhulumile.",
                "77": "Futsi uma sikhatsi sesita sekutsi sitselo lesibi siphindze sita esivinini sami, ngaleso sikhatsi ngitawukwenta kutsi letinhle kanye naletimbi tigcogcwe; bese kutsi letinhle ngitigcinela tona, kutsi letimbi ngitilahle endzaweni yato. Futsi emvakwaloko kuta sikhatsi kanye nesiphetfo; futsi sivini sami ngitawukwenta kutsi sishiswe ngemlilo."
            },
            "6": {
                "1": "Manje, bukani, bomnaketfu, njengoba ngishito kini kutsi ngiyophrofetha, bukani, lesi siphrofetho sami—kutsi tintfo lomphrofethi Zenoshe latikhuluma, mayelana nendlu yaka-Israyeli, lapho ayifananisa nesihlahla semncumo lesitsanjisiwe, kufanele ngempela senteke.",
                "2": "Futsi lusuku lapho ayawukwelula khona sandla sakhe futsi kwesibili kubuyisa bantfu bakhe, ngilo lusuku, yebo, sikhatsi sekugcina, lapho tinceku teNkhosi tiyawuhamba ngemandla ayo, kondla kanye nekutsena sivini sayo; emvakwaloko siphetfo siyawuta masinyane.",
                "3": "Futsi babusiseke kangakanani labo labasebente ngekukhutsala esivinini sayo; bacalekisiwe kangakanani laba labayawulahlwa ngaphandle endzaweni yabo! Futsi umhlaba uyawushiswa ngemlilo.",
                "4": "Futsi unemusa kangakanani Nkulunkulu wetfu kitsi, ngoba uyayikhumbula indlu yaka-Israyeli, kokubili timphandze kanye nemagala; welula tandla takhe kubo bonkhe lusuku lonkhe; futsi babantfu labanetinhloko letilukhuni nalabanenkhani; kodvwa ngebuningi balabo labangeke batente lukhuni tinhlitiyo tabo bayawusindziswa embusweni waNkulunkulu.",
                "5": "Ngaloko-ke, bomnaketfu labatsandzekako, ngiyanincenga ngemavi lazotsile kutsi niphendvuke, futsi nite ngenhloso lephelele yenhlitiyo, ninamatsele kuNkulunkulu njengoba naye anamatsele kini. Futsi ngesikhatsi lapho sandla sakhe semusa selulelwe kini ekukhanyeni kwelusuku, ningatenti lukhuni tinhlitiyo tenu.",
                "6": "Yebo, namuhla, uma ningalalela livi lakhe, ningatenti lukhuni tinhlitiyo tenu; ngoba kuya ngani nitokufa na?",
                "7": "Ngoba bukani, emvakwekutsi senondliwe ngelivi lelihle laNkulunkulu lusuku lonkhe, ngabe nitawuveta sitselo lesibi, kute nisuswe futsi nilahlwe emlilweni na?",
                "8": "Bukani, ngabe nitawalahla yini lamavi na? Nitawalahla yini lamavi ebaphrofethi; futsi nitawaphika onkhe yini lamavi lakhulunywa mayelana naKhristu, emvakwekutsi labaningi kangaka sebakhulumile mayelana naye; niphindze nililahle livi lelihle laKhristu, nemandla aNkulunnkulu, kanye nesipho saMoya loNgcwele, nivimbele Moya loNgcwele, nente inhlekisa ngelisu lelikhulu lekuhlengwa, lelibekelwe nine na?",
                "9": "Anati yini kutsi uma nitawukwenta leti tintfo, emandla ekuhlengwa kanye newekuvuka, lakuKhristu, atonenta nime ninemahloni nekuba nelicala phambi kwesihlalo saNkulunkulu na?",
                "10": "Futsi ngekwemandla ekulunga, ngoba kulunga angeke kwaliwe, kufanele nihambe niye kulelo chibi lemlilo nesibabule, lelinemalangabi langacimeki, futsi lelinentfutfu lekhuphukela etulu phakadze naphakadze, lelo chibi lemlilo nesibabule lokubuhlungu lobungapheli.",
                "11": "Awu uma kunjalo-ke, bomnaketfu labatsandzekako, phendvukani, futsi ningene esangweni lelingumntjuntju, futsi nichubeke endleleni lencane, nite nitfole kuphila lokuphakadze.",
                "12": "Awu hlakaniphani; yini lenye lengingayisho na?",
                "13": "Kwekugcina, ngiyanivalelisa, ngite ngihlangane nani phambi kwesihlalo lesitfokotisako saNkulunkulu, sihlalo leso lesishaya lababi ngeluvalo lolubi kanye nekwesaba. Amen."
            },
            "7": {
                "1": "Manje kwenteka emvakwekutsi sekwendlule iminyaka lemibalwa, kwafika indvodza emkhatsini webantfu baNefi, libito layo kwakunguSheremu.",
                "2": "Futsi kwenteka kutsi yacala kushumayela emkhatsini webantfu, nekumemetela kubo kutsi angeke abe khona Khristu. Yashumayela tintfo letiningi letayenga bantfu; futsi yakwenta loku kute icitse imfundziso yaKhristu.",
                "3": "Yasebenta ngekukhutsala kute iholele kudze tinhlitiyo tebantfu, kangangekutsi yatiholela kudze tinhlitiyo letiningi; futsi yati kutsi mine, Jakobe, nganginelukholo kuKhristu lobekatofika, yalifuna kakhulu litfuba kute ite kimi.",
                "4": "Yayifundzile, kangangekutsi yayinelwati loluphelele lwelulwimi lwebantfu; ngaloko ke, yayikwati kusebentisa kuyenga lokuningi, kanye nemandla ekukhuluma, ngekwemandla adeveli.",
                "5": "Yayinelitsemba lekunginyakatisa elukholweni, nanoma ngasengibone tembulo kanye netintfo letiningi mayelana naleti tintfo; ngoba ngempela ngase ngitibonile tingilosi, futsi tasetingisitile. Ngetulu kwaloko, ngasengilivile livi leNkhosi lucobo likhuluma kimi, tikhatsi ngetikhatsi; ngaloko-ke, ngangingeke nginyakatiseke.",
                "6": "Futsi kwenteka kutsi yeta kimi, yakhuluma kimi ngalendlela, yatsi: Mnaketfu Jakobe, sengilifune kakhulu litfuba lekutsi ngikhulume nawe; ngoba ngivile futsi ngetulu kwaloko ngiyati kutsi wena uhamba kakhulu, ushumayela loko lokubita ngelivangeli, noma imfundziso yaKhristu.",
                "7": "Futsi sewuholele kudze labaningi balaba bantfu kute bagucule indlela lecondzile yaNkulunkulu, bangawugcini umtsetfo waMose loyindlela lecondzile; nekutsi bawugucule umtsetfo waMosi kukhontwe umuntfu wena lotsi uyawufika eminyakeni lengemakhulu lamaningi letako. Manje buka, mine, Sheremu, ngimemetela kuwe kutsi loku kuhlambalata; ngoba kute umuntfu lowatiko ngaleti tintfo letinje; ngoba angeke akwati kwatisa ngetintfo letisatofika. Sheremu waphikisana nami ngalendlela.",
                "8": "Kodvwa buka, iNkhosi Nkulunkulu yatsela Moya wayo emphefumulweni wami, kangangekutsi ngamtfobisa kuwo onkhe emavi akhe.",
                "9": "Ngatsi kuye: uyamphika yini Khristu loyawufika na? Watsi: Uma kuyoba khona Khristu, anginakumphika; kodvwa ngiyati kutsi kute Khristu, nekutsi akate abe khona, futsi akayuze abe khona.",
                "10": "Ngatsi kuye: Ngabe uyayikholwa yini imibhalo lengcwele na? Watsi, Yebo.",
                "11": "Ngatsi kuye: Uma kunjalo-ke awuyicondzi; ngoba ifakaza ngekweliciniso ngaKhristu. Buka, ngitsi kuwe kute umphrofethi lobhalile, noma lophrofethile, ngaphandle kwekutsi akhulume mayelana naloKhristu.",
                "12": "Futsi akusiko loku kuphela—kubonakalisiwe kimi, ngoba ngivile futsi ngabona; ngetulu kwaloko kubonakalisiwe ngemandla aMoya loNgcwele; ngaloko-ke, ngiyati kutsi uma kute inhlawulo lengentiwa bonkhe bantfu kufanele balahleke.",
                "13": "Futsi kwenteka kutsi watsi kimi: Ngikhombise sibonakaliso ngalamandla aMoya loNgcwele, lowati kangaka ngawo.",
                "14": "Ngatsi kuye: Ngingubani mine kutsi ngingalinga Nkulunkulu kutsi akhombise wena sibonakaliso ngentfo loyatiko kutsi iliciniso na? Noma kunjalo uyayiphika, ngenca yekutsi unguwadeveli. Noko, akungentiwa intsandvo yami; kodvwa uma Nkulunkulu atokushaya, loko akube sibonakaliso kuwe kutsi yena unemandla, ezulwini kanye nasemhlabeni; futsi nekutsi Khristu uyawufika. Futsi intsandvo yakho, Awu Nkhosi, ayentiwe, hhayi yami.",
                "15": "Futsi kwenteka kutsi emvakwekutsi mine, Jakobe, sengiwakhulumile lamavi, emandla eNkhosi ehlela kuye, kangangekutsi wawela phansi. Futsi kwenteka kutsi wondliwa sikhatsi lesitinsuku letiningi.",
                "16": "Futsi kwenteka kutsi watsi kubantfu: Gcogcanani ndzawonye kusasa, ngoba ngitofa; ngaloko-ke, ngifisa kukhuluma kubantfu ngaphambi kwekutsi ngife.",
                "17": "Futsi kwenteka kutsi ngakusasa sicuku sagcogcana ndzawonye; wakhuluma ngalokusobala kuso futsi watiphika tintfo lebekabafundzise tona, wamvuma Khristu, nemandla aMoya loNgcwele, kanye nekusitwa tingilosi.",
                "18": "Futsi wakhuluma ngalokusobala kubo, kutsi bekakhohliswe ngemandla adeveli. Wakhuluma ngesihogo, nangeliphakadze, kanye nangesijeziso lesingapheli.",
                "19": "Watsi: Ngiyesaba hleze sengente sono lesingacoleleki, ngoba ngicambe emanga kuNkulunkulu; Ngoba ngiphike Khristu, ngatsi ngiyayikholwa imibhalo lengcwele, nekutsi ngempela ifakaza ngaye. Ngenca yekutsi ngicambe emanga kuNkulunkulu ngiyesaba kakhulu hleze licala lami libe libi kakhulu; kodvwa ngiyatihlambulula kuNkulunkulu.",
                "20": "Futsi kwenteka kutsi emvakwekutsi sekawashito lamavi akatange asakwati kusho lamanye, wabese uyafa.",
                "21": "Emvakwekutsi sicuku sesibonile kutsi wakhuluma leti tintfo ngesikhatsi sekatawukufa, bamangala kakhulu; kangangekutsi emandla aNkulunkulu ehlela etikwabo, futsi abancoba kangangekutsi bawela phansi.",
                "22": "Manje, lentfo yayitfokotisa kimi, Jakobe, ngoba ngangiyicelile kuBabe losezulwini; ngoba wakuva kukhala kwami futsi wawuphendvula umthandazo wami.",
                "23": "Futsi kwenteka kutsi kuthula kanye nelutsandvo lwaNkulunkulu kwaphindze kwabuyiselwa emkhatsini webantfu; futsi bayihlolisisa imibhalo lengcwele, futsi bangaphindzi balalela emavi alendvodza lembi.",
                "24": "Futsi kwenteka kutsi tindlela letiningi tatisungulelwe kugucula kanye nekubuyisela emaLamani ekwatini liciniso; kodvwa konkhe loku kwaba lite, ngoba bekatfokoteka timphi kanye nekucitsa ingati, futsi bekanenzondo lengapheli ngalokumelene natsi, bomnakabo. Afuna ngemandla etikhalini tawo kusibhubhisa njalonjalo.",
                "25": "Ngaloko-ke, bantfu baNefi baticinisa ngalokumelene nawo ngetikhali tabo, kanye nangawo onkhe emandla abo, batsembela kuNkulunkulu lolidvwala nensindziso yabo; ngaloko-ke, bachubeka kwaleso sikhatsi, baba bancobi betitsa tabo.",
                "26": "Futsi kwenteka kutsi mine, Jakobe, ngacala kuba mdzala, futsi imibhalo yalaba bantfu njengoba ingcinwe kulabanye bongcwengcwe baNefi, ngaloko-ke, ngiyawephetsa lombhalo, ngatisa kutsi ngibhale njengekwelwati lwami, ngekusho kutsi sikhatsi sendlula natsi, ngetulu kwaloko netimphilo tetfu tendlula kwangatsi kwakunjengeliphupho kitsi, tsine sibantfu labanesitunge futsi labanesizotsa, singulabazulazulako, sicoshwe eJerusalema, sitalelwe ekuhluphekeni, ehlane, futsi sitondvwa bomnaketfu, lokwadala timphi kanye nemibango; ngaloko-ke, sakhala ngetinsuku tetfu tonkhe.",
                "27": "Futsi mine, Jakobe, ngabona kutsi kwasekufanele masinyane ngehlele phansi ethuneni lami; ngaloko-ke, ngatsi kundvodzana yami Enoshi: Tsatsa laba bongcwengcwe. Ngamtjela leto tintfo umnaketfu Nefi labekangiyalete ngato, futsi watsembisa kuyilalela lemiyaleto. Ngenta siphetfo sekubhala kwami kulaba bongcwengcwe, lobekungumbhalo lomncane; futsi kumfundzi ngiyavalelisa, ngetsemba kutsi labaningi babomnaketfu batawafundza lamavi ami. Bomnaketfu, salani kahle."
            }
        }
    },
    "enos": {
        "meta": {
            "slug": "enos",
            "name": "Incwadzi ya-Enoshi",
            "chapterWord": "Sehluko"
        },
        "chapters": {
            "1": {
                "1": "Buka, kwenteka kutsi mine, Enoshi, ngati kutsi babe bekayindvodza lelungile—ngoba wangifundzisa ngelulwimi lwakhe, kanjalo nangekondliwa kanye nangemyalo weNkhosi—malibongwe ligama laNkulunkulu ngaloko—",
                "2": "Futsi ngitawunitjela ngemshikashika lengaba nawo phambi kwaNkulunkulu, ngaphambi kwekutsi ngitfole kutsetselelwa kwetono tami.",
                "3": "Buka, ngahamba ngayotingela tinyamatane emahlatsini; nemavi lengangijwayele kuweva babe awakhuluma mayelana nekuphila lokuphakadze, kanye nekujabula kwalabangcwele, angena ajula enhlitiyweni yami.",
                "4": "Umphefumulo wami walamba; ngaguca phansi phambi kweMenti wami, ngakhala kuye ngemthandazo lomkhulu kanye nekuncusela umphefumulo wami; lusuku lonkhe ngakhala kuye; yebo, futsi nangesikhatsi busuku bufika ngachubeka nekuphakamisela livi lami etulu kangangekutsi lafinyelela emazulwini.",
                "5": "Kwafika livi kimi, litsi: Enoshi, tono takho titsetselelwe, futsi utobusiswa.",
                "6": "Futsi mine, Enoshi, ngangati kutsi Nkulunkulu angeke awacambe emanga, ngaloko-ke, kuba nelicala kwami kwaphela nya.",
                "7": "Futsi ngatsi: Nkhosi, kwenteka kanjani na?",
                "8": "Yatsi kimi: Ngenca yelukholo lwakho kuKhristu, longakate umuve noma umbone nanini ngaphambilini. Futsi iminyaka leminingi iyawundlula ngaphambi kwekutsi ativete enyameni; ngaloko-ke, hamba, lukholo lwakho lukusindzisile.",
                "9": "Manje, kwenteka kutsi emvakwekutsi sengiwevile lamavi ngacala ngaba nesifiso senhlalakahle yabomnaketfu, emaNefi; ngaloko-ke, ngabathandazela ngenshisekelo lenkhulu kuNkulunkulu.",
                "10": "Ngesikhatsi ngisashikashikela emoyeni, buka, livi leNkhosi laphindze lefika engcodvweni yami, litsi: Ngitawubavakashela bomnakenu njengekukhutsala kwabo ekugcineni imiyaleto yami. Ngibaniketile lelive, lilive lelingcwele; futsi angilicalekisi ngaphandle kwekutsi kube ngenca yebubi; ngaloko-ke, ngitawubavakashela bomnakenu njengoba ngishito; netiphambeko tabo ngitawutehlisa kanye nelusizi etikwetinhloko tabo lucobo.",
                "11": "Emvakwekutsi mine, Enoshi, sengiwevile lamavi, lukholo lwami lwacala lwangasanyakatiseki eNkhosini; futsi ngabathandazela eNkhosini ngemetamo leminingi sikhatsi lesidze bomnaketfu, emaLamani.",
                "12": "Futsi kwenteka kutsi emvakwekutsi sengithandazile futsi ngasebenta ngako konkhe kukhutsala, iNkhosi yatsi kimi: Ngitawukunika njengekwetifiso takho, ngenca yelukholo lwakho.",
                "13": "Manje buka, lesi kwakusifiso lengangisifisa kuye—kutsi uma kwakungenteka, kutsi bantfu bami, emaNefi, awele esiphambekweni, futsi ngandlela tsite abhujiswe, emaLamani wona angabhujiswa, kutsi iNkhosi Nkulunkulu iyowugcina umbhalo webantfu bami, emaNefi; noma ngabe kungaba ngemandla esandla sayo lesingcwele, kute wembulelwe emaLamani ngalolunye lusuku lolutako, kute, mhlawumbe, aletfwe ekusindzisweni—",
                "14": "Ngoba njengamanje imetamo yetfu beyilite ekuwabuyiseleni elukholweni lweliciniso. Futsi afunga ngekutfukutsela kutsi, uma kwakungenteka, bekangayibhubhisa imibhalo yetfu kanye natsi, futsi kanjalo nawo onkhe emasiko aboyise.",
                "15": "Ngaloko-ke, mine ngati kutsi iNkhosi Nkulunkulu yayikwati kulondvolota imibhalo yetfu, ngakhala kuyo njalonjalo, ngoba yayitsite kimi: Noma ngabe yini loyicelako ngelukholo, ukholwa kutsi utoyitfola egameni laKhristu, utoyitfola.",
                "16": "Futsi nganginalo lukholo, ngakhala kuNkulunkulu kutsi ayigcine lemibhalo; futsi wenta sivumelwano nami sekutsi uyoyembula kumaLamani ngesikhatsi sakhe lesifanele.",
                "17": "Futsi mine, Enoshi, bengati kutsi kwakuyawuba njengesivumelwano leso lasenta; ngaloko-ke umphefumulo wami waphumula.",
                "18": "Futsi iNkhosi yatsi kimi: Boyihlo bakho nabo ngalokunjalo bayicela kimi lentfo; futsi kuyawukwentiwa kubo njengekwelukholo lwabo; ngoba lukholo lwabo lwalunjengelwakho.",
                "19": "Manje kwenteka kutsi mine, Enoshi, ngahamba emkhatsini webantfu baNefi, ngiphrofetha ngetintfo letatitokwenteka, futsi ngifakaza ngetintfo lengangitivile ngiphindze ngitibonile.",
                "20": "Futsi ngiyafakaza kutsi bantfu baNefi bebafuna ngekukhutsala kutsi babuyisele emaLamani elukholweni lweliciniso kuNkulunkulu. Kodvwa kusebenta kwetfu kwaba lite; inzondo yawo yayigcilile, futsi abeholwa yimvelo yawo lembi kangangekutsi aba tidlwangudlwangu, anelulaka, futsi abantfu labomela ingati, agcwele kukhonta tithico kanye nekungcola; adla tilwane letidla letinye; ahlala emathendeni, azulazula ehlane nesikhumba lesifishane etinkhalweni tawo kanye netinhloko tawo tishefiwe; futsi buciko bawo babusemcibisholweni, nakucelemba, kanye nasezembeni. Futsi lamaningi awo abengadli lutfo ngaphandle kwenyama lengakaphekwa; futsi abefuna kusibhubhisa njalonjalo.",
                "21": "Futsi kwenteka kutsi bantfu baNefi bawulima umhlabatsi, futsi bakhulisa tonkhe tinhlobo talokuyinhlavu, kanye netitselo, kanye nemihlambi yemfuyo, kanye nemihlambi yato tonkhe tinhlobo tetinkhomo letitinhlobonhlobo, netimbuti, kanye netimbuti tasendle, futsi ngalokunjalo nemahhashi lamaningi.",
                "22": "Futsi kwakukhona labaningi kakhulu baphrofethi emkhatsini wetfu. Futsi labantfu bekubantfu labebanetinhloko letilukhuni, balukhuni kucondza.",
                "23": "Futsi kwakute lutfo ngaphandle kwekukhuluma kakhulu, kushumayela kanye nekuphrofetha ngetimphi, nemibango, kanye nembubhiso, nekubakhumbuta njalonjalo ngekufa, nesikhatsi sekuphila lokuphakadze, netehlulelo nemandla aNkulunkulu, kanye nato tokhe leti tintfo—babaphehla njalonjalo kubagcina basekwesabeni iNkhosi. Ngitsi kwakute lutfo ngaphandle kwaleti tintfo, futsi nekukhuluma lokuningi kakhulu lokusobala, lokwakungabavimba ekuyeni ngekushesha ekubhujisweni. Futsi ngibhala ngalendlela mayelana nabo.",
                "24": "Ngatibona timphi emkhatsini wemaNefi kanye nemaLamani etinsukwini tekuphila kwami.",
                "25": "Futsi kwenteka kutsi ngacala kuba mdzala, futsi iminyaka lelikhulu nemashumi lasikhombisa neminyaka leyimfica yaseyendlulile kusukela ngesikhatsi babe Lehi ashiya eJerusalema.",
                "26": "Futsi ngabona kutsi kwasekufanele masinyane ngehlele ethuneni lami, ekubeni ngisetjentiswe ngemandla aNkulunkulu kute ngishumayele futsi ngiphrofethe kulaba bantfu, ngimemetele livi njengekweliciniso lelikuKhristu. Ngilimemetele kuto tonkhe tinsuku tami, futsi ngitfokotile ngalo ngetulu kwaloko kwemhlaba.",
                "27": "Futsi masinyane ngitohamba ngiye endzaweni yekuphumula kwami, leneMhlengi wami; ngoba ngiyati kutsi kuye ngitophumula, Futsi ngitfokotela lusuku lapho lokubhubhako kwami kuyawukwembatsa kungabhubhi, futsi ngime phambi kwakhe; ngalesi sikhatsi ngitobubona buso bakhe nginenjabulo, futsi utawutsi kimi: Wota kimi, wena lobusisiwe, kukhona indzawo lelungiselelwe wena etindlini taBabe. Amen."
            }
        }
    },
    "jarom": {
        "meta": {
            "slug": "jarom",
            "name": "INcwadzi yaJaromu",
            "chapterWord": "Sehluko"
        },
        "chapters": {
            "1": {
                "1": "Manje buka, mine, Jaromu, ngibhala emavi lambalwa njengekwemiyaleto yababe, Enoshi, kute umlandvo wesitukulwane setfu ugcinwe.",
                "2": "Futsi njengoba laba bongcwengcwe babancane, nanjengoba leti tintfo tibhalwe ngenhloso yekutsi kuzuze bomnaketfu emaLamani, ngaloko-ke, kumele kutsi ngibhale kafisha; kodvwa angitutibhala tintfo tekuphrofetha kwami, noma tekwembulelwa kwami. Ngoba yini lengingayibhala ngetulu kwaloko bobabe labakubhalile na? Ngoba abalivetanga yini lisu lensindziso na? Ngitsi kini, Yebo; futsi loku kuyangenelisa.",
                "3": "Buka, kufanele kube kuningi lokumele kwentiwe emkhatsini walaba bantfu, ngenca yebulukhuni betinhlitiyo tabo, nekungeva kwetindlebe tabo, nekuphumphutseka kwetingcodvo tabo, kanye nekuba lukhuni kwetinhloko tabo; noko, Nkulunkulu unesihawu lesikhulu kubo, futsi usengakabasusi eveni lonkhe.",
                "4": "Futsi kukhona labaningi emkhatsini wetfu labanetembulo letiningi, ngoba akusibo bonkhe labanetinhloko letilukhuni. Futsi njengoba labaningi bete tinhloko letilukhuni futsi banelukholo, banebudlelwane naMoya loNgcwele, lowembulela bantfwana bebantfu, ngekwelukholo lwabo.",
                "5": "Manje, buka, iminyaka lengemakhulu lamabili bese yendlulile, nebantfu baNefi bese bakhule bacina kulelive. Betama kugcina umtsetfo waMosi kanye nelusuku lwesabatha lungcwele eNkhosini. Futsi abalwephulanga; noma baluhlambalate. Imitsetfo yalelive yayicine kakhulu.",
                "6": "Futsi bebahlakateke kakhulu eveni lonkhe, ngalokunjalo nemaLamani. Wona bekamaningi kakhulu kunalabo bemaNefi; futsi wona bekakutsandza kubulala phindze anatsa ingati yetilwane.",
                "7": "Futsi kwenteka kutsi eta tikhatsi letiningi kutolwa natsi, emaNefi. Kodvwa emakhosi etfu kanye nebaholi betfu bebangemadvodza lacinile elukholweni lweNkhosi; babafundzisa bantfu tindlela teNkhosi; ngaloko-ke, samelana nemaLamani futsi sawakhipha aphuma eveni letfu, futsi sacala kucinisa emadolobha etfu, noma ngabe nguyiphi indzawo leyayilifa letfu.",
                "8": "Futsi sandza kakhulu, sagcwala eveni lonkhe, sanotsa kakhulu ngeligolide, nangesiliva, nangetintfo letiligugu, kanye nasekwenteni umsebenti locolekile welugodvo, ngetakhiwo kanye nangemishini, ngalokunjalo nangensimbi lecinile nangekhopha, nangelitfusi kanye nensimbi, senta tonkhe tinhlobo temathulusi latinhlobonhlobo ekulima umhlabatsi, kanye netikhali temphi—yebo, imicibisholo lekhaliphile lecijile, nemigodla, netikhali, nemikhonto lejikwako, kanye nako konkhe kwekulungiselela imphi.",
                "9": "Ngako-ke njengoba sasitilungiselele kuhlangana nemaLamani, akaphumelelanga ekulweni natsi. Kodvwa livi leNkhosi lacinisekiswa, leyalikhuluma kubobabe betfu, itsi: Kangangoba niyoyigcina imiyaleto yami niyawuphumelela kulelive.",
                "10": "Futsi kwenteka kutsi baphrofethi beNkhosi babesabisa bantfu baNefi, njengekwelivi laNkulunkulu, kutsi uma bangayigcini imiyaleto, kodvwa bawela esiphambekweni, batobhujiswa baphele eveni lonkhe.",
                "11": "Ngaloko-ke, baphrofethi, nebaphristi, kanye nebafundzisi, basebenta ngekukhutsala, bancusa bantfu ngako konkhe kumela bulukhuni kutsi bakhutsale; bafundzisa umtsetfo waMosi, kanye nenhloso yekunikwa kwawo; babenta kutsi babuke phambili kuMesiya, futsi bakholwe kuye lotako kube shengatsi besekakhona. Futsi babafundzisa ngalendlela.",
                "12": "Futsi kwenteka kutsi ngekwenta njalo babahlenga ekubhujisweni eveni lonkhe; ngoba batihlaba tinhlitiyo tabo ngelivi, babaphehlela njalonjalo ekuphendvukeni.",
                "13": "Futsi kwenteka kutsi emakhulu lamabili nemashumi lamatsatfu nesiphohlongo eminyaka beseyendlulile—seloku kunetimphi, nemibango, kanye nekuphikisana, sikhatsi lesidze kakhulu.",
                "14": "Futsi mine, Jaromu, angeke ngibhale lokuningi, ngoba laba bongcwengcwe bancane. Kodvwa bukani, bomnaketfu, ningabuka kulabanye bongcwengcwe baNefi; ngoba bukani, kubo imibhalo yetimphi tetfu icoshiwe, njengekwemibhalo yemakhosi, noma leyo labenta kutsi ibhalwe.",
                "15": "Futsi nginiketa laba bongcwengcwe etandleni tendvodzana yami Omini, kute bagcinwe njengekwemiyaleto yabobabe."
            }
        }
    },
    "omni": {
        "meta": {
            "slug": "omni",
            "name": "Incwadzi yaOmini",
            "chapterWord": "Sehluko"
        },
        "chapters": {
            "1": {
                "1": "Buka, kwenteka kutsi mine, Omini, ngiyaletiwe ngubabe, Jaromu, kutsi kumele ngibhale lokutsite kulabongcwengcwe, kugcina umlandvo wesitukulwane setfu—",
                "2": "Ngaloko-ke, etinsukwini tami, ngifisa kutsi nati kutsi ngalwa kakhulu ngenkemba kuvikela bantfu bami, emaNefi, ekuweleni etandleni tetitsa tabo, emaLamani. Kodvwa buka, mine ngekwami ngiyindvodza lembi, futsi angiyigcinanga imitsetfo kanye nemiyaleto yeNkhosi njengoba bekufanele ngabe ngentile.",
                "3": "Futsi kwenteka kutsi emakhulu lamabili nemashumi lasikhombisa nesitfupha yeminyaka beseyendlulile, saba netikhatsi letiningi tekuthula; saba netikhatsi letiningi tetimphi letimatima kanye nekucitseka kwengati. Yebo, kwephetsa, emakhulu lamabili nemashumi lasiphohlongo nakubili yeminyaka beseyendlulile, futsi ngangibagcinile laba bongcwengcwe njengekwemiyaleto yabobabe; ngabendlulisela kundvodzana yami Amaroni. Futsi ngenta siphetfo.",
                "4": "Manje mine, Amaroni, ngibhala tonkhe tintfo lengitibhalako, letimbalwa, encwadzini yababe.",
                "5": "Buka kwenteka kutsi emakhulu lamatsatfu kanye nemashumi lamabili eminyaka besekendlulile, futsi incenye lenkhulu lembi yemaNefi yabhujiswa.",
                "6": "Ngoba iNkhosi yayingeke ivume, emvakwekutsi seyibaholile baphuma eveni laseJerusalema futsi yabagcina bavikelekile ekuweleni etandleni tetitsa tabo, yebo, yayingeke ivume kutsi emavi angafezeki, leyawakhuluma kubobabe betfu, itsi: Kangangoba ningetuyigcina imiyaleto yami angeke niphumelele eveni.",
                "7": "Ngaloko-ke, iNkhosi yabavakashela ngekwehlulela lokukhulu; noko, yabasindzisa labalungile kute bangashabalali, kodvwa yabakhulula etandleni tetitsa tabo.",
                "8": "Futsi kwenteka kutsi bongcwengcwe ngabaniketa umnaketfu Khemishi.",
                "9": "Manje mine, Khemishi, ngibhala tintfo letimbalwa lengingatibhala, encwadzini lefanako neyemnaketfu; ngoba buka, ngakubona kwekugcina lakubhala, nekutsi wakubhala ngesakhe sandla lucobo; wakubhala ngelusuku labaletsa ngalo kimi. Futsi ngalendlela sigcina imibhalo, ngoba kungenca yemiyaleto yabobabe betfu. Futsi ngenta siphetfo.",
                "10": "Buka, mine, Abhinadomu, ngiyindvodzana yaKhemishi. Buka, kwenteka kutsi ngabona timphi letiningi kanye nembango emkhatsini webantfu bami, emaNefi, kanye nemaLamani; futsi mine, ngenkemba yami lucobo, ngititsatsile timphilo letiningi temaLamani ekuvikeleni bomnaketfu.",
                "11": "Futsi buka, umbhalo walabantfu ucoshwe kubongcwengcwe labaphetfwe ngemakhosi, ngekwetitukulwane; futsi mine angati ngesembulo ngaphandle kwaleso lesibhaliwe, noma siphrofetho; ngaloko-ke, loko lokwanele kubhaliwe. Futsi ngenta siphetfo.",
                "12": "Buka, mine ngingu-Amaleki, indvodzana ya-Abhinadomu. Buka, ngitokhuluma kini ngalokutsite mayelana naMosiya, lowentiwa inkhosi eveni laseZarahemla; ngoba buka, yena acwayiswe yiNkhosi kutsi kumele abaleke aphume eveni laNefi, futsi nangebuningi balabo labayolilalela livi leNkhosi nabo kumele besuke baphume eveni kanye naye, baye ehlane—",
                "13": "Futsi kwenteka kutsi wenta njengoba iNkhosi yayimyaletile. Besuka baphuma eveni baya ehlane, ngebuningi balabo labalilalela livi leNkhosi; futsi baholwa ngetinshumayelo letiningi kanye netiphrofetho. Futsi bebayalwa njalonjalo ngelivi laNkulunkulu; futsi baholwa ngemandla esandla sakhe, badzabula ehlane bate befika entansi eveni lelalibitwa ngelive laseZarahemla.",
                "14": "Futsi batfola bantfu, lebebabitwa ngekutsi bantfu baZarahemla. Manje, kwaba khona kutfokota lokukhulu emkhatsini webantfu baZarahemla; futsi ngalokunjalo naZarahemla watfokota kakhulu, ngenca yekutsi iNkhosi beyitfumele bantfu baMosiya nabongcwengcwe belitfusi lebebacuketse umbhalo wemaJuda.",
                "15": "Buka, kwenteka kutsi Mosiya watfola kutsi bantfu baZarahemla baphuma eJerusalema ngesikhatsi Sedekiya, inkhosi yakaJuda, yayitfwelwe yayotfunjelwa eBhabhulona.",
                "16": "Futsi bahamba ehlane, futsi baletfwa ngesandla seNkhosi ngesheya kwemanti lamaningi; baya eveni lapho Mosiya abatfola khona; futsi bebahleli lapho kusukela ngaleso sikhatsi kuya phambili.",
                "17": "Futsi ngesikhatsi Mosiya abatfola, bese babaningi kakhulu. Noko, bese babe netimphi letiningi kanye nemibango lematima, bese bafe ngenkemba tikhatsi ngetikhatsi; nelulwimi lwabo lwaselonakele; bebangaketi nemibhalo; futsi bebabuphika bukhona beMenti wabo; futsi Mosiya, noma bantfu baMosiya, abakwatanga kubacondza.",
                "18": "Kodvwa kwenteka kutsi Mosiya wenta kutsi bafundziswe ngelulwimi lwakhe. Futsi kwenteka kutsi emvakwekutsi sebafundzisiwe ngelulwimi lwaMosiya, Zarahemla wanika umlandvo wesitukulwane saboyise, njengekukhumbula kwakhe; futsi ubhaliwe, kodvwa hhayi kulaba bongcwengcwe.",
                "19": "Futsi kwenteka kutsi bantfu baZarahemla, kanye nebaMosiya, bahlangana ndzawonye; futsi Mosiya wabekwa kutsi abe yiNkhosi yabo.",
                "20": "Futsi kwenteka kutsi etinsukwini taMosiya, kwaba khona litje lelikhulu lelaletfwa kuye lelalinemifanekiso lecoshiwe kulo; futsi wayihumusha lemifanekiso lebeyicoshiwe ngesipho kanye nangemandla aNkulunkulu.",
                "21": "Futsi leyo yayinika umlandvo ngaKhoriyanthuma lotsite, kanye nekubulawa kwebantfu bakhe. Futsi Khoriyanthuma watfolwa bantfu baZarahemla; wahlala nabo sikhatsi lesitinyanga letiyimfica.",
                "22": "Futsi ngetulu kwaloko yayikhuluma emavi lambalwa mayelana naboyise. Futsi batali bakhe bekucala baphuma embhoshongweni, ngesikhatsi iNkhosi iphambanisa lulwimi lwebantfu; lulaka lweNkhosi lwawela etikwabo njengekwetehlulelo tayo letilungile; futsi ematsambo abo alele asakateke eveni lelingasenyakatfo.",
                "23": "Buka, mine, Amaleki, ngatalwa etinsukwini taMosiya; futsi ngihlalile ngate ngabona kufa kwakhe; Bhenjamini, indvodzana yakhe, yabusa esikhundleni sakhe.",
                "24": "Futsi Buka, ngibonile, etinsukwini teNkhosi Bhenjamini, imphi lematima kanye nekucitseka kwengati lokuningi emkhatsini wemaNefi kanye nemaLamani. Kodvwa buka, emaNefi atfola kusitakala lokukhulu ngetulu kwawo; yebo, kangangekutsi inkhosi Bhenjamini yabacosha baphuma eveni laseZarahemla.",
                "25": "Futsi kwenteka kutsi ngacala kuba mdzala; futsi, ngingenantalelwane, ngati kutsi iNkhosi Bhenjamini bekayindvodza lelungile phambi kweNkhosi, ngaloko-ke, ngitohambisa laba bongcwengcwe kuye, ngincuse bonkhe bantfu kutsi bete kuNkulunkulu, loNgcwele waka-Israyeli, futsi bakholelwe etiphrofethweni, nasetembulweni, nasekusitweni tingilosi, nakuso sipho sekukhuluma ngetilimi, nakuso sipho sekuhumusha tilimi, kanye nakuto tonkhe tintfo letinhle; ngoba kute lutfo lokuhle ngaphandle kwekutsi kuvela eNkhosini; futsi loko lokubi kuvela kudeveli.",
                "26": "Manje, bomnaketfu labatsandzekako, ngifuna kutsi nite kuKhristu, loNgcwele waka-Israyeli, futsi nihlanganyele ensindzisweni yakhe, kanye nasemandleni ekuhlenga akhe. Yebo, wotani kuye, ninikele imiphefumulo yenu yonkhe njengemnikelo kuye, nichubeke ekuzileni nasekuthandazeni, nibeketele kute kube sekugcineni; futsi njengoba iNkhosi iphila niyawusindziswa.",
                "27": "Manje ngitawukhuluma lokutsite mayelana nesibalo lesitsite lesahamba sakhuphukela ehlane kute sibuyele eveni laNefi; ngoba bekukhona sibalo lesikhulu salabo labebanesifiso sekutfola live lelilifa labo.",
                "28": "Ngaloko-ke, bahamba bakhuphukela ehlane. Futsi umholi wabo ayindvodza lecinile nalenemandla, futsi ayindvodza lenenhloko lelukhuni, ngaloko-ke yadala umbango emkhatsini wabo; futsi bonkhe babulawa, ngaphandle kwalabangemashumi lasihlanu, ehlane, baphindze babuyela emuva eveni laseZarahemla.",
                "29": "Futsi kwenteka kutsi baphindze batsatsa labanye baba sibalo lesikhudlwana, batsatsa luhambo lwabo futsi baya ehlane.",
                "30": "Futsi mine, Amaleki, nganginemnaketfu, naye lowahamba nabo; futsi kusukela ngaleso sikhatsi angikate ngati mayelana nabo. Futsi sengitolala ethuneni lami; nalaba bongcwengcwe sebagcwele. Ngenta siphetfo senkhulumo yami."
            }
        }
    },
    "w-of-m": {
        "meta": {
            "slug": "w-of-m",
            "name": "EmaVi aMormon",
            "chapterWord": "Sehluko"
        },
        "chapters": {
            "1": {
                "1": "Manje mine, Mormon, sengitawuniketa umbhalo lobekadze ngiwenta etandleni tendvodzana yami Moroni, buka ngikubonile cishe konkhe kubhujiswa kwebantfu bami, emaNefi.",
                "2": "Futsi seyiminyaka lengemakhulu lamaningi emvakwekufika kwaKhristu lapho nginiketa lemibhalo etandleni tendvodzana yami; futsi ngicabanga kutsi yona itawubona konkhe kubhujiswa kwebantfu bami. Kodvwa shengatsi Nkulunkulu abengayipha kutsi isindze kuko, kute ibhale lokutsite mayelana nabo, kanye nalokutsite mayelana naKhristu, kute mhlawumbe ngalelinye lilanga kubasite.",
                "3": "Manje, sengikhuluma lokutsite mayelana naloko lengikubhalile; ngoba emvakwekutsi sengente lokufinyetiwe kubongcwengcwe baNefi, kwehla kuye ekubuseni kwalenkhosi Bhenjamini, Amalekhi lakhulume ngayo, ngacwaninga emkhatsini walemibhalo leyayiletfwe etandleni tami, ngatfola laba bongcwengcwe, labebacuketse umlandvo lomncane webaphrofethi, kusukela kuJakobe kwehla kuya ekubuseni kwalenkhosi Bhenjamini, futsi ngalokunjalo nalamaningi emavi aNefi.",
                "4": "Futsi tintfo letikulaba bongcwengcwe tiyangitfokotisa, ngenca yetiphrofetho tekuta kwaKhristu; futsi bobabe bati kutsi labaningi babo bese bagcwalisekile; yebo, nami ngiyati kutsi letiningi tintfo lebetiphrofethiwe mayelana natsi kwehle kute kube ngulolusuku setigcwalisekile, futsi letiningi tato kundlulela ngale kwalolusuku kufanele ngempela tenteke—",
                "5": "Ngaloko-ke, ngikhetse leti tintfo, kucedzela umbhalo wami kuto, umbhalo wami losele lengitawutsatsa kubongcwengcwe baNefi; futsi angeke ngikwati kubhala incenye yalokulikhulu yetintfo tebantfu bami.",
                "6": "Kodvwa buka, ngitawubatsatsa laba bongcwengcwe, labacuketse letitiphrofetho kanye netembulo, ngibafake kanye nalokusele kwembhalo wami, ngoba bangulabakhetsekile kimi; futsi ngiyati bayawukuba ngulabakhetsekile kubomnaketfu.",
                "7": "Futsi ngenta loku ngenhloso yekuhlakanipha; ngoba kuyahletjelwa kimi, ngekusebenta kwaMoya weNkhosi lokimi. Manje, angitati tonkhe tintfo; kodvwa iNkhosi itati tonkhe tintfo letitawukwenteka; ngaloko-ke, yona isebenta kimi kutsi ngente ngekwentsandvo yayo.",
                "8": "Futsi umthandazo wami kuNkulunkulu umayelana nabomnaketfu, kutsi baphindze babe nelwati ngaNkulunkulu, yebo, inkhululeko yaKhristu; kute baphindze futsi babe bantfu labatsandzekako.",
                "9": "Manje mine, Mormon, ngiyachubeka nekucedzela umbhalo wami, lengiwutsatsa kubongcwengcwe baNefi; futsi ngiwenta njengekwati kanye nekucondza Nkulunkulu langinike kona.",
                "10": "Ngaloko-ke, kwenteka kutsi emvakwekutsi Amaleki sekanikete labongcwengcwe etandleni tenkhosi Bhenjamini, wabatsatsa wababeka kanye nalalabanye bongcwengcwe, lebebacuketse imibhalo lebeyindluliswe ngemakhosi kwehla, titukulwane ngetitukulwane kute kube tinsuku tenkhosi Bhenjamini.",
                "11": "Futsi yandluliswa yehla kusukela enkhosini Bhenjamini, titukulwane ngetitukulwane yate yawela etandleni tami. Futsi mine, Mormon, ngiyathandaza kuNkulunkulu kutsi ilondvoloteke kusukela ngalesi sikhatsi kuya phambili. Futsi ngiyati kutsi itawulondvolotwa; ngoba kukhona tintfo letinkhulu letibhalwe kuyo, lekuyotsi bantfu bami kanye nabomnakabo bahlulelwe ngato ngelusuku lolukhulu nelekugcina, njengekwelivi laNkulunkulu lelibhaliwe.",
                "12": "Manje, mayelana naleNkhosi Bhenjamini—yaba nemibango letsite emkhatsini webantfu bayo lucobo.",
                "13": "Futsi ngetulu kwaloko kwenteka kutsi emabutfo emaLamani eta ehla aphuma eveni laNefi, kutawulwa nebantfu bakhe. Kodvwa buka, inkhosi Bhenjamini yabutsela ndzawonye emabutfo ayo, yemelana nawo; futsi yalwa ngemandla emkhono wayo lucobo, ngenkemba yaLabani.",
                "14": "Futsi ngemandla eNkhosi balwa netitsa tabo, bate babulala letiningi tinkhulungwane temaLamani. Futsi kwenteka kutsi balwa nemaLamani bate bawacosha bawakhipha emaveni onkhe langemafa abo.",
                "15": "Futsi kwenteka kutsi emvakwekubakhona kwaboKhristu-mbumbulu, imilomo yabo seyivaliwe, futsi sebajeziswe ngekwemacala abo;",
                "16": "Futsi emvakwekubakhona kwebaphrofethi bemanga, nebashumayeli kanye nebafundzisi bemanga emkhatsini webantfu, futsi bonkhe laba sebajezisiwe ngekwemacala abo; futsi emvakwekubakhona kwembango lomkhulu kanye nalokuningi kuhlubukela kumaLamani, buka, kwenteka kutsi inkhosi Bhenjamini, ngekusitwa baphrofethi labangcwele labebasemkhatsini webantfu bakhe—",
                "17": "Ngoba buka, inkhosi Bhenjamini bekuyindvodza lengcwele; wabusa ngetulu kwebantfu bakhe ngekulunga; futsi bekukhona labaningi bantfu labangcwele eveni, futsi balikhuluma livi laNkulunkulu ngemandla kanye nangeligunya; futsi basebentisa kucina kwelivi lokukhulu ngenca yekutsi bantfu bebanetinhloko letilukhuni.",
                "18": "Ngaloko-ke, ngelusito lwalaba, iNkhosi Bhenjamini, ngekusebenta ngawo onkhe emandla emtimba wakhe kanye nemandla emphefumulo wakhe wonkhe, futsi ngalokunjalo nebaphrofethi, baphindze benta kutsi kubekhona kuthula eveni."
            }
        }
    },
    "mosiah": {
        "meta": {
            "slug": "mosiah",
            "name": "INcwadzi yaMosiya",
            "chapterWord": "Sehluko"
        },
        "chapters": {
            "1": {
                "1": "Manje besekute umbango eveni lonkhe laseZarahemla, emkhatsini wabo bonkhe bantfu labebabenkhosi Bhenjamini, kangangekutsi inkhosi Bhenjamini yaba nekuthula njalo tonkhe tinsuku tayo lebetisele.",
                "2": "Futsi kwenteka kutsi yayinemadvodzana lamatsatfu; yawacamba emabito abo kutsi nguMosiya, Helorumu, kanye naHilamani. Yenta kutsi afundziswe lonkhe lulwimi lwaboyise, kute ngaloko abe ngemadvodzana lanekucondza; kute ati mayelana netiphrofetho letatikhulunywe ngemilomo yaboyise, letatiletfwe kubo ngesandla seNkhosi.",
                "3": "Ngetulu kwaloko yawafundzisa mayelana nemibhalo leyayicoshwe kubongcwengcwe belitfusi, itsi: Madvodzana ami, ngifuna kutsi nikhumbule kutsi kube kwakungasiko ngenca yalaba bongcwengcwe, labacuketse lemibhalo kanye nemiyaleto, ngabe sahlala ekungatini, nangalesi sikhatsi samanje, singatati timfihlakalo taNkulunkulu.",
                "4": "Ngoba kwakungeke kwenteke kutsi babe, Lehi, akwati kutikhumbula tonkhe leti tintfo, kutsi atifundzise bantfwana bakhe, ngaphandle kwekutsi asitwe ngulaba bongcwengcwe; ngoba yena afundziswe ngelulwimi lwemaGibhithe ngako-ke wakwati kuyifundza lemibhalo, aphindze ayifundzise nebantfwana bakhe, kute ngaloko bona bakwati kuyifundzisa bantfwana babo, kute kugcwaliseke imiyaleto yaNkulunkulu, kwehle kute kube ngulesi sikhatsi samanje.",
                "5": "Ngitsi kini, madvodzana ami, kube kwakungasiko ngenca yaleti tintfo, letigciniwe talondvolotwa ngesandla saNkulunkulu, kute sitifundze phindze sicondze ngetimfihlakalo takhe, siphindze sibe nemiyaleto yakhe njalonjalo phambi kwemehlo etfu, nabobabe betfu bebayoncishelwa kukholwa, besiyokuba njengabomnaketfu, emaLamani, wona langati lutfo mayelana naleti tintfo, futsi akatikholwa noma afundziswa ngato, ngenca yemasiko aboyise, langakalungi.",
                "6": "Awu madvodzana ami, ngifuna kutsi nite nikhumbule kutsi leti tinkhulumo tiliciniso, nekutsi lemibhalo iliciniso. Bukani, nabongcwengcwe baNefi, labacuketse imibhalo kanye netinkhulumo tabobabe betfu kusukela ngesikhatsi bashiya eJerusalema kute kube manje, baliciniso; futsi singati ngekweliciniso kwabo ngenca yekutsi sinabo phambi kwemehlo etfu.",
                "7": "Manje, madvodzana ami, ngifuna kutsi nite nikhumbule kutsi nibacwaninge ngekukhutsala, kute nizuze ngaloko; ngifuna kutsi nite niyigcine imiyaleto yaNkulunkulu, kute niphumelele eveni njengekwetitsembiso iNkhosi leyatenta kubobabe betfu.",
                "8": "Tiningi kakhulu tintfo inkhosi Bhenjamini leyatifundzisa emadvodzana ayo, letingakabhalwa kulencwadzi.",
                "9": "Futsi kwenteka kutsi ngesikhatsi inkhosi Bhenjamini seyicedzile kufundzisa emadvodzana ayo, yabese iba yindzala, futsi yabese iyabona kutsi besekufanele kutsi masinyane nje ihambe ngendlela yawo wonkhe umhlaba; ngako-ke yakubona kufanele kutsi inikete umbuso kuyinye yemadvodzana ayo.",
                "10": "Ngako-ke yenta kutsi Mosiya aletfwe phambi kwayo; lawa ngemavi leyawakhuluma kuye, itsi: Ndvodzana yami, ngifuna kutsi wente simemetelo kulo lonkhe lelive emkhatsini wabo bonkhe laba bantfu, noma bantfu baZarahemla, kanye nakubantfu baMosiya labahlala kulelive, kute ngaloko bagcogcelwe ndzawonye; ngoba kusasa ngitomemetela kubo laba bantfu bami ngemlomo wami kutsi wena sewuyinkhosi kanye nembusi ngetulu kwabo laba bantfu, iNkhosi Nkulunkulu wetfu lesinike bona.",
                "11": "Ngetulu kwaloko, ngitonika laba bantfu libito, kute ngaloko behlukaniswe kubo bonkhe bantfu iNkhosi Nkulunkulu leyabakhipha eveni laseJerusalema; loku ngikwenta ngoba bebabantfu labakhutsele ekugcineni imiyaleto yeNkhosi.",
                "12": "Ngibaniketa libito lelingeke lesulwe nanini, ngaphandle kwekutsi kube ngenca yesiphambeko.",
                "13": "Yebo, ngetulu kwaloko ngitsi kuwe, uma kusho kutsi laba bantfu labatsandvwako kakhulu yiNkhosi bangawela esiphambekweni, futsi babe bantfu lababi kanye nalabaphingako, kute iNkhosi ibanikele etitseni tabo, kute ngaloko babe butsakatsaka njengabomnakabo, ayisenokubalondvolota ngemandla ayo langenakulinganiswa nalamangalisako, njengoba kute kube manje ibalondvolotile bobabe betfu.",
                "14": "Ngoba ngitsi kuwe, kube ayiselulanga sandla sayo ekulondvoloteni bobabe betfu bebayowela etandleni temaLamani, babe ngulabahlushwako kunzondo yawo.",
                "15": "Futsi kwenteka kutsi emvakwekutsi inkhosi Bhenjamini seyicedzile kukhuluma ngaleti tintfo kundvodzana yayo, yayinika imiyaleto mayelana nato tonkhe tindzaba tembuso.",
                "16": "Ngetulu kwaloko, yaphindze yayinika imiyaleto mayelana nemibhalo leyayicoshwe kubongcwengcwe belitfusi; kanjalo nangabongcwengcwe baNefi; futsi kanjalo, nangenkemba yaLabani, kanye nebhola noma inkhombandlela, leyahola bobabe betfu ekhatsi ehlane, leyayilungiswe ngesandla seNkhosi kute ngaloko ibahole, wonkhe muntfu ngekulalela kanye nekukhutsala lebebamniketa kona.",
                "17": "Ngako-ke, ngesikhatsi bangenalukholo bebangaphumeleli noma bachubeke ngeluhambo lwabo, kodvwa bebabuyiselwa emuva, batehlisele kungajabuli kwaNkulunkulu etikwabo; ngaloko-ke bebashaywa ngendlala kanye netinhlupheko letibuhlungu, kubaphehla kutsi bakhumbule umsebenti wabo.",
                "18": "Manje, kwenteka kutsi Mosiya wahamba wenta njengoba uyise abemyaletile, wamemetela kubo bonkhe bantfu labebaseveni laseZarahemla kute ngaloko bagcogcane ndzawonye, kutsi bahambe bakhuphukele ethempelini kuyokuva emavi uyise labekatowakhuluma kubo."
            },
            "2": {
                "1": "Futsi kwenteka kutsi emvakwekutsi Mosiya sekente njengoba uyise amyaletile, sekente simemetelo kulo lonkhe live, bantfu babutsana ndzawonye kulo lonkhe live, kute bahambe bakhuphukele ethempelini kuyova emavi inkhosi Bhenjamini leyayitowakhuluma kubo.",
                "2": "Bebasibalo lesikhulu, bebabaningi ngendlela yekutsi abatange bababale; ngoba bese baphindzaphindvwe kakhulu futsi sebandze kakhulu eveni.",
                "3": "Ngetulu kwaloko batsatsa ematibulo etimvu tabo, kute banikele ngemhlatjelo kanye nangemnikelo wekushiswa njengekwemtsetfo waMosi;",
                "4": "Ngetulu kwaloko kute babonge eNkhosini Nkulunkulu wabo, lowabakhipha eveni laseJerusalema, wabakhipha etandleni tetitsa tabo, wakhetsa bantfu labalungile kutsi babe bafundzisi babo, ngalokunjalo nendvodza lelungile kutsi ibe yinkhosi yabo, leyenta kwaba khona kuthula eveni laseZarahemla, leyabafundzisa kutsi bagcine imiyaleto yaNkulunkulu, kute batfokote phindze bagcwale lutsandvo lwaNkulunkulu kanye nelwebantfu bonkhe.",
                "5": "Futsi kwenteka kutsi ngesikhatsi bafika ethempelini, bamisa emathende abo atungeleta lapho, yonkhe indvodza ngekwemndeni wayo, lofaka ekhatsi umfati wayo, nemadvodzana ayo, nemadvodzakati ayo, kanye nemadvodzana abo, kanye nemadvodzakati abo, kusukela kulomdzala kwehla kuya kulomncane, yonkhe imindeni yehlukene lomunye kulomunye.",
                "6": "Bamisa emathende abo atungeleta lithempeli, wonkhe umuntfu anelithende lelinemnyango walo lobheke ethempelini, kute ngaloko bahlale emathendeni abo phindze beve emavi inkhosi Bhenjamini leyayitowakhuluma kubo;",
                "7": "Ngoba sicuku sasisikhulu kakhulu kangangekutsi inkhosi Bhenjamini ayikwatanga kubafundzisa bonkhe ngekhatsi kwetindvonga telithempeli, ngako-ke yenta kutsi kumiswe umbhoshongo, kute ngaloko bantfu bakhe baweve emavi lebekatowakhuluma kubo.",
                "8": "Futsi kwenteka kutsi wacala kukhuluma nebantfu bakhe asembhoshongweni; kodvwa abakwatanga bonkhe kuva emavi akhe ngenca yebukhulu besicuku; ngako-ke wenta kutsi emavi lawakhulumako abhalwe bese atfunyelwa emkhatsini walabo labebangekho ngaphansi kwemsindvo welivi lakhe, kute nabo ngalokunjalo bawatfole emavi akhe.",
                "9": "Ngulawa lamavi lawakhuluma waphindze wenta kutsi abhalwe, atsi: Bomnaketfu, nonkhe nine lenihlangene ndzawonye, nine leninekuweva emavi ami lengitowakhuluma kini ngalolusuku; ngoba angitange nginiyalete kutsi nikhuphukele lapha nitodlala ngemavi lengitowakhuluma, kodvwa kutsi ningilalele, nivule tindlebe tenu kute nive, netinhlitiyo tenu kute nicondze, netingcondvo tenu kute timfihlakalo taNkulunkulu tembulwe kini.",
                "10": "Angikaniyaleti kutsi nikhuphukhele lapha kute ningesabe, noma kutsi nicabange kutsi mine ngingetulu kwemuntfu lobhubhako.",
                "11": "Kodvwa nami nginjengani lucobo lwenu, ngingaphansi kwato tonkhe timo tebutsakatsaka emtimbeni kanye nasengcondvweni; noko ngikhetfwe ngulaba bantfu, ngangcweliswa ngubabe, ngavunyelwa sandla senkhosi kutsi ngibe ngumbusi nenkhosi ngetulu kwalaba bantfu; ngigciniwe ngaphindze ngalondvolotwa ngemandla akhe langenakulinganiswa, kutsi nginisebentele ngako konkhe kucina, ingcondvo kanye nemandla iNkhosi lenginike wona.",
                "12": "Ngitsi kini njengoba ngivunyelwe kutsi ngicitse tinsuku tami ekunisebenteleni, kute kube ngulesi sikhatsi, angikate ngifune ligolide nesiliva noma nanhloboni yemcebo wenu;",
                "13": "Angitange ngivume kutsi nibanjwe nifakwe ematilongweni, noma nentane tigcila lomunye kulomunye, noma nibulale, noma niphange, noma nebe, noma niphinge; noma nekutsi ngivume kutsi nente noma hlobo luni lwebubi, nginifundzisile kutsi nigcine imiyaleto yeNkhosi, kuto tonkhe tintfo leniyalete ngato—",
                "14": "Nanami, lucobo lwami, ngisebentile ngetandla tami kute nginisebentele, nekutsi ningatfwaliswa ngemitselo, nekutsi kungeti lutfo etikwenu lokumatima kutsi nikutfwale—kuto tonkhe leti tintfo lesengitikhulumile, nani lucobo lwenu nibofakazi nalamuhla.",
                "15": "Noko, bomnaketfu, angikatenti leti tintfo kute ngitigabatise, noma kutsi nginitjela leti tintfo kute ngaloko nginibeke licala; kodvwa nginitjela leti tintfo kute nati kutsi ngingakwati kuphendvula nganembeza lohlantekile phambi kwaNkulunkulu nalamuhla.",
                "16": "Bukani, ngitsi kini ngenca yekutsi ngitsite ngicitse tinsuku tami ekunisebenteleni, angifuni kutikhukhumeta, ngoba empeleni bengisebentela Nkulunkulu.",
                "17": "Bukani, nginitjela leti tintfo kute nifundze kuhlakanipha; kute nifundze kutsi uma usebentela bantfu bakini empeleni usebentela Nkulunkulu wakho.",
                "18": "Bukani, ningibite ngenkhosi yenu; uma mine, leningibita ngenkhosi yenu, ngisebenta kutsi nginisite, pho nine akukafaneli yini kutsi nisebente kute nisitane na?",
                "19": "Bukani futsi, uma mine, leningibita ngenkhosi yenu, leseyicitse tinsuku tayo inisebentela, noko bengikadze ngisebentela Nkulunkulu, ngifanelwe kubongwa ngini, Awu kufanele kangakanani kutsi nibonge iNkhosi yenu yasezulwini!",
                "20": "Ngitsi kini, bomnaketfu, uma ninganika konkhe kubonga kanye neludvumo umphefumulo wenu wonkhe lonemandla ekubanalo, kuloyo Nkulunkulu lonidalile, wanigcina wanilondvolota, wenta kutsi nitfokote, waninika kutsi nihlale ngekuthula lomunye nalomunye—",
                "21": "Ngitsi kini uma beningamsebentela loyo lowanidala kusukela ekucaleni, lonilondvolotako lusuku nelusuku, ngekuniboleka umphefumulo, kute niphile phindze ninyakate nente ngekutsandza kwenu, aphindze anisekela kusukela kulomunye umzuzu kuya kulomunye—ngitsi, uma beningamsebentela ngemiphefumulo yenu yonkhe noko kunjalo beniyawuba tisebenti letingenamvuzo.",
                "22": "Bukani, kuphela lakudzingako kini kugcina imiyaleto yakhe; unitsembisile kutsi uma niyoyigcina imiyaleto yakhe niyophumelela eveni; akajiki nanini kuloko lakushito; ngaloko-ke, uma nigcina imiyaleto yakhe uyanibusisa phindze aniphumelelise.",
                "23": "Manje, kwekucala, unidalile, waninika timphilo tenu, leninelicala ngato.",
                "24": "Kwesibili, udzinga kutsi nente njengoba aniyaletile; lokungukutsi uma nekwenta, uyanibusisa masinyane; ngako-ke sewunikhokhele. Nisenelicala, futsi nisetawuba nalo, phakadze naphakadze; ngaloko-ke, yini leningatikhukhumeta ngayo na?",
                "25": "Manje ngiyabuta, kukhona yini leningakusho ngani na? Ngiyaniphendvula ngitsi, Cha. Aninakusho kutsi ninjengelutfuli lwemhlaba; noko nadalwa ngelutfuli lwemhlaba; kodvwa bukani, lwakhe loyo lowanidala.",
                "26": "Nami, ngisho mine, lenimbita ngenkhosi yenu, angisincono kunani; ngoba nami ngalokunjalo ngiwaselutfulini. Futsi niyabona kutsi sengimdzala, sekusedvute ngidzele lomtimba lobhubhako uye kunina wawo umhlaba.",
                "27": "Ngako-ke, njengoba ngishito kini kutsi nginisebentele, ngihamba nanembeza lohlantekile phambi kwaNkulunkulu, ngalokunjalo nangalesi sikhatsi ngente kutsi nibutsane ndzawonye, kute ngitfolwe ngingenacala, futsi nekutsi ingati yenu ingehleli etikwami, uma sengimele kutsi ngehlulelwe nguNkulunkulu ngetintfo langiyalete ngato mayelana nani.",
                "28": "Ngitsi kini ngente kutsi nibutsane ndzawonye kute ngisuse etingutjeni tami ingati yenu, kulesi sikhatsi lapho sengitokuya phansi ethuneni lami, kute ngehlele phansi ngekuthula, moya wami longabhubhi uhlangane nemakwaya langetulu ekuhlabeleleni tindvumiso taNkulunkulu lolungile.",
                "29": "Ngetulu kwaloko, ngitsi kini ngente kutsi nibutsane ndzawonye, kute ngimemetele kini kutsi angeke ngisaba ngumfundzisi wenu, noma yinkhosi yenu;",
                "30": "Ngoba nangalesi sikhatsi, umtimba wami wonkhe uyachachatela kakhulu njengoba ngetama kukhuluma nani; kodvwa iNkhosi Nkulunkulu iyangisekela, ingivumele kutsi ngikhulume nani, phindze ingiyalete kutsi ngimemetele kini ngalolusuku, kutsi indvodzana yami Mosiya uyinkhosi nembusi ngetulu kwenu.",
                "31": "Manje, bomnaketfu, ngifuna kutsi nente njengoba benikadze nentile kute kube manje. Njengoba niyigcinile imiyaleto yami, ngalokunjalo nemiyaleto yababe, naphumelela, nagcinwa ekuweleni etandleni tetitsa tenu, ngalokunjalo uma niyoyigcina imiyaleto yendvodzana yami, noma imiyaleto yaNkulunkulu leyoletfwa kini ngayo, niyophumelela kulelive, titsa tenu angeke tibe nemandla ngetulu kwenu.",
                "32": "Kodvwa, Awu bantfu bami, caphelani hleze kuvuke imibango emkhatsini wenu, funa nikhetse kulalela umoya lomubi, lakhuluma ngawo babe Mosiya.",
                "33": "Ngoba bukani, kukhona inhlawulo lemenyetelwe kuloyo lokhetsa kulalela lowomoya; ngoba uma akhetsa kulalela wona, futsi ahlale ate afele etonweni takhe, yena phindze utinatsela lusizi emphefumulweni wakhe; ngoba utfola njengenkhokhelo yakhe kujeziswa lokungapheli, ece umtsetfo waNkulunkulu ngekuphikisana nelwati lwakhe lucobo.",
                "34": "Ngitsi kini, kute namunye emkhatsini wenu, ngaphandle kwebantfwana benu labancane labangafundziswanga mayelana naleti tintfo, longati kutsi ninelicala laphakadze kuBabe wenu wasezulwini, kuletsa kuye konkhe leninako kanye naleningiko; ngetulu kwaloko nifundzisiwe mayelana nemibhalo lecuketse tiphrofetho labakhuluma ngato baphrofethi labangcwele, kwehla kute kufike esikhatsini babe, Lehi, lashiya ngaso eJerusalema.",
                "35": "Ngalokunjalo, nako konkhe lokwakhulunywa bobabe betfu kute kube manje. Bukani, ngetulu kwaloko, bakhuluma loko labebayaletwe ngako yiNkhosi; ngako-ke, leyomibhalo ilungile phindze iliciniso.",
                "36": "Manje, ngitsi kini, bomnaketfu, emvakwekutsi senatile nafundziswa tonkhe leti tintfo, uma ningaphambuka phindze niphikisane naloko lokukhulunyiwe, kangangekutsi nite nitikhiphe kuMoya weNkhosi, kute angabi nendzawo kini kutsi anicondzise etindleleni tekuhlakanipha kute nibusiswe, niphumelele, phindze nilondvolotwe—",
                "37": "Ngitsi kini, umuntfu lowenta loku, nguye loyo futsi lophumela ebaleni avukele Nkulunkulu; ngako-ke ukhetsa kulalela umoya lomubi, uba sitsa kuko konkhe kulunga; ngako-ke, iNkhosi ayinandzawo kuye, ngoba ayihlali emathempelini langcolile.",
                "38": "Ngako-ke uma loyo muntfu angaphendvuki, ahlale phindze afe asitsa kuNkulunkulu, tidzingeko tekulunga taNkulunkulu tivusela umphefumulo wakhe longabhubhi ekwatini licala lakhe, lelimenta kutsi ashwaphane phambi kweNkhosi, ligcwalise sifuba sakhe ngekutisola, nebuhlungu, kanye nelusizi, lolufana nemlilo longacisheki, lo emalangabi awo akhuphukela etulu phakadze naphakadze.",
                "39": "Manje ngitsi kini, umusa awunakumtfola loyo muntfu; ngako-ke siphetfo sakhe kutsi abeketelele buhlungu lobungapheli.",
                "40": "Awu, nonkhe nine madvodza lamadzala, nani bafana, kanye nani bantfwana labancane leniwacondzako emavi ami, ngoba ngikhulume ngalokusobala kini kute nicondze, ngiyathandaza kutsi nivukele ekukhumbuleni simo lesesabekako salabo labawele esiphambekweni.",
                "41": "Ngetulu kwaloko, ngifisa kutsi nicabange ngesimo lesibusisiwe futsi nesekujabula salabo labagcina imiyaleto yaNkulunkulu. Ngoba bukani, babusisiwe kuto tonkhe tintfo, tesikhashana kanye netakamoya; uma babambelele ekwetsembekeni kute kube sekugcineni bemukelwa ezulwini, kute ngaloko bahlale naNkulunkulu esimeni sekutfokota lokungenakuphela. Awu khumbulani, khumbulani kutsi leti tintfo tiliciniso; ngoba iNkhosi Nkulunkulu itikhulumile."
            },
            "3": {
                "1": "Ngetulu kwaloko bomnaketfu, ngicela nilalele, nginalokutsite lokuningi lengitokukhuluma kini; ngoba bukani, nginetintfo lengitonitjela tona mayelana naloko lokutako.",
                "2": "Futsi leto tintfo lengitonitjela tona tembulwe kimi yingilosi levela kuNkulunkulu. Yatsi kimi: Vuka; ngavuka, buka beyime phambi kwami.",
                "3": "Yatsi: Vuka, uve emavi lengitokutjela wona; ngoba buka; ngite kutomemetela kuwe tindzaba letimnandzi tekujabula lokukhulu.",
                "4": "Ngoba iNkhosi iyivile imithandazo yakho, yakwehlulela ngekulunga kwakho, ingitfume kutsi ngitomemetela kuwe kute utfokote; nekutsi umemetele kubantfu bakho, kute nabo ngalokunjalo bagcwaliswe ngenjabulo.",
                "5": "Ngoba buka, sikhatsi siyeta, asikho khashane kakhulu, kutsi ngemandla, iNkhosi leneMandla Onkhe lebusako, leyayinguye, futsi lenguye levela kulo lonkhe liphakadze kuya kulo lonkhe liphakadze, itokwehla ivela ezulwini yehlele emkhatsini webantfwana bebantfu, itohlala edvokodvweni lelubumba, itohamba emkhatsini webantfu, yenta timangaliso letinemandla, njengekuphilisa labagulako, kuvusa labafile, yente tishosha tihambe, timphumphutse titfole kubona kwato, kanye netimungulu kutsi tive, iphindze yelaphe tonkhe tinhlobo tetifo.",
                "6": "Iyawukhipha bodeveli, noma imimoya lemibi lehlala etinhlitiyweni tebantfwana bebantfu.",
                "7": "Bukani, iyawuhlushwa tilingo, nebuhlungu bemtimba, yindlala, koma, kanye nekukhatsala, ngetulu kwaloko umuntfu langakuva, ngaphandle kwekutsi kute kube uyafa; ngoba buka, ingati itophuma kuto tonkhe timbobo tesikhumba, luyokuba lukhulu lusizi kuyo ngenca yebubi kanye netinengiso tebantfu bayo.",
                "8": "Uyawubitwa ngekutsi nguJesu Khristu, iNdvodzana yaNkulunkulu, Babe welizulu nemhlaba, uMdali wato tonkhe tintfo kusukela ekucaleni, unina uyawubitwa ngekutsi nguMariya.",
                "9": "Buka, uta kubakhe, kute insindziso ite kubantfwana bebantfu nangekukholwa egameni lakhe; nangemvakwakokonkhe loku bayawumtsatsa njengemuntfu, batsi unadeveli, bayawumbhacabula, futsi bayawumbetsela.",
                "10": "Uyawuvuka ngelusuku lwesitsatfu kulabafile; buka, umele kwehlulela umhlaba, futsi buka, tonkhe leti tintfo tentiwa kute kwehlulela lokulungile kute kubantfwana bebantfu.",
                "11": "Ngoba buka, ngetulu kwaloko ingati yakhe ihlawulela tono talabo labawa ngesiphambeko sa-Adamu, labo labafa bangayati intsandvo yaNkulunkulu mayelana nabo noma labona ngekungati.",
                "12": "Kodvwa maye, maye kuloyo lowatiko kutsi uyahlubuka kuNkulunkulu! Ngoba insindziso ayiti kulonjalo ngaphandle kwekutsi kube ngekuphendvuka kanye nelukholo eNkhosini Jesu Khristu.",
                "13": "INkhosi Nkulunkulu itfumele baphrofethi bayo labangcwele emkhatsini wabo bonkhe bantfwana bebantfu, kumemetela leti tintfo kuyo yonkhe imindeni, tive, kanye netilimi, kute ngaloko noma ngubani lokholwako kutsi Khristu uyokuta, ngibo labo labangatfola kutsetselelwa kwetono tabo, batfokote ngekutfokota lokukhulu, kube shengatsi sewufikile emkhatsini wabo.",
                "14": "Noko iNkhosi Nkulunkulu yabona kutsi bantfu bayo bebabantfu labanetinhloko letilukhuni, yabamisela umtsetfo, umtsetfo waMosi.",
                "15": "Tiningi tibonakaliso, netimangaliso, nemifanekiso, kanye nekufana lakuveta kubo, mayelana nekuta kwakhe; ngalokunjalo nebaphrofethi labangcwele bakhuluma kubo mayelana nekuta kwakhe; kodvwa noko batenta lukhuni tinhlitiyo tabo, bangacondzi kutsi umtsetfo waMosi wawungasiti ngalutfo ngaphandle kwekutsi kwakungenca yenhlawulo yengati yakhe.",
                "16": "Futsi noma ngabe kwakungenteka kutsi bantfwana labancane bebangona bebangeke basindziswe; kodvwa ngitsi kini babusisiwe; ngoba buka, njenga-Adamu, noma ngekwemvelo, bayawa, ngalokunjalo ingati yaKhristu ihlawulela tono tabo.",
                "17": "Ngetulu kwaloko, ngitsi kini, akuyuba khona lelinye libito leliyawunikwa nanoma nguyiphi lenye indlela noma lisu lokungafika ngalo insindziso kubantfwana bebantfu, kuphela kulo kanye nangalo libito laKhristu, iNkhosi, leneMandla Onkhe.",
                "18": "Ngoba buka iyehlulela, nekwehlulela kwayo kulungile; umntfwana lomncane akabhubhi lofa ebuntfwaneni bakhe; kodvwa bantfu batinatsela bona lucobo lusizi ngaphandle kwekutsi batitfobe phindze babe njengebantfwana labancane, bakholwe kutsi insindziso yeta, ita, futsi isetawuta, kuyo phindze nangayo ingati lehlawulako yaKhristu, iNkhosi leneMandla Onkhe.",
                "19": "Ngoba umuntfu wemvelo usitsa kuNkulunkulu, seloku waba ngiso kusukela ekuweni kwa-Adamu, utawuba ngiso, phakadze naphakadze, ngaphandle kwekutsi avumele kuholwa nguMoya loNgcwele, amkhumule umuntfu wemvelo abe ngulongcwele ngenhlawulo yaKhristu iNkhosi, futsi abe njengemntfwana, atinikele, atehlise, atitfobe, abeketele, agcwale lutsandvo, avume kutinikela kuto tonkhe tintfo iNkhosi lebona kumlungele kutsi itibeke etikwakhe, njengemntfwana atinikela kuyise.",
                "20": "Ngetulu kwaloko, ngitsi kini, sikhatsi siyawufika lapho lwati lweMsindzisi luyawukwandza lugcwale kuto tonkhe tive, imindeni, tilimi, kanye nakubantfu.",
                "21": "Bukani, uma leso sikhatsi sifika, kute namunye loyawutfolakala angenacala phambi kwaNklunkulu, ngaphandle kwebantfwana labancane, kungekuphendvuka kuphela nelukholo kulo libito leNkhosi Nkulunkulu leneMandla Onkhe.",
                "22": "Futsi nangaso lesi sikhatsi, uma sewubafundzisile bantfu bakho tintfo iNkhosi Nkulunkulu wakho lekuyalete ngato, nangaleso sikhatsi abatfolakali bangenacala phambi kwaNkulunkulu, kuphela ngekwemavi lengiwakhulumile kuwe.",
                "23": "Manje sengiwakhulumile emavi iNkhosi Nkulunkulu lengiyalete ngawo.",
                "24": "Naku lokushiwo yiNkhosi: Ayawukuma njengebufakazi lobugcamile ngalokumelene nalaba bantfu, ngelusuku lwekwehlulelwa; ngaloko-ke bayawukwehlulelwa, wonkhe umuntfu ngekwemisebenti yakhe, noma ngabe mihle, noma ngabe mibi.",
                "25": "Futsi uma imibi bayoboniswa bubi bemacala abo lucobo kanye netinengiso, lokubenta bashwaphabe phambi kweNkhosi babe sesimeni selusizi kanye nekuhlupheka lokungenakuphela, lapho bangasenakubuya nanini; ngako-ke batinatsele bona lucobo lusizi emiphefumulweni yabo.",
                "26": "Ngako-ke, banatse enkomishini yelulaka lwaNkulunkulu, kulunga lokungeke kusahociswa nanini kubo kunekutsi kuhocise kutsi Adamu wawa ngenca yekudla kwakhe sitselo lesasingakavunyelwa; ngako-ke, umusa awusenawukwati kubatfola nanini ingunaphakadze.",
                "27": "Kuhlupheka kwabo kunjengelichibi lemlilo nesibabule, emalangabi alo langacisheki, intfutfu yalo lekhuphukela etulu phakadze naphakadze. Ingiyalete kanjena-ke iNkhosi. Amen."
            },
            "4": {
                "1": "Manje, kwenteka kutsi emvakwekutsi inkhosi Bhenjamini seyicedzile kukhuluma emavi lebekadze aletfwe kuyo yingilosi yeNkhosi, yaphonsa emehlo ayo kuso sonkhe sicuku, buka sase siwele phansi, ngoba bese bafikelwe kuyesaba iNkhosi.",
                "2": "Bese batibonile basesimeni sabo sasemhlabeni, bangaphansi kunelutfuli lwemhlabatsi. Bonkhe bakhala kakhulu ngelivi linye, batsi: Awu bani nemusa, wente ingati lehlawulako yaKhristu isebente kute sitfole kutsetselelwa kwetono tetfu, netinhlitiyo tetfu tihlantwe; ngoba siyakholwa kuJesu Khristu, iNdvodzana yaNkulunkulu, lowadala lizulu nemhlaba, kanye nato tonkhe tintfo; loyokwehlela phansi emkhatsini webantfwana bebantfu.",
                "3": "Futsi kwenteka kutsi emvakwekutsi sebakhulume lamavi Moya weNkhosi wehlela etikwabo, bagcwala injabulo, sebatfole kutsetselelwa kwetono tabo, sebanekuthula kwanembeza, ngenca yelukholo lolukhulu labebanalo kuJesu Khristu labekatofika, njengekwemavi inkhosi Bhenjamini lebeyiwakhulume kubo.",
                "4": "INkhosi Bhenjamini yaphindze yavula umlomo wayo yacala kukhuluma kubo, itsi: Bangani bami kanye nabomnaketfu, tihlobo tami kanye nebantfu bami, ngiyaphindza ngiyanicela kutsi nilalele, kute nive niphindze nicondze emavi ami lasele lengitowakhuluma kini.",
                "5": "Ngoba bukani, uma lwati lwebuhle baNkulunkulu ngalesi sikhatsi selunivusele ekuboneni kungabi lutfo kwenu, kanye nekungabaluleki kwenu kanye nesimo sekuwa—",
                "6": "Ngitsi kini, uma senifike elwatini lebuhle baNkulunkulu, nemandla akhe langenakulinganiswa, nekuhlakanipha kwakhe, nesineke sakhe, kanye nekumela bulukhuni kwakhe kubantfwana bebantfu; ngetulu kwaloko, nenhlawulo leyalungiswa kusukela ekusekelweni kwemhlaba, kute ngaloko insindziso ite kuloyo loyobeka litsemba lakhe eNkhosini, akhutsale ekugcineni imiyaleto yayo, futsi achubeke elukholweni kute kube sekugcineni kwemphilo yakhe, imphilo yemtimba lobhubhako—",
                "7": "Ngitsi, ngulomuntfu lotfola insindziso, ngenhlawulo leyalungiselwa bonkhe bantfu kusukela ekusekelweni kwemhlaba, labebaloku bakhona kusukela ekuweni kwa-Adamu, noma labakhona, noma labayoba khona nanini, kute kube sekupheleni kwemhlaba.",
                "8": "Nguyonandlela lena insindziso leyota ngayo. Kute lenye insindziso ngaphandle kwalena lesekukhulunywe ngayo; noma kute leminye imibandzela umuntfu langase asindziswe ngayo ngaphandle kwalemibandzela lenginitjele ngayo.",
                "9": "Kholwani kuNkulunkulu; kholwani kutsi nguye, nekutsi wadala tintfo tonkhe, lokusezulwini nalokusemhlabeni; kholwani kutsi unako konkhe kuhlakanipha, kanye nawo onkhe emandla, ezulwini nasemhlabeni; kholwani kutsi umuntfu angeke akwati kucondza tonkhe tintfo iNkhosi lekwati kuticondza.",
                "10": "Ngetulu kwaloko, kholwani kutsi kufanele niphendvuke etonweni tenu niphindze nitishiye, nititfobe phambi kwaNkulunkulu; nicele ngebucotfo benhlitiyo kutsi anitsetselele; manje, uma nikholwa ngito tonkhe leti tintfo bonani kutsi niyatenta.",
                "11": "Ngetulu kwaloko ngitsi kini njengoba ngishito ngaphambilini, kutsi njengoba senifike elwatini lwenkhatimulo yaNkulunkulu, noma uma seninelwati ngebuhle bakhe seniluvile lutsandvo lwakhe, senitfole kutsetselelwa kwetono tenu, lokwenta injabulo lenkhulu kakhulu emiphefumulweni yenu, ngalokunjalo ngifuna kutsi nite nikhumbule, njalo nihlale nikhumbula, bukhulu baNkulunkulu, kanye nekungabi lutfo kwenu lucobo, nebuhle bakhe nekumela bulukhuni kwakhe kini, tidalwa letingakafaneleki, nititfobe nasekujuleni kwentfobeko, nibite libito leNkhosi tinsuku tonkhe, nime ngekucina elukholweni kuloko lokutako, lokwakhulunywa ngemlomo wengilosi.",
                "12": "Bukani, ngitsi kini uma nikwenta loku niyohlala nitfokota, nigcwaliswe ngelutsandvo lwaNkulunkulu, niyohlala nigcine kutsetselelwa kwetono tenu; niyokhula elwatini lwenkhatimulo yaloyo lowanidala, noma elwatini lwaloko lokulungile phindze lokuliciniso.",
                "13": "Angeke nibe nawo umcondvo wekulimatana, kodvwa kutsi nihlale ngekuthula, niphindze ninike wonkhe umuntfu loko lokumfanele.",
                "14": "Angeke nivume kutsi bantfwana benu bahambe balambile, noma bahambe bangcunu; noma nivume kutsi baphule imitsetfo yaNkulunkulu, balwe baphindze bacabane bodvwana, basebentele develi, loyinkhosi yesono, noma longumoya lomubi labakhuluma ngawo bobabe betfu, lositsa sako konkhe kulunga.",
                "15": "Kodvwa nitawubafundzisa kutsi bahambe etindleleni teliciniso kanye netebucotfo; nitawubafundzisa kutsi batsandzane, nekutsi basitane.",
                "16": "Ngetulu kwaloko, nani lucobo lwenu nitawubasita labo labeme badzinga lusito lwenu; nitawupha ngaloko leninako kuloyo lodzingile; angeke nivume kutsi siceli siphakamise sicelo saso ngelite, nisicoshe kutsi sibhubhe.",
                "17": "Mhlawumbe uyotsi: Lomuntfu utiletsele yena etikwakhe lusizi lwakhe: ngako-ke ngitawusigodla sandla sami, angeke ngimnike kudla kwami, noma ngimnike lenginako kute angahlupheki, ngoba tijeziso takhe tilungile—",
                "18": "Kodvwa mine ngitsi kini, Awu muntfu, loyo lowenta loku nguye kanye lonesidzingo lesikhulu sekuphendvuka; ngaphandle kwekutsi aphendvuke ngaloko lakwentile uyobhubha ingunaphakadze, futsi akanasabelo embusweni waNkulunkulu.",
                "19": "Ngoba bukani, asisito yini ticeli sonkhe na? Ngabe asikanciki yini sonkhe kuye kanye loyo Muntfu, ngisho Nkulunkulu, ngato tonkhe tintfo lesinato, ngekudla kanye netingubo, kanye nangeligolide, kanye nangesiliva, kanye nangawo wonkhe umcebo lesinawo?",
                "20": "Bukani, nangalesi sikhatsi, benimemeta libito lakhe, nicela kutsetselelwa kwetono tenu. Ngabe uvumile yini kutsi nicele ngelite na? Cha; uwutfululile Moya wakhe etikwenu, wenta kutsi tinhlitiyo tenu tigcwaliswe ngenjabulo, waphindze wenta kutsi imilomo yenu ivalwe kute ingakwati kukhuluma, futsi ibe yinkhulu kakhulu injabulo yenu.",
                "21": "Manje, uma Nkulunkulu, lonidalile, lenincike kuye ngetimphilo tenu kanye nangako konkhe leninako phindze leningiko, aninika noma yini leniyicelako lelungile, ngelukholo, nikholwa kutsi niyoyitfola, Awu pho, kufaneleke kangakanani kutsi niphane ngaloko leninako.",
                "22": "Uma nehlulela umuntfu lowenta sicelo sakhe kini ngetintfo tenu kute angabhubhi, nimjezise, sitawulunga kangakanani senu sijeziso ngekugodla intfo yenu, lengasiyo yenu, kodvwa leyiyaNkulunkulu, lo nemphilo yenu iyakhe; futsi noko nibe ningenti sicelo, noma niphendvuke entfweni leniyentile.",
                "23": "Ngitsi kini, maye kuloyo muntfu, ngoba imphahla yakhe iyobhubha kanye naye; manje, ngisho leti tintfo kulabo labanotsile ngekwetintfo temhlaba.",
                "24": "Ngetulu kwaloko, ngitsi kulabamphofu, nine leningenalutfo kodvwa nibe ninako lokwanele, kute niphile lusuku nelusuku; ngisho nine nonkhe lenalela siceli, ngenca yekutsi aninalutfo; ngifuna kutsi nitsi etinhlitiyweni tenu: angiphi ngenca yekutsi anginalutfo, kodvwa kube benginako bengiyokupha.",
                "25": "Manje, uma nikusho loku etinhlitiyweni tenu niyohlala ningenacala, ngaphandle kwaloko niyajeziswa; sijeziso senu silungile ngoba nifisa loko leningakunikwanga.",
                "26": "Manje, ngenca yaleti tintfo lengitikhulume kini—lokungukutsi, kute kugcinwe kutsetselelwa kwetono tenu lusuku ngelusuku, kute nihambe ningenacala phambi kwaNkulunkulu—ngifuna kutsi niphane ngaleninako kulabamphofu, wonkhe umuntfu ngaloko lanako, njengekondla labalambile, kwembatsisa labangcunu, kuvakashela labagulako kanye nekubasita kutsi bakhululeke, ngekwakamoya kanye nangekwenyama, njengekwetidzingeko tabo.",
                "27": "Futsi bonani kutsi tonkhe leti tintfo tentiwa ngekuhlakanipha kanye nangeluhlelo; ngoba akukafaneli kutsi umuntfu agijime ngetulu kwemandla lanawo. Ngetulu kwaloko, kudzingekile kutsi akhutsale, kute ngaloko atfole umvuzo; ngako-ke, tonkhe tintfo kufanele tentiwe ngeluhlelo.",
                "28": "Ngifuna kutsi nikhumbule, kutsi noma ngubani emkhatsini wenu lobolekile kumakhelwane wakhe akabuyisele intfo leyo layibolekile njengoba kadze avumile, ngaphandle kwaloko uyowenta sono; mhlawumbe uyawukwenta makhelwane wakhe kutsi ente sono naye.",
                "29": "Kwekugcina anginakunitjela tonkhe tintfo leningenta ngato sono; ngoba kukhona tinhlobonhlobo tetindlela kanye nemasu, letiningi kakhulu kangangekutsi anginakutibala.",
                "30": "Kodvwa naku lenginganitjela kona, kutsi uma ningaticapheli, kanye nemicabango yenu, kanye nemavi enu, kanye netento tenu, nigcine imiyaleto yaNkulunkulu, nichubeke elukholweni lwaloko lenikuvile mayelana nekuta kweNKhosi, kute kube sekupheleni kwetimphilo tenu, kufanele nibhubhe. Manje, Awu muntfu, khumbula, ungabhubhi."
            },
            "5": {
                "1": "Manje, kwenteka kutsi ngesikhatsi inkhosi Bhenjamini seyikhulume kanjalo kubantfu bayo, yatfumela emkhatsini wabo, ifisa kwati kubantfu bayo kutsi ngabe bebawakholwa yini lamavi leyayiwakhulume kubo.",
                "2": "Bonkhe bakhala ngelivi linye, batsi: Yebo, siyawakholwa onkhe lamavi lowakhulumile kitsi; futsi ngetulu kwaloko, sati ngekweliciniso kwawo kanye nangebuciniso bawo, ngenca yaMoya weNkhosi leneMandla Onkhe, lowente lushintjo lolukhulu kitsi, noma etinhlitiyweni tetfu, kangangekutsi, sesite umdlandla wekwenta lokubi, kodvwa kwenta lokuhle njalo.",
                "3": "Futsi tsine, lucobo lwetfu, ngetulu kwaloko, ngekulunga kwaNkulunkulu lokungapheli, kanye netibonakaliso taMoya wakhe sinekucodza lokukhulu ngaloko lokutako; futsi kube bekudzingekile, besingaphrofetha ngato tonkhe tintfo.",
                "4": "Futsi lukholo lebesinalo etintfweni inkhosi yetfu lekhulume ngato kitsi lolusiletsela lolu lwati lolukhulu, ngaloko-ke siyajabula ngentfokoto lenkhulu kakhulu.",
                "5": "Sitimisele kungena esivumelwaneni naNkulunkulu wetfu kutsi sente intsandvo yakhe, silalele imiyaleto yakhe etintfweni tonkhe layawusiyaleta ngato, tonkhe tinsuku tetfu letisasisalele, kute singatiletseli etikwetfu kuhlupheka lokungapheli, njengoba kukhulume ingilosi, kute singanatsi enkomishini yelulaka lwaNkulunkulu.",
                "6": "Manje, lawa ngemavi inkhosi Bhenjamini leyayiwafisa kubo; ngako-ke yatsi kubo: Nikhulume emavi lebengiwafisa; sivumelwano lenisentile sivumelwano lesilungile.",
                "7": "Manje, ngenca yesivumelwano lenisentile nitobitwa ngekutsi nibantfwana baKhristu, emadvodzana akhe, kanye nemadvodzakati akhe; ngoba buka, ngalolusuku unitele ngekwakamoya; ngoba nitsi tinhlitiyo tenu tishintjile ngekukholwa egameni lakhe; ngako-ke, nitelwe nguye seningemadvodzana kanye nemadvodzakati akhe.",
                "8": "Ngaphansi kwalelibito nikhululiwe, kute lelinye libito leningakhululwa ngalo. Kute lelinye libito leliniketiwe lekungeta ngalo insindziso; ngako-ke, ngifuna kutsi nemukele kubitwa ngelibito laKhristu, nonkhe nine leningene esivumelwaneni naNkulunkulu kutsi nilalele kute kube sekupheleni kwetimphilo tenu.",
                "9": "Kuyawukwenteka kutsi loyo lowenta loku uyawutfolakala esandleni sangesekudla saNkulunkulu, ngoba uyawulati libito layawubitwa ngalo; ngoba uyawubitwa ngelibito laKhristu.",
                "10": "Manje kuyawukwenteka, kutsi loyo longayukwemukela kubitwa ngelibito laKhristu kufanele abitwe ngalelinye libito; ngaloko-ke, uyawutitfola asesandleni sangesencele saNkulunkulu.",
                "11": "Ngifuna kutsi nikhumbule, kutsi leli libito lengatsi ngitoninika lona lelingeke lesulwe nanini, ngaphandle kwekutsi kube ngenca yesiphambeko; ngako-ke, caphelani kutsi ningaphambuki kute lelibito lingesulwa etinhlitiyweni tenu.",
                "12": "Ngitsi kini, ngifuna kutsi nite nikhumbule kuligcina libhaliwe njalo lelibito etinhlitiyweni tenu, kute ningatfolakali ngasesandleni sangesencele saNkulunkulu, kodvwa kutsi nilive niphindze nilati livi leniyawubitwa ngalo, ngalokunjalo, nelibito layawunibita ngalo.",
                "13": "Ngoba umuntfu angayati kanjani inkhosi langazange ayisebentele, nalongatiwa kuyo, lokhashane nemicabango kanye netifiso tenhlitiyo yayo na?",
                "14": "Ngetulu kwaloko, ngabe umuntfu angayitsatsa yini imbongolo lengeyakamakhelwane wakhe ayigcine na? Ngitsi kini, Cha; angeke avume nekutsi idle emkhatsini wemhlambi wakhe, kodvwa utawuyicosha ayikhiphele ngaphandle. Ngitsi kini, kuyawuba njalo nasemkhatsini wenu uma ningalati libito lenibitwa ngalo.",
                "15": "Ngako-ke ngifuna kutsi nisime ninganyakatiswa, nikhule njalo ekwenteni imisebenti lemihle, kute Khristu, iNkhosi Nkulunkulu loneMandla Onkhe, anente nibe ngebakhe, kute niletfwe ezulwini, kute nizuze insindziso yaphakadze kanye nekuphila lokuphakadze, ngekuhlakanipha nangemandla, nangekulunga, kanye nangemusa waloyo lowadala tintfo tonkhe, ezulwini nasemhlabeni longuNkulunkulu longetulu kwako konkhe. Amen."
            },
            "6": {
                "1": "Manje, inkhosi Bhenjamini yacabanga kutsi kwakukuhle, emvakwekutsi seyicedzile kukhuluma kubantfu, kutsi itsatse emabito abo bonkhe labo labebangene esivumelwaneni naNkulunkulu kutsi bagcine imiyaleto yakhe.",
                "2": "Futsi kwenteka kutsi kwakute namunye umuntfu, ngaphandle kwebantfwana labancane, longangenanga esivumelwaneni wamukela Khristu wabitwa ngelibito lakhe.",
                "3": "Ngetulu kwaloko, kwenteka kutsi ngesikhatsi inkhosi Bhenjamini seyisentile siphetfo sayo tonkhe leti tintfo, seyingcwelisile indvodzana yayo Mosiya kutsi ibe ngumbusi kanye nenkhosi ngetulu kwebantfu bayo, seyiyiniketile imiyaleto mayelana nembuso, ngetulu kwaloko seyibabekile baphristi kutsi bafundzise bantfu, kute ngaloko bayive baphindze bayati imiyaleto yaNkulunkulu, nekutsi babaphehlele ekukhumbuleni sifungo labasenta, yasikhulula sicuku, babuyela emuva, wonkhe umuntfu, njengekwemindeni yabo, etindlini tabo.",
                "4": "Mosiya wacala kubusa esikhundleni seyise. Wacala kubusa ngemnyaka wemashumi lamatsatfu eminyaka yakhe yebudzala, loku kwenta sekukonkhe, cishe iminyaka lengemakhulu lamane nemashumi lasikhombisa nesitfupha kusukela ngesikhatsi Lehi ashiya eJerusalema.",
                "5": "Inkhosi Bhenjamini yaphila iminyaka lemitsatfu yase-iyafa.",
                "6": "Futsi kwenteka kutsi inkhosi Mosiya yahamba etindleleni teNkhosi, yatigcina tehlulelo tayo kanye nemitsetfo yayo, yayigcina imiyaleto yayo kuto tonkhe tintfo noma ngabe yini leyayimyalete ngayo.",
                "7": "Inkhosi Mosiya yenta bantfu bayo kutsi balime umhlabatsi. Naye ngalokunjalo, lucobo lwakhe, wawulima umhlabatsi, kute ngaloko angabi ngumtfwalo kubantfu bakhe, kute ente njengoba uyise bekentile kuto tonkhe tintfo. Akutange kube khona umbango emkhatsini wabo bonkhe bantfu bakhe sikhatsi lesingangeminyaka lemitsatfu."
            },
            "7": {
                "1": "Manje, kwenteka kutsi emvakwekutsi inkhosi Mosiya seyibe nekuthula njalonjalo sikhatsi lesingangeminyaka lemitsatfu, yaba nesifiso sekwati mayelana nebantfu labahamba bayohlala eveni lemaLehi-Nefi, noma edolobheni lemaLehi-Nefi; ngoba bantfu bakhe bebangakeva lutfo ngabo kusukela ngesikhatsi bahamba eveni laseZarahemla.",
                "2": "Futsi kwenteka kutsi inkhosi Mosiya yavuma kutsi emadvodza lacinile lalishumi nesitfupha akhuphukele eveni lemaLehi-Nefi, kuyobuta mayelana nabomnakabo.",
                "3": "Futsi kwenteka kutsi ngakusasa acala kukhuphuka, kuwo kwakhukhona lomunye longu-Amoni, lobekayindvodza lecinile lenemandla, bekawesitukulwane saZarahemla, ngetulu kwaloko bekangumholi wabo.",
                "4": "Manje, bebangayati indlela lebekumele bahambe ngayo ehlane kukhuphukela eveni lemaLehi-Nefi; ngako ke bazulazula tinsuku letiningi ehlane, tinsuku letingemashumi lamane bazulazula.",
                "5": "Ngesikhatsi sebazulazule tinsuku letingemashumi lamane bafika egcumeni, lelisenyakatfo yelive laseShilomu, lapho bamisa emathende abo.",
                "6": "Amoni watsatsa bomnakabo labatsatfu, emabito abo kwakubo-Amalekhi, Helemi kanye naHemi, behlela entasi eveni laNefi.",
                "7": "Buka, bahlangana nenkhosi yebantfu labebaseveni laNefi, kanye naseveni laseShilomu, bebatungeletwe bogadzi benkhosi, batsatfwa, baboshwa, baphindze bafakwa ejele.",
                "8": "Futsi kwenteka emvakwekutsi sebasejele tinsuku letimbili baphindze baletfwa phambi kwenkhosi, tibopho tabo tacegiswa, bamiswa phambi kwenkhosi, bavunyelwa, noma bayaletwa, kutsi baphendvule imibuto leyayitoyibuta kubo.",
                "9": "Yatsi kubo: Bukani, mine nginguLimhayi, indvodzana yaNowa, lobekayindvodzana yaNefi lowakhuphuka waphuma eveni laseZarahemla kute atfole lelive njengelifa, lokwakulive laboyise, lowentiwa inkhosi ngelivi lebantfu.",
                "10": "Manje, ngifisa kwati sizatfu sekutsi nibe nesibindzi lesingaka sekusondzela edvute netindvonga talelidolobha, ngesikhatsi mine, lucobo lwami, benginabogadzi bami ngephandle kwelisango.",
                "11": "Manje, ngalesi sizatfu nginivumele kutsi nisindziswe, kute ngibute ngani, kungenjalo ngabe ngente kutsi bogadzi bami banibulale. Nivumelekile kutsi nikhulume.",
                "12": "Manje, ngesikhatsi Amoni abona kutsi bekavumelekile kukhuluma, waya ngaphambili wakhotsama phambi kwenkhosi; waphindze waphakama watsi: Awu nkhosi, ngiyabonga kakhulu phambi kwaNkulunkulu ngalolusuku kutsi ngisaphila, futsi ngisavunyelwe kutsi ngikhulume; ngitawutama kukhuluma ngesibindzi;",
                "13": "Ngoba ngicinisekile kutsi kube bewungati bewungeke uvume kutsi ngifakwe leti tibopho. Ngoba mine ngingu-Amoni, nginguwesitukulwane saZarahemla, futsi ngikhuphukile ngaphuma eveni laseZarahemla kutsi ngitobuta mayelana nabomnaketfu, Zenifi labanyusa baphuma kulelo live.",
                "14": "Manje, kwenteka kutsi emvakwekutsi Limhayi sekawavile lamavi ku-Amoni, wajabula kakhulu, watsi: Manje, sengiyati ngekweliciniso kutsi bomnaketfu labebaseveni laseZarahemla basaphila. Futsi manje, ngitawutfokota; kusasa ngitawukwenta kutsi bantfu bami batfokote nabo.",
                "15": "Ngoba buka, sisebugcilini kumaLamani, sitseliswe ngemtselo lokumatima kuwutfwala. Manje, buka, bomnaketfu batawusikhulula ebugcilini betfu, noma basikhiphe etandleni temaLamani, sitawuba tigcili tabo; ngoba kuncono kutsi sibe tigcili kumaNefi kunekutsi sikhokhe umtselo enkhosini yemaLamani.",
                "16": "Manje, inkhosi Limhayi yayaleta bogadzi bayo kutsi bangabe basambopha Amoni noma bomnakabo, kodvwa yenta kutsi bahambe baye egcumeni lelalisenyakatfo yaseShilomu, baletse bomnakabo edolobheni, kute ngaloko badle, banatse, batiphumute emisebentini yeluhambo lwabo; ngoba bebahlushwe tintfo letiningi; bebahlushwe yindlala, koma, kanye nekukhatsala.",
                "17": "Manje, kwenteka ngakusasa kutsi inkhosi Limhayi yatfumela simemetelo emkhatsini wabo bonkhe bantfu bayo, kutsi babutsane ndzawonye ethempelini, kutova emavi labekatowakhuluma.",
                "18": "Futsi kwenteka kutsi emvakwekutsi sebabutsene ndzawonye yakhuluma kubo ngalendlela, itsi: Awu nine, bantfu bami, phakamisani tinhloko tenu nidvudvuteke; ngoba bukani, sikhatsi sesifikile, noma asisekho khashane kakhulu, lapho singeke sibe ngaphansi kwetitsa tetfu, nanoma bumatima betfu bubuningi, bube lite; noko ngiyetsemba busesele bumatima lobunemphumela losatawukwentiwa.",
                "19": "Ngako-ke, phakamisani tinhloko tenu, nitfokote, nibeke litsemba lenu kuNkulunkulu, kuloyo Nkulunkulu lobekanguNkulunkulu wa-Abrahama, na-Isaka, kanye naJakobe; loyo Nkulunkulu lowakhipha bantfwana baka-Israyeli eveni laseGibhithe, wenta kutsi bahambe badzabule Lwandle loluBovu emhlabatsini lowomile, wabondla ngemana kute bangabhubhi ehlane; futsi tiningi letinye tintfo labentela tona.",
                "20": "Futsi ngetulu kwaloko, yena kanye loyoNkulunkulu ukhiphe bobabe betfu eveni laseJerusalema, wabagcina wabalondvolota bantfu bakhe kute kube manje; bukani, kungenca yekungalungi kanye netinengiso tetfu kutsi usiletse ebugcilini.",
                "21": "Nine nonkhe nibofakazi ngalolusuku, kutsi Zenifi, lowentiwa inkhosi ngetulu kwalaba bantfu, bekanenshisekelo lenkhulu kutsi atfole live laboyise, ngako-ke wakhohliswa ngebucili kanye nangemacebo enkhosi Lamani, lowatsi ekubeni angene esivumelwaneni nenkhosi Zenifi, ekubeni atinikele etandleni takhe kuphatfwa kwencenye yalelive, noma lidolobha lemaLehi-Nefi, nelidolobha laseShilomu kanye nelive lelitungeletiwe—",
                "22": "Konkhe loku yakwenta, ngenhloso yinye yekuletsa laba bantfu ebugcilini noma ngaphansi kwayo. Bukani, tsine ngalesi sikhatsi sikhokha umtselo enkhosini yemaLamani, lokulinani leliyincenye yinye yemmbila wetfu, kanye nemabele etfu, nako konkhe kwetfu lokuyinhlavu kwalo lonkhe luhlobo, kanye nencenye yinye yekwentalo yemhlambi wetimvu kanye nemhlambi wetinkhomo tetfu; nencenye yinye yako konkhe lesinako noma lesikuphetse inkhosi yemaLamani iyakufuna kitsi, noma timphilo tetfu.",
                "23": "Manje, ngabe loku akusiko matima yini kukutfwala na? Ngabe loku, akusiyo yini, inhlupheko, lenkhulu kitsi na? Manje, bukani, ngabe sikhulu kanganani sizatfu sekutsi silile na?",
                "24": "Yebo, ngitsi kini, tinkhulu tizatfu letenta silile; ngoba bukani bangaki bomnaketfu lababulawa, ingati yabo yacitselwa lite, konkhe ngenca yebubi.",
                "25": "Ngoba kube laba bantfu bebangawelanga esiphambekweni iNkhosi yayingeke ivume kutsi lobu bubi lobukhulu kangaka behlele etikwabo. Kodvwa bukani, abawalalelanga emavi ayo; kodvwa kwavuka imibango emkhatsini wabo, kangangekutsi bacitsa ingati emkhatsini wabo lucobo.",
                "26": "Umphrofethi weNkhosi bambulele; yebo, indvodza lekhetsiwe yaNkulunkulu, leyabatjela ngebubi babo kanye netinengiso, yaphrofetha ngetintfo letiningi letitokwenteka, yebo, nangekuta kwaKhristu.",
                "27": "Ngenca yekutsi watsi kubo Khristu bekanguNKulunkulu, Babe wato tonkhe tintfo, watsi uyotsatsa umfanekiso wemuntfu, kuyoba ngumfanekiso umuntfu ladalwe ngawo ekucaleni; noma ngalamanye emavi, watsi umuntfu bekadalwe ngemfanekiso waNkulunkulu, nekutsi Nkulunkulu uyokwehlela emkhatsini webantfwana bebantfu, atsatse umtimba wenyama nengati, futsi ahambe emhlabeni wonkhe.",
                "28": "Manje, ngenca yekutsi washo loku, bambulala; tiningi kakhulu tintfo labatenta letehlisela lulaka lwaNkulunkulu etikwabo. Ngako-ke, ngubani lomangalako kutsi basebugcilini, kanye nekutsi bashaywa ngetinhlupheko letibuhlungu na?",
                "29": "Ngoba bukani, iNkhosi itsite: Angitubasita bantfu bami ngelusuku lwesiphambeko sabo; kodvwa ngitawutibiyela tindlela tabo kute bangaphumeleli; tento tabo tiyawukuba sikhubekiso phambi kwabo.",
                "30": "Ngetulu kwaloko, itsi: Uma bantfu bami bayawuhlanyela kungcola bayawuvuna emakhoba abo kuso sivunguvungu; futsi umphumela waloko ngushevu.",
                "31": "Ngetulu kwaloko itsi: Uma bantfu bami bayawuhlanyela kungcola bayawuvuna umoya wasemphumalanga, loletsa imbubhiso ngekushesha.",
                "32": "Manje, bukani, setsembiso seNkhosi sigcwalisekile, nishayiwe niphindze nisetinhluphekweni.",
                "33": "Kodvwa uma nitawuphendvukela eNkhosini ngenhloso legcwele yenhlitiyo, nibeke litsemba lenu kuyo, niyisebentele ngako konkhe kukhutsala kwengcondvo, uma nitawukwenta loku, ngekwentsandvo nangekwesifiso sayo, itawunikhipha ebugcilini."
            },
            "8": {
                "1": "Futsi kwenteka kutsi emvakwekutsi inkhosi Limhayi seyicedzile kukhuluma kubantfu bayo, ngoba yakhuluma letiningi tintfo kubo kodvwa timbalwa kuphela tato lengitibhalile kulencwadzi, yatjela bantfu bayo tonkhe tintfo mayelana nabomnakabo labebaseveni laseZarahemla.",
                "2": "Futsi yenta kutsi Amoni eme ngembili kwesicuku, asilandzise konkhe lokwakwentekile kubomnakabo kusukela ngesikhatsi lapho Zenifi ahamba aphuma kulelolive kute kube sikhatsi lapho yena lucobo ahamba aphuma kulelolive.",
                "3": "Ngetulu kwaloko waphindza wabalandzisa emavi ekugcina inkhosi Bhenjamini leyayibafundzisa wona, wawachaza kubantfu benkhosi Limhayi, kute bawacondze onkhe emavi leyawakhuluma.",
                "4": "Futsi kwenteka kutsi emvakwekutsi sekakwentile konkhe loku, inkhosi Limhayi yasikhulula sicuku, yenta kutsi wonkhe umuntfu abuyele endlini yakhe.",
                "5": "Futsi kwenteka kutsi yenta kutsi bongcwengcwe labebacuketse umbhalo webantfu bayo kusukela ngesikhatsi besuka eveni laseZarahemla, baletfwe phambi kwa-Amoni, kute abafundze.",
                "6": "Manje, masinyane nje emvakwekutsi Amoni sekawufundzile lombhalo, inkhosi yafuna kwati kuye kutsi bekangakwati yini kuhumusha tilimi, Amoni wayitjela kutsi bekangeke akwati.",
                "7": "Inkhosi yatsi kuye: Ngekudzabuka ngenca yetinhlupheko tebantfu bami, ngenta kutsi labangemashumi lamane nakutsatfu bebantfu bami batsatse luhambo baye ehlane, kute ngaloko batfole live laseZarahemla, kute sicele kubomnaketfu kutsi basikhiphe ebugcilini.",
                "8": "Balahleka ehlane sikhatsi lesitinsuku letiningi, noko bebakhutsele, abalitfolanga live laseZarahemla kodvwa babuyela kulelive, sebahambe eveni lelisemkhatsini wemanti lamaningi, sebatfole live lelaligcwele ematsambo ebantfu, kanye newetilwane, ngetulu kwaloko ligcwele takhiwo letatibhidlikile talo lonkhe luhlobo, sebatfole live lebelikadze ligcwaliswe bantfu labebabaningi njengeticuku taka-Israyeli.",
                "9": "Futsi kufakaza kutsi tintfo lebebatishito tiliciniso babuya nabongcwengcwe labangemashumi lamabili nakune labagcwele imifanekiso lecoshiwe, futsi bebabeligolide lelimsulwa.",
                "10": "Buka, ngetulu kwaloko, baletse tivikelo tesifuba, letinkhulu, telitfusi kanye nekhopha, futsi tinhle kakhulu.",
                "11": "Ngetulu kwaloko, baletse tinkemba, tibambo tato lesetibolile, kukhalipha kwato kwasekudliwe kutfomba; kute namunye kulelive lokwatiko kuhumusha lulwimi noma imifanekiso lecoshiwe lekubongcwengcwe. Kungako-ke ngitsite kuwe: ungakwati yini kuhumusha na?",
                "12": "Ngiyaphindza ngitsi kuwe: kukhona yini lomatiko lokwati kuhumusha na? Ngoba ngifisa kutsi lemibhalo ihunyushelwe elulwimini lwetfu; ngoba, mhlawumbe, itawusinika lwati ngensali yalaba bantfu lababhujiswa, lapho lemibhalo yavela khona; noma, mhlawumbe, itosinika lwati ngabo labantfu lababhujiswa; nginesifiso sekwati sizatfu sekubhujiswa kwabo.",
                "13": "Manje Amoni watsi kuyo: Ngingakutjela ngesiciniseko, Awu nkhosi, ngemuntfu longakwati kuhumusha imibhalo; ngoba yena unaloko lakwati kubuka kuko, ahumushe yonkhe imibhalo yasendvulo; kusipho lesivela kuNkulunkulu. Letintfo tibitwa ngekutsi tihumushi, kute umuntfu lokwati kubuka kuto ngaphandle kwekutsi ayaletiwe, hleze abuke loko lokungakafaneli bese uyabhubha. Loyo loyaletwa kutsi abuke kuto, loyo ubitwa ngemboni.",
                "14": "Buka, inkhosi yebantfu labaseveni laseZarahemla nguye umuntfu loyaletiwe kutsi ente leti tintfo, futsi lonalesi sipho lesikhulu lesivela kuNkulunkulu.",
                "15": "Inkhosi yatsi umboni mkhulu kunemphrofethi.",
                "16": "Futsi Amoni watsi umboni ungumembuli kanye nemphrofethi; leso sipho lesikhulu kute umuntfu longaba naso, ngaphandle kwekutsi abe nemandla aNkulunkulu, lokute muntfu longaba nawo; noko umuntfu longaba nemandla lamakhulu aniketwe wona avela kuNkulunkulu.",
                "17": "Kodvwa umboni angati ngetintfo letendlulile, ngalokunjalo nangetintfo letisatokwenteka, ngebahumushi tonkhe tintfo tiyawukwembulwa, noma, lokungenani, tintfo letisitsekile tiyawukwentiwa tibonakale, netintfo letifihlakele tiyawukwembulwa, ngetulu kwaloko kuyawukwembulwa tintfo ngato lebetingeyawukwatiwa ngaphandle kwato.",
                "18": "Ngaleyondlela Nkulunkulu wente tindlela tekutsi umuntfu, ngelukholo, ente timangaliso letinkhulu; ngako-ke uba lusito lolukhulu kubantfu bakubo.",
                "19": "Manje, ngesikhatsi Amoni sekacedzile kukhuluma lamavi inkhosi yatfokota kakhulu, yabonga Nkulunkulu, itsi: Ngekungangabateki imfihlakalo lenkhulu icuketfwe ngekhatsi kwalaba bongcwengcwe, naleti tihumushi ngalokungangabateki tilungiswa ngenhloso yekusombulula tonkhe timfihlakalo letinje kubantfwana bebantfu.",
                "20": "Awu imangalisa kangakanani imisebenti yeNkhosi, kuyote kube nini ibeketelela bantfu bayo; yebo, bungakanani bumphumphutse nebumatima bekucondza kwebantfwana bebantfu; ngoba abakufuni kuhlakanipha, noma bafise kutsi kona kubabuse!",
                "21": "Yebo, banjengemhlambi wasendle wona lobalekela umelusi, usakateke, ubalekiswe, futsi udliwe tilwane tasendle."
            },
            "9": {
                "intro": "Umbhalo waZenifi—Umlandvo ngebantfu bakhe, kusukela ngesikhatsi bashiya eveni laseZarahemla kute kube sikhatsi lapho bakhululwa etandleni temaLamani.",
                "1": "Mine, Zenifi, ekubeni ngifundzisiwe ngalo lonkhe lulwimi lwemaNefi, nginelwati ngelive laNefi, noma live lelilifa lekucala labobabe betfu, futsi ekubeni ngitfunywe njengenhloli emkhatsini wemaLamani kute ngihlole emabutfo awo, kute libutfo letfu litseleke etikwawo phindze liwabhubhise—kodvwa ngesikhatsi ngibona loko lokwakukuhle emkhatsini wabo ngaba nesifiso sekutsi angabhujiswa.",
                "2": "Ngako-ke ngaphikisana nabomnaketfu ehlane, ngoba ngangifuna kutsi umbusi wetfu ente sivumelwano nawo; kodvwa ngenca yekutsi bekanelulaka futsi angumuntfu lowomela ingati wayaleta kutsi ngibulawe; kodvwa ngasindziswa kucitseka kwengati leningi; ngoba babe walwa nababe, umnakabo nemnakabo, kwate kwatsi sibalo lesikhulu selibutfo letfu labhujiswa ehlane; futsi sabuyela, labo betfu lebesisindzile, eveni laseZarahemla, kutsi siyolandzisa leyo ndzaba kubafati babo kanye nakubantfwana babo.",
                "3": "Futsi noko, mine nginenshisekelo lenkhulu yekutfola njengelifa live labobabe betfu, ngagcogca labaningi labebafisa kukhuphuka kuyotsatsa lelo live, futsi saphindze sacala luhambo lwetfu ehlane kukhuphukela eveni, kodvwa sabulawa yindlala kanye netinhlupheko letibuhlungu; ngoba sasephuta kukhumbula iNkhosi Nkulunkulu wetfu.",
                "4": "Noko, emvakwetinsuku letiningi sizulazula ehlane samisa emathende etfu endzaweni lapho bomnaketfu bebabulawelwe khona leyayisedvute nelive labo babe betfu.",
                "5": "Futsi kwenteka kutsi ngaphindza ngahamba nalamane emadvodza ami kuya edolobheni, saya enkhosini, kute ngati simo senkhosi, nekutsi ngati kutsi ngangingangena yini nebantfu bami futsi ngilitsatse live ngekuthula.",
                "6": "Ngangena ngaya enkhosini, futsi yavumelana nami kutsi ngingalitsatsa live lemaLehi-Nefi, kanye nelive laseShilomu.",
                "7": "Ngetulu kwaloko yayaleta kutsi bantfu bayo besuke kulelo live, kwatsi mine nebantfu bami sahamba saya kulelive kute silitsatse.",
                "8": "Sacala kwakha takhiwo, kanye nekulungisa tindvonga telidolobha, yebo, tindvonga telidolobha lemaLehi-Nefi, kanye nelidolobha laseShilomu.",
                "9": "Sacala kulima umhlaba, yebo, ngato tonkhe tinhlobo tetinhlanyelo, ngetinhlanyelo temmbila, netakolo, netemabele, netinesi, neteshemu, kanye netinhlanyelo tayo yonkhe inhlobo yetitselo; futsi sacala kwandza saphindze saphumelela eveni.",
                "10": "Manje kwakungemacebo kanye nebucili benkhosi Lamani, kutsi iletse bantfu bami ebugcilini, kutsi iyekele lelive kute silitsatse.",
                "11": "Ngako-ke kwenteka, kutsi emvakwekutsi sesihleli kulelive sikhatsi lesiyiminyaka lelishumi nakubili inkhosi Lamani yacala kukhatsateka, hleze bantfu bami bakhule bacine kulelive, futsi nekutsi bebangeke basakhona kubancoba baphindze babaletse ebugcilini.",
                "12": "Manje emaLamani bekabantfu labebangemavila futsi bakhonta tithico; ngako-ke bebanesifiso sekutsi basiletse ebugcilini, kute batitike ngemisebenti yetandla tetfu; yebo, kute batondle emihlanjini yemasimu etfu.",
                "13": "Ngako-ke kwenteka kutsi inkhosi Lamani yacala kuphehla bantfu bayo kutsi balwe nebantfu bami; ngako-ke kwacala kwaba khona timphi kanye nemibango kulelo live.",
                "14": "Ngoba, ngemnyaka welishumi nakutsatfu wekubusa kwami eveni laNefi, khashane eningizimu yelive laseShilomu, ngesikhatsi bantfu bami banatsisa baphindze badlisa imihlambi yabo, balima imihlaba yabo, libutfo lelikhulu lemaLamani latseleka etikwabo lacala kubabulala, nekubatsatsela imihlambi yabo, kanye nemmbila wemasimu abo.",
                "15": "Yebo, futsi kwenteka kutsi babaleka, bonkhe labo labangazange batfolwe, babalekela edolobheni laNefi, futsi bangicela kutsi ngitobavikela.",
                "16": "Futsi kwenteka kutsi ngabahlomisa ngebutjoki, nangemicibisholo, nangetinkemba, nangabocelemba, nangetagila, nangetilingi, kanye nangato tonkhe tinhlobo tetikhali lesasingatakha, futsi mine nebantfu bami sahamba sayolwa nemaLamani.",
                "17": "Yebo, ngemandla eNkhosi sahamba sayolwa nemaLamani; ngoba mine nebantfu bami sakhala kakhulu eNkhosini kutsi isikhulule etandleni tetitsa tetfu, ngoba sabese sivuselwa kukhumbula ngekukhululwa kwabobabe betfu.",
                "18": "Nkulunkulu wakuva kukhala kwetfu futsi wayiphendvula imithandazo yetfu; sahamba ngemandla akhe, yebo, sahamba sayolwa nemaLamani, futsi ngelusuku lunye kanye nebusuku sabulala tinkhulungwane letintsatfu nemashumi lamane nakutsatfu; sawabulala sate sawacosha sawakhiphela ngephandle kwelive letfu.",
                "19": "Futsi mine, lucobo lwami, ngetami tandla, ngasita kungcwaba labafile bawo. Buka, ngekudzabuka lokukhulu kanye nekulila, emakhulu lamabili nemashumi lasikhombisa nemfica abomnaketfu babulawa."
            },
            "10": {
                "1": "Futsi kwenteka kutsi saphindza sacala kwakha umbuso saphindze sahlala eveni ngekuthula. Ngenta kutsi kube khona tikhali temphi talo lonkhe luhlobo letentiwako, kute ngaloko ngibe netikhali tebantfu bami ngesikhatsi emaLamani aphindze eta kutolwa nebantfu bami.",
                "2": "Ngabeka bogadzi batungeleta live, kute emaLamani angaphindzi atselekele etikwetfu singakacapheli bese ayasibhubhisa; ngaleyondlela ngabavikela bantfu bami kanye nemihlambi yami, futsi ngabagcina ekuweleni etandleni tetitsa tetfu.",
                "3": "Futsi kwenteka kutsi salitsatsa live labobabe betfu iminyaka leminingi, yebo, sikhatsi lesiyiminyaka lengemashumi lamabili nakubili.",
                "4": "Ngenta kutsi emadvodza alime umhlabatsi, aphindze akhulise tonkhe tinhlobo talokuyinhlavu kanye nato tonkhe titselo letitinhlobonhlobo.",
                "5": "Ngenta kutsi besifazane batfunge, futsi batikhandle, basebente, bente tonkhe tinhlobo telineni lecolisakele, yebo, kanye nendvwangu leyinhlobonhlobo, kute sembatsise bungcunu betfu; ngaleyondlela saphumelela kulelive—ngaleyondlela saba nekuthula njalo kulelive sikhatsi lesiyiminyaka lengemashumi lamabili nakubili.",
                "6": "Futsi kwenteka kutsi inkhosi Lamani yafa, kwatsi indvodzana yayo yacala kubusa esikhundleni sayo. Futsi yacala kuphehla bantfu bayo kutsi bavukele bantfu bami; ngako-ke bacala kulungiselela imphi, kanye nekutohlasela bantfu bami.",
                "7": "Kodvwa bese ngititfumele tinhloli tami tatungeleta live laseShemloni, kute ngitfole ngekutilungiselela kwabo, kute ngibacaphele, kute bangatseleki etikwebantfu bami bababhubhise.",
                "8": "Futsi kwenteka kutsi bakhuphukela enyakatfo yelive laseShilomu, kanye nemabutfo abo lamaningi, emadvodza ahlome ngebutjoki, nangemicibisholo, nangetinkemba, nabocelemba, nangematje, kanye nangetilingi; futsi bebahhulile etinhloko tabo tate tangabi nalutfo; futsi bebabophe emabhande etikhumba atungelete tinkhalo tabo.",
                "9": "Futsi kwenteka kutsi ngenta kutsi besifazane kanye nebantfwana bebantfu bami babhaciswe ehlane; ngetulu kwaloko ngenta kutsi onkhe emadvodza lamadzala ami labekakwati kuphatsa tikhali, futsi ngalokunjalo nawo onkhe emajaha ami labekakwati kuphatsa tikhali, abutsane ndzawonye kute ahambe ayokulwa nemaLamani; ngababeka ngekwetigaba tabo, wonkhe umuntfu ngekweminyaka yakhe.",
                "10": "Futsi kwenteka kutsi sahamba sakhuphuka kutsi siyokulwa nemaLamani; futsi nanami, eminyakeni yami yebudzala, ngahamba ngakhuphuka ngayokulwa nemaLamani. Futsi kwenteka kutsi sahamba sakhuphuka ngemandla eNkhosi sayokulwa.",
                "11": "Manje, emaLamani bekangati lutfo mayelana neNkhosi, noma ngemandla eNkhosi, ngako-ke bebancike emandleni abo lucobo. Noko bebabantfu labanemandla, ngekwemandla ebantfu.",
                "12": "Bekatidlova, anelunya, futsi abantfu labomele ingati, akholelwa emasikweni abokhokho bawo, labengukutsi—Akholelwa kutsi wona akhishwa eveni laseJerusalema ngenca yebubi baboyise, futsi nekutsi wona aphatfwa kabi ehlane bomnakabo, ngetulu kwaloko aphatfwa kabi ngesikhatsi adzabula lwandle;",
                "13": "Ngetulu kwaloko, nekutsi wona aphatfwa kabi ngesikhatsi aseveni lekucala lebelilifa lawo, emvakwekutsi sekadzabule lwandle, futsi konkhe loku kungenca yekutsi Nefi bekatsembekile kakhulu ekugcineni imiyaleto yeNkhosi—ngako-ke bekatsandvwa yiNkhosi, ngoba iNkhosi yayiyiva imithandazo yakhe futsi iyiphendvula, phindze wahamba embili kulo luhambo lwabo ehlane.",
                "14": "Bomnakabo bamtfukutselela ngenca yekutsi bebangacondzi ngetento teNkhosi; ngetulu kwaloko bamtfukutselela emantini ngenca yekutsi batenta lukhuni tinhlitiyo tabo ngalokumelene neNkhosi.",
                "15": "Ngetulu kwaloko, bamtfukutselela ngesikhatsi sebafike eveni lesetsembiso, ngenca yekutsi batsi yena utsatse kuphatfwa kwebantfu etandleni tabo; futsi bebafuna kumbulala.",
                "16": "Ngetulu kwaloko, bamtfukutselela ngenca yekutsi wesuka waya ehlane njengoba iNkhosi beyimyaletile, futsi watsatsa imibhalo lebeyicoshwe kubongcwengcwe belitfusi, ngoba batsi wabaphanga.",
                "17": "Ngaloko afundzise bantfwana bawo kutsi babatondze, nekutsi bababulale, nekutsi babagebenge baphindze babaphange, futsi bente konkhe labebangakwenta kutsi bababhubhise; ngako-ke banentondvo yaphakadze kubantfwana baNefi.",
                "18": "Ngoba ngaso lesi sizatfu inkhosi Lamani, ngemacebo akhe, kanye nebucili bemanga akhe, kanye netetsembiso takhe letihle, wangikhohlisa, kutsi ngite ngiletse labantfu bami kulelive, kute bababhubhise; yebo, futsi sihluphekile leminyaka leminingi sikulelive.",
                "19": "Manje mine, Zenifi, emvakwekutsi sengitishito tonkhe leti tintfo kubantfu bami mayelana nemaLamani, ngabavusetela kutsi bahambe bayokulwa ngemandla abo, babeke litsemba labo eNkhosini; ngako-ke, salwa nawo, buso nebuso.",
                "20": "Futsi kwenteka kutsi sawacosha aphuma eveni letfu; futsi sawabulala ngekubulala lokukhulu, aba maningi kangangekutsi asiwabalanga.",
                "21": "Futsi kwenteka kutsi saphindze sabuyela eveni letfu, nebantfu bami baphindze bacala kwelusa imihlambi yabo, kanye nekulima umhlabatsi wabo.",
                "22": "Manje mine, sengimdzala, ngawuniketa umbuso kumunye wemadvodzana ami; ngako-ke, angisasho lutfo. Futsi shengatsi iNkhosi ingababusisa bantfu bami. Amen."
            },
            "11": {
                "1": "Manje kwenteka kutsi Zenifi waniketa Nowa umbuso, lomunye wemadvodzana akhe; ngako-ke Nowa wacala kubusa esikhundleni sakhe; futsi akahambanga etindleleni teyise.",
                "2": "Ngoba buka, akatange ayigcine imiyaleto yaNkulunkulu, kodvwa wahamba ngetifiso tenhlitiyo yakhe. Futsi bekanebafati labaningi kanye netintfombi. Wenta kutsi bantfu bakhe bone, baphindze bente loko lokwakunengekile emehlweni eNkhosi. Yebo, futsi benta bugwadla kanye nalo lonkhe luhlobo lwebubi.",
                "3": "Wabeka umtselo wencenye yinye kulokusihlanu kuko konkhe labebanako, incenye yinye kulokusihlanu yeligolide labo kanye nesiliva yabo, nencenye yinye kulokusihlanu yensimbi yabo leligugu, neyekhopha yabo, neyelitfusi labo kanye neyensimbi yabo; nencenye yinye kulokusihlanu yalokukhuluphalisiwe kwabo; futsi ngalokunjalo nencenye yinye kulokusihlanu yako konkhe lokuyinhlavu kwabo.",
                "4": "Konkhe loku wakutsatsa kute atondle yena, nebafati bakhe kanye netintfombi takhe; futsi ngalokunjalo nebaphristi bakhe, kanye nebafati babo kanye netintfombi tabo; ngako-ke besekatishintjile tindzaba tembuso.",
                "5": "Ngoba wabehlisa bonkhe baphristi labebagcotjwe nguyise, wagcoba labasha esikhundleni sabo, njengalabo labebaphakeme etinhlitiyweni tabo.",
                "6": "Yebo, futsi bondliwa ebuvileni babo, kanye nasekukhonteni kwabo tithico, kanye nasebugwadleni babo, ngemitselo inkhosi Nowa leyayiyibeke etikwebantfu bayo; ngaleyondlela bantfu basebenta kakhulu ekondleni bubi.",
                "7": "Yebo, futsi nabo baba ngulabakhonta tithico, ngenca yekutsi bebakhohliswe ngemavi lalite kanye nalayengako enkhosi kanye nebaphristi; ngoba bakhuluma tintfo letiyengako kubo.",
                "8": "Futsi kwenteka kutsi inkhosi Nowa yakha takhiwo letiningi naletinhle kakhulu; yatihlobisa ngemsebenti lomuhle welugodvo, kanye nato tonkhe tintfo letiligugu, teligolide, netesiliva, netensimbi, netelitfusi, netensimbi leligugu, kanye netekhopha;",
                "9": "Futsi ngetulu kwaloko watakhela sigodlo lesikhulu, kanye nesihlalo sebukhosi emkhatsini waso, konkhe lokwakungekwesigodvo lesihle kwakuhlotjiswa ngeligolide nangesiliva kanye nangetintfo letiligugu.",
                "10": "Futsi ngetulu kwaloko wenta kutsi tisebenti takhe tente tonkhe tinhlobo temsebenti lomuhle ngekhatsi kwetindvonga telithempeli, ngesigodvo lesihle, nangekhopha, kanye nangelitfusi.",
                "11": "Futsi tihlalo letatibekelwe baphristi labakhulu, letatingetulu kunato tonkhe letinye tihlalo, watihlobisa ngeligolide lelimsulwa, futsi wenta kutsi kwakhiwe ludvonga phambi kwato kuphakama kwalo kuma esifubeni kute baphumute imitimba yabo kanye nemikhono yabo kulo ngesikhatsi bakhuluma emanga kanye nemavi lalite kubantfu bakhe.",
                "12": "Futsi kwenteka kutsi wakha umbhoshongo dvute nelithempeli; yebo, umbhoshongo lomudze kakhulu, lomudze ngendlela yekutsi bekangakwati kuma etulu kwesicongo sawo abuke live laseShilomu, ngalokunjalo nelive laseShemloni, lokwakungelemaLamani; futsi bekangakwati kubuka live ndzawotonkhe.",
                "13": "Futsi kwenteka kutsi wenta kutsi kwakhiwe takhiwo letiningi eveni laseShilomu; wenta kutsi kwakhiwe umbhoshongo lomkhulu egcumeni lelalisenyakatfo yelive laseShilomu, lebekuyindzawo yekuphumula yebantfwana baNefi ngesikhatsi babaleka baphuma eveni; futsi loku wakwenta ngemcebo lawutfola ngemtselo webantfu bakhe.",
                "14": "Futsi kwenteka kutsi wabeka inhlitiyo yakhe emcebeni wakhe, wacitsa sikhatsi sakhe ngekuhlala ngesiphitsiphitsi nebafati bakhe kanye netintfombi takhe; futsi ngalokunjalo nebaphristi bakhe bacitsa sikhatsi sabo netingwadla.",
                "15": "Futsi kwenteka kutsi wahlanyela tivini tatungeleta live; wakha tikhamo teliwayini, wenta liwayini leliningi; ngako-ke waba ngumnatsi weliwayini, kanjalo nebantfu bakhe.",
                "16": "Futsi kwenteka kutsi emaLamani acala kuhlasela bantfu bakhe, afikela labalinani lelincane, ababulalela emasimini abo, nangesikhatsi beluse imihlambi yabo.",
                "17": "Futsi inkhosi Nowa yatfumela bogadzi batungeleta live kute awagcine akhashane; kodvwa ayitfumelanga linani lelanele, emaLamani atseleka etikwabo ababulala, futsi achuba imihlambi leminingi yabo ayikhipha eveni; ngako-ke emaLamani acala kubabhubhisa, kanye nekusebentisa inzondo yawo kubo.",
                "18": "Futsi kwenteka kutsi inkhosi Nowa yatfumela emabutfo ayo kuyokulwa nawo, futsi bawabuyisela emuva, noma bawabuyisela emuva kwesikhashana; ngako-ke, babuyela emuva batfokotile emphangweni yabo.",
                "19": "Manje, ngenca yaloku kuncoba lokukhulu baphakama ngekutigcabha kwetinhlitiyo tabo, batigabatisa ngemandla abo, basho nekutsi labangemashumi lasihlanu babo bangamelana netinkhulungwane temaLamani; futsi batikhukhumeta ngalendlela, bajabula ngengati, kanye nangekucitseka kwengati yabomnakabo, loku bakwenta ngenca yebubi benkhosi yabo kanye nebaphristi.",
                "20": "Futsi kwenteka kutsi kwakukhona indvodza emkhatsini wabo libito layo kwakungu-Abinadi; wahamba emkhatsini wabo, wacala kuphrofetha, atsi: Bukani, naku lokushiwo yiNkhosi, ingiyalete ngalendlela, itsi, Hamba, utsi kulabantfu, naku lokushiwo yiNkhosi—Maye kulaba bantfu, ngoba ngitibonile tinengiso tabo, nebubi babo, kanye nebugwadla babo; futsi ngaphandle kwekutsi baphendvuke ngitawubahambela ngentfukutselo yami.",
                "21": "Futsi ngaphandle kwekutsi baphendvuke baphindze babuyele eNkhosini Nkulunkulu wabo, buka ngitawubanikela etandleni tetitsa tabo; yebo, futsi bayawuletfwa ebugcilini; futsi bayawuhlushwa ngesandla setitsa tabo.",
                "22": "Futsi kuyawukwenteka kutsi bayawukwati kutsi mine ngiyiNkhosi Nkulunkulu wabo, futsi nginguNkulunkulu lonesikhwele, ngiyabuhambela bubi bebantfu bami.",
                "23": "Futsi kuyawukwenteka kutsi ngaphandle kwekutsi labantfu baphendvuke futsi babuyele eNkhosini Nkulunkulu wabo, bayawuletfwa ebugcilini; futsi kute namunye loyawubakhulula, ngaphandle kwekutsi kube yiNkhosi Nkulunkulu Somandla.",
                "24": "Yebo, futsi kuyawukwenteka kutsi ngesikhatsi bakhala kimi ngitawuphuta kukuva kukhala kwabo; yebo, futsi ngitawuvumela kutsi bashaywe titsa tabo.",
                "25": "Futsi ngaphandle kwekutsi baphendvuke ngesembatfo selisaka kanye nemlotsa, futsi bakhale kakhulu eNkhosini Nkulunkulu wabo, angeke ngiyive imithandazo yabo, noma ngibakhulule etinhluphekweni tabo; futsi naku lokushiwo yiNkhosi, futsi ingiyalete kanje.",
                "26": "Manje kwenteka kutsi ngesikhatsi Abinadi sekawakhulumile lamavi kubo bamtfukutselela, bafuna kutsatsa imphilo yakhe; kodvwa iNkhosi yamkhulula etandleni tabo.",
                "27": "Manje ngesikhatsi inkhosi Nowa seyivile ngalamavi labekakhulunywe ngu-Abinadi kubantfu, nayo ngalokunjalo yatfukutsela; yatsi: Ngubani Abinadi, kutsi tsine nebantfu bami singahlulelwa nguye, noma ngubani iNkhosi, leyawuletsa etikwebantfu bami inhlupheko lenkhulu kangaka na?",
                "28": "Nginiyaleta kutsi niletse Abinadi lapha, kute ngimbulale, ngoba usho letintfo kute aphehle bantfu bami kutsi batfukutselelane nguloyo kulomunye, noma avuse imibango emkhatsini webantfu bami; ngako-ke ngitawumbulala.",
                "29": "Manje emehlo ebantfu bekaphumphutsekisiwe, ngako-ke batenta lukhuni tinhlitiyo tabo ngalokumelene nemavi a-Abinadi, futsi kusukela ngaleso sikhatsi kuya phambili bafuna kumbamba. Futsi iNkhosi Nowa yayenta lukhuni inhlitiyo yayo ngalokumelene nemavi eNkhosi, futsi ayiphendvukanga etentweni tayo tebubi."
            },
            "12": {
                "1": "Futsi kwenteka kutsi emvakwesikhatsi lesiyiminyaka lemibili Abinadi wafika emkhatsini wabo atifihlile, kangangoba abatange bamati, futsi wacala kuphrofetha emkhatsini wabo, atsi: INkhosi ingiyalete kanje, itsi—Abinadi, hamba uphrofethe kulaba bantfu bami, ngoba batente lukhuni tinhlitiyo tabo ngalokumelene nemavi ami; abaphendvukanga etentweni tabo letimbi; ngako-ke, ngitawubahambela ngentfukutselo yami, yebo, ngentfukutselo yelulaka lwami ngitawubahambela ebubini kanye nasetinengisweni tabo.",
                "2": "Yebo, maye kulesi situkulwane! Futsi iNkhosi yatsi kimi: Yelula sandla sakho uphrofethe, utsi: Naku lokushiwo yiNkhosi, kuyawukwenteka kutsi lesi situkulwane, ngenca yebubi baso lobukhulu, siyawuletfwa ebugcilini, futsi siyawushaywa esihlatsini; yebo, siyawucoshwa bantfu, siphindze sibulawe; futsi emangce asemoyeni, netinja, yebo, kanye netilwane tasendle, tiyawuyishwabudzela inyama yaso.",
                "3": "Futsi kuyawukwenteka kutsi imphilo yenkhosi Nowa iyawuba lite njengengubo esitsandvweni lesishisako; ngoba uyawukwati kutsi mine ngiyiNkhosi.",
                "4": "Futsi kuyawukwenteka kutsi ngitawubashaya laba bantfu bami ngetinhlupheko letibuhlungu, yebo, ngendlala kanye namashayabhuce wesifo; futsi ngitawukwenta kutsi bahhewule imini yonkhe.",
                "5": "Yebo, futsi ngitawukwenta kutsi babe nemitfwalo leboshelwe emihlane yabo; futsi bayawuchutjelwa phambili njengembongolo lesimungulu.",
                "6": "Futsi kuyawukwenteka kutsi ngitawutfumela sangcotfo emkhatsini wabo, futsi siyawubashaya; ngetulu kwaloko bayawushaywa ngumoya wasemphumalanga; tilokatane tiyawukhatsata live labo futsi, tishwabudzele lokuyinhlavu kwabo.",
                "7": "Futsi bayawushaywa ngamashayabhuce wesifo lesikhulu—futsi konkhe loku ngitawukwenta ngenca yebubi kanye netinengiso tabo.",
                "8": "Futsi kuyawukwenteka kutsi ngaphandle kwekutsi baphendvuke ngitawubabhubhisa nya emhlabeni; noko bayawushiya umbhalo emvakwabo, ngitawugcinela letinye tive letiyawutfola lelive; yebo, naloku ngitawukwenta kute ngivete tinengiso talaba bantfu kuletinye tive. Futsi tiningi tintfo Abinadi latiphrofetha ngalokumelene nalabantfu.",
                "9": "Futsi kwenteka kutsi bamtfukutselela; bamtsatsa bamtfwala bambophile bamyisa phambi kwenkhosi, batsi enkhosini: Buka, siletse indvodza phambi kwakho lephrofethe bubi mayelana nebantfu bakho, itsi Nkulunkulu utawubabhubhisa.",
                "10": "Futsi ngetulu kwaloko iphrofethe bubi mayelana nemphilo yakho, itsi imphilo yakho iyawuba njengegubo esitsandvweni semlilo.",
                "11": "Futsi ngetulu kwaloko, itsite wena uyawuba njengeluhlanga, ngisho njengeluhlanga lolomile lwensimu, lakugijima tilwane ngetulu kwalo futsi lugcotjwagcotjwe phansi kwetinyawo.",
                "12": "Ngetulu kwaloko, itsi wena uyawuba njengembali yelugagane, lokutsi, uma seyivutsiwe ngalokuphelele, uma umoya uvunguta, ipheshulelwe etikwelive lonkhe. Futsi yenta shengatsi yiNkhosi lekukhulumile loko. Itsi konkhe loku kuyawuta kuwe ngaphandle kwekutsi uphendvuke, futsi loku kungenca yebubi bakho.",
                "13": "Manje, Awu nkhosi, bubi buni lobukhulu lobentile, noma tono tini letinkhulu letentiwe bantfu bakho, kutsi tsine sijeziswe nguNkulunkulu noma sehlulelwe ngulendvodza na?",
                "14": "Manje, Awu nkhosi, buka, tsine asinacala, nawe kanjalo, Awu nkhosi, awutange wone; ngako-ke, lendvodza icambe emanga mayelana nawe, futsi iphrofethe ngelite.",
                "15": "Buka, tsine sicinile, ngeke siye ebugcilini, noma sitsatfwe sitfunjwe titsa tetfu; yebo, futsi wena uphumelele kulelive, ngetulu kwaloko usatophumelela.",
                "16": "Buka, nayi lendvodza, siyiletsa kutakho tandla; ungenta noma yini kuyo loko lokubonakala kukuhle kuwe.",
                "17": "Futsi kwenteka kutsi inkhosi Nowa yenta kutsi Abinadi aphoswe ejele; waphindze wayaleta kutsi baphristi babutsane ndzawonye kute ibambe umhlangano nabo kutsi yenteni ngaye.",
                "18": "Futsi kwenteka kutsi batsi enkhosini: Mletse lapha kute simbute; inkhosi yayaleta kutsi akaletfwe phambi kwabo.",
                "19": "Bacala kumbuta, kute bamphice, kute ngaloko babe naloko labangambeka licala ngako; kodvwa wabaphendvula ngesibindzi, wayimela yonkhe imibuto yabo, yebo, bate bamangala nabo; ngoba wamelana nabo kuyo yonkhe imibuto yabo, wabancoba ngenkhulumo kuwo onkhe emavi abo.",
                "20": "Futsi kwenteka kutsi lomunye wabo watsi kuye: Asho kutsini lamavi labhaliwe, lafundziswe bobabe betfu, batsi:",
                "21": "Tinhle kangakanani etikwetintsaba tinyawo taloyo loletsa tindzaba letimnandzi; lomemetela kuthula; loletsa tindzaba letimnandzi tebuhle; lomemetela insindziso; lotsi kuSiyoni, Nkulunkulu wakho uyabusa;",
                "22": "Balindzi bakho bayawuphakamisa livi; ngelivi linye bayawuhlabela; ngoba bayawutibonela ngewabo emehlo lapho iNkhosi iphindza iletsa iSiyoni;",
                "23": "Hlokomani ngekujabula; hlabelelani kanyekanye nine tindzawo letitindzala taseJerusalema; ngoba iNkhosi ibadvudvutile bantfu bayo, iyihlengile iJerusalema;",
                "24": "INkhosi yembule sandla sayo lesingcwele emehlweni ato tokhe tive, futsi yonkhe imikhawulo yemhlaba iyawuyibona insidziso yaNkulunkulu wetfu na?",
                "25": "Manje Abinadi watsi kubo: Ngabe nibaphristi na, futsi nenta shengatsi nifundzisa laba bantfu, futsi nekutsi niyacondza ngamoya wekuphrofetha, kodvwa nifisa kwati kimi kutsi leti tintfo tisho kutsini?",
                "26": "Ngitsi kini, maye kini ngoba nigucule tindlela teNkhosi! Ngoba uma niticondza leti tintfo anitange nitifundzise; ngako-ke, nigucule tindlela teNkhosi.",
                "27": "Anitange nifise etinhlitiyweni tenu kucondza; ngako-ke, anibanga nako kuhlakanipha. Ngako-ke, nibafundzisani laba bantfu na?",
                "28": "Batsi: Sifundzisa umtsetfo waMosi.",
                "29": "Watsi kubo: Uma nifundzisa umtsetfo waMosi pho kuya ngani ningawugcini na? Kuya ngani nibeke tinhlitiyo tenu etikwemcebo na? Kuya ngani nenta bugwadla futsi nicitsa emandla enu netingwadla, yebo, nenta labantfu kutsi bente sono, kangangekutsi iNkhosi ibe nesizatfu sekungitfumela kutsi ngiphrofethe ngalokumelene nalaba bantfu, yebo, nangebubi lobukhulu ngalokumelene nalaba bantfu na?",
                "30": "Anati yini kutsi ngikhuluma liciniso na? Yebo, niyati kutsi ngikhuluma liciniso; futsi nifanele kutfutfumela phambi kwaNkulunkulu.",
                "31": "Futsi kuyawukwenteka kutsi niyawushaywa ngenca yebubi benu, ngoba nitsite nifundzisa umtsetfo waMosi. Futsi natini mayelana nemtsetfo waMosi na? Ngabe insindziso ita ngemtsetfo waMosi? Nitsini?",
                "32": "Baphendvula batsi insindziso yeta ngemtsetfo waMosi.",
                "33": "Kodvwa manje Abinadi watsi kubo: Ngiyati kutsi uma nigcina imiyaleto yaNkulunkulu nitawusindziswa; yebo, uma nigcina imiyaleto iNkhosi leyayiletsa kuMosi entsabeni yaseSinayi, letsi:",
                "34": "NgiyiNkhosi Nkulunkulu wakho, lokukhiphe eveni laseGibhithe, wakukhipha emtini webugcili.",
                "35": "Angeke ube nalomunye Nkulunkulu ngaphandle kwami.",
                "36": "Ungatenteli sitfombe lesibatiwe, noma umfanekiso wanoma yini lesezulwini ngetulu, noma tintfo letisemhlabeni ngaphansi.",
                "37": "Manje Abinadi watsi kubo, Ngabe nikwentile konkhe loku na? Ngitsi kini, Cha, anikakwenti. Futsi ngabe nibafundzisile yini laba bantfu kutsi kumele bente tonkhe leti tintfo na? Ngitsi kini, Cha, anitange."
            },
            "13": {
                "1": "Manje ngesikhatsi inkhosi seyiwavile lamavi, yatsi kubaphristi bayo: Susani lomfokati, nimbulale, ngoba singentani ngaye, ngoba uyahlanya.",
                "2": "Futsi beta ngaphambili betama kumbamba ngetandla tabo; kodvwa wamelana nabo, watsi kubo:",
                "3": "Ningangitsintsi, ngoba Nkulunkulu utonishaya uma nibeka tandla tenu kimi, ngoba angikawendlulisi umlayeto iNkhosi lengitfume kutsi ngiwuletse; futsi angikanitjeli ngaloko lenicele kutsi nginitjele kona; ngako-ke, Nkulunkulu angeke avume kutsi ngibhujiswe ngalesi sikhatsi.",
                "4": "Kodvwa kufanele ngigcwalise imiyaleto Nkulunkulu langiyalete ngayo; futsi ngenca yekutsi nginitjele liciniso ningitfukutselele. Ngetulu kwaloko, ngenca yekutsi ngikhulume livi laNkulunkulu ningehlulele ngekutsi ngiyahlanya.",
                "5": "Manje kwenteka kutsi emvakwekutsi Abinadi sekawakhulumile lamavi bantfu benkhosi Nowa abalokotsanga babeka tandla tabo kuye, ngoba Moya weNkhosi wawusetikwakhe, futsi buso bakhe bakhanya ngenkhatimulo lenkhulu, njengebaMosi ngesikhatsi asentsabeni yaseSinayi, ngesikhatsi akhuluma neNkhosi.",
                "6": "Futsi wakhuluma ngemandla nangeligunya lelivela kuNkulunkulu; wachubeka nemavi akhe, watsi:",
                "7": "Niyabona kutsi nite emandla ekungibulala, ngako-ke ngiyawucedzela umlayeto wami. Yebo, futsi ngiyacondza kutsi kuyanidzabula etinhlitiyweni tenu ngenca yekutsi nginitjela liciniso mayelana nebubi benu.",
                "8": "Yebo, futsi emavi ami anigcwalisa ngekumangala nekwetfuka, nangentfukutselo.",
                "9": "Kodvwa ngiyawucedzela umlayeto wami; futsi emvakwaloko akunandzaba kutsi ngiyakuphi, uma nje kusho kutsi ngiyasindziswa.",
                "10": "Kodvwa nguloku lenginitjela kona, lenikwentako ngami, emvakwaloku, kuyakuba njengesibonakaliso kanye nemfanekiso wetintfo letitokwenteka.",
                "11": "Manje nginifundzela imiyaleto yaNkulunkulu lesele, ngoba ngiyacondza kutsi ayikabhalwa etinhlitiyweni tenu; ngiyacondza kutsi nifundzile futsi nafundzisa bubi sikhatsi lesiningi setimphilo tenu.",
                "12": "Manje, niyakhumbula kutsi ngitse kini: Ungatenteli noma ngusiphi sithico lesibatiwe, noma ngabe ngumuphi umfanekiso walokusezulwini etulu, noma walokusemhlabeni ngaphansi, noma walokusemantini ngaphansi kwemhlaba.",
                "13": "Futsi ngetulu kwaloko: Ungatikhotsameli, noma utikhonte; ngoba mine iNkhosi Nkulunkulu wakho nginguNkulunkulu lonesikhwele, ngihambela bubi baboyise kubantfwana, kuso situkulwane sesitsatfu kanye nesesine salabo labangizondako.",
                "14": "Futsi ngikhombisa umusa kulabatinkhulungwane balabo labangitsandzako nalabagcina imiyaleto yami.",
                "15": "Ungaliphatsi ngelite libito leNkhosi Nkulunkulu wakho; ngoba iNkhosi angeke imtfole angenacala lophatsa ngelite libito lakhe.",
                "16": "Khumbula lusuku lweSabatha, ulugcine lungcwele.",
                "17": "Tinsuku letisitfupha uyawusebenta, wente ngato wonkhe umsebenti wakho;",
                "18": "Kodvwa lusuku lwesikhombisa, lisabatha leNkhosi Nkulunkulu wakho, ungenti noma ngangumuphi umsebenti, wena, noma indvodzana yakho, noma indvodzakati yakho, nesisebenti sakho lesidvuna, noma sisebenti sakho lesisikati, noma tinkhomo takho, noma ngabe ngusiphi sihambi lesingekhatsi kwelisango lakho.",
                "19": "Ngoba ngetinsuku letisitfupha iNkhosi yenta lizulu nemhlaba, nelwandle, kanye nako konkhe lokukuko; ngaloko-ke iNkhosi yalubusisa lusuku lwesabatha, futsi yalungcwelisa.",
                "20": "Hlonipha uyihlo nenyoko, kute tinsuku takho tandze eveni iNkhosi Nkulunkulu wakho lekunike lona.",
                "21": "Ungabulali.",
                "22": "Ungaphingi. Ungebi.",
                "23": "Ungafakazi emanga ngamakhelwane wakho.",
                "24": "Ungayihawukeli indlu yamakhelwane wakho, ungamhawukeli nemfati wamakhelwane wakho, noma sisebenti sakhe lesidvuna, noma sisebenti sakhe lesisikati, noma inkhabi yakhe, noma imbongolo yakhe, noma yini lengeyamakhelwane wakho.",
                "25": "Futsi kwenteka kutsi emvakwekutsi Abinadi sekayicedzile lenkhulumo watsi kubo: Ngabe nibafundzisile yini laba bantfu kutsi betame kwenta tonkhe leti tintfo kute bayigcine lemiyaleto na?",
                "26": "Ngitsi kini, Cha; ngoba kube nikwentile loko, iNkhosi beyingeke ingente kutsi ngite lapha futsi ngiphrofethe ngebubi mayelana nalaba bantfu.",
                "27": "Manje nitsi insindziso ita ngemtsetfo waMosi. Ngitsi kini kudzingekile kutsi niwugcine umtsetfo waMosi kwamanje; kodvwa ngitsi kini, sikhatsi siyawufika lapho kungasayudzingeka nanini kugcina umtsetfo waMosi.",
                "28": "Futsi ngetulu kwaloko, ngitsi kini, insindziso ayiti ngemtsetfo kuphela, futsi kube kwakungasiko ngenca yenhlawulo, leyo Nkulunkulu lucobo lwakhe layawuyenta ngenca yetono kanye nebubi bebantfu bakhe, kute babhubhe ngekungavimbeleki, nanoma kukhona umtsetfo waMosi.",
                "29": "Manje ngitsi kini kwakudzingekile kutsi kube khona umtsetfo loniketwa bantfwana baka-Israyeli, yebo, umtsetfo locine kakhulu; ngoba bebabantfu labebanetinhloko letilukhuni, bashesha kwenta bubi, futsi baphuta kukhumbula iNkhosi Nkulunkulu wabo;",
                "30": "Ngako-ke kukhona umtsetfo lebebanikwe wona, yebo, umtsetfo wetento kanye netimiso, umtsetfo lebekumele bawugcine ngebucotfo lusuku nelusuku, kute bagcinwe ekukhumbuleni Nkulunkulu kanye nemsebenti wabo kuye.",
                "31": "Kodvwa bukani, ngitsi kini, tonkhe leti tintfo tatitibonakaliso tetintfo letatitokuta.",
                "32": "Manje, ngabe bawucondza yini lomtsetfo na? Ngitsi kini, Cha, abawucondzanga bonkhe lomtsetfo; futsi loku kungenca yebulukhuni betinhlitiyo tabo; ngoba abacondzanga kutsi akunakuba khona namunye umuntfu losidziswako ngaphandle kwekutsi kube ngekuhlengwa nguNkulunkulu.",
                "33": "Ngoba bukani, ngabe Mosi akaphrofethanga yini kubo mayelana nekuta kwaMesiya, kanye nekutsi Nkulunkulu uyohlenga bantfu bakhe na? Yebo, futsi bonkhe baphrofethi baphrofetha kusukela ekucaleni kwemhlaba—ngabe abakhulumanga yini ngaloko lokutsi akufane naleti tintfo na?",
                "34": "Ngabe abashongo yini kutsi Nkulunkulu lucobo lwakhe uyowehlela phansi emkhatsini webantfwana bebantfu, atsatse simo semuntfu, futsi ahambe ngemandla lamakhulu etikwemhlaba wonkhe na?",
                "35": "Yebo, ngabe abashongo yini kutsi uyokwenta kube khona kuvuka kwalabafile, nekutsi yena, lucobo lwakhe, uyocindzetelwa futsi ahlushwe na?"
            },
            "14": {
                "1": "Yebo, Isaya akashongo yini kutsi: Ngubani lokholwe ngumbiko wetfu, futsi umkhono weNkhosi wembulelwe bani na?",
                "2": "Ngoba uyawukhula phambi kwakhe njengelihlumela lelitsambile, futsi nanjengemphandze lephuma emhlabatsini lowomile; akanasimo noma buhle; futsi ngesikhatsi sesimbona kute buhle lesiyobe sesibufuna kute simtsandze.",
                "3": "Udzelelwe futsi waliwa bantfu; umuntfu wetinsizi, futsi lowatiko ngekuhlupheka; futsi sibufihlile buso betfu kuye; wadzelelwa, futsi asimatisanga.",
                "4": "Ngempela utetfwele tinsizi tetfu, futsi wakwetjatsa kuhlupheka kwetfu; kodvwa tsine sayitsatsa ngekutsi umukuliwe, ushaywe nguNkulunkulu, futsi uhlushiwe.",
                "5": "Kodvwa walinyatwa ngenca yetiphambeko tetfu, futsi wafihlitwa ngenca yekona kwetfu, sijeziso saba setikwakhe; futsi ngemanceba emivimbo yakhe siyaphiliswa.",
                "6": "Sonkhe, njengetimvu, sidukile; nguloyo naloyo utihambela endleleni yakhe; futsi iNkhosi yetfwese yena kona kwetfu sonkhe.",
                "7": "Wacindzetelwa, futsi wahlushwa, kodvwa akawuvulanga umlomo wakhe; uletfwa njengemvana ekuhlatjweni, nanjengemvu phambi kwebahhuli bayo isimungulu kanjalo akawuvulanga umlomo wakhe.",
                "8": "Wakhishwa ejele kanye nasekwehlulelweni; futsi ngubani loyomemetela situkulwane sakhe na? Ngoba wancunywa eveni lalabaphilako; ngenca yetono tebantfu bami washaywa.",
                "9": "Futsi walibeka lithuna lakhe kanye nalababi, futsi kanye nalonjingile ekufeni kwakhe; noma yena angazange ente bubi, noma kwakungekho nemacebo emlonyeni wakhe.",
                "10": "Noko kwaba yintsandvo yeNkhosi kutsi alinyatwe; yamfaka elusizini, uma ungenta umphefumulo wakhe umnikelo wesono, yena uyoyibona intalelwane yakhe, uyawutelula tinsuku takhe, futsi intsandvo yeNkhosi iyawuphumelela esandleni sakhe.",
                "11": "Uyawububona buhlungu bemphefumulo wakhe, futsi uyawuneliswa; ngelwati lwayo inceku yami lelungile iyawubatfola bangenacala labaningi; ngoba uyawubutfwala bubi babo.",
                "12": "Ngako-ke ngitawumabela sabelo kanye nalabakhulu, futsi uyawuhlukanisa imphango nalabanemandla; ngoba uwutfululile umphefumulo wakhe ekufeni; futsi wabalwa kanye netoni; futsi watitfwala tono talabaningi, futsi watincengela toni."
            },
            "15": {
                "1": "Manje Abinadi watsi kubo: Ngifuna kutsi nicondze kutsi Nkulunkulu lucobo lwakhe uyawukwehlela phansi emkhatsini webantfwana bebantfu, futsi uyawubahlenga bantfwana bakhe.",
                "2": "Futsi ngenca yekutsi asenyameni uyawubitwa ngekutsi uyiNdvodzana yaNkulunkulu, futsi asente inyama yaba ngaphansi kwentsandvo yaBabe, unguBabe aphindze abe yiNdvodzana—",
                "3": "UnguYise, ngenca yekutsi watalwa ngemandla aNkulunkulu; futsi uyiNdvodzana ngenca yenyama; ngaleyondlela uba nguBabe kanye neNdvodzana—",
                "4": "Futsi banguNkulunkulu munye, yebo, yena kanye Babe waPhakadze wasezulwini kanye nasemhlabeni.",
                "5": "Ngako-ke inyama iba ngaphansi kwaMoya, noma iNdvodzana iba ngaphansi kwaBabe, banguNkulunkulu munye, lowahlushwa kulingwa, futsi akakuvumelanga kulingwa, kodvwa wavumela kutsi aphukutwe, abhacabulwe, acoshwe, futsi aphikwe bantfu bakhe.",
                "6": "Futsi emvakwakokonkhe loku, emvakwekwenta timangaliso letiningi letinkhulu emkhatsini webantfwana bebantfu, uyawuholwa, yebo, njengoba Isaya watsi, njengemvu phambi kwemhhuli isimungulu, njengoba kushiwo akawuvulanga umlomo wakhe.",
                "7": "Yebo, njengoba kushiwo naye uyawuholwa, abetselwe, futsi abulawe, inyama ibe ngaphansi kwekufa, intsandvo yeNdvodzana igwinywe yintsandvo yaBabe.",
                "8": "Futsi ngaleyondlela Nkulunkulu uyawutidzabula tibopho tekufa, asatfole kuncoba ngetulu kwekufa; anike iNdvodzana emandla kutsi incengele bantfwana bebantfu—",
                "9": "Asanyukele ezulwini, anebubele benhlitiyo, agcwaliswe ngemusa kubantfwana bebantfu; eme emkhatsini wabo kanye nekulunga; atidzabulile tibopho tekufa, atfwale bubi babo kanye netiphambeko tabo, abahlengile, futsi wanelisa tidzingeko tekulunga.",
                "10": "Manje ngitsi kini, ngubani loyawumemetela situkulwane sakhe na? Buka, ngitsi kini, uma umphefumulo wakhe sewentiwe umnikelo wesono uyawuyibona intalelwane yakhe. Manje nitsini na? Futsi ngubani loyawukuba yintalelwane yakhe na?",
                "11": "Bukani ngitsi kini, loyo lowavile emavi ebaphrofethi, yebo, bonkhe baphrofethi labangcwele labaphrofetha mayelana nekuta kweNkhosi—Ngitsi kini, bonkhe labo labawalalela emavi abo, futsi bakholwa kutsi iNkhosi iyawubahlenga bantfu bayo, futsi balindzela lolosuku lwekutsetselelwa kwetono tabo, ngitsi kini, ngulaba labayintalelwane yakhe, noma labatindlalifa tembuso waNkulunkulu.",
                "12": "Ngoba ngibo laba tono tabo latitfwala; ngibo laba labafela, kubahlenga etiphambekweni tabo. Manje, ngabe abasiyo yini intalelwane yakhe na?",
                "13": "Yebo, futsi ngabe akusibo yini baphrofethi, wonkhe umphrofethi lovule umlomo wakhe waphrofetha, longawelanga esiphambekweni, ngisho bonkhe baphrofethi labangcwele kusukela ekucaleni kwemhlaba na? Ngitsi kini bayintalelwane yakhe.",
                "14": "Futsi laba ngibo labamemetele kuthula, labaletse tindzaba letimnandzi, labamemetele insindziso; futsi batsi kuyo iSiyoni: Nkulunkulu wakho uyabusa!",
                "15": "Futsi Awu tatitinhle kanganani etikwetintsaba tinyawo tabo!",
                "16": "Futsi ngetulu kwaloko, tinhle kanganani etikwetintsaba tinyawo talabo namanje labamemetela kuthula!",
                "17": "Futsi ngetulu kwaloko, tinhle kanganani etikwetintsaba tinyawo talabo lokuyawutsi emvakwaloku bamemetele kuthula, yebo, kusukela ngalesi sikhatsi kuchubeka futsi ingunaphakadze.",
                "18": "Futsi bukani, ngitsi kini, akusiko loku kuphela. Ngoba Awu tinhle kanganani etikwetintsaba tinyawo taloyo loletsa tindzaba letimnandzi, loyo longumsunguli wekuthula, yebo, neNkhosi, lehlenge bantfu bayo; yebo, leletse insindziso kubantfu bayo;",
                "19": "Ngoba kube bekungasiko ngenca yekuhlengwa leyakwentela bantfu bayo, lokwalungiswa kusukela esisekelweni semhlaba, ngitsi kini, uma bekungasiko ngenca yaloku, bonkhe bantfu bekufanele babhubhe.",
                "20": "Kodvwa bukani, tibopho tekufa tiyawudzatjulwa, futsi iNdvodzana iyabusa, futsi inemandla ngetulu kwalabafile; ngako-ke, ifeza kuvuka kwalabafile.",
                "21": "Futsi kuta kuvuka, kuvuka kwekucala; yebo, kuvuka kwalabo labebakhona, kanye nalabo labakhona, kanye nalabo labayawuba khona, kute kube kuvuka kwaKhristu—ngoba uyawubitwa kanjalo.",
                "22": "Manje, kuvuka kwabo bonkhe baphrofethi, kanye nabo bonkhe labo labakholelwa emavini abo, noma bonkhe labo labagcina imiyaleto yaNkulunkulu, bayawuphuma ngekuvuka kwekucala; ngako-ke bakuvuka kwekucala.",
                "23": "Bavuselwa kutsi bahlale naNkulunkulu lobahlengile; ngaleyondlela banekuphila lokuphakadze kuKhristu, lodzabule tibopho tekufa.",
                "24": "Futsi laba ngibo labanesabelo ekuvukeni kwekucala; futsi ngibo laba labafe ngaphambi kwekufika kwaKhristu, basekungatini, bangatfolanga kutsi insindziso imenyetelwe kubo. Futsi ngaleyondlela iNkhosi ifeza kubuyiselwa kwalaba; futsi banesabelo ekuvukeni kwekucala, noma banekuphila lokuphakadze, bahlengwa yiNkhosi.",
                "25": "Futsi bantfwana labancane nabo banekuphila lokuphakadze.",
                "26": "Kodvwa bukani, nesabe, nitfutfumele phambi kwaNkulunkulu, ngoba kumele nitfutfumale; ngoba iNkhosi ayihlengi namunye lonjengalabo labamhlubukako futsi nalabafa basetonweni tabo; yebo, bonkhe labo lababhubha basetonweni tabo kusukela kwadzabuka umhlaba, labahlubuka ngemabomu kuNkulunkulu, labebayati imiyaleto yaNkulunkulu, kodvwa bangayigcini; ngibo laba labangenasabelo ekuvukeni kwekucala.",
                "27": "Ngako-ke akukameli yini nitfutfumale na? Ngoba insindziso ayiti nakumunye lonjalo; ngoba iNkhosi ayihlenganga namunye lonjalo; yebo, futsi angeke iNkhosi imhlenge lonjalo; ngoba ayinakutiphikisa; ngoba ayitukwalela kulunga uma sekutsatsa indzawo yako.",
                "28": "Manje ngitsi kini sikhatsi siyawufika lapho insindziso yeNkhosi iyawumenyetelwa kuto tonkhe tive, imindeni, tilimi kanye nakubantfu.",
                "29": "Yebo, Nkhosi, balindzi bakho bayawuphakamisa emavi abo; ngelivi kanyekanye bayawuhlabelela; ngoba bayawubona ngewabo emehlo, ngesikhatsi iNkhosi seyibuyisa iSiyoni futsi.",
                "30": "Hlokomani ngenjabulo, hlabelelani kanyekanye, nine mave latindzala aseJerusalema; ngoba iNkhosi ibadvudvutile bantfu bayo, iyihlengile iJerusalema.",
                "31": "INkhosi iwembulile umkhono wayo emehlweni ato tonkhe tive; futsi yonkhe imikhawulo yemhlaba iyawuyibona insindziso yaNkulunkulu wetfu."
            },
            "16": {
                "1": "Manje, kwenteka kutsi emvakwekutsi Abinadi sekakhulume lamavi welula sandla sakhe watsi: Sikhatsi siyeta lapho bonkhe bayawuyibona insindziso yeNkhosi; lapho tonkhe tive, imindeni, tilimi, kanye nebantfu bayawubona ngewabo emehlo futsi bayawuvuma phambi kwaNkulunkulu kutsi tehlulelo takhe tilungile.",
                "2": "Futsi ngaleso sikhatsi lababi bayawucoshwa, futsi bayawukuba nesizatfu sekuhhewula, nesekukhala, nesekulila, kanye nesekugedletela kwematinyo abo; futsi loku kuyawuba ngenca yekutsi abalilalelanga livi leNkhosi; ngako-ke iNkhosi ayibahlengi.",
                "3": "Ngoba banaka inyama futsi banebudeveli, futsi develi unemandla ngetulu kwabo; yebo, leyo nyoka lendzala leyakhohlisa batali betfu bekucala, leyaba sizatfu sekuwa kwabo; lokwaba sizatfu seluntfu lonkhe kutsi lunake inyama, nemizwa, lube nebudeveli, lwati lokubi kulokuhle, lwatibeka ngaphansi kwekulawulwa ngudeveli.",
                "4": "Ngaleyondlela lonkhe luntfu lwalahleka; buka, lwaluyawulahleka ngalokungapheli kube bekungasiko kutsi Nkulunkulu wabahlenga bantfu bakhe ekulahlekeni kwabo kanye nasesimeni sabo sekuwa.",
                "5": "Kodvwa khumbulani kutsi loyo lophikelelako esimeni sakhe semvelo yasemhlabeni, achubeke etindleleni tesono futsi ahlubuke kuNkulunkulu, uhlala asesimeni sakhe sekuwa futsi develi uba nemandla onkhe ngetulu kwakhe. Ngako-ke kuye kuba shengatsi akutange kute kube khona kuhlengwa lokwentiwa, asitsa saNkulunkulu; futsi ngalokunjalo nadeveli usitsa saNkulunkulu.",
                "6": "Futsi kube Khristu akazange ete emhlabeni, ngikhuluma ngetintfo letisatokwenteka shengatsi setentekile, bekungeke kube khona kuhlengwa.",
                "7": "Futsi kube Khristu akazange avuke kulabafile, noma adzabule tibopho tekufa kute lithuna lingabi nekuncoba, futsi nekutsi kufa kungabi neludvonsi, bekungeke kube khona kuvuka.",
                "8": "Kodvwa kukhona kuvuka, ngako-ke lithuna lite kuncoba, futsi ludvonsi lwekufa lugwinywe kuKhristu.",
                "9": "Ukukhanya kanye nekuphila kwemhlaba; yebo, ukukhanya lokungapheli, lokungeke kufiphaliswe nanini; yebo, futsi ngalokunjalo nemphilo lengapheli, kute kungabe kusaba khona kufa nanini.",
                "10": "Naloko lokubhubhako kuyawugcoka kungabhubhi; naloko lokubolako kuyawugcoka kungaboli, futsi kuyawuletfwa kutsi kume phambi kwesihlalo saNkulunkulu, kute kwehlulelwe nguye njengekwemisebenti yabo noma ngabe mihle noma ngabe mibi—",
                "11": "Uma imihle, ekuvukeni kwekuphila lokungapheli kanye nenjabulo; futsi uma imibi, ekuvukeni kwebuhlungu lobungapheli, baniketwe develi, lobabeke ngaphansi kwakhe, lokukulahlwa—",
                "12": "Bahambe ngekwentsandvo yenyama kanye netifiso tabo; bangatange bayibite nanini iNkhosi ngesikhatsi tandla temusa telulelwe kubo, ngoba tandla temusa betelulelwe kubo, futsi abazange bawemukele umusa; bayaliwe ngebubi babo kepha bangasuki kubo, futsi bayalwa kutsi baphendvuke kepha abatange baphendvuke.",
                "13": "Manje, ngabe akukameli yini nitfutfumele futsi niphendvuke etonweni tenu, futsi nikhumbule kutsi kuye kuphela kanye nangaye Khristu ningasindziswa na?",
                "14": "Ngako-ke, uma nifundzisa umtsetfo waMosi, ngetulu kwaloko fundzisani kutsi kungumfanekiso waleto tintfo letitako—",
                "15": "Bafundziseni kutsi kuhlengwa kuta ngaKhristu iNkhosi, longuBabe waPhakadze lucobo. Amen."
            },
            "17": {
                "1": "Futsi kwenteka kutsi ngesikhatsi Abinadi asacedzile leti tinkhulumo, inkhosi yayaleta kutsi baphristi bamtsatse futsi bente kutsi abulawe.",
                "2": "Kodvwa bekukhona munye emkhatsini wabo libito lakhe bekungu-Alima, naye futsi awesitukulwane saNefi. Bekalijaha, futsi wawakholwa emavi Abinadi labekawakhulumile, ngoba bekati mayelana nebubi Abinadi labekafakaze ngabo ngalokumelene nabo; ngako-ke wacala kuncenga enkhosini kutsi ingamtfukutseleli Abinadi, kodvwa imvumele kutsi esuke ngekuthula.",
                "3": "Kodvwa inkhosi yatfukutsela kakhulu, futsi yenta kutsi Alima acoshwe emkhatsini wabo, futsi yatfumela tinceku tayo emvakwakhe kute timbulale.",
                "4": "Kodvwa wabaleka phambi kwato wabhaca kangangoba atimtfolanga. Futsi ngesikhatsi abhacile tinsuku letiningi wawabhala onkhe emavi Abinadi labekawakhulumile.",
                "5": "Futsi kwenteka kutsi iNkhosi yenta kutsi bogadzi bayo bamtungelete Abinadi bambambe; bambopha baphindze bamphonse ejele.",
                "6": "Futsi emvakwetinsuku letintsatfu, seyibonisene nebaphristi bayo, yenta kutsi aphindze aletfwe phambi kwayo.",
                "7": "Futsi yatsi kuye: Abinadi, sikutfole unelicala, futsi ufanelwe kufa.",
                "8": "Ngoba utse Nkulunkulu lucobo lwakhe kufanele ehlele phansi emkhatsini webantfwana bebantfu; manje, ngenca yaloku utawubulawa ngaphandle kwekutsi uwahocise onkhe lamavi lowuwakhulumile lamabi mayelana nami kanye nebantfu bami.",
                "9": "Manje Abinadi watsi kuyo: Ngitsi kuwe, angeke ngiwahocise lamavi lengiwakhulumile kuwe mayelana nalabantfu, ngoba aliciniso; kute nati ngebuciniso bawo ngitivumele kutsi ngiwele etandleni tenu.",
                "10": "Yebo, futsi ngitawuhlupheka kute kube sekufeni, angeke ngiwahocise lamavi ami, ayawukuma njengebufakazi ngalokumelene nani. Futsi uma ningibulala nitawube nicitsa ingati lemsulwa, futsi loku nako ngalokunjalo kuyawukuma njengebufakazi ngalokumelene nani ngelusuku lwekugcina.",
                "11": "Futsi manje inkhosi Nowa beseyitomkhulula, ngoba beyesaba livi lakhe; ngoba beyesaba kutsi tehlulelo taNkulunkulu tatitokuta etikwayo.",
                "12": "Kodvwa baphristi baphakamisa emavi abo ngalokumelene naye, bacala kumbeka licala. Batsi: Uyitfukile inkhosi. Ngako-ke inkhosi bayiphehla kute itfukutsele ngalokumelene naye, futsi yamnikela kutsi abulawe.",
                "13": "Futsi kwenteka kutsi bamtsatsa bambopha, basishaya sikhumba sakhe ngenyandza yetinkhuni, yebo, washa wate wafa.",
                "14": "Manje ngesikhatsi emalangabi acala kumhashula, wamemeta kubo, watsi:",
                "15": "Bukani, njengoba nentile kimi, ngalokunjalo kuyawukwenteka kutsi intalelwane yenu iyawukwenta kutsi labaningi beve letinhlungu lengitivako, ngisho netinhlungu tekufa ngemlilo; futsi loku ngenca yekutsi ikholelwa ensindzisweni yeNkhosi Nkulunkulu wabo.",
                "16": "Futsi kutawukwenteka kutsi niyawuhlushwa ngato tonkhe tinhlobo tetifo ngenca yebubi benu.",
                "17": "Yebo, niyawushaywa kuto tonkhe tindzawo, futsi niyawucoshwa niphindze nihlakatwe niye emuva naphambili, njengemhlambi wasendle ucoshwa tilwane tasendle letesabekako.",
                "18": "Ngalolosuku niyawutingelwa, futsi niyawutsatfwa ngesandla setitsa tenu, emvakwaloko niyawukuva buhlungu, njengoba nami ngiva, tinhlungu tekufa ngemlilo.",
                "19": "Ngaleyondlela Nkulunkulu wenta imphindziselo etikwalabo lababulala bantfu bakhe. Awu Nkulunkulu, yemukela umphefumulo wami.",
                "20": "Manje, ngesikhatsi Abinadi sekawashito lamavi, wawa, eve buhlungu bekufa ngemlilo; yebo, abulewe ngenca yekutsi angeke ayiphike imiyaleto yaNkulunkulu, alicinisekisile liciniso lemavi akhe ngekufa kwakhe."
            },
            "18": {
                "1": "Manje, kwenteka kutsi Alima, loyo lobekabalekele tinceku tenkhosi Nowa, waphendvuka etonweni kanye nasebubini bakhe, wahamba ngansense emkhatsini webantfu, wacala kubafundzisa emavi a-Abinadi—",
                "2": "Yebo, mayelana naloko lokwakutawukwenteka, futsi ngalokunjalo mayelana nekuvuka kulabafile, nekuhlengwa kwebantfu, lokwakutawukwenteka ngemandla, netinhlupheko, nekufa kwaKhristu, nekuvuka kanye nekwenyukela kwakhe ezulwini.",
                "3": "Futsi ngebuningi balabo labebaliva livi lakhe wabafundzisa. Wabafundzisa ngansense, kute kungafiki elwatini lwenkhosi. Futsi labaningi bawakholwa emavi akhe.",
                "4": "Futsi kwenteka kutsi ngebuningi balabo labakholwa bahamba baya endzaweni lebeyibitwa ngekutsi yiMormon, itfole libito layo eNkhosini, iseminceleni yelive lelaligcwala tilwane tasendle, ngaletinye tikhatsi noma ngetigaba temnyaka letitsite.",
                "5": "Manje kwakukhona eMormon umtfombo wemanti lacwebile, futsi Alima waphumula lapho, lapho edvute nemanti kukhona lihlatsi letihlahla letincane, lapho atifihla khona emini ekutfungatfweni yinkhosi.",
                "6": "Futsi kwenteka kutsi ngebuningi balabo labebamkholwa baya lapho kuyova emavi akhe.",
                "7": "Futsi kwenteka kutsi emvakwetinsuku letiningi kwase kunesibalo lesikhulu lesasesibutsana ndzawonye endzaweni yaMormon, kutova emavi a-Alima. Yebo, bonkhe babutsana ndzawonye labebakholelwa emavini akhe, kute bamuve. Futsi wabafundzisa, futsi washumayela kubo kuphendvuka, nekuhlengwa, kanye nelukholo eNkhosini.",
                "8": "Futsi kwenteka kutsi watsi kubo: Bukani, nawa emanti aMormon (ngoba bekabitwa kanjalo) manje, njengoba nifisa kuta emhlambini waNkulunkulu, futsi nibitwe ngebantfu bakhe, futsi nifuna kutfwalisana imitfwalo yaloyo naloyo, kute ibe lula;",
                "9": "Yebo, futsi nifuna kukhala kanye nalabo labakhalako; yebo, nidvudvute labo labadzinga kudvudvutwa, niphindze nime njengabofakazi baNkulunkulu ngato tonkhe tikhatsi nakuto tonkhe tintfo, nakuto tonkhe tindzawo leningaba kuto, kute kube sekufeni, kute nihlengwe nguNkulunkulu, futsi nibalwe kanye nalabo bekuvuka kucala, kute nibe nekuphila, lokuphakadze—",
                "10": "Manje ngitsi kini, uma loku kusifiso setinhlitiyo tenu, yini pho leyenta kutsi ningabhajatiswa egameni leNkhosi, kube njengebufakazi phambi kwayo kutsi seningene esivumelwaneni nayo kutsi nitawuyisebentela futsi nigcine imiyaleto yayo, kute itsele Moya wayo ubemningi kakhulu kini na?",
                "11": "Manje ngesikhatsi labantfu sebawevile lamavi, bashaya tandla tabo ngenca yentfokoto, futsi bamemeta batsi: Loku kusifiso setinhlitiyo tetfu.",
                "12": "Manje kwenteka kutsi Alima watsatsa Hilamu, lobekangulomunye webekucala, wahamba wema phambili ekhatsi emantini, wakhala, watsi: Awu Nkhosi, tsela Moya wakho etikwenceku yakho, kute yente lomsebenti ngebungcwele benhlitiyo.",
                "13": "Futsi ngesikhatsi sekawashito lamavi, Moya weNkhosi waba etikwakhe, futsi watsi: Hilamu, ngiyakubhabhatisa, ngineligunya lelivela kuNkulunkulu Somandla, njengebufakazi bekutsi ungenile esivumelwaneni sekutsi umsebentele ute ubhubhe ngekwemtimba lobhubhako; shengatsi Moya weNkhosi ungatselwa etikwakho; futsi shengatsi angakunika kuphila lokuphakadze, ngekuhlengwa kwaKhristu, lamlungisa kusukela ekusekelweni kwemhlaba.",
                "14": "Emvakwekutsi Alima sekawashito lamavi, bobabili Alima naHilamu bacwila emantini; bavuka baphindze baphuma emantini batfokotile, bagcwaliswe ngaMoya.",
                "15": "Futsi, Alima watsatsa lomunye, waya phambili kwesibili ekhatsi emantini, wambhabhatisa njengelowekucala, kuphela yena akacwilanga futsi emantini.",
                "16": "Futsi ngalendlela wababhabhatisa bonkhe labo labaya endzaweni yaMormon; bebasibalo sebantfu labacishe babe ngemakhulu lamabili nakune; yebo, futsi babhajatiswa emantini aMormon, bagcwaliswa ngemusa waNkulunkulu.",
                "17": "Futsi babitwa ngelibandla laNkulunkulu, noma libandla laKhristu, kusukela ngaleso sikhatsi kuya phambili. Futsi kwenteka kutsi loyo lobekabhajatiswa ngemandla nangeligunya laNkulunkulu wahlanganiswa nelibandla lakhe.",
                "18": "Futsi kwenteka kutsi Alima, aneligunya lelivela kuNkulunkulu, wagcoba baphristi; umphristi munye kulabangemashumi lasihlanu esibalweni sabo wabagcoba kutsi babashumayele, futsi babafundzise mayelana netintfo letiphatselene nembuso waNkulunkulu.",
                "19": "Wabayaleta kutsi bangafundzisi lutfo ngaphandle kwekutsi kube tintfo leto lebekatifundzisile, naletatikhulunywe ngemlomo webaphrofethi labangcwele.",
                "20": "Yebo, wabayaleta kutsi bangashumayeli lutfo ngaphandle kwekuphendvuka kanye nelukholo eNkhosini, leyayibahlengile bantfu bayo.",
                "21": "Wabayaleta kutsi kubebete umbango kuloyo naloyo, kodvwa kutsi babuke phambili bamunye, banelukholo lunye kanye nembhabhatiso munye, banetinhlitiyo tabo letihlanganiswe ndzawonye ebunyeni kanye naselutsandvweni kuloyo nakuloyo.",
                "22": "Wabayaleta kutsi bashumayele kanjalo. Futsi ngaleyondlela baba bantfwana baNkulunkulu.",
                "23": "Wabayaleta kutsi bagcine lusuku lwesabatha, balugcine lungcwele, futsi ngetulu kwaloko tinsuku tonkhe babonge eNkhosini Nkulunkulu wabo.",
                "24": "Futsi ngetulu kwaloko wabayaleta kutsi baphristi labekabagcobile basebente ngetandla tabo lucobo kute batondle bona.",
                "25": "Futsi kwakukhona lusuku lunye evikini lolwalubekwe eceleni kutsi bahlangane ndzawonye kute bafundzise bantfu, futsi bakhonte iNkhosi Nkulunkulu wabo, ngetulu kwaloko, njalo-nje ngalokwakusemandleni abo, bahlangane ndzawonye.",
                "26": "Futsi baphristi kwakungakafaneli batsembele kubantfu kutsi babondle; kodvwa ngekusebenta kwabo bebatotfola umusa waNkulunkulu, kute bakhule babe nemandla eMoyeni, babe nelwati lwaNkulunkulu, kute bafundzise ngemandla kanye nangeligunya lelivela kuNkulunkulu.",
                "27": "Futsi ngetulu kwaloko Alima wabayaleta kutsi bantfu belibandla kufanele baphane ngalabanako, wonkhe umuntfu ngaloko lanako; uma ngabe anako kukuningi kufanele aphe ngebuningi; futsi loyo lonako kodvwa kukuncane, kuncane lokuyodzingeka kuye; futsi loyo longenako kufanele anikwe.",
                "28": "Futsi ngaleyondlela kufanele baphane ngetintfo labanato ngekwetsandvo yabo lekhululekile kanye netifiso letinhle ngaNkulunkulu, futsi nakulabo baphristi labebadzinga, yebo, futsi nakubo bonkhe bantfu labadzingile nalabangenako kwekwembatsa lokwanele.",
                "29": "Futsi loku wakusho kubo, ayaletwe nguNkulunkulu; futsi bahamba ngebucotfo phambi kwaNkulunkulu, baphana loyo naloyo ngekwenyama nekwakamoya njengekwetidzingo tabo kanye netimfuno tabo.",
                "30": "Manje kwenteka kutsi konkhe loku kwentiwa eMormon, yebo, ngasemantini aMormon, ehlatsini lelalisedvutane nemanti aMormon; yebo, indzawo yaMormon; emanti aMormon, lihlatsi laMormon, kwakukuhle kangakanani emehlweni alabo labeta lapho elwatini lweMhlengi wabo; yebo, futsi babusiswe kangakanani, ngoba bayawuhlabelela kumdvumisa naphakadze.",
                "31": "Futsi leti tintfo tentiwa eminceleni yelive, kute tingafinyeleli elwatini lwenkhosi.",
                "32": "Kodvwa bukani, kwenteka kutsi inkhosi, seyitfolile ngemnyakato emkhatsini webantfu, yatfumela tinceku tayo kutsi tibabuke. Ngako-ke elangeni lelo bebahlangene ngalo ndzawonye kutowuva livi lenkhosi batfolwa yinkhosi.",
                "33": "Manje inkhosi yatsi Alima bekaphehla bantfu kutsi bayivukele; ngaloko-ke yatfumela emabutfo ayo kutsi ayobabhubhisa.",
                "34": "Futsi kwenteka kutsi Alima kanye nebantfu beNkhosi bavuswa kuta kwemphi yenkhosi; ngako-ke batsatsa emathende abo kanye nemindeni yabo besuka baya ehlane.",
                "35": "Futsi bebabalelwa cishe kubantfu labangemakhulu lamane nemashumi lasihlanu."
            },
            "19": {
                "1": "Futsi kwenteka kutsi libutfo lenkhosi labuya, lingakabatfoli bantfu beNkhosi.",
                "2": "Manje bukani, emabutfo enkhosi besekamancane, ngoba besekancishisiwe, futsi kwacala kwaba nekuhlukana emkhatsini webantfu labesebasele.",
                "3": "Futsi lidlanzana lelincane lacala lafutselana kakhulu lisongela ngalokumelene nenkhosi, futsi kwacala kwaba khona umbango lomkhulu emkhatsini wabo.",
                "4": "Manje kwakukhona indvodza emkhatsini wabo libito layo kwakunguGideyoni, ayindvodza lenemandla futsi leyisitsa senkhosi, ngako-ke wahoshula inkemba yakhe, wafunga ekutfukutseleni kwakhe kutsi utoyibulala inkhosi.",
                "5": "Futsi kwenteka kutsi walwa nenkhosi; futsi ngesikhatsi inkhosi ibona kutsi yaseyitowehlulwa, yabaleka yagijima yayongena embhoshongweni lowawusedvute nelithempeli.",
                "6": "Gideyoni walandzela emvakwayo futsi besekatongena embhoshongweni kute ayibulale inkhosi, inkhosi yaphonsa emehlo ayo icalata ngaseveni laseShemloni, buka, libutfo lemaLamani laselisekhatsi eminceleni yelive.",
                "7": "Manje inkhosi yamemeta isebuhlungwini bemphefumulo wayo, itsi: Gideyoni, ngisindzise, ngoba emaLamani sekasetikwetfu, futsi atawusibhubhisa; yebo, atawubhubhisa bantfu bami.",
                "8": "Manje inkhosi kwakungasiko kutsi yayinendzaba kakhulu nebantfu bayo kangangoba yayinendzaba nemphilo yayo; noko, Gideyoni wayisindzisa imphilo yayo.",
                "9": "Futsi inkhosi yayaleta bantfu kutsi babalekele emaLamani, nayo lucobo lwayo yahamba phambi kwabo, babalekela ehlane, nebesifazane kanye nebantfwana babo.",
                "10": "Futsi kwenteka kutsi emaLamani abalandzela, abakhandza, acala kubabulala.",
                "11": "Manje kwenteka kutsi inkhosi yayaleta kutsi onkhe emadvodza ashiye bafati bawo kanye nebantfwana babo, abalekele emaLamani.",
                "12": "Manje bekamaningi langavumanga kubashiya, kodvwa akhetsa kutsi ahlale abhubhe kanye nabo. Lamanye ashiya bafati kanye nebantfwana babo abaleka.",
                "13": "Futsi kwenteka kutsi lawo lasala kanye nebafati nebantfwana bawo enta kutsi emadvodzakati abo lamahle eme phambili ancenge emaLamani kutsi angababulali.",
                "14": "Futsi kwenteka kutsi emaLamani aba nebubele kubo, ngoba akhangwa buhle bebesifazane babo.",
                "15": "Ngako-ke emaLamani atisindzisa timphilo tabo, abatsatsa abatfumba abatfwala ababuyisela emuva eveni laNefi, abavumela kutsi balitsatse live, ngaphansi kwembandzela wekutsi bebatoletsa inkhosi Nowa etandleni temaLamani, futsi baletse imphahla yabo, incenye yinye yako konkhe labebanako, incenye yinye yeligolide labo, nesiliva labo, kanye nato tonkhe tintfo letiligugu kubo, futsi ngaleyondlela bebatokhokha umtselo enkhosini yemaLamani umnyaka ngemnyaka.",
                "16": "Manje kwakukhona munye wemadvodzana enkhosi emkhatsini walaba labebatfunjiwe, libito lakhe kwakungi Limhayi.",
                "17": "Manje Limhayi bekanesifiso sekutsi uyise angabhujiswa; noko, Limhayi bekungasiko kutsi bekangati ngebubi beyise, yena ngekwakhe bekayindvodza lelungile.",
                "18": "Futsi kwenteka kutsi Gideyoni watfumela emadvodza ehlane ngansense, kutsi ayofuna inkhosi kanye nalabo labebanayo. Futsi kwenteka kutsi bahlangana nebantfu ehlane, bonkhe ngaphandle kwenkhosi nebaphristi bayo.",
                "19": "Manje bebafungile etinhlitiyweni tabo kutsi bebayawubuyela eveni laNefi, futsi uma bafati kanye nebantfwana babo babulewe, kanye nalabo labebasele nabo, kutsi bayawufuna kutiphindzisela, ngetulu kwaloko babhubhe kanye nabo.",
                "20": "Futsi inkhosi yabayaleta kutsi bangabuyeli; bayitfukutselela inkhosi, benta kutsi ive buhlungu, ngekufa ngemlilo.",
                "21": "Futsi besebatobamba nebaphristi bababulale kodvwa bababalekela.",
                "22": "Futsi kwenteka kutsi besebatobuyela eveni laNefi, kodvwa bahlangana nemadvodza aGideyoni. Futsi emadvodza aGideyoni abatjela ngako konkhe lokwakwentekile kubafati kanye nakubantfwana babo; kanye nekutsi emaLamani abavumele kutsi bangalitsatsa live ngekutsi bakhokhe umtselo kumaLamani wencenye yinye yako konkhe labebanako.",
                "23": "Futsi bantfu batjela emadvodza aGideyoni kutsi bayibulele inkhosi, futsi baphristi bayo babalekele kudze baya ehlane.",
                "24": "Futsi kwenteka kutsi emvakwekutsi sebawucendzile umcimbi, babuyela eveni laNefi, batfokotile, ngoba bafati kanye nebantfwana babo bebangakabulawa; futsi bamtjela Gideyoni ngaloko labebakwentile enkhosini.",
                "25": "Futsi kwenteka kutsi inkhosi yemaLamani yenta sifungo kubo, sekutsi bantfu bayo bangababulali.",
                "26": "NaLimhayi ngalokunjalo, ayindvodzana yenkhosi, umbuso sewunikwetwe yena bantfu, wenta sifungo enkhosini yemaLamani sekutsi bantfu bakhe bakhokhe umtselo kuyo, incenye yinye yako konkhe labebanako.",
                "27": "Futsi kwenteka kutsi Limhayi wacala kwakha umbuso kanye nekucinisa kuthula emkhatsini webantfu bakhe.",
                "28": "Futsi inkhosi yemaLamani yabeka bogadzi batungeleta live, kute ibagcine bantfu baLimhayi baseveni, kute bangesuki baye ehlane; futsi yabondla bogadzi bayo ngemtselo leyayiwutfola kumaNefi.",
                "29": "Manje inkhosi Limhayi yaba nekuthula njalo embusweni wayo sikhatsi lesiyiminyaka lemibili, kangangekutsi emaLamani akabahluphanga noma afune kubabhubhisa."
            },
            "20": {
                "1": "Manje kwakukhona indzawo eShemloni lapho emadvodzakati emaLamani bekahlanganela khona ndzawonye kutsi ahlabele, adanse, futsi atijabulise.",
                "2": "Futsi kwenteka kutsi ngalelinye lilanga bekasibalo lesincane nje ahlangene ndzawonye kutsi ahlabelele futsi agidze.",
                "3": "Manje baphristi benkhosi Nowa, bebanemahloni ekubuyela edolobheni laNefi, yebo, ngetulu kwaloko bebesaba kutsi bantfu bebayawubabulala, ngako-ke abazange balokotse babuyele ebafatini babo kanye nasebantfwaneni babo.",
                "4": "Futsi sebahleli ehlane, sebawatfolile emadvodzakati emaLamani babhaca bawabuka;",
                "5": "Futsi ngesikhatsi sekusele labambalwa nje babo labebabutsene ndzawonye kutsi bagidze, baphuma etindzaweni tabo tekubhaca bawatsatsa bawatfwala baya nawo ehlane; yebo, emashumi lamabili nakune emadvodzakati emaLamani bawatfwala baya nawo ehlane.",
                "6": "Futsi kwenteka kutsi ngesikhatsi emaLamani sekatfolile kutsi emadvodzakati awo bekalahlekile, atfukutselela bantfu baLimhayi, ngoba acabanga kutsi bekubantfu baLimhayi.",
                "7": "Ngako-ke atfumela emabutfo awo phambili; yebo nenkhosi lucobo lwayo yahamba phambi kwebantfu bayo baya eveni laNefi kuyobhubhisa bantfu baLimhayi.",
                "8": "Manje Limhayi wawabona asembhoshongweni, nawo onkhe emalungiselelo emphi wawabona; ngako-ke wagcogcela ndzawonye bantfu bakhe, bahlala bawalindza etinkhundleni kanye nasemahlatsini.",
                "9": "Futsi kwenteka kutsi ngesikhatsi emaLamani sekachamukile, bantfu baLimhayi bacala bakhwela etikwawo bavela etindzaweni tabo tekulindza, futsi bacala kuwabulala.",
                "10": "Futsi kwenteka kutsi imphi yaba matima kakhulu, ngoba balwa njengemabhubesi abanga kudla kwawo.",
                "11": "Futsi kwenteka kutsi bantfu baLimhayi bacala kuwacosha emaLamani phambi kwabo; noma bona bebangasiyo nencenye leningi njengemaLamani. Kodvwa balwela timphilo tabo, netebafati babo, kanye netebantfwana babo; ngako-ke batikhandla futsi balwa njengabonyokangwenya.",
                "12": "Futsi kwenteka kutsi bayitfola inkhosi yemaLamani emkhatsini wesibalo salabafile bawo; noma yona beyingakafi, beyilimele yashiywa phansi, bekushesha kakhulu kubaleka kwebantfu bayo.",
                "13": "Futsi bayitsatsa bayibopha emanceba, bayiletsa phambi kwaLimhayi, batsi: Buka, nayi inkhosi yemaLamani; ngoba itfole linceba ibese iyawa emkhatsini walabafile bayo, futsi bayishiyile; buka, siyiletse phambi kwakho; manje asiyibulale.",
                "14": "Kodvwa Limhayi watsi kubo: Angeke ngiyibulale, kodvwa yiletseni lapha kute ngiyibone. Futsi bayiletsa. Limhayi watsi kuyo: Ngusiphi sizatfu lesente nine nite nitokulwa nebantfu bami na? Buka, bantfu bami abazange basephule sifungo lengasenta kini; ngako-ke, kungani nine nisephule sifungo lenasenta ebanftwini bami na?",
                "15": "Manje inkhosi yatsi: Ngisephulile sifungo ngoba bantfu bakho batsatse emadvodzakati ebantfu bami; ngako-ke, ngentfukutselo yami ngente kutsi bantfu bami bete batokulwa nebantfu bakho.",
                "16": "Manje Limhayi bekangakeva lutfo mayelana naloludzaba; ngako-ke watsi: Ngitawuphenya emkhatsini webantfu futsi noma ngubani lowente lentfo lena utawubhujiswa. Ngako-ke wenta kutsi kwentiwe luphenyo emkhatsini webantfu bakhe.",
                "17": "Manje ngesikhatsi Gideyoni sekativile leti tintfo, yena ayindvuna yemasotja enkhosi, wahamba waya phambili watsi enkhosini: Ngiyakucela hocisa, ungabaphenyi laba bantfu, futsi ungalibeki licala kubo ngalentfo.",
                "18": "Ngoba awubakhumbuli yini baphristi beyihlo wakho, laba bantfu labebafuna kubabhubhisa na? Futsi abekho yini ehlane na? Futsi ngabe akusibo yini labantjontje emadvodzakati emaLamani na?",
                "19": "Manje, buka, futsi utjele inkhosi ngaleti tintfo, kute yona itjele bantfu bayo kute batfotjiswe ngatsi; ngoba buka vele sebalungiselela kutsi bete batolwa natsi; buka ngetulu kwaloko kukhona kuphela labambalwa betfu.",
                "20": "Futsi buka, beta nalamaningi emabutfo abo; futsi ngaphandle kwekutsi inkhosi ibatfobise ngakitsi sitobhubha.",
                "21": "Ngoba akagcwaliseki yini emavi a-Abinadi, lawaphrofetha macondzana natsi—futsi konkhe loku kungenca yekutsi asitange siwalalele emavi eNkhosi, futsi siphendvuke ebubini betfu na?",
                "22": "Manje asiyicolele inkhosi, futsi sigcwalise sifungo lesasenta kuyo; ngoba kuncono kutsi sibe sebugcilini kunekutsi silahlekelwe timphilo tetfu; ngako-ke, asiyekeleni kucitsa ingati lengaka.",
                "23": "Manje Limhayi wayitjela inkhosi tonkhe tintfo mayelana neyise, kanye nebaphristi labebabalekele ehlane, futsi wabeka sento sekutsatfwa kwemadvodzakati abo kubo.",
                "24": "Futsi kwenteka kutsi inkhosi yatfotjiswa bantfu bayo; yatsi kubo: asambeni siyohlangana nebantfu bami, ngaphandle kwetikhali; futsi ngiyafunga kini ngesifungo kutsi bantfu bami angeke bababulale bantfu bakho.",
                "25": "Futsi kwenteka kutsi bayilandzela inkhosi, bahamba ngaphandle kwetikhali kuyohlangana nemaLamani. Futsi kwenteka kutsi bahlangana nemaLamani; nenkhosi yemaLamani yakhotsama phambi kwawo, futsi yabancengela bantfu baLimhayi.",
                "26": "Futsi ngesikhatsi emaLamani abona bantfu baLimhayi, kutsi bebangenatikhali, aba nebubele kubo futsi atfotjiswa ngubo, futsi abuyela emuva nenkhosi yawo ngekuthula aya eveni lawo."
            },
            "21": {
                "1": "Futsi kwenteka kutsi Limhayi kanye nebantfu bakhe babuyela edolobheni laNefi, bacala kuhlala kulelive ngekuthula futsi.",
                "2": "Futsi kwenteka kutsi emvakwetinsuku letiningi emaLamani acala futsi kutsi aphehlelwe entfukutselweni ngalokumelene nemaNefi, acala kuta eminceleni yelive lelibatungeletile.",
                "3": "Manje bekangeke alokotse ababulale, ngenca yesifungo inkhosi yawo leyayisentile kuLimhayi; kodvwa bekabashaya etihlatsini tabo, asebentise ligunya ngetulu kwabo; futsi acala kubatfwalisa imitfwalo lesindzako emihlane yabo, babachuba njengembongolo lesimungulu—",
                "4": "Yebo, konkhe loku kwentiwa kute livi leNkhosi ligcwaliseke.",
                "5": "Manje tinhlupheko temaNefi tatitinkhulu, futsi kwakute indlela yekutsi batikhulule etandleni tawo, ngoba emaLamani abebatungelete ndzawo tonkhe.",
                "6": "Futsi kwenteka kutsi bantfu bacala kuvungama enkhosini ngenca yetinhlupheko tabo; bacala baba nesifiso sekutsi bahambe bayolwa nawo. Bayihlupha kakhulu inkhosi ngetikhalo tabo; ngako-ke yabavumela kutsi bente njengekwetifiso tabo.",
                "7": "Futsi baphindze babutsana ndzawonye, bahloma tikhali tabo, bahamba bayolwa nemaLamani kute bawakhiphele ngephandle kwelive labo.",
                "8": "Futsi kwenteka kutsi emaLamani abashaya, ababuyisela emuva, abulala labaningi babo.",
                "9": "Manje kwaba khona kukhala lokukhulu kanye nesililo emkhatsini webantfu baLimhayi, umfelokati akhalela indvodza yakhe, indvodzana nendvodzakati bakhalela uyise, bomnakabo bakhalela banakabo.",
                "10": "Manje besekukhona bafelokati labaningi kakhulu eveni, futsi bakhala kakhulu lusuku ngelusuku, ngoba kwesaba lokukhulu emaLamani kwakusetikwabo.",
                "11": "Futsi kwenteka kutsi kukhala kwabo lokungapheli kwabaphehla labebasele bebantfu baLimhayi kutsi batfukutsele ngalokumelene nemaLamani; bahamba futsi bayolwa, kodvwa babajikisa bababuyisela emuva futsi, balahlekelwe kakhulu.",
                "12": "Yebo, babuyela futsi kwesitsatfu, baphindze balahlekelwa njengasekucaleni; labo labebangakabulawa baphindze babuyela edolobheni laNefi.",
                "13": "Futsi batitfoba naselutfulini, batiletsa kulo lijoka lebugcili, batinikela kutsi bashaywe, nekutsi babalekiswe behliswe benyuswa, futsi bahlushwe, njengekutsandza kwetitsa tabo.",
                "14": "Futsi batehlisa nasekujuleni kwekutitfoba; futsi bakhala kakhulu kuNkulunkulu; yebo, nangabo bonkhe budze belusuku bakhala kuNkulunkulu wabo kutsi abakhulule baphume etinhluphekweni tabo.",
                "15": "Manje iNkhosi yephuta kuva kukhala kwabo ngenca yebubi babo; noko iNkhosi yakuva kukhala kwabo, yacala kutsambisa tinhlitiyo temaLamani kangangekutsi acala kuyenta yaba melula imitfwala yabo; noko iNkhosi ayibonanga kufanele kutsi ibakhulule ebugcilini.",
                "16": "Futsi kwenteka kutsi bacala kuphumelela kancane kancane eveni, bacala kukhulisa lokuyinhlavu ngebuningi, kanye nemihlambi yetimvu, kanye nemihlambi yetinkhomo, kangangekutsi abahlushwanga yindlala.",
                "17": "Manje bekukhona sibalo lesiningi sebafati, lesasingetulu kwaleso semadvodza; ngako-ke iNkhosi Limhayi yayaleta kutsi nguleyo ndvodza ayinikele kute kondliwe bafelokati kanye nebantfwana babo, kute nabo bangabhujiswa yindlala; futsi loku akwenta ngenca yesibalo lesikhulu sabo lesasibulewe.",
                "18": "Manje bantfu baLimhayi batigcina ndzawonye bayimbumba kangangoba kwakungahle kwenteke, futsi bavikela lokuyinhlavu kwabo kanye nemihlambi yabo;",
                "19": "Futsi nenkhosi lucobo lwayo yayingatetsembi uma ingephandle kwetindvonga telidolobha, ngaphandle kwekutsi itsatse bogadzi bayo nayo, ngekwesaba kutsi ngandlela tsite ingawela etandleni temaLamani.",
                "20": "Futsi yenta kutsi bantfu bayo bagadze live ndzawotonkhe, kute ngandlela tsite babambe labo baphristi labebabalekele ehlane, labebantjontje emadvodzakati emaLamani, futsi labebente kutsi kube khona imbubhiso lenkhulu kangaka etikwabo.",
                "21": "Ngoba bebanesifiso sekutsi bababambe kute babajezise; ngoba bebete eveni laNefi ebusuku, futsi batfwala lokuyinhlavu kwabo kanye nalokuningi kwetintfo tabo letiligugu; ngako-ke bahlala babalindza.",
                "22": "Futsi kwenteka kutsi akuzange kusaba khona kuphatamisana emkhatsini wemaLamani nebantfu baLimhayi, kwaze kwaba sikhatsi Amoni kanye nabomnakabo bafika eveni.",
                "23": "Futsi inkhosi ngesikhatsi ingephandle kwemasango elidolobha kanye nabogadzi bayo, yatfola Amoni kanye nabomnakabo; futsi icabanga kutsi bekubaphristi baNowa ngako-ke yenta kutsi babanjwe, baboshwe, baphonswe ejele. Futsi kube bekubaphristi baNowa yayitokwenta kutsi babulawe.",
                "24": "Kodvwa ngesikhatsi itfola kutsi kwakungasibo, nekutsi kwakubomnakabo, futsi bebaphuma eveni laseZarahemla, yagcwala injabulo lenkhulu kakhulu.",
                "25": "Manje inkhosi Limhayi yayitfumele, ngaphambi kwekufika kwa-Amoni, lidlanzana lemadvodza kuyofuna live laseZarahemla; kodvwa akakhonanga kulitfola, futsi lalahleka ehlane.",
                "26": "Noko, atfola live lelalikadze linebantfu; yebo, live lelalimbonywe ngematsambo lomile; yebo, live lebelikadze linebantfu lelalibhujisiwe; futsi bona, bebacabanga kutsi kwakungilo live laseZarahemla, babuyela eveni laNefi, bafike eminceleni yelive kungasito tinsuku letiningi phambi kwekutsi kufike Amoni.",
                "27": "Futsi beta nembhalo, umbhalo walabo bantfu ematsambo abo labebawatfolile; futsi wawucoshwe kubongcwengcwe bensimbi.",
                "28": "Manje Limhayi waphindze wagcwala injabulo nakatfola ngemlomo wa-Amoni kutsi inkhosi Mosiya beyinesiphiwo lesivela kuNkulunkulu, lebekangakhona kuhumusha ngaso imifanekiso lecoshiwe lenjena; yebo, futsi Amoni ngalokunjalo naye watfokota.",
                "29": "Noko Amoni kanye nabomnakabo bagcwala kudzabuka ngenca yekutsi labaningi kakhulu babomnakabo bebabulewe.",
                "30": "Futsi ngalokunjalo nekutsi inkhosi Nowa kanye nebaphristi bayo bebente bantfu kutsi bente tono kanye nebubi lobuningi kangaka ngalokumelene naNkulunkulu; futsi ngetulu kwaloko bakhala ngekufa kwa-Abinadi; ngalokunjalo nangekuhamba kwa-Alima kanye nalabo bantfu labahamba naye, labebasungule libandla laNkulunkulu ngemandla kanye neligunya laNkulunkulu, kanye nelukholo emavini labekakhulunywe ngu-Abinadi.",
                "31": "Yebo, bakhala ngekuhamba kwabo, ngoba bebangati kutsi bebabalekele kuphi. Manje ngabe bebayawuhlanganyela nabo ngekutfokota, ngoba nabo bese bangene esivumelwaneni naNkulunkulu kutsi bamsebentele futsi bagcine imiyaleto yakhe.",
                "32": "Manje kusukela ngekufika kwa-Amoni, inkhosi Limhayi nayo ngalokunjalo yangena esivumelwaneni naNkulunkulu, futsi ngalokunjalo nebantfu bayo labaningi; kutsi bamsebentele futsi bagcine imiyaleto yakhe.",
                "33": "Futsi kwenteka kutsi inkhosi Limhayi kanye nebantfu bayo labaningi bebanesifiso sekubhajatiswa; kodvwa kwakute namunye kulelive lobekaneligunya lelivela kuNkulunkulu. Amoni wala kukwenta loku, ngoba bekatibona njengenceku lengakafaneli.",
                "34": "Ngako-ke abazange ngaleso sikhatsi batihlanganise babe libandla, balindze Moya weNkhosi. Manje bebanesifiso sekutsi babe njenga-Alima kanye nabomnakabo, labebabalekele ehlane.",
                "35": "Bebanesifiso sekutsi babhajatiswe njengesibonakaliso kanye nebufakazi bekutsi bebatimisele kusebentela Nkulunkulu ngato tonkhe tinhlitiyo tabo; noko baselula sikhatsi; futsi indzaba yekubhajatiswa kwabo itoniketwa emvakwaloku.",
                "36": "Manje yonkhe imetamo ya-Amoni nebantfu bakhe, nenkhosi Limhayi kanye nebantfu bayo, kwakungukutsi batikhulule baphume etandleni temaLamani kanye nasebugcilini."
            },
            "22": {
                "1": "Manje kwenteka kutsi Amoni kanye nenkhosi Limhayi bacala kubonisana nebantfu kutsi bebangatikhulula kanjani baphume ebugcilini; futsi benta nekutsi bonkhe bantfu bahlangane ndzawonye; loku bakwenta kute beve livi lebantfu mayelana naloludzaba.",
                "2": "Futsi kwenteka kutsi abakwatanga kuyitfola indlela yekutikhulula ebugcilini, ngaphandle kwekutsi batsatse bafati nebantfwana babo, nemihlambi yetimvu tabo, nemihlambi yetinkhomo tabo, kanye nemathende abo, basuke baye ehlane; ngoba emaLamani bekamaningi kakhulu, bekungasiko lula kutsi bantfu baLimhayi babange nawo, bacabanga kutsi bebangatikhulula ebugcilini ngenkemba.",
                "3": "Manje kwenteka kutsi Gideyoni wahamba futsi wema phambi kwenkhosi, watsi kuyo: Manje Awu nkhosi, kute kube manje uwalalele emavi ami tikhatsi letiningi ngesikhatsi sibanga nabomnaketfu, emaLamani.",
                "4": "Manje Awu nkhosi, uma ungakangitfoli nginjengenceku lengenalusito lwalutfo; noma uma nje kute kube manje bewungawalalela emavi ami noma kancane kangakanani, futsi uma abe lusito kuwe, namanje ngifisa kutsi shengatsi bewungawalalela emavi ami nangalesi sikhatsi, futsi ngitawukuba yinceku yakho ngibakhulule laba bantfu ebugcilini.",
                "5": "Futsi inkhosi yamvumela kutsi akhulume. Gideyoni watsi kuyo:",
                "6": "Buka sikhala lesingemuva, eludvongeni lolungemuva, eceleni lelingemuva kwelidolobha. EmaLamani, noma bogadzi bemaLamani, ebusuku bayadzakwa; ngako-ke asitfumele simemetelo emkhatsini wabo bonkhe laba bantfu kutsi bagcogcele ndzawonye imihlambi yetimvu tabo kanye nemihlambi yetinkhomo, kutsi bayichube bayiyise ehlane ebusuku.",
                "7": "Futsi ngitawuhamba njengekwemyalo wakho ngikhokhe umtselo wekugcina weliwayini kumaLamani, futsi atawudzakwa; tsine sitawundlula ngesikhala lesiyimfihlo ngesencele senkambu yawo ngesikhatsi wona sekadzakiwe futsi sekalele.",
                "8": "Ngaleyondlela sitawusuka nebafati betfu kanye nebantfwana betfu, imihlambi yetimvu tetfu, kanye nemihlambi yetinkhomo tetfu siye ehlane; futsi sitawuhamba situngelete live laseShilomu.",
                "9": "Kwenteka kutsi inkhosi yawalalela emavi aGideyoni.",
                "10": "Inkhosi Limhayi yenta kutsi bantfu bayo bagcogcele imihlambi yabo ndzawonye; futsi yatfumela umtselo weliwayini kumaLamani; ngetulu kwaloko yatfumela lelinye liwayini, njengesipho sawo; futsi anatsa ngekukhululeka kulo liwayini inkhosi Limhayi lebeyilitfumele kuwo.",
                "11": "Futsi kwenteka kutsi bantfu benkhosi Limhayi besuka ebusuku baya ehlane nemihlambi yetimvu tabo kanye nemihlambi yetinkhomo tabo, bahamba batungeleta live laseShilomu ehlane, futsi bayishintja indlela yabo baya ngaseveni laseZarahemla, baholwa ngu-Amoni kanye nabomnakabo.",
                "12": "Futsi bebatsetse lonkhe ligolide labo, nesiliva, kanye netintfo letiligugu tabo, lebebangatitfwala, futsi ngalokunjalo nemiphako yabo, baya ehlane; bachubeka neluhambo lwabo.",
                "13": "Emvakwemalanga lamaningi basehlane bafika eveni laseZarahemla, bahlangana nebantfu baMosiya, baba ngephansi kwakhe.",
                "14": "Futsi kwenteka kutsi Mosiya wabemukela ngenjabulo; ngalokunjalo wemukela nemibhalo yabo, futsi ngalokunjalo nemibhalo leyayitfolwe bantfu baLimhayi.",
                "15": "Manje kwenteka kutsi ngesikhatsi emaLamani sekatfole kutsi bantfu baLimhayi besebesukile baphuma eveni ebusuku, batfumela imphi ehlane kutsi ibalandzele;",
                "16": "Futsi emvakwekutsi sebabalandzele tinsuku letimbili, abazange basakwati kulandzela imikhondvo yabo; ngako-ke alahleka ehlane."
            },
            "23": {
                "intro": "Umlandvo wa-Alima nebantfu beNkhosi, labebabalekisiwe baya ehlane bantfu benkhosi Nowa.",
                "1": "Manje Alima, asacwayiswe yiNkhosi kutsi emabutfo enkhosi Nowa abeyawutseleka etikwabo, futsi asabatisile bantfu bakhe, ngako-ke bagcogcela ndzawonye imihlambi yabo, futsi batsatsa lokuyinhlavu kwabo, besuka baya ehlane phambi kwemabutfo enkhosi Nowa.",
                "2": "INkhosi yabacinisa, kute bantfu benkhosi Nowa bangakhoni kubakhandza kute bababulale.",
                "3": "Babaleka batsatsa luhambo lwetinsuku letisiphohlongo basehlane.",
                "4": "Befika eveni, yebo, live lelihle kakhulu futsi lelenelisako kakhulu, live lemanti lacwebile.",
                "5": "Bamisa emathende abo, bacala kulima umhlabatsi, bacala kwakha takhiwo; yebo, bebakhutsele, futsi basebenta kakhulu.",
                "6": "Futsi labantfu bebanesifiso sekutsi Alima abe yinkhosi yabo, ngoba bekatsandvwa bantfu bakhe.",
                "7": "Kodvwa watsi kubo: Bukani, akukafaneli kutsi sibe nenkhosi; ngoba naku lokushiwo yiNkhosi: Anitubeka lomunye umuntfu ngetulu kwalomunye, noma indvodza lenye ayinakuticabanga ingetulu kwalenye; ngako-ke ngitsi kini akukafanele kutsi nibe nenkhosi.",
                "8": "Noko, kube kwakungenteka kutsi nikwati kuba nemadvodza lalungile njalo kutsi abe ngemakhosi enu bekuyawuba kuhle kini kutsi nibe nenkhosi.",
                "9": "Kodvwa khumbulani bubi benkhosi Nowa kanye nebaphristi bayo; futsi nami lucobo ngangena elugibeni, ngenta tintfo letiningi letatinengekile emehlweni eNkhosi, letangibangela kuphendvuka lokubuhlungu kakhulu;",
                "10": "Noko, emvakwekuhlupheka kakhulu, iNkhosi yakuva kukhala kwami, yayiphendvula imithandazo yami, futsi seyingente sikhali etandleni tayo ekuletseni labaningi kangaka benu ekulatini liciniso layo.",
                "11": "Noko, kuloku angitichayisi, ngoba angikafaneli kutichayisa.",
                "12": "Manje ngitsi kini, benicindzetelwe yinkhosi Nowa, benisebugcilini bakhe kanye nebaphristi bakhe, futsi nangena ebubini ngenca yabo; ngako-ke naniboshwe ngetibopho tebubi.",
                "13": "Manje njengoba senikhululiwe ngemandla aNkulunkulu naphuma kuleti tinketane; yebo, nasetandleni tenkhosi Nowa kanye nebantfu bayo, futsi ngalokunjalo nakuto tinketane tebubi, kanjalo ngifisa kutsi nime nicine kulenkhululelo lenikhululwe ngayo, futsi nekutsi ningatsembi muntfu kutsi abe yinkhosi ngetulu kwenu.",
                "14": "Ngetulu kwaloko ningetsembi namunye kutsi abe ngumfundzisi noma sikhonti senu, ngaphandle kwekutsi angumuntfu waNkulunkulu, ahamba etindleleni takhe futsi ayigcina imiyaleto yakhe.",
                "15": "Alima wabafundzisa ngalendlela bantfu bakhe, kutsi wonkhe muntfu kufanele atsandze makhelwane wakhe njengoba atitsandza yena, kute kungabi khona umbango emkhatsini wabo.",
                "16": "Manje Alima bekangumphristi wabo lomkhulu, ngoba yena angumsunguli welibandla labo.",
                "17": "Futsi kwenteka kutsi kute namunye lowaniketwa ligunya lekushumayela noma kufundzisa ngaphandle kwekutsi alitfole ngaye livela kuNkulunkulu. Ngako-ke wagcoba bonkhe baphristi kanye nabo bonkhe bafundzisi babo; futsi kute labagcotjwa ngaphandle kwekutsi babantfu labalungile.",
                "18": "Ngako-ke babagadza bantfu babo, futsi babondla ngetintfo letiphatselene nekulunga.",
                "19": "Futsi kwenteka kutsi bacala kuphumelela kakhulu eveni; balibita lelive ngekutsi yiHilamu.",
                "20": "Futsi kwenteka kutsi bandza baphindze baphumelela kakhulu eveni laseHilamu; futsi bakha lidolobha, lebalibita ngekutsi lidolobha laseHilamu.",
                "21": "Noko iNkhosi ibona kufanele kutsi ibajezise bantfu bayo; yebo, iyakuvivinya kubeketela kwabo kanye nelukholo lwabo.",
                "22": "Noko—loyo lobeka litsemba lakhe kuyo nguye kanye loyo loyawuphakanyiswa ngelusuku lwekugcina. Yebo, futsi kwaba njalo nakulaba bantfu.",
                "23": "Ngoba buka, ngitawunikhombisa kutsi bebaletfwe ebugcilini, futsi kwakute namunye lobekangabakhulula ngaphandle kweNkhosi Nkulunkulu wabo, yebo, Nkulunkulu wa-Abrahama kanye na-Isaka kanye naJakobe.",
                "24": "Futsi kwenteka kutsi yabakhulula, futsi yawakhombisa emandla ayo lamakhulu kubo, futsi yaba yinkhulu injabulo yabo.",
                "25": "Ngoba buka, kwenteka kutsi ngesikhatsi baseveni laseHilamu, yebo, edolobheni laseHilamu, ngesikhatsi balima eveni lonkhe, buka imphi yemaLamani yayiseminceleni yalelive.",
                "26": "Futsi kwenteka kutsi bomnakabo Alima babaleka emasimini abo, babutsana ndzawonye edolobheni laseHilamu; bebanekwesaba lokukhulu ngenca yekuchamuka kwemaLamani.",
                "27": "Kodvwa Alima wahamba wema emkhatsini wabo, wabancusa kutsi bangesabi, kodvwa bakhumbule iNkhosi Nkulunkulu wabo futsi iyawubakhulula.",
                "28": "Ngako-ke bakwehlisa kwesaba kwabo, bacala kukhala eNkhosini kutsi itsambise tinhlitiyo temaLamani, kute angababulali nebafati babo, kanye nebantfwana babo.",
                "29": "Futsi kwenteka kutsi iNkhosi yatitsambisa tinhlitiyo temaLamani. Alima kanye nabomnakabo bahamba batinikela etandleni tawo; futsi emaLamani alitsatsa live laseHilamu.",
                "30": "Manje emabutfo emaLamani, lawo labekalandzele ngemuva bantfu benkhosi Limhayi, abesalahlekile ehlane tinsuku letiningi.",
                "31": "Futsi buka, abesatfole labo baphristi benkhosi Nowa, endzaweni lebebayibita ngekutsi yi-Amuloni; futsi besebacale kutsatsa live lase-Amuloni sebacale kulima umhlabatsi.",
                "32": "Manje libito lemholi walabo baphristi kwakungu-Amuloni.",
                "33": "Futsi kwenteka kutsi Amuloni wawancenga emaLamani; ngetulu kwaloko watfumela bafati babo, labebangemadvodzakati emaLamani, kutsi ancenge bomnakabo, kutsi angawabulali emadvodza abo.",
                "34": "Futsi emaLamani aba nebubele ku-Amuloni kanye nakubomnakabo, futsi akatange ababulale ngenca yebafati babo.",
                "35": "Amuloni kanye nabomnakabo bahlangana nemaLamani, futsi bebahamba ehlane bafuna live laNefi ngesikhatsi batfola live laseHilamu, lelalihlala Alima kanye nabomnakabo.",
                "36": "Futsi kwenteka kutsi emaLamani amtsembisa Alima kanye nabomnakabo, kutsi uma bangabakhombisa indlela leyayitobaholela eveni laNefi bangabanika imphilo kanye nenkhululeko yabo.",
                "37": "Kodvwa emvakwekutsi Alima sekabakhombisile indlela leyayiya eveni laNefi emaLamani akasigcinanga setsembiso sawo; kodvwa abeka bogadzi batungeleta live laseHilamu, ngetulu kwa-Alima kanye nabomnakabo.",
                "38": "Futsi insalela yabo yahamba yaya eveni laNefi; kwatsi incenye yabo yabuyela eveni laseHilamu, ngetulu kwaloko baletsa kanye nabo bafati kanye nebantfwana babogadzi labo labebashiywe eveni.",
                "39": "Futsi inkhosi yemaLamani yayinikete Amuloni kutsi abe yinkhosi kanye nembusi ngetulu kwebantfu bakhe, labebaseveni laseHilamu; noko abengetukuba nemandla ekwenta noma yini leyayingahambisani nentsandvo yenkhosi yemaLamani."
            },
            "24": {
                "1": "Futsi kwenteka kutsi Amuloni watfola kutsandzeka emehlweni enkhosi yemaLamani; ngako-ke, inkhosi yemaLamani yamnika yena kanye nabomnakabo kutsi babe bafundzisi labakhetsiwe ngetulu kwebantfu bayo, yebo, nangetulu kwebantfu labebaseveni laseShemloni, nebaseveni laseShilomu, kanye nebaseveni lase-Amuloni.",
                "2": "Ngoba emaLamani besekawatsatsile onkhe lamave; ngako-ke, inkhosi yemaLamani yabeka emakhosi ngetulu kwawo onkhe lamave.",
                "3": "Manje libito lenkhosi yemaLamani kwakunguLamani, yetsiwe ngilibito leyise; ngako-ke yabitwa ngekutsi yinkhosi Lamani. Futsi beyiyinkhsosi ngetulu kwebantfu labaningi.",
                "4": "Futsi yakhetsa bafundzisi kubomnakabo-Amuloni kulo lonkhe live lebelilebantfu bakhe; futsi ngaleyondlela lulwimi lwaNefi lwacala kufundziswa emkhatsini wabo bonkhe bantfu bemaLamani.",
                "5": "Futsi bebabantfu labanebungani loyo naloyo; noko bebangamati Nkulunkulu; futsi bomnakabo Amuloni ababafundzisanga lutfo mayelana neNkhosi Nkulunkulu wabo, noma ngemtsetfo waMosi; noma babafundzise ngemavi a-Abinadi;",
                "6": "Kodvwa babafundzisa kutsi bagcine imibhalo yabo, nekutsi babhalelane loyo naloyo.",
                "7": "Futsi ngaleyondlela emaLamani acala kukhula kuyo ingcebo, acala kutsengiselana loyo naloyo futsi andza kakhulu, acala kuba nebucili aphindze aba bantfu labahlakaniphile, ngekuhlakanipha kwelive, yebo, aba bantfu labanebucili lobukhulu, atfokota ngayo yonkhe indlela yebubi kanye neyekuphanga, ngaphandle kwekutsi kube semkhatsini wabomnakabo.",
                "8": "Manje kwenteka kutsi Amuloni wacala kusebentisa ligunya ngetulu kwa-Alima kanye nabomnakabo, futsi wacala kumhlupha, wenta kutsi bantfwana bakhe bahluphe bantfwana babo.",
                "9": "Ngoba Amuloni bekamati Alima, kutsi bekangulomunye webaphristi benkhosi, futsi nekutsi bekunguye lowawakholwa emavi a-Abinadi futsi wakhishwa phambi kweNkhosi, ngako-ke bekamtfukutselele; ngoba bekangephansi kwenkhosi Lamani, noko walisebentisa ligunya ngetulu kwabo, futsi wababekela imisebenti, wabeka tindvuna temsebenti ngetulu kwabo.",
                "10": "Futsi kwenteka kutsi betitinkhulu kakhulu tinhlupheko tabo kangangekutsi bacala kukhala kakhulu kuNkulunkulu.",
                "11": "Amuloni wabayala kutsi bakuyekele kukhala kwabo; futsi wabeka bogadzi ngetulu kwabo kutsi bababuke, kute kutsi loyo lotfolakala abita Nkulunkulu abulawe.",
                "12": "Futsi Alima kanye nebantfu bakhe abawaphakamiselanga emavi abo eNkhosini Nkulunkulu wabo, kodvwa batitfulula tinhlitiyo tabo kuyo; futsi yayiyati imicabango yetinhlitiyo tabo.",
                "13": "Futsi kwenteka kutsi livi leNkhosi lefika kubo basesetinhluphekweni tabo, litsi: Phakamisani tinhloko tenu nidvudvuteke, ngoba ngiyasati sivumelwano lenasenta kimi; ngitawumelana nebantfu bami futsi ngibakhulule baphume ebugcilini.",
                "14": "Ngetulu kwaloko ngitawuyenta ibe lula imitfwalo lebekwe etikwemahlombe enu, ngendlela yekutsi nani angeke niyive emihlane yenu, noma nisesebugcilini; futsi loku ngitawukwenta kute nime njengabofakazi bami emvakwaloku, futsi nekutsi nati ngekweliciniso kutsi mine, iNkhosi Nkulunkulu, ngiyabahambela bantfu bami etinhluphekweni tabo.",
                "15": "Manje kwenteka kutsi imitfwalo leyayibekwe etikwa-Alima nabomnakabo yentiwa yabalula; yebo, iNkhosi yabacinisa kute bakwati kuyitfwala imitfwalo yabo kalula, futsi batinikela ngekutfokota kanye nangekubeketela kuyo yonkhe intsandvo yeNkhosi.",
                "16": "Futsi kwenteka kutsi lwalulukhulu lukholo lwabo kanye nekubeketela kwabo kangangekutsi livi leNkhosi lefika kubo futsi, litsi: Dvudvutekani, ngoba kusasa ngitawunikhulula niphume ebugcilini.",
                "17": "Futsi yatsi ku-Alima: Utawuhamba phambi kwalabantfu, futsi ngitawuhamba nawe ngikhulule labantfu baphume ebugcilini.",
                "18": "Manje kwenteka kutsi Alima kanye nebantfu bakhe ngesikhatsi sasebusuku bagcogcela imihlambi yabo ndzawonye, futsi ngalokunjalo nalokuyinhlavu kwabo; yebo, sikhatsi sonkhe sasebusuku bebagcogcela ndzawonye imihlambi yabo.",
                "19": "Ekuseni iNkhosi yenta kutsi kufike butfongo lobukhulu kumaLamani, yebo, futsi nato tonkhe tindvuna tabo temsebenti betisebutfongweni lobukhulu.",
                "20": "Alima kanye nebantfu bakhe besuka baya ehlane; ngesikhatsi sebahambe lilanga lonkhe bamisa emathende abo esigodzini, basibita ngekutsi sigodzi sa-Alima, ngoba wabahola endleleni yabo leya ehlane.",
                "21": "Yebo, kuso sigodzi sa-Alima bathandaza ngekubonga kakhulu kuNkulunkulu ngoba bekabe nesihawu kubo, futsi wenta yabalula imitfwalo yabo, futsi wabakhulula baphuma ebugcilini; ngoba bebasebugcilini, futsi kwakute namunye lobekangabakhulula ngaphandle kwekutsi kube yiNkhosi.",
                "22": "Futsi bambonga Nkulunkulu, yebo, bonkhe besilisa babo nabo bonkhe besifazane babo kanye nabo bonkhe bantfwana babo labebakwati kukhuluma baphakamisa emavi abo badvumisa Nkulunkulu wabo.",
                "23": "Manje iNkhosi yatsi ku-Alima: Sheshisa uphume kanye nalabantfu kulelive, ngoba emaLamani sekavukile futsi ayakulandzela; ngako-ke phuma kulelive futsi ngitawuwamisa emaLamani kuso lesi sigodzi kute angasondzeli ekucosheni laba bantfu.",
                "24": "Futsi kwenteka kutsi besuka baphuma esigodzini, batsatsa luhambo lwabo baya ehlane.",
                "25": "Futsi emvakwekutsi sebabe sehlane tinsuku letilishumi nakubili befika eveni laseZarahemla; inkhosi Mosiya nayo yabemukela ngenjabulo."
            },
            "25": {
                "1": "Manje iNkhosi Mosiya yenta kutsi bonkhe bantfu babutsane ndzawonye.",
                "2": "Manje bebangabaningi kakhulu labebabantfwana baNefi, noma bebangabaningi kakhulu labo labebabesitukulwane saNefi, njengoba bekunjalo ngebantfu baZarahemla, labekawesitukulwane saMuleki, kanye nalabo labeta naye ehlane.",
                "3": "Futsi bebangabaningi kakhulu labebabantfu baNefi kanye nalabebabantfu baZarahemla njengoba bekunjalo kulabebangemaLamani; yebo, bebangasiyo ngisho incenye lenkhulu kakhulu.",
                "4": "Manje bonkhe bantfu baNefi bebabutsene ndzawonye, futsi ngalokunjalo nabo bonkhe bantfu baZarahemla, futsi bebubutsene ndzawonye bangemacembu lamabili.",
                "5": "Futsi kwenteka kutsi Mosiya wayifundza, futsi wenta kutsi ifundvwe, imibhalo yaZenifi ifundzelwe bantfu bakhe; yebo, wayifundza imibhalo yebantfu baZenifi, kusukela ngesikhatsi bashiya eveni laseZarahemla bate babuya futsi.",
                "6": "Futsi ngetulu kwaloko wafundza umlandvo wa-Alima kanye nabomnakabo, kanye nato tonkhe tinhlupheko tabo, kusukela ngesikhatsi bashiya eveni laseZarahemhla kute kube ngesikhatsi babuya futsi.",
                "7": "Manje, ngesikhatsi Mosiya sekente siphetfo sekufundza imibhalo, bantfu bakhe labebahlala eveni baba nekumangala kanye nekushaceka.",
                "8": "Ngoba bebangati kutsi bacabange ini; ngoba ngesikhatsi babona labo labebakhululiwe baphuma ebugcilini bagcwala kujabula lokukhulu kakhulu.",
                "9": "Ngetulu kwaloko, ngesikhatsi bacabanga ngabomnakabo labebabulewe ngemaLamani bagcwala lusizi, bakhala tinyembeti letiningi telusizi.",
                "10": "Ngetulu kwaloko, ngesikhatsi bacabanga ngebuhle baNkulunkulu lobucondza ngco kubantfu, kanye nemandla akhe ekukhululeni Alima kanye nabomnakabo baphuma etandleni temaLamani kanye nasebugcilini, baphakamisa emavi abo bambonga Nkulunkulu.",
                "11": "Futsi, ngesikhatsi bacabanga ngemaLamani, labekabomnakabo, ngekona kwawo kanye nangesimo sawo lesingcolile, bagcwala buhlungu nekudzabuka ngalokuphatselene nekuzuza kwemiphefumulo yawo.",
                "12": "Futsi kwenteka kutsi labo labebabantfwana ba-Amuloni kanye nabomnakabo, labebatsetse emadvodzakati emaLamani kuwashada, abaphatsekanga kahle ngendlela boyise labebatiphetse ngayo, futsi bona abazange basabitwa ngemabito aboyise, ngako-ke batitsatsela libito laNefi, kute babitwe ngebantfwana baNefi futsi babalwe kanye nalabo labebabitwa ngekutsi bangemaNefi.",
                "13": "Manje bonkhe bantfu baZarahemla babalwa nemaNefi, futsi loku kungenca yekutsi umbuso wawunganiketwanga muntfu kodvwa kulabo labebabesitukulwane saNefi.",
                "14": "Manje kwenteka kutsi ngesikhatsi Mosiya sekente siphetfo senkhulumo kanye nekufundzela bantfu bakhe, waba nesifiso sekutsi Alima naye ngalokunjalo akhulume kubantfu.",
                "15": "Futsi Alima wakhuluma kubo, ngesikhatsi bonkhe sebabutsene ndzawonye ngemacembu lamakhulu, wahamba wesuka kulinye licembu waya kulelinye, ashumayela kubantfu kuphendvuka nekukholwa eNkhosini.",
                "16": "Futsi wabancusa bantfu baLimhayi kanye nabomnakabo, bonkhe labo labebakhululiwe baphuma ebugcilini, kutsi bakhumbule kutsi bekuyiNkhosi leyabakhulula.",
                "17": "Futsi kwenteka kutsi emvakwekutsi Alima sekabafundzisile bantfu tintfo letiningi, sekente siphetfo sekukhuluma nabo, inkhosi Limhayi yaba nesifiso sekutsi ibhajatiswe; kanjalo nabo bonkhe bantfu bayo babanesifiso sekutsi nabo babhajatiswe.",
                "18": "Ngako-ke, Alima wahamba waya emantini futsi wababhabhatisa; yebo, wababhabhatisa ngendlela leyo lekenta ngayo kubomnakabo emantini aMormon; yebo, futsi ngebuningi balabo lababhabhatisa bangena ebandleni laNkulunkulu; futsi loku bekungenca yekukholelwa kwabo emavini a-Alima.",
                "19": "Futsi kwenteka kutsi inkhosi Mosiya yaniketa Alima kutsi akhe emabandla kulo lonkhe live laseZarahemla; futsi yamnika emandla ekutsi abeke baphristi kanye nebafundzisi ngetulu kwawo onkhe emabandla.",
                "20": "Manje loku kwentiwa ngenca yekutsi bebabanini kakhulu bantfu kangangekutsi bebangenakuphatfwa ngumfundzisi munye; noma bonkhe bakwati kuliva livi laNkulunkulu embutsanweni munye;",
                "21": "Ngako-ke babutsana ndzawonye emacembu lehlukene, babitwa ngekutsi bangemabandla; libandla ngelibandla linebaphristi balo kanye nebafundzisi balo, futsi wonkhe umphristi ashumayela livi njengoba beliniketwe kuye ngemlomo wa-Alima.",
                "22": "Futsi ngaleso sizatfu, nanoma bekungemabandla lamaningi bonkhe bebalibandla linye, yebo, libandla laNkulunkulu; ngoba bekute lutfo lolwalushunyayelwa kuwo onkhe emabandla ngaphandle kwekuphendvuka kanye nelukholo kuNkulunkulu.",
                "23": "Manje besekukhona emabandla lasikhombisa eveni laseZarahemla. Futsi kwenteka kutsi labo labebanesifiso sekubitwa ngelibito laKhristu, noma laNkulunkulu, batihlanganisa nemabandla aNkulunkulu;",
                "24": "Futsi bebabitwa ngekutsi bantfu baNkulunkulu. Futsi iNkhosi yatsela Moya wayo etikwabo, babusiseka, baphumelela eveni."
            },
            "26": {
                "1": "Manje kwenteka kutsi bebabaningi besitukulwane lesikhulako labebangakwati kuwacondza emavi enkhosi Bhenjamini, basebantfwana labancane ngaleso sikhatsi akhuluma kubantfu bakhe; futsi bebangakholelwa kuwo emasiko aboyise.",
                "2": "Bebangakholwa nguloko kwakushiwo mayelana nekuvuka kwalabafile, noma bakholwe mayelana nekuta kwaKhristu.",
                "3": "Manje ngenca yekungakholwa kwabo abakwatanga kulicondza livi laNkulunkulu; futsi tinhlitiyo tabo tatilukhuni.",
                "4": "Futsi abazange babhajatiswe; noma batihlanganise nelibandla. Bebabantfu labehlukile ngekwelukholo lwabo, bahlala banjalo nangemvakwaloko, nasesimeni sabo sekunaka inyama kanye nalesigcwele kona; ngoba abazange bayibite iNkhosi Nkulunkulu wabo.",
                "5": "Manje ekubuseni kwaMosiya bebangasiyo ngisho nencenye lenkhulu njengebantfu baNkulunkulu; kodvwa ngenca yekuphikisana emkhatsini webazalwane bona bandza kakhulu.",
                "6": "Ngoba kwenteka kutsi babakhohlisa labaningi ngemavi abo lalutsako, labo labebasebandleni, futsi babenta kutsi bente tono letiningi; ngako-ke kwenteka kutsi kwadzingeka kutsi labo labente sono, labebasebandleni, bayalwe libandla.",
                "7": "Futsi kwenteka kutsi baletfwa phambi kwebaphristi, betfulwa kubaphristi bafundzisi; futsi baphristi babaletsa phambi kwa-Alima, lobekangumphristi lomkhulu.",
                "8": "Manje inkhosi Mosiya beyinikete Alima ligunya ngetulu kwelibandla.",
                "9": "Futsi kwenteka kutsi Alima bekangati labekumele akwente mayelana nabo; kodvwa bekukhona bofakazi labaningi ngalokumelene nabo; yebo, bantfu bema bafakaza ngebubi babo lobuningi.",
                "10": "Manje kwakungakate kube khona intfo lenje leyake yenteka ebandleni ngaphambilini; ngako-ke Alima wakhatsateka emoyeni wakhe, futsi wenta kutsi baletfwe phambi kwenkhosi.",
                "11": "Watsi enkhosini: Buka, naba labaningi lesibaletse phambi kwakho, lababekwe licala bazalwane babo; yebo, futsi batfolwe benta bubi lobuyinhlobonhlobo. Futsi abaphendvuki ebubini babo; ngako-ke sibaletse phambi kwakho, kute ubehlulele ngekwemacala abo.",
                "12": "Kodvwa inkhosi Mosiya yatsi ku-Alima: Buka, angeke ngibehlulele; ngako-ke ngibanikela etandleni takho kute behlulelwe.",
                "13": "Manje moya wa-Alima waphindze wakhatsateka; wahamba wayobuta eNkhosini kutsi kufanele enteni mayelana naloludzaba, ngoba bekesaba kutsi angahle ente lokungakalungi emehlweni aNkulunkulu.",
                "14": "Futsi kwenteka kutsi emvakwekutsi sekathandaze ngenshisekelo lenkhulu kuNkulunkulu, livi leNkhosi lafika kuye, litsi:",
                "15": "Ubusisiwe, Alima, futsi babusisiwe labo lababhajatiswa emantini aMormon. Ubusisiwe ngenca yelukholo lwakho lolukhulu emavini odvwa nje enceku yami Abinadi.",
                "16": "Futsi babusisiwe labo ngenca yelukholo lwabo lolukhulu emavini odvwa nje lowuwakhulume kubo.",
                "17": "Futsi ubusisiwe ngoba umise libandla emkhatsini walaba bantfu; bayawumiswa, futsi bayawukuba bantfu bami.",
                "18": "Yebo, babusisiwe laba bantfu labanesifiso sekutsi babitwe ngelibito lami; ngoba bayawubitwa ngelibito lami; futsi bangebami.",
                "19": "Futsi ngenca yekutsi ubute kimi mayelana nesoni, ubusisiwe.",
                "20": "Uyinceku yami; futsi ngenta sivumelwano nawe sekutsi uyawukuba nekuphila lokuphakadze; futsi uyawungisebentela uphindze uhambe egameni lami, ugcogcela dzawonye timvu tami.",
                "21": "Futsi loyo lotawukuva livi lami uyawuba yimvu yami; futsi uyawumemukela ebandleni, nami ngalokunjalo ngitawumemukela.",
                "22": "Ngoba buka, leli libandla lami; noma ngubani lobhajatiswako uyawubhajatiselwa ekuphendvukeni. Futsi nanoma ngubani lowemukelako uyawukholwa egameni lami; futsi ngitawumtsetselela ngekukhululeka.",
                "23": "Ngoba ngimi lotfwala tono temhlaba; ngoba ngimi lobadalile; futsi ngimi lomniketako loyo lokholwako kute kube sekugcineni indzawo esandleni sami sangesekudla.",
                "24": "Ngoba buka, babitwa ngelibito lami; futsi uma bangati bayawukuta ngaphambili, babe nendzawo yaphakadze esandleni sami sangesekudla.",
                "25": "Futsi kuyawukwenteka kutsi ngesikhatsi licilongo lesibili likhala ngaleso sikhatsi labo labangazange bangati bayawukuta ngaphambili futsi beme phambi kwami.",
                "26": "Ngaleso sikhatsi bayawukwati kutsi ngiyiNkhosi Nkulunkulu wabo, nginguMhlengi wabo; kodvwa bona bakhetsa kungahlengwa.",
                "27": "Ngaleso sikhatsi ngitawuvuma kubo kutsi angizange ngibati; futsi bayawuhamba baye emlilweni longapheli lolungiswe ngudeveli kanye netingilosi takhe.",
                "28": "Ngako-ke ngitsi kuwe, loyo longeke alive livi lami, nguye kanye loyo longayumemukela ebandleni lami, ngoba loyo angeke ngimemukele ngelusuku lwekugcina.",
                "29": "Ngako-ke ngitsi kuwe, Hamba; futsi noma ngubani lowonako ngalokumelene nami, loyo uyawumehlulela njengekwetono takhe latentile; futsi uma ativuma tono takhe phambi kwakho nami, futsi aphendvuke ngekweliciniso enhlitiyweni yakhe, uyawumtsetselela, nami ngalokunjalo ngitawumtsetselela.",
                "30": "Yebo, futsi njalo nje uma bantfu bami baphendvuka ngitawubatsetselela etiphambekweni tabo ngalokumelene nami.",
                "31": "Futsi ngetulu kwaloko niyawutsetselelana loyo naloyo tiphambeko tenu; ngoba ngicinisile ngitsi kuwe, loyo longamtsetseleli makhelwane wakhe tiphambeko takhe ngesikhatsi atsi uyaphendvuka, loyo utiletsela sijeziso.",
                "32": "Manje ngitsi kuwe, Hamba; futsi nanoma ngubani longeke aphendvuke etonweni takhe loyo akayukubalwa nebantfu bami; futsi loku kuyawugcinwa kusukela ngalesi sikhatsi kuya phambili.",
                "33": "Futsi kwenteka ngesikhatsi Alima sekawavile lamavi wawabhala phansi kute abe nawo, kute ehlulele bantfu belibandla njengekwemiyaleto yaNkulunkulu.",
                "34": "Futsi kwenteka kutsi Alima wahamba wabehlulela labo labebabanjwe benta bubi, njengekwelivi leNkhosi.",
                "35": "Futsi nanoma bobani labebaphendvuka etonweni tabo futsi bativuma, wababala nebantfu belibandla;",
                "36": "Futsi labo labangativumanga tono tabo futsi bangaphendvuki ebubini babo, ababalwanga kanye nebantfu belibandla, futsi emabito abo esulwa.",
                "37": "Futsi kwenteka kutsi Alima watilawula tonkhe tindzaba telibandla; bacala kutsi babe nekuthula futsi baphumelela kakhulu etindzabeni telibandla, bahamba ngekucaphela phambi kwaNkulunkulu, bemukela labaningi, futsi babhabhatisa labaningi.",
                "38": "Manje tonkhe leti tintfo Alima kanye nalabo labekasebenta nabo labebangamele libandla batenta, bahamba ngako kukhutsala, bafundzisa livi laNkulunkulu kuto tonkhe tintfo, bahlupheka ngalo lonkhe luhlobo lwetinhlupheko, bahlushwa ngibo bonkhe labo labebangesibo belibandla laNkulunkulu.",
                "39": "Futsi bayala bazalwane babo; nabo ngalokunjalo bayalwa, wonkhe umuntfu ngelivi laNkulunkulu, ngekwetono takhe, noma kuleto tono labekatentile, bayaletwe nguNkulunkulu kutsi bathandaze bangayekeli, futsi babonge kuto tonkhe tintfo."
            },
            "27": {
                "1": "Manje kwenteka kutsi kuhlushwa lokwatfwaliswa libandla ngulabangakholwa kwaba kukhulu kakhulu kangangekutsi libandla lacala lavungama, lakhonona kubaholi balo mayelana naloludzaba; bakhonona naku-Alima. Futsi Alima walubeka ludzaba phambi kwenkhosi yabo, Mosiya. Mosiya wabonisana nebaphristi bakhe.",
                "2": "Futsi kwenteka kutsi inkhosi Mosiya yatfumela simemetelo kulo lonkhe live jikelele kutsi kube bete muntfu longakholwa lotawuhlupha noma ngubani walabo labebabelibandla laNkulunkulu.",
                "3": "Futsi kwaba khona umyalo locinile kuwo onkhe emabandla jikelele wekutsi kube bete kuhluphana emkhatsini wabo, nekutsi kufanele kube khona kulingana emkhatsini wabo bonkhe bantfu;",
                "4": "Nekutsi bangavumeli kutigcabha nekutikhukhumeta kuphatamise kuthula kwabo; nekutsi wonkhe umuntfu akamatise makhelwane wakhe njengoba atatisa yena, basebente ngetandla tabo lucobo kutondla bona.",
                "5": "Yebo, futsi bonkhe baphristi kanye nebafundzisi babo kufanele basebente ngetandla tabo lucobo kute batondle bona, ngaso sonkhe sikhatsi ngaphandle nangabe bagula, noma badzinga kakhulu; futsi ngekwenta leti tintfo, bagcwaliswa ngemusa waNkulunkulu.",
                "6": "Kwacala kwaba nekuthula lokukhulu futsi eveni; nebantfu bacala kuba baningi kakhulu, bacala kuhlakateka ndzawotonkhe emhlabeni wonkhe, yebo, enyakatfo kanye naseningizimu, emphumalanga kanye nasenshonalanga, bakha emadolobha lamakhulu kanye nemadolobhana kowo onkhe emagumbi lamane elive.",
                "7": "Futsi iNkhosi yabavakashela yaphindze yabaphumelelisa, baba baningi futsi baba bantfu labanotsile.",
                "8": "Manje emadvodzana aMosiya bekabalwa kanye nalabo labebangakholwa; futsi ngalokunjalo namunye wemadvodzana a-Alima bekabalwa nabo, abitwa ngekutsi ngu-Alima, lekulibito leyise; noko waba yindvodza lekhohlakele kakhulu futsi akhonta tithico. Futsi bekayindvodza leyayinebuciko, waphindze wabayenga kakhulu bantfu; ngako-ke wahola labaningi bantfu kutsi bente ngendlela yebubi bakhe.",
                "9": "Futsi waba ngulesikhulu sivimbelo ekutfutfukeni kwelibandla laNkulunkulu; antjontja tinhlitiyo tebantfu; abanga kuphikisana lokukhulu emkhatsini webantfu; aniketa litfuba sitsa saNkulunkulu kutsi sisebentise emandla aso ngetulu kwabo.",
                "10": "Manje kwenteka kutsi ngesikhatsi ahamba azulazula acitsa libandla laNkulunkulu, ngoba bekahamba ngansense azulazula kanye nemadvodzana aMosiya afuna kucitsa libandla, futsi afuna kudukisa bantfu beNkhosi, ngekuphikisana nemiyaleto yaNkulunkulu, noma nenkhosi—",
                "11": "Futsi njengoba ngitse kini, njengoba bebahamba bazulazula bavukela Nkulunkulu, buka ingilosi yeNkhosi yavela kubo; yehla shengatsi yayiselifini; yakhuluma shengatsi kwakulivi lekudvuma kwelitulu, lelenta kutsi umhlaba labebeme kuwo utamatame.",
                "12": "Futsi kwaba kukhulu kwetfuka kwabo, kangangekutsi bawela phansi, futsi abazange bawacondze lawo mavi leyawakhuluma nabo.",
                "13": "Noko yaphindze yamemeta, itsi: Alima, vuka ute ngaphambili, ngoba kungani uhlupha libandla laNkulunkulu na? Ngoba iNkhosi itse: Leli libandla lami, ngitawulimisa; futsi kute intfo leyawulicitsa, ngaphandle kwekutsi kube tiphambeko tebantfu bami.",
                "14": "Ngetulu kwaloko, ingilosi yatsi: Buka, iNkhosi iyivile imithandazo yebantfu bayo, futsi ngalokunjalo nemithandazo yenceku yayo, Alima, longuyihlo; ngoba uthandaze ngelukholo lolukhulu mayelana nawe kutsi uletfwe elwatini leliciniso; ngako-ke, ngalena nhloso ngite kutokwenelisa ngemandla kanye neligunya laNkulunkulu, kute imithandazo yetinceku takhe iphendvuleke ngekwelukholo lwabo.",
                "15": "Manje buka, ungawangabata yini emandla aNkulunkulu na? Ngoba buka, ngabe livi lami alitamatamisi umhlaba yini? Futsi ngetulu kwaloko awungiboni yini phambi kwakho na? Futsi ngitfunyiwe ngivela kuNkulunkulu.",
                "16": "Manje ngitsi kuwe: Hamba, ukhumbule kutfunjwa kwaboyihlo eveni laseHilamu, kanye naseveni laNefi; futsi ukhumbule kutsi tinkhulu kanganani tintfo labentele tona; ngoba bebasekutfunjweni, futsi ubakhululile. Manje ngitsi kuwe, Alima, hamba ngendlela yakho, ungaphindzi ufune kubhubhisa libandla, kute imithandazo yabo iphendvulwe, noma ngabe wena lucobo lwakho utawufuna kulahlwa.",
                "17": "Manje kwenteka kutsi lawa kwakungemavi ekugcina ingilosi leyawakhuluma ku-Alima, yase iyahamba.",
                "18": "Manje Alima kanye nalabo bekanabo baphindze bawela phansi, ngoba kwaba kukhulu kwetfuka kwabo, ngoba ngewabo emehlo bebabone ingilosi yeNkhosi; futsi livi layo lalinjengekudvuma kwelitulu, lelatamatamisa umhlaba, futsi bati kutsi kwakute lutfo lolwalungatamatamisa umhlaba ngaphandle kwemandla aNkulunkulu futsi ente kutamatame shengatsi kwakutohlukana ekhatsi.",
                "19": "Manje kwetfuka kwa-Alima kwaba kukhulu kakhulu kangangekutsi waphendvuka simungulu, kangangekutsi akakwatanga kuvula umlomo wakhe; yebo, futsi waba butsakatsaka, ngendlela yekutsi akakwatanga ngisho nekunyakatisa tandla takhe; ngako-ke watsatfwa ngulabo labekanabo, wetfwalwa angakhoni ngisho kwentani, wate wayawubekwa phambi kweyise.",
                "20": "Futsi balandzisa kuyise konkhe lokwakwentekile kubo; neyise watfokota, ngoba bekati kutsi kwakungemandla aNkulunkulu.",
                "21": "Wenta kutsi sicuku sibutsane ndzawonye kute sibone kutsi iNkhosi iyenteleni indvodzana yakhe, kanjalo nalabo labebanayo.",
                "22": "Wenta kutsi baphristi babutsane ndzawonye; bacala kuzila kudla, kanye nekuthandaza eNkhosini Nkulunkulu wabo kutsi ivule umlomo wa-Alima, kute akhulume, futsi ngalokunjalo nekutsi emalunga akhe atfole emandla awo—kute emehlo ebantfu avuleke kutsi babone bphindze bati ngebuhle kanye nenkhatimulo yaNkulunkulu.",
                "23": "Futsi kwenteka kutsi emvakwekutsi sebazile kudla futsi bathandaza sikhatsi lesitinsuku letimbili kanye nebusuku lobubili, emalunga a-Alima atfola emandla awo, wasukuma wacala kukhuluma kubo, wabancenga kutsi badvudvuteke.",
                "24": "Ngoba, watsi, sengiphendvukile etonweni tami, futsi sengihlengwe yiNkhosi; bukani sengitelwe ngekwakaMoya.",
                "25": "Futsi iNkhosi itse kimi: Ungamangali kutsi bonkhe bantfu, yebo, besilisa nebesifazane, tive tonkhe, imindeni, tilimi kanye nebantfu, kufanele batalwe kabusha; yebo, batalwe ngekwakaNkulunkulu, bashintje esimeni sabo sekunaka inyama nesekuwa, babe sesimeni sekulunga, bahlengwe nguNkulunkulu, babe ngemadvodzana nemadvodzakati akhe.",
                "26": "Futsi ngalendlela baba tidalwa letinsha; futsi ngaphandle kwekutsi bente loku, kute ngisho nalencane indlela kutsi badle lifa lembuso waNkulunkulu.",
                "27": "Ngitsi kini, ngaphandle kwekutsi kube njalo, kufanele balahlwe; futsi loku ngiyakwati, ngenca yekutsi ngicishe ngalahlwa.",
                "28": "Noko, emvakwekwendlula ekuhluphekeni lokukhulu, ngiphendvuka ngisondzele ekufeni, iNkhosi lenemusa ibone kufanele kutsi ingihlwitse ngiphume ekusheni kwaphakadze, futsi sengitelwe ngekwakaNkulunkulu.",
                "29": "Umphefumulo wami uhlengiwe enyongweni lebabako nasetinketaneni tebubi. Ngangisemhumeni lomnyama bhuce; kodvwa manje sengibona kukhanya lokumangalisako kwaNkulunkulu. Umphefumulo wami wawuhlushwe buhlungu baphakadze; kodvwa ngihlwitsiwe, futsi umphefumulo wami awusenabuhlungu.",
                "30": "Ngamlahla uMhlengi wami, futsi ngakuphika naloko lokwakukhulunywe bobabe betfu; kodvwa manje kute babone kutsi utawufika, futsi nekutsi uyatikhumbula tonkhe tidalwa latibumbile, utawutiveta kubo bonkhe.",
                "31": "Yebo, onkhe emadvolo ayawukhotsama, futsi tonkhe tilimi tiyawuvuma phambi kwakhe. Yebo, nangelusuku lwekugcina, ngesikhatsi bonkhe bantfu bayawukuma kutsi behlulelwe nguye, ngaleso sikhatsi bayawuvuma kutsi yena nguNkulunkulu; ngaleso sikhatsi bayawuvuma, labo labangakholwa kuNkulunkulu emhlabeni, kutsi kwehlulela kwesijeziso saphakadze kulungile kubo; futsi bayawutfutfumela, bachachatele, futsi bashwaphane ngaphansi kwekubona kweliso lakhe lelibona konkhe.",
                "32": "Manje kwenteka kutsi Alima wacala kusukela ngalesi sikhatsi kuya phambili kutsi afundzise bantfu, kanye nalabo labebana-Alima ngesikhatsi ingilosi ichamuka kubo, bahamba batungeleta live, bamemetela kubo bonkhe bantfu tintfo labebativile futsi batibonile, futsi bashumayela livi laNkulunkulu ekuhluphekeni lokukhulu, bahlushwa kakhulu ngulabo labebangakholwa, bashaywa ngulabaningi babo.",
                "33": "Kodvwa nanoma kungenca yako konkhe loku, banika indvudvuto lenkhulu ebandleni, bacinisa lukholo lwabo, futsi babancusa ngekumela bulukhuni kanye nangekuhlupheka lokukhulu kutsi bagcine imiyaleto yaNkulunkulu.",
                "34": "Futsi labane babo kwakungemadvodzana aMosiya; emabito abo kwakungu-Amoni, na-Aroni, na-Omineri kanye naHimini; lawa kwakungemabito emadvodzana aMosiya.",
                "35": "Futsi bahamba balicedza lonkhe live laseZarahemla, nasemkhatsini wabo bonkhe bantfu labebangaphansi kwekubuswa yinkhosi Mosiya, ngekutikhandla betama kulungisa konkhe konakala labebakwentile ebandleni, bavuma tonkhe tono tabo, futsi bamemetela tonkhe tintfo labebatibonile, futsi bachaza tiphrofetho kanye nemibhalo lengcwele kubo bonkhe labebanesifiso sekukuva.",
                "36": "Futsi ngalendlela baba tikhali etandleni taNkulunkulu ekuletseni labaningi elwatini lweliciniso, yebo, elwatini lweMhlengi wabo.",
                "37": "Futsi babusiswe kangakanani! Ngoba bakumemetela kuthula; batimemetela tindzaba letimnandzi tebuhle; futsi bamemetela ebantfwini kutsi iNkhosi iyabusa."
            },
            "28": {
                "1": "Manje kwenteka kutsi emvakwekutsi emadvodzana aMosiya sekatentile tonkhe leti tintfo, atsatsa sibalo lesincane kanye nawo abuyela kuyise, inkhosi, futsi anesifiso sekutsi iwavumele kutsi, wona kanye nalabo labebabakhetsile, bahambe bakhuphukele eveni laNefi kute bayoshumayela tintfo lebebativile, nekutsi bayokwabelana ngelivi laNkulunkulu nabomnakabo, emaLamani—",
                "2": "Kute mhlawumbe babaletse elwatini lweNkhosi Nkulunkulu wabo, futsi babente baneliswe ngebubi baboyise; nekutsi mhlawumbe babalaphe ekutondvweni kwabo kumaNefi, kute nabo bentiwe bajabule eNkhosini Nkulunkulu wabo, kute babe nebungani kuloyo naloyo, kanye nekutsi kungabe kusaba khona imibango nanini kulo lonkhe live iNkhosi Nkulunkulu wabo lebanike lona.",
                "3": "Manje bebanesifiso sekutsi insindziso imenyetelwe kuto tonkhe tidalwa, ngoba abakwatanga kukumela kutsi noma ngumuphi umphefumulo wemuntfu ulahleke; yebo, nemicabango nje yekutsi noma ngumuphi umphefumulo kufanele uve buhlungu lobungapheli kwabenta kutsi batfutfumele futsi bachachatele.",
                "4": "Futsi Moya weNkhosi wasebenta ngaleyondlela kubo, ngoba bebatoni letimbi kakhulu, futsi iNkhosi yabona kufanele ngemusa wayo longapheli kutsi ibasindzise; noko beva lobukhulu buhlungu emphefumulweni ngenca yebubi babo, bahluphekile kakhulu futsi besaba kutsi bebayawulahlwa ingunaphakadze.",
                "5": "Futsi kwenteka kutsi bamncenga uyise tinsuku letiningi kutsi bahambe bakhuphukele eveni laNefi.",
                "6": "Inkhosi Mosiya yahamba futsi yayobuta eNkhosini kutsi iwavumele yini emadvodzana ayo ahambe akhuphukele emkhatsini wemaLamani kutsi ayoshumayela livi.",
                "7": "INkhosi yatsi kuMosiya: Bavumele bahambe bakhuphuke, ngoba baningi labayawukholelwa emavini abo, futsi bayawuba nekuphila lokuphakadze; futsi ngitawukhulula emadvodzana akho aphume etandleni temaLamani.",
                "8": "Futsi kwenteka kutsi Mosiya wabavumela kutsi bahambe futsi bente njengekwesicelo sabo.",
                "9": "Batsatsa luhambo lwabo baya ehlane bahamba bakhuphuke bayoshumayela livi emkhatsini wemaLamani; futsi ngiyawuniketa umlandvo ngetento tabo emvakwaloku.",
                "10": "Manje inkhosi Mosiya beyingenamuntfu wekutsi imnike umbuso, ngoba bekute namunye wemadvodzana ayo labekayawuvuma kutsatsa umbuso.",
                "11": "Ngako-ke watsatsa imibhalo lebeyicoshwe kubongcwengcwe belitfutsi, ngalokunjalo nakubongcwengcwe baNefi, kanye nato tonkhe tintfo lebekatigcinile futsi atilondvolotile njengekwemiyaleto yaNKulunkulu, emvakwekutsi sekayihumushile wenta kutsi imibhalo ibhalwe leyo lebeyikubongcwengcwe beligolide lebeyitfolwe bantfu baLimhayi, lebeyiletfwe kuye ngesandla saLimhayi;",
                "12": "Futsi loku wakwenta ngenca yenshisekelo lenkhulu yebantfu bakhe; ngoba bebanesifiso lesingenakulinganiswa sekutsi bati mayelana nalabo bantfu labebabhujisiwe.",
                "13": "Manje watihumusha ngekusebentisa lawo matje lamabili laboshelwe emngcengcemeni weluhlaka.",
                "14": "Manje leti tintfo betilungiswe kusukela ekucaleni, futsi betindlulisiwe tehla titukulwane ngetitukulwane, ngenhloso yekuhumusha tilimi;",
                "15": "Futsi betigciniwe futsi talondvolotwa ngesandla seNkhosi, kute ivetele tonkhe tidalwa letiyotsatsa live bubi kanye netinengiso tebantfu bayo;",
                "16": "Futsi loyo lonaleti tintfo ubitwa ngekutsi ngumboni, ngendlela yesikhatsi sakudzala.",
                "17": "Manje emvakwekutsi Mosiya sekacedzile kuhumusha lemibhalo, buka, yanika umlandvo webantfu labebabhujisiwe, kusukela ngesikhatsi lababhujiswa ngaso kuya emuva ekwakhiweni kwembhoshongo lomkhulu, ngesikhatsi iNkhosi iphambanisa lulwimi lwebantfu futsi bahlakatwa ndzawotonkhe emhlabeni wonkhe, yebo, futsi kusukela ngaleso sikhatsi kuya emuva kute kube sekudalweni kwa-Adamu.",
                "18": "Manje lomlandvo wenta bantfu baMosiya kutsi bakhale kakhulu, yebo, bebagcwele lusizi; noko wabanika lwati loluningi, lekwatsi ngalo bajabula.",
                "19": "Futsi lomlandvo uyawubhalwa emvakwaloku; ngoba buka, kuhle kutsi bonkhe bantfu bayawutati tintfo letibhalwe kulomlandvo.",
                "20": "Manje, njengoba ngishito kini, kutsi emvakwekutsi inkhosi Mosiya seyitentile leti tintfo, yatsatsa bongcwengcwe belitfusi, kanye nato tonkhe tintfo lebeyitigcinile, yatinika Alima, lobekayindvodzana ya-Alima; yebo, yonkhe imibhalo, futsi ngalokunjalo netihumushi, futsi yatiniketa yena, yamyaleta kutsi atigcine futsi atilondvolote, futsi ngetulu kwaloko agcine nembhalo webantfu, atindlulise tehle kusukela esitukulwaneni kuya kulesinye, nanjengoba tatindlulisiwe kwehla kusukela ngesikhatsi Lehi ashiya eJerusalema."
            },
            "29": {
                "1": "Manje emvakwekutsi Mosiya sekakwentile loku watfumela kulo lonkhe live, kubo bonkhe bantfu, anesifiso sekwati intsandvo yabo mayelana nekutsi ngubani lobekatoba yinkhosi yabo.",
                "2": "Futsi kwenteka kutsi livi lebantfu lefika, litsi: Sinesifiso sekutsi Aroni indvodzana yakho ibe yinkhosi yetfu kanye nembusi wetfu.",
                "3": "Manje Aroni bekahambile wakhuphukela eveni laNefi, ngako-ke inkhosi ayikhonanga kuniketa umbuso kuye; futsi naye Aroni akawemukelanga umbuso; futsi akubanga khona namunye kumadvodzana aMosiya lobekatimisele kutsatsa umbuso.",
                "4": "Ngako-ke inkhosi Mosiya yaphindza yatfumela kubantfu; yebo, yatfumela nangelivi lelibhaliwe kubantfu. Futsi lawa ngemavi labekabhaliwe, atsi:",
                "5": "Bukani, Awu nine bantfu bami, noma bomnaketfu, ngoba nginitsatsa kanjalo, ngifisa kutsi nisicabange simo lenibitelwe kutsi nisicabange—ngoba ninesifiso sekutsi nibe nenkhosi.",
                "6": "Manje ngimemetela kini kutsi loyo lokunguye lonelilungelo lembuso walile, futsi angeke awutsatse umbuso.",
                "7": "Manje uma kungaba khona lomunye longabekwa esikhundleni sakhe, bukani ngesaba kutsi kuyawuvuka imibango emkhatsini wenu. Futsi ngubani lowatiko kumbe indvodzana yami, umbuso lekufanele ube ngewayo, iyawushintja itfukutsele futsi idvonsele khashane incenye yalaba bantfu bete kuyo, lokuyawudala timphi kanye nemibango emkhatsini wenu, lokuyawuba sizatfu sekucitsa ingati leningi kanye nekugucula indlela yeNkhosi, yebo, futsi kubhubhise imiphefumulo yalabaningi bantfu.",
                "8": "Manje ngitsi kini asihlakaniphe siphindze sicabange ngaleti tintfo, ngoba asinalo lilungelo lekubulala indvodzana yami, futsi akukafaneli sibe nelilungelo noma liphi lekutsi sibulale lomunye uma angabekwa esikhundleni sayo.",
                "9": "Futsi uma indvodzana yami ingaphindza ibuyele ekutichenyeni kwayo kanye nasetintfweni letinye iyawutihocisa tintfo leyatisho, futsi bese ifuna lilungelo layo lembuso, loko lokuyawuyenta futsi ngalokunjalo nalaba bantfu kutsi bente tono letiningi.",
                "10": "Manje asihlakaniphe futsi sibuke embili kuleti tintfo, futsi sente loko lokutawenta kuthula kwalaba bantfu.",
                "11": "Ngako-ke ngitawuba yinkhosi yenu etinsukwini tami letisele; noko, asibeke behluleli, kutsi behlulele laba bantfu ngekwemtsetfo wetfu; futsi sitawutihlela kabusha tindzaba talabantfu, ngoba sitawubeka bantfu labahlakaniphile kutsi babe behluleli, labatawukwehlulela laba bantfu ngekwemiyaleto yaNkulunkulu.",
                "12": "Manje kuncono kutsi umuntfu ehlulelwe ngekwakaNkulunkulu kunekutsi kube ngekwemuntfu, ngoba tehlulelo taNkulunkulu tihlale tilungile njalo, kodvwa tehlulelo temuntfu atihlali tilungile njalo.",
                "13": "Ngako-ke, uma bekungenteka kutsi nibe nemadvodza lalungile kutsi abe ngemakhosi enu, layawumisa imitsetfo yaNkulunkulu, futsi ehlulele laba bantfu ngekwemiyaleto yakhe, yebo, uma beningakwati kutsi nibe nemadvodza abe ngemakhosi enu langenta njengoba babe Bhenjamini abentela laba bantfu—ngitsi kini, uma loku bekungase kuhlale kunjalo bekuyawuba kuhle kutsi nibe nemakhosi kutsi abuse ngetulu kwenu njalonjalo.",
                "14": "Futsi nanami lucobo lwami ngisebentile ngawo onkhe emandla kanye netikhwepha lenginato, kutsi nginifundzise imiyaleto yaNkulunkulu, futsi ngakhe kuthula kulo lonkhe live, kute kungabi khona timphi nemibango, nekweba, nekuphanga, noma nanoma hlobo luni lwebubi;",
                "15": "Futsi loyo lowente bubi, ngimjezisile njengekwelicala lelo lalentile, ngekwemtsetfo loyo lesiniketwe wona bobabe betfu.",
                "16": "Manje ngitsi kini, ngenca yekutsi bonkhe bantfu abakalungi akukafaneli kutsi nibe nenkhosi noma emakhosi kutsi abuse ngetulu kwenu.",
                "17": "Ngoba bukani, buningi kangakanani bubi inkhosi lembi yinye leyenta kutsi bentiwe, yebo, futsi kukhulu kangakanani kubhujiswa!",
                "18": "Yebo, khumbulani inkhosi Nowa, bubi bayo kanye netinengiso tayo, futsi ngalokunjalo nebubi kanye netinengiso tebantfu bayo. Bukani kukhulu kangakanani kubhujiswa lokwafika etikwabo; ngetulu kwaloko ngenca yebubi babo baletfwa ebugcilini.",
                "19": "Futsi kube bekungasiko kutsi bekungenca yekulanyulelwa nguMdali wabo lonekuhlakanipha konkhe, futsi loku ngenca yekuphendvuka kwabo kweliciniso, bekufanele basale ngalokungenakuvinjelwa ebugcilini kute kube manje.",
                "20": "Kodvwa bukani, wabakhulula ngenca yekutsi batitfoba phambi kwakhe; futsi ngenca yekutsi bakhala kakhulu kuye wabakhulula wabakhipha ebugcilini; futsi iNkhosi isebenta kanjalo ngemandla ayo kuto tonkhe timo emkhatsini webantfwana bebantfu, yelula sandla semusa kulabo lababeka litsemba labo kuyo.",
                "21": "Futsi bukani, manje ngitsi kini, aninakuyisusa esihlalweni inkhosi lenebubi ngaphandle kwekutsi kube khona umbango lomkhulu, kanye nekucitseka kwengati leningi.",
                "22": "Ngoba bukani, inebangani bayo ebubini, futsi igcina labayigadzako edvute nayo; futsi idzabula imitsetfo yalabo lababuse ngekulunga phambi kwayo; futsi inyatsela ngaphansi kwetinyawo tayo imiyaleto yaNkulunkulu.",
                "23": "Imisa imitsetfo, iyitfumele kubantfu bayo, yebo, imitsetfo lehambisana nenkhohlakalo yayo lucobo; futsi loyo longayilaleli imitsetfo yayo yenta kutsi abulawe; futsi labo labayivukelako itawutfumela emabutfo ayo kubo kutsi ayokulwa, futsi uma kungenteka itawubabulala; futsi inkhosi lengakalungi itigucukela kanjalo-ke tindlela tako konkhe kulunga.",
                "24": "Manje bukani ngitsi kini, akukafaneli kutsi tinengiso letinjena tite etikwenu.",
                "25": "Ngako-ke, khetsani ngelivi lalabantfu, behluleli, kute nehlulelwe ngekwemitsetfo leyo leninikwe yona bobabe betfu, lelungile, futsi labebaniketwe yona ngesandla seNkhosi.",
                "26": "Manje akukajwayeleki kutsi livi lebantfu lifise nanoma yini lengahambisani naloko lokulungile; kodvwa kujwayelekile kutsi incenye lencane yebantfu ifise loko lokungakalungi; ngako-ke loku kutofanele nikugcine niphindze nikwente umtsetfo wenu—kutsi nente umsebenti wenu ngelivi lebantfu.",
                "27": "Futsi uma sikhatsi sesifika lapho livi lebantfu likhetsa bubi, ngaleso sikhatsi kutawuba sikhatsi lapho tehlulelo taNkulunkulu titawufika etikwenu; yebo, kutawuba sikhatsi lapho atawunivakashela ngekubhujiswa lokukhulu njengoba alivakashele lelive.",
                "28": "Manje uma ninebehluleli, futsi banganehluleli ngekwemtsetfo loyo lobekiwe, ningenta kutsi behlulelwe ngumehluleli lomhkulu.",
                "29": "Uma behluleli benu labakhulu bangahluleli ngetehlulelo letilungile, niyawukwenta kutsi sibalo lesincane sebehluleli benu labancane bahlangane ndzawonye, futsi bayawukwehlulela behluleli benu labakhulu, ngekwelivi lebantfu.",
                "30": "Futsi ngiyaniyala kutsi nente leti tintfo ngekwesaba iNkhosi; futsi ngiyaniyala kutsi nitente leti tintfo, nekutsi ningabi nenkhosi; kute kutsi uma laba bantfu benta tono kanye nebubi bayawubutwa etikwetinhloko tabo.",
                "31": "Ngoba bukani ngitsi kini, tono tebantfu labaningi tentiwa bubi bemakhosi abo; ngako-ke bubi babo bubutwa etikwetinhloko temakhosi abo.",
                "32": "Manje ngifisa kutsi loku kungalingani kungabe kusaba khona kulelive, ikakhulukati emkhatsini walabantfu bami; kodvwa ngifisa kutsi lelive libe live lenkhululeko, futsi wonkhe umuntfu atfokotele emalungelo akhe kanye nematfuba ngalokufanako, kuphela nje uma inkhosi isabona kulungile kutsi siphile futsi silitfole lelive njengelifa, yebo, kuphela nje uma ngabe noma ngubaphi betitukulwane tetfu letitako basesele eveni lonkhe.",
                "33": "Futsi tiningi kakhulu tintfo inkhosi Mosiya leyababhalela tona, yabambulela konkhe kuhlupheka kanye netinkinga tenkhosi lelungile, yebo, konkhe kushikashikeka kwemphefumulo ngebantfu bayo, futsi ngalokunjalo nako konkhe kuvungama kwebantfu enkhosini yabo; futsi wabachazela ngako konkhe.",
                "34": "Futsi wabatjela kutsi leti tintfo akukafaneli kutsi tibe khona; kodvwa kutsi umtfwalo kufanele ubewebantfu bonkhe, kute wonkhe umuntfu atitfwalele incenye yakhe.",
                "35": "Futsi ngetulu kwaloko wabembulela ngato tonkhe timo letimbi labasebenta ngaphansi kwato, ngekuba nenkhosi lengakalungi lebusako ngetulu kwabo;",
                "36": "Yebo, bonkhe bubi kanye netinengiso tayo, nato tonkhe timphi, nemibango, nekucitseka kwengati, nekweba, nekuphanga, nekwenta bugwadla, kanye nalo lonkhe luhlobo lwebubi lolungenakubalwa—abatjela kutsi leti tintfo akukafaneli tibe khona, nekutsi kwakucacile kutsi tatinengekile emiyaletweni yaNkulunkulu.",
                "37": "Futsi Manje kwenteka, emvakwekutsi inkhosi Mosiya seyititfume letintfo emkhatsini webantfu beneliswa ngeliciniso lemavi akhe.",
                "38": "Ngako-ke batiyekela tifiso tabo tekuba neNkhosi, bacala baba nenshisekelo lenkhulu yekutsi wonkhe umuntfu abe nelitfuba lelilinganako kulo lonkhe live; yebo, futsi wonkhe umuntfu wavakalisa kutimisela ngekutiphendvulela ngetono takhe.",
                "39": "Ngako-ke, kwenteka kutsi babutsana ndzawonye ngemacembu kulo lonkhe live, kutsi batovakalisa emavi abo mayelana nekutsi bobani labangaba behluleli babo, kutsi babehlulele ngekwemtsetfo loyo labebaniketwe wona; futsi bajabula kakhulu ngenca yenkhululeko labebaniketwe yona.",
                "40": "Futsi bakhula bacina ekumtsandzeni Mosiya; yebo, bamphakamisa kakhulu kunawo wonkhe lomunye umuntfu; ngoba bebangamboni njengemcindzeteli lobekafuna kuzuza, yebo, inzuzo leyo leyonakalisa umphefumulo; ngoba akabitanga ingcebo kubo, noma atfokote ngekucitseka kwengati; kodvwa wenta kutsi kube khona kuthula eveni, futsi wabaniketa bantfu bakhe kutsi bakhululwe kulo lonkhe luhlobo lwebugcili; ngako-ke bamphakamisa, yebo, kakhulu, ngetulu kwekungalinganiswa.",
                "41": "Futsi kwenteka kutsi bababeka behluleli kutsi babuse ngetulu kwabo, noma kutsi babehlulele ngekwemtsetfo; futsi loku bakwenta kulo lonkhe live.",
                "42": "Futsi kwenteka kutsi Alima wabekwa kutsi abe ngumehluleli lomkhulu wekucala, futsi ngetulu kwaloko angumphristi lomkhulu, uyise amnikile leso sikhundla, futsi amnikete ligunya mayelana nato tonkhe tindzaba telibandla.",
                "43": "Manje kwenteka kutsi Alima wahamba etindleleni teNkhosi, futsi wayigcina imiyaleto yayo, futsi wehlulela tehlulelo letilungile; futsi kwaba khona kuthula njalo eveni lonkhe.",
                "44": "Kwacala kanjalo-ke kubusa kwebehluleli kulo lonkhe live laseZarahemla, emkhatsini wabo bonkhe bantfu labo labebabitwa ngemaNefi; Futsi Alima bekangumehluleli wekucala futsi lomkhulu.",
                "45": "Manje kwenteka kutsi uyise wafa, aneminyaka lengemashumi lasiphohlongo nakubili budzala, ahlalile kuyigcwalisa imiyaleto yaNkulunkulu.",
                "46": "Futsi kwenteka kutsi Mosiya wafa naye ngalokunjalo, ngemnyaka wemashumi lamatsatfu nakutsatfu wekubusa kwakhe, aneminyaka lengemashumi lasitfupha nakutsatfu budzala; lokwenta sekuhlangene, iminyaka lengemakhulu lasihlanu nemfica kusukela ngesikhatsi Lehi ashiya eJerusalema.",
                "47": "Futsi kwaphela kanjalo-ke kubusa kwemakhosi ebantfwini baNefi; futsi taphela kanjalo-ke netinsuku ta-Alima, lobekangumsunguli welibandla labo."
            }
        }
    },
    "alma": {
        "meta": {
            "slug": "alma",
            "name": "INcwadzi yaAlima",
            "chapterWord": "Sehluko"
        },
        "chapters": {
            "1": {
                "intro": "Umlandvo wa-Alima, lobekayindvodzana ya-Alima, umehluleli lomkhulu newekucala kubantfu baNefi, ngalokunjalo nemphristi lomkhulu eBandleni. Umlandvo ngekubusa kwebehluleli, kanye netimphi kanye nemibango emkhatsini webantfu. Ngetulu kwaloko umlandvo ngemphi emkhatsini wemaNefi nemaLamani, ngekwembhalo wa-Alima, wemehluleli lomkhulu newekucala.",
                "1": "Manje kwenteka kutsi ngemnyaka wekucala wekubusa kwebehluleli ngetulu kwebantfu baNefi, kusukela ngalesi sikhatsi kuya phambili, inkhosi Mosiya seyiyihambile indlela yemhlaba wonkhe, seyikulwile kulwa lokuhle, seyihambe ngebucotfo phambi kwaNkulunkulu, ingashiyanga namunye kutsi abuse esikhundleni sayo; noko beyiyimisile imitsetfo, futsi yayemukelekile kubantfu; ngako-ke bebaphocelelekile kutsi bayigcine imitsetfo lebeyiyibekile.",
                "2": "Futsi kwenteka kutsi ngemnyaka wekucala wekubusa kwa-Alima esihlalweni sekwehlulela, kwaba khona indvodza leyaletfwa phambi kwakhe kutsi yehlulelwe, indvodza lebeyiyinkhulu, futsi lebeyatiwa ngemandla ayo lamakhulu.",
                "3": "Futsi beseyihambile yatungeleta emkhatsini webantfu, ishumayela kubo ngaloko beyikubita ngekutsi livi laNkulunkulu, ihudvulela phansi libandla; imemetela kubantfu kutsi wonkhe umphristi kanye nemfundzisi kumele atsandvwe; futsi akukameli basebente ngetandla tabo, kodvwa kumele bondliwe bantfu.",
                "4": "Ngetulu kwaloko yafakaza kubantfu kutsi lonkhe luntfu kumele lusindziswe ngelusuku lwekugcina, nekutsi akukafaneli besabe noma batfutfumele, kodvwa kutsi baphakamise tinhloko tabo batfokote, ngoba inkhosi yabadala bonkhe bantfu, ngetulu kwaloko yahlenga wonkhe umuntfu; futsi, ekugcineni, bonkhe bantfu kumele batfole kuphila lokuphakadze.",
                "5": "Futsi kwenteka kutsi yatifundzisa leti tintfo kangangekutsi labaningi bakholelwa emavini ayo, baba baningi ngendlela yekutsi bacala kuyondla futsi bayinika imali.",
                "6": "Yacala kutiphakamisa ngekutichayisa enhlitiyweni yayo, yagcoka tingubo letibitako, yebo, yacala kumisa libandla ngekweluhlobo lwenshumayelo yayo.",
                "7": "Futsi kwenteka kutsi ngesikhatsi isahamba, iyoshumayela kulabo labebakholelwa emavini ayo, yahlangana nendvodza lebeyiyelibandla laNkulunkulu, yebo, lomunye webafundzisi babo; yacala kuphikisana nayo kamatima, kute iholele kudze bantfu belibandla; kodvwa lendvodza yamelana nayo, iyiyala ngemavi aNkulunkulu.",
                "8": "Manje ligama lalendvodza kwakunguGideyoni; futsi kwakunguye loyo lobekasikhali etandleni taNkulunkulu ekukhululeni bantfu baLimhayi kubakhipha ebugcilini.",
                "9": "Manje, ngoba Gideyoni wamelana nayo ngemavi aNkulunkulu yamtfukutselela Gideyoni, yahoshula inkemba yayo yacala kumshaya. Manje Gideyoni ekubeni sekakhulile ngeminyaka leminingi, ngako-ke akakwatanga kumelelana nemagalelo ayo, ngako-ke wabulawa ngenkemba.",
                "10": "Lendvodza leyambulala yatsatfwa bantfu belibandla, yaletfwa phambi kwa-Alima, kutsi yehlulelwe ngekwemacala leyayiwentile.",
                "11": "Futsi kwenteka kutsi yema phambi kwa-Alima yatincengela ngesibindzi lesikhulu.",
                "12": "Kodvwa Alima watsi kuyo: Buka, loku kwekucala kutsi buphristi-mbumbulu bucaliswe emkhatsini webantfu. Buka, awunacala lebuphristi-mbumbulu kuphela, kodvwa utame kubuphocelela ngenkemba; futsi kube buphristi-mbumbulu bebuyophocelelwa emkhatsini walabantfu loko bekuyokusho kubhujiswa kwabo nya.",
                "13": "Ucitse ingati yemuntfu lolungile, yebo, indvodza leyente lokuningi lokuhle emkhatsini walabantfu; futsi uma singakusindzisa ingati yakhe ingeta etikwetfu kutiphindzisela.",
                "14": "Ngako-ke ugwetjwa ngekutsi ufe, ngekwemtsetfo lesawunikwa nguMosiya, inkhosi yetfu yekugcina; futsi uvunyiwe ngulaba bantfu; ngako-ke labantfu kufanele bawugcine umtsetfo.",
                "15": "Futsi kwenteka kutsi bayitsatsa; ligama layo bekunguNehori; bamtfwala bamyisa esicongweni seligcuma iManthi, lapho wentiwa, noma-ke ngalenye indlela wavuma, emkhatsini wemazulu nemhlaba, kutsi loko lobekakufundzisa kubantfu kwakuphikisana nelivi laNkulunkulu; futsi lapho weva kufa lokulihlazo.",
                "16": "Noko loko akuzange kucedze kwandza kwebuphristi-mbumbulu eveni lonkhe; ngoba bebabaningi labebatsandza tintfo letilite temhlaba, futsi bahamba bashumayela timfundziso letingemanga; loko bakwenta ngesizatfu sekufuna ingcebo kanye nekuhlonishwa.",
                "17": "Noko, abazange balinge kucamba emanga, uma bekungatiwa, ngenca yekwesaba umtsetfo, ngoba bakhohlisi bebajeziswa; ngako-ke bebatenta shengatsi bashumayela ngekwenkholo yabo; manje umtsetfo wawungenamandla kunoma ngumuphi umuntfu ngekwenkholo yakhe.",
                "18": "Abazange balinge bebe, ngenca yekwesaba umtsetfo, ngoba labanjalo bebajeziswa; futsi bebangeke balinge baphange, noma babulale, ngoba lobekabulala bekajeziswa ngekufa.",
                "19": "Kodvwa kwenteka kutsi loyo lobekangasiye welibandla laNkulunkulu wacala kuhlupha labo labebabelibandla laNkulunkulu, futsi labebamukele kubitwa ngeligama laKhristu.",
                "20": "Yebo, babahlupha, babavisa buhlungu ngalo lonkhe luhlobo lwemavi, futsi loku kwenteka ngenca yekutitfoba kwabo; ngenca yekutsi bebangatikhukhumeti emehlweni abo, nangenca yekutsi bebabelana ngelivi laNkulunkulu, loyo naloyo, ngaphandle kwemali nangaphandle kwentsengo.",
                "21": "Manje kwakukhona umtsetfo locinile emkhatsini webantfu belibandla, wekutsi kube bete namunye umuntfu, longuwelibandla, lotovukela phindze ahluphe labo labebangasibo belibandla, futsi nekutsi kubebete kuhluphana emkhatsini wabo.",
                "22": "Noko, kwakukhona labaningi emkhatsini wabo labacala kutikhukhumeta, bacala kubanga kamatima netitsa tabo, nangekugadla, yebo, bebashayana ngetibhakela.",
                "23": "Manje lona bekungumnyaka wesibili wekubusa kwa-Alima, futsi kwabangela kuhlupheka lokukhulu kulo libandla; yebo, kwabayimbangela yekulingwa lokukhulu kulo libandla.",
                "24": "Ngoba tinhlitiyo talabaningi taba lukhuni, futsi emagama abo esulwa, kangangekutsi abazange basakhunjulwa nanini emkhatsini webantfu baNkulunkulu. Ngetulu kwaloko labaningi batikhipha emkhatsini wabo.",
                "25": "Manje loku kwakukulingwa lokukhulu kulabo labebeme bacina elukholweni, noko, bebabambelele baphindze banganyakatiseki ekugcineni imiyaleto yaNkulunkulu, futsi batitfwala ngekubeketela tinhlupheko letatibutsiswe etikwabo.",
                "26": "Futsi ngesikhatsi baphristi bashiya imisebenti yabo kutsi bayokwabelana ngelivi laNkulunkulu kubantfu, bantfu nabo ngalokunjalo bashiya imisebenti yabo kutsi bayoliva livi laNkulunkulu. Ngesikhatsi umphristi asabelene nabo ngelivi laNkulunkulu bonkhe bebabuyela futsi ngekukhutsala emisebentini yabo; umphristi, angatiphakamisi ngetulu kwalabo labebalalele, ngoba umshumayeli bekangasiko ncono kunemlaleli, noma umfundzisi bekangasiko ncono kunemfundzi; ngaleyondlela bonkhe bebalingana, futsi bonkhe basebenta, wonkhe umuntfu ngekwemandla akhe.",
                "27": "Babelana ngalabebanako, wonkhe umuntfu ngaloko abenako, kulabamphofu, nalabeswele, nalabagulako, kanye nalabahluphekile; futsi abazange bagcoke tingubo letibitako, kodvwa bebangemanono baphindze babukeka.",
                "28": "Batichuba ngaleyondlela tindzaba telibandla; bacala kuba nekuthula njalo futsi, nanoma bebahlushwa.",
                "29": "Manje, ngenca yekucina kwelibandla bacala kuceba kakhulu, banenala yato tonkhe tintfo labebatidzinga—inala yemihlambi yetimvu, nemihlambi yetinkhomo, nalokukhuluphalisiwe kwalo lonkhe luhlobo, futsi ngalokunjalo nenala yalokuyinhlavu, neligolide, nesiliva, netintfo letiligugu, nenala yesiliki nelineni lelilukiwe lecolisakele, kanye nayo yonkhe inhlobo yendvwangu lenhle leyayijwayelekile.",
                "30": "Ngaleyondlela, esimeni sabo sekuphumelela, abacoshanga namunye lobekangcunu, noma lobekalambile, noma lobekomile, noma lobekagula, noma loyo lobekangakondleki; futsi abatibekanga tinhlitiyo tabo etikwemcebo, ngako-ke bebanesisa kubo bonkhe, labadzala nalabancane, lababoshiwe nalabakhululiwe, besilisa nebesifazane, noma bangaphandle kwelibandla noma bangekhatsi ebandleni, bangakhetsi bala lamuntfu kulabo bebadzinga.",
                "31": "Ngaleyondlela baphumelela banotsa kakhulu ngetulu kwalabo labebangasilo belibandla labo.",
                "32": "Ngoba labo labebangasilo belibandla labo bebatitika ngebutsakatsi, kanye nangekukhonta tithico noma buvila, nekukhuluma lokulite, kanye nemona nekubangisana; bagcoka tingubo letibitako; batiphakamisa ngekutichenya emehlweni abo; bahlupha, bakhuluma emanga, beba, baphanga, benta bugwadla, babulala, kanye nayo yonkhe inhlobo yenkhonhlakalo, noko, umtsetfo wacina kubo bonkhe labo bebawephula, kangangoba bekungenteka.",
                "33": "Futsi kwenteka kutsi ngaloko kusentjentiswa kwemtsetfo kubo, wonkhe umuntfu ajeziswa ngaloko labekakwentile, baba nekuthula lokukhulu, futsi bangalinge bayenta inkhohlakalo uma ngabe bekwatiwa; ngako-ke, kwaba khona kuthula lokukhulu emkhatsini webantfu baNefi kwate kwaba ngumnyaka wesihlanu wekubusa kwebehluleli."
            },
            "2": {
                "1": "Futsi kwenteka ekucaleni kwemnyaka wesihlanu wekubusa kwabo kwacala kutsi kube khona umbango emkhatsini webantfu; ngoba indvodza letsite, lebeyibitwa ngekutsi nguAmilisayi, indvodza lenebucili lobukhulu, yebo, indvodza lehlakaniphile ngekuhlakanipha kwaseveni, ingulomunye wenhlangano yaleyondvodza lebeyibulala Gideyoni ngenkemba, leyabulawa ngekwemtsetfo—",
                "2": "Manje lo-Amilisayi, ngebucili bakhe, wadvonsela khashane bantfu labaningi kutsi bamlandzele; labaningi kangangekutsi bacala kuba nemandla lamakhulu; bacala kutama kutsi bente Amilisayi kutsi abe yinkhosi ngetulu kwebantfu.",
                "3": "Manje loku bekwetfusa ebantfwini belibandla, futsi ngalokunjalo nakubo bonkhe labo labebangaheheka ngekuboniswa ngu Amilisayi; ngoba bebati kutsi ngekwemtsetfo wabo leyontfo lenjalo kwakufanelwe imiswe ngelivi lebantfu.",
                "4": "Ngako-ke, uma ngabe bekungenteka kutsi Amilisayi akwati kuzuza livi lebantfu, njengemuntfu lobekagcwele inkhohlakalo, bekangabamuka emalungelo abo kanye netibusiso telibandla; ngoba bekuyinhloso yakhe kulicedza libandla laNkulunkulu.",
                "5": "Futsi kwenteka kutsi bantfu babutsana ndzawonye kulo lonkhe live, wonkhe muntfu ngekwemcondvo wakhe, noma ngabe bebavumelana na-Amilisayi noma bebaphikisana naye, ngekwemacembu lahlukene, banemphikiswano lenkhulu kanye nalemangalisako imibango loyo naloyo.",
                "6": "Futsi ngaleyondlela babutsana ndzawonye batovakalisa emavi abo mayelana naleyondzaba; babekwa phambi kwebehluleli.",
                "7": "Futsi kwenteka kutsi livi lebantfu laphikisana na-Amilisayi, ngaloko-ke akabekwanga kutsi abe yinkhosi ngetulu kwebantfu.",
                "8": "Manje loku kwadala injabulo lenkhulu etinhlitiyweni talabo labebaphikisana naye; kodvwa Amilisayi wabaphehla labo labebamtsandza kutsi babatfukutselele labo labebangamtsandzi.",
                "9": "Futsi kwenteka kutsi babutsana ndzawonye, bamgcoba Amilisayi kutsi abe yinkhosi yabo.",
                "10": "Manje ngesikhatsi Amilisayi sekabekwe kutsi abe yinkhosi ngetulu kwabo wabayaleta kutsi batsatsele bomnakabo tikhali; futsi loku wakwenta kute abente babe ngaphansi kwakhe.",
                "11": "Manje bantfu ba-Amilisayi bebahlukaniswa ngeligama la-Amilisayi, babitwa ngema-Amilisayi; kutsi labasalako bese babitwa ngemaNefi, noma bantfu ba-Nkulunkulu.",
                "12": "Ngako-ke bantfu bemaNefi bebati ngenhloso yema-Amilisayi, ngako-ke batilungiselela kuhlangabetana nabo; yebo batihlomisa ngetinkemba, nangabocelemba, nangebutjoki, nangemicibisholo, nangematje, nangetilingi, kanye nangato tonkhe tinhlobo tetikhali temphi, talo lonkhe luhlobo.",
                "13": "Ngaleyondlela bebatilungiselele kuhlangabetana nema-Amilisayi ngesikhatsi eta. Bekukhona tindvuna letikhetsiwe, kanye netindvuna letinkhulu, kanye netindvuna letinkhulu kakhulu, ngekwesibalo sabo.",
                "14": "Futsi kwenteka kutsi Amilisayi wabahlomisa bantfu bakhe ngato tonkhe tinhlobo tetikhali temphi talo lonkhe luhlobo; waphindze wabeka babusi kanye nebaholi ngetulu kwebantfu bakhe, kutsi babahole kutsi bayolwa nabomnakabo.",
                "15": "Futsi kwenteka kutsi ema-Amilisayi aya etikwentsaba i-Aminihu, lebeyingasemphumalanga yemfula iSidoni, lebewugijima edvute nelive iZarahemla, futsi lapho bacala kulwa nemaNefi.",
                "16": "Manje Alima, angumehluleli lomkhulu kanye nembusi webantfu baNefi, ngako-ke wahamba wakhuphuka nebantfu bakhe, yebo, kanye netindvuna takhe, kanye netindvuna letinkhulu kakhulu, yebo, ahola emabutfo akhe, kuyobukana nema-Amilisayi emphini.",
                "17": "Bacala kuwabulala ema-Amilisayi egcumeni lelisemphumalanga yeSidoni. Nema-Amilisayi alwa nemaNefi ngemandla lamakhulu, kangangekutsi labaningi bemaNefi bawa phambi kwema-Amilisayi.",
                "18": "Noko inkhosi yasicinisa sandla semaNefi, kangangekutsi awabulala ema-Amilisayi ngekubulawa lokukhulu, kangangekutsi acala awabalekela.",
                "19": "Futsi kwenteka kutsi emaNefi awacosha ema-Amilisayi lilanga lonkhe, awabulala ngekubulawa lokukhulu, kangangekutsi lababulawa bema-Amilisayi bekuyimiphefumulo letinkhulungwane letilishumi nakubili nemakhulu lasihlanu nemashumi lamatsatfu nakubili; futsi kumaNefi bekubulewe imiphefumulo letinkhulungwane letisitfupha nemakhulu lasihlanu nemashumi lasitfupha nakubili.",
                "20": "Futsi kwenteka kutsi ngesikhatsi Alima angasakwati kuwacosha ema-Amilisayi wenta kutsi bantfu bakhe bamise emathende abo esigodzini saGideyoni, sigodzi lesasibitwa ngaGideyoni lowabulawa ngesandla saNehori ngenkemba; futsi kulesigodzi emaNefi amisa emathende awo ngalobo busuku.",
                "21": "Futsi Alima watfumela tinhloli kutsi tiyilandzele insali yema-Amilisayi, kute ati ngemasu kanye nangemachinga awo, kute ngaloko akwati kutsi ativikele ngalokumelene nawo, kute aphephise bantfu bakhe ekubhujisweni.",
                "22": "Manje labo labekabatfumele kutsi bayogadza inkambu yema-Amilisayi bebabitwa ngekutsi boZeramu, na-Aminori, naManthi, naLimheri; laba bekungibo labebahamba nebantfu babo kuyogadza inkambu yema-Amilisayi.",
                "23": "Futsi kwenteka kutsi ngakusasa babuyela enkambu yemaNefi ngekushesha lokukhulu, bamangele kakhulu, futsi banekwesaba lokukhulu, batsi:",
                "24": "Bukani, siyilandzele inkambu yema-Amilisayi, futsi ngekumangala kwetfu lokukhulu, eveni lakaMinoni, ngetulu kwelive laseZarahemla, endleleni leya eveni laNefi, sibone imphi lenkhulu kakhulu yemaLamani; bukani, ema-Amilisayi sekahlangene nawo.",
                "25": "Sebasetikwabomnaketfu kulelolive; futsi bayababalekela nemihlambi yabo, nebafati babo, kanye nebantfwana babo, beta ngasedolobheni letfu; futsi ngaphandle kwekutsi sente masinyane bayalitsatsa lidolobha letfu, nabobabe betfu, nebafati betfu, kanye nebantfwana betfu batobulawa.",
                "26": "Futsi kwenteka kutsi bantfu baNefi batsatsa emathende abo, besuka baphuma esigodzini sakaGideyoni baya ngasedolobheni labo, lebekulidolobha laseZarahemla.",
                "27": "Buka, ngesikhatsi bewela umfula iSidoni, emaLamani kanye nema-Amilisayi, bekamaningi kangangekutsi bekacishe abe ngangesihlabatsi saselwandle, atseleka etikwabo kutsi ababulale.",
                "28": "Noko, emaNefi ngekuciniswa sandla seNkhosi, athandazile kakhulu kuyo kutsi ibakhulule etandleni tetitsa tawo, ngako-ke iNkhosi yakuva kukhala kwawo, yawacinisa, futsi emaLamani kanye nema-Amilisayi awa phambi kwawo.",
                "29": "Futsi kwenteka kutsi Alima walwa na-Amilisayi ngenkemba, buso nebuso; balwa kakhulu, loyo naloyo.",
                "30": "Futsi kwenteka kutsi Alima, angumuntfu waNkulunkulu, anelukholo lolukhulu, wakhala, atsi: Awu Nkhosi, bani nemusa futsi usindzise imphilo yami, kute ngibe sikhali etandleni takho kute ngisindzise futsi ngilondvolote laba bantfu.",
                "31": "Manje ngesikhatsi Alima sekawashito lamavi waphindza walwa na-Amilisayi; waciniswa, kangangekutsi wambulala Amilisayi ngenkemba.",
                "32": "Futsi ngetulu kwaloko walwa nenkhosi yemaLamani; kodvwa inkhosi yemaLamani yabaleka yabuyela emuva ngaphambi kwa-Alima yatfumela bogadzi bayo kutsi balwe na-Alima.",
                "33": "Kodvwa Alima, nabogadzi bakhe, walwa nabogadzi benkhosi yemaLamani wate wababulala wababuyisela emuva.",
                "34": "Futsi ngaleyondlela walitsanyela libala, noma ngalokungiko lusentse, lebelisenshonalanga yemfula iSidoni, alahla tidvumbu temaLamani labekabulewe emantini aseSidoni, kute ngaloko bantfu bakhe babe nendzawo yekuwela bayolwa nemaLamani kanye nema-Amilisayi enshonalanga yemfula iSidoni.",
                "35": "Futsi kwenteka kutsi ngesikhatsi bonkhe sebawuwelile umfula iSidoni emaLamani kanye nema-Amilisayi acala kubaleka phambi kwabo, nanoma bekamaningi kangangekutsi bekangabaleki.",
                "36": "Abaleka ngaphambi kwemaNefi aya ngasehlane lebelingasenshonalanga kanye nasenyakatfo, aya khashane ngale kwemncele welive; futsi emaNefi awacosha ngemandla awo onkhe, awabulala.",
                "37": "Yebo, ahlangabetwa ngakuto tonkhe tinhlangotsi, abulawa ahlehliswa, ate ahlakateka enshonalanga, kanye nasenyakatfo, ate afika ehlane, lebelibitwa ngekutsi yiHemowunthi; futsi bekunguleyo ncenye yelihlane lebeyigcwele tilwane tasendle kanye netilwane letibukhali.",
                "38": "Futsi kwenteka kutsi lamaningi afela ehlane ngenca yemanceba awo, futsi ashwabadzelwa ngito leto tilwane kanye nemangce asemoyeni; futsi ematsambo awo atfolakele, futsi angcwatjelwe ndzawonye emhlabatsini."
            },
            "3": {
                "1": "Futsi kwenteka kutsi emaNefi labekangakabulawa ngetikhali temphi, emvakwekutsi sekangcwabe labo labebabulewe—manje sibalo salabo labebabulewe sasingakabalwa, ngenca yebukhulu besibalo sabo—emvakwekutsi sebacedze kungcwaba labafile babo bonkhe babuyela emaveni abo, nasemitini yabo, nakubafati babo, kanye nakubantfwana babo.",
                "2": "Manje labaningi besifazane kanye nebantfwana bebabulewe ngenkemba, futsi ngalokunjalo naleminingi imihlambi yetimvu neyetinkhomo tabo; ngalokunjalo nalamaningi emasimu alokuyinhlavu kwabo abhujiswa, ngoba anyatselwa ticuku tebantfu.",
                "3": "Manje ngebuningi bemaLamani kanye nema-Amilisayi labekabulewe ngaselusentseni lwemfula iSidoni aphonswa emantini aseSidoni; buka ematsambo abo asekujuleni kwelwandle, futsi maningi.",
                "4": "Ema-Amilisayi bekahlukanisiwe kumaNefi, ngoba wona abetibeke luphawu lolubovu esimongweni sawo ngendlela yemaLamani; noko wona abengakatihhuli tinhloko tawo njengemaLamani.",
                "5": "Manje tinhloko temaLamani tatihhuliwe; futsi bekangcunu, ngaphandle nje kwesikhumba lebekasibophe etinkhalo tawo, futsi ngalokunjalo netikhali tawo, lebekatibophile, kanye nebutjoki bawo, nemicibisholo yawo, nematje awo, kanye netilingi tawo, njalonjalo.",
                "6": "Tikhumba temaLamani tatinsundvu, ngekweluphawu lolo lolwalubekwe kuboyise, lolwalusicalekiso etikwabo ngenca yetimbambeko tabo kanye nekuhlubuka kwabo ngalokumelene nabomnakabo, labafaka ekhatsi Nefi, Jakobe naJosefa, kanye neSemu, labebangemadvodza lalungile futsi angcwele.",
                "7": "Bomnakabo bebafuna kubabulala, ngako-ke bacalekiswa; futsi iNkhosi Nkulunkulu yabeka luphawu kubo, yebo, kuLamani nakuLemuweli, kanjalo nakuwo emadvodzana a-Ishimayeli, kanye nakubesifazane baka-Ishimayeli.",
                "8": "Loku kwentiwa kute intalelwane yabo yehlukaniswe nentalelwane yabomnakabo, kute ngaloko iNkhosi Nkulunkulu ilondvolote bantfu bayo, kute bangahlangani baphindze bakholwe emasikweni langakalungi lebekatobangela konakala kwabo.",
                "9": "Futsi kwenteka kutsi loyo lobekahlanganisa intalelwane yakhe naleyo yemaLamani bekatiletsela sicalekiso lesifanako etikwentalelwane yakhe.",
                "10": "Ngako-ke, loyo lobekavumela kutsi adukiswe ngemaLamani bekabitwa ngaphansi kwalelo gama, futsi kwakuba khona luphawu lolwalubekwa kuye.",
                "11": "Futsi kwenteka kutsi loyo lobekangakholelwa esikweni lemaLamani, kodvwa akholelwa kuleyo mibhalo leyayikhishwe eveni laseJerusalema, futsi ngalokunjalo nasesikweni laboyise, lebelilungile, labo labebakholelwa kumiyaleto yaNkulunkulu futsi bayigcina, bebabitwa ngekutsi maNefi, noma bantfu baNefi, kusukela ngaleso sikhatsi kuya phambili—",
                "12": "Futsi ngibo labo labagcine imibhalo leliciniso yebantfu babo, futsi ngalokunjalo neyebantfu bemaLamani.",
                "13": "Manje sitawuphindza futsi sibuyele kuma-Amilisayi, ngoba nawo ngalokunjalo bekaneluphawu lolwalubekwe kuwo; yebo, atibeka wona luphawu, yebo, luphawu lolubovu etimongweni tawo.",
                "14": "Ngaleyondlela livi laNkulunkulu liyagcwaliseka, ngoba lawa ngemavi lawasho kuNefi: Buka emaLamani ngiwacalekisile, futsi ngitawubeka luphawu kuwo kanye nentalelwane yawo yehlukaniswe kuwe kanye nentalelwane yakho, kusukela ngalesi sikhatsi kuya phambili ingunaphakadze ngaphandle kwekutsi aphendvuke ebubini bawo futsi aphendvukele kimi kute ngibe nemusa kuwo.",
                "15": "Ngetulu kwaloko: Ngitawubeka luphawu kuloyo lohlanganisa intalelwane yakhe neyabomnakenu, kute nayo icalekiswe.",
                "16": "Ngetulu kwaloko: Ngitawubeka luphawu kuloyo lolwa nawe kanye nentalelwane yakho.",
                "17": "Ngetulu kwaloko, ngitsi loyo losukako kuwe angeke abitwe nanini ngentalelwane yakho; futsi ngitawukubusisa, kanye naloyo loyawubitwa ngentalelwane yakho, kuya phambili ingunaphakadze; futsi leti kwakutetsembiso teNkhosi kuNefi kanye nakuyo intalelwane yakhe.",
                "18": "Manje ema-Amilisayi abengati kutsi agcwalisa emavi aNkulunkulu ngesikhatsi acala kutibeka luphawu etimongweni tawo; noko abephumele ebaleni ahlubuka Nkulunkulu; ngako-ke kwakufanele kutsi sicalekiso siwele kuwo.",
                "19": "Manje ngifuna kutsi nibone kutsi atiletsela wona sicalekiso; futsi ngaleyondlela wonkhe umuntfu localekisiwe, utiletsela yena kubekwa licala.",
                "20": "Manje kwenteka kutsi etinsukwini nje letingatiningi emvakwemphi leyayiliwe eveni laseZarahemla, ngemaLamani kanye nema-Amilisayi kwaba khona lelinye libutfo lemaLamani leleta kubantfu bakaNefi, endzaweni lefanako naleyo lapho libutfo lekucala lalihlangene khona nema-Amilisayi.",
                "21": "Futsi kwenteka kutsi kwaba khona libutfo lelatfunyelwa kutsi libachube libakhiphe eveni labo.",
                "22": "Manje Alima aphetfwe linceba akahambanga kuyolwa ngalesi sikhatsi nemaLamani;",
                "23": "Kodvwa watfumela libutfo lelikhulu kuyolwa nawo; bahamba bakhuphuka babulala labaningi bemaLamani, babachuba labasele bawo babakhiphela ngaphandle kwemincele yelive labo.",
                "24": "Emvakwaloko baphindze babuya futsi bacala bacinisa kuthula eveni, sebete kukhatsatwa titsa tabo kwesikhashana.",
                "25": "Manje tonkhe leti tintfo tenteka, yebo, tonkhe leti timphi kanye nemibango kwacala kwaphindze kwaphela ngemnyaka wesihlanu wekubusa kwebehluleli.",
                "26": "Futsi ngemnyaka munye kwaba khona tinkhulungwane kanye nemashumi etinkhulungwane temiphefumulo leyatfunyelwa eveni laphakadze, kute ivune imivuzo yayo ngekwemisebenti yayo, noma yayimihle noma yayimibi, kute ivune kujabula kwaphakadze noma lusizi lwaphakadze, ngekwemoya lowo labakhetsa kutsi bawulalele, noma ngabe ngumoya lomuhle noma ngulowo lomubi.",
                "27": "Ngoba wonkhe umuntfu utfola inkhokhelo kuloyo lakhetse kutsi amlalele, futsi loku kungekwemavi emoya wesiphrofetho; ngako-ke akube ngekweliciniso. Futsi waphela kanjalo-ke umnyaka wesihlanu wekubusa kwebehluleli."
            },
            "4": {
                "1": "Manje kwenteka ngemnyaka wesitfupha wekubusa kwebehluleli ngetulu kwebantfu baNefi, akutange kube khona imibango netimphi eveni laseZarahemla;",
                "2": "Kodvwa bantfu bebakhatsatekile, yebo, bakhatsateke kakhulu ngenca yekulahlekelwa bomnakabo, futsi ngalokunjalo nangenca yekulahlekelwa yimihlambi yetimvu kanye nemihlambi yetinkhomo tabo, futsi ngalokunjalo nangenca yekulahlekelwa ngemasimu alokuyinhlavu kwabo, labekanyatselwe ngetinyawo abhujiswa ngemaLamani.",
                "3": "Futsi betitinkhulu kakhulu tinhlupheko tabo kangangekutsi yonkhe imiphefumulo yayinesizatfu sekukhala; futsi bebakholelwa kutsi bekutehlulelo taNkulunkulu lebetitfunyelwe kubo ngenca yebubi babo kanye netinengiso tabo; ngaloko-ke bavuselwa ekukhumbuleni umsebenti wabo.",
                "4": "Futsi bacala kumisa libandla ngalokugcwele; yebo, labaningi babhajatiswa emantini aseSidoni phindze bahlanganiswa nelibandla laNkulunkulu; yebo, babhajatiswa ngesandla sa-Alima, lobekagcotjwe kutsi abe ngumphristi lomkhulu kubantfu belibandla, ngesandla seyise Alima.",
                "5": "Futsi kwenteka kutsi ngemnyaka wesikhombisa wekubusa kwebehluleli kwabakhona cishe bantfu labatinkhulungwane letintsatfu nemakhulu lasihlanu labatihlanganisa nelibandla laNkulunkulu phindze babhajatiswa. Waphela kanjalo umnyaka wesikhombisa wekubusa kwebehluleli ngetulu kwebatfu baNefi; futsi kwabakhona kuthula njalo ngaso sonkhe leso sikhatsi.",
                "6": "Futsi kwenteka kutsi ngemnyaka wesiphohlongo wekubusa kwebehluleli, bantfu belibandla bacala baba nekutichenya, ngenca yengcebo yabo leningi, kanye nesilika yabo lecolisakele, nelineni yabo lelukiwe lecolisakele, futsi nangenca yemihlambi yabo yetimvu kanye nemihlambi yabo yetinkhomo leminingi, neligolide labo, nesiliva yabo, kanye nato tonkhe tintfo letiligugu, lebebatitfole ngekusebenta kwabo; kuto tonkhe leti tintfo batiphakamisa ngekutikhukhumeta emehlweni abo, ngoba bacala kugcoka tingubo letibitako.",
                "7": "Manje loku bekuyimbangela yekukhatsateka kwa-Alima, yebo, futsi nakulabaningi bantfu Alima labekabagcobe kutsi babe bafundisi, nebaphristi, kanye nemagosa ebandleni; yebo, labaningi babo bebadzabuke kakhulu ngenca yebubi labebabubona kutsi besebucale kuba khona emkhatsini webantfu.",
                "8": "Ngoba babona futsi babuka ngelusizi lolukhulu kutsi bantfu belibandla bacala kutsi batiphakamise ngekutikhukhumeta emehlweni abo, kanye nekutsi babeke tinhlitiyo tabo kumcebo kanye nasetintfweni letilite telive, nekutsi bacala baba nekwedzelela, lomunye kuloyo naloyo, bacala bahlupha labo labebangakholwa njengekwentsandvo nangekwesifiso sabo.",
                "9": "Futsi ngenca yaloko, ngakulomnyaka wesiphohlongo wekubusa kwebehluleli, kwacala kwabakhona imibango lemikhulu emkhatsini webantfu belibandla; yebo, kwabakhona kuhawukela, nekuphikisana, nentondvo, nekuhluphana, kanye nekutatisa, lokwendlula kutikhukhumeta kwalabo labekungibo belibandla laNkulunkulu.",
                "10": "Yaphela kanjalo-ke iminyaka lesiphohlongo yekubusa kwebehluleli; futsi bubi belibandla bebusikhubekiso lesikhulu kulabo labebangasibo balo libandla; ngaleyondlela libandla lacala kwehluleka kunchubekela phambili yalo.",
                "11": "Futsi kwenteka kutsi ekucaleni kwemnyaka wemfica, Alima wabubona bubi belibandla, waphindze wabona kutsi sibonelo selibandla sacala kutsi siholele labo labebangakholwa kusuka ebubini lobutsite kuya kulobunye bubi, ngalendlela baletsa kubhujiswa kwebantfu.",
                "12": "Yebo, wabona kungalingani lokukhulu emkhatsini webantfu, labanye batiphakamisa ngekutatisa kwabo, babukela phansi labanye, bafulatsela labadzingako nalabangcunu nalabebalambile, nalabebomile, kanye nalabo labebagula futsi bahluphekile.",
                "13": "Manje loku bekusizatfu lesikhulu setililo emkhatsini webantfu, labanye batehlisa, basita labo labebadzinga kusitwa ngibo, njengekunika loko labanako kulabamphofu nalabadzingako, bapha labalambile, futsi babeketelela tonkhe tinhlobo tetinhlupheko, ngenca yaKhristu, lekufanele ete njengekwemoya wesiphrofetho.",
                "14": "Babuke phambili kulolosuku, ngaleyondlela bagcina kutsetselelwa kwetono tabo; bagcwaliswa ngenjabulo lenkhulu ngenca yekuvuka kwalabafile, ngekwentsandvo kanye nemandla kanye nekukhululwa kwaJesu Khristu ekuboshweni kwekufa.",
                "15": "Manje kwenteka kutsi Alima, sekatibonile tinhlupheko tebalandzeli baNkulunkulu labatfobekile, kanye nekuhlushwa lebekubekwe etikwabo ngulabasele bebantfu bakhe, futsi babona konkhe kungalingani kwabo, wacala kuba nelusizi lolukhulu; noko Moya weNkhosi awumshiyanga.",
                "16": "Futsi wakhetsa indvodza lehlakaniphile lebeyisemkhatsini wemagosa elibandla, wayinika emandla njengekwelivi lebantfu, kutsi ibe nemandla ekutsi ishaye imitsetfo ngekwemitsetfo lebeyiniketiwe, futsi nekutsi iyisebentise ngekwebubi kanye nemacala ebantfu.",
                "17": "Manje libito lalendvodza bekunguNefiha, futsi yakhetfwa kutsi ibe ngumehluleli lomkhulu; yahlala esihlalweni sekwehlulela kutsi ihlulele iphindze iphatse bantfu.",
                "18": "Manje Alima akayiniketanga sikhundla sekutsi ibe ngumphristi lomkhulu ngetulu kwelibandla, kodvwa wasigcina kuye lesi sikhundla sekuba ngumphristi lomkhulu; kodvwa sihlalo sekwehlulela wasiniketa Nefiha.",
                "19": "Futsi loku wakwenta kute yena lucobo ahambe emkhatsini webantfu bakhe, noma emkhatsini webantfu baNefi, ashumayele livi laNkulunkulu kubo, kute abaphehle kutsi bakhumbule umsebenti wabo, nekutsi akudvonsele phansi, ngelivi laNkulunkulu, konkhe kutikhukhumeta nebucili kanye nayo yonkhe imibango lebeyisemkhatsini webantfu bakhe, angayiboni lenye indlela yekutsi ababuyise ngaphandle kwekutsi abacindzetele ngekuniketa bufakazi lobumsulwa ngalokumelene nabo.",
                "20": "Futsi ngenca yaloko ekucaleni kwemnyaka wemfica wekubusa kwebehluleli ngetulu kwebantfu baNefi, Alima wanika sihlalo sekwehlulela kuNefiha, yena watinikela ngalokuphelele ebuphristini lobukhulu beluhlelo lolungcwele lwaNkulunkulu, ngebufakazi belivi, ngekwemoya wekwembulelwa kanye newekuphrofetha."
            },
            "5": {
                "intro": "Emavi Alima, uMphristi loMkhulu ngekweluhlelo lolungcwele lwaNkulunkulu, lawakhuluma kubantfu emadolobheni kanye nasetigodzini tabo kulo lonkhe live.",
                "1": "Manje kwenteka kutsi Alima wacala kukhuluma livi laNkulunkulu kubantfu, wacala eveni laseZarahemla, wasuka lapho waya eveni lonkhe.",
                "2": "Lawa ngemavi lawakhuluma kubantfu ebandleni lelalimiswe edolobheni laseZarahemla, ngekwembhalo wakhe lucobo, atsi:",
                "3": "Mine, Alima, ngigcotjwe ngubabe, Alima, kutsi ngibe ngumphristi lomkhulu ebandleni laNkulunkulu, yena anemandla neligunya lelivela kuNkulunkulu kwenta leti tintfo, bukani, ngitsi kini wacala wamisa libandla eveni lelaliseminceleni yakaNefi; yebo, live lelalibitwa ngekutsi live laMormon; yebo, futsi wababhabhatisa bomnakabo emantini aMormon.",
                "4": "Futsi bukani, ngitsi kini, bakhululwa etandleni tebantfu benkhosi Nowa, ngemusa kanye nemandla aNkulunkulu.",
                "5": "Bukani, emvakwaloko, baletfwa ebugcilini ngetandla temaLamani ehlane; yebo, ngitsi kini, bebasekutfunjweni, futsi yaphindze iNkhosi yabakhipha ebugcilini ngemandla elivi layo; saletfwa lapha kulelive, lapha sacala kwakha libandla laNkulunkulu kulo lonkhe lelive futsi.",
                "6": "Manje bukani, ngitsi kini, bomnaketfu, nine lenibaleli libandla, ngabe nikukhumbule ngalokwanele yini kutfunjwa kwaboyihlo na? Yebo, futsi ngabe niwukhumbule ngalokwanele yini umusa wakhe kanye nekumela bulukhuni kwakhe kubo na? Futsi ngetulu kwaloko, ngabe nikukhumbule ngalokwanele yini kutsi uyikhululile imiphefumulo yabo esihogweni na?",
                "7": "Bukani, watigucula tinhlitiyo tabo; yebo, wabavusa ebutfongweni lobujulile, futsi bavukela kuNkulunkulu. Bukani, bebasekhatsi nekhatsi nebumnyama; noko, imiphefumulo yabo yakhanyiswa ngekukhanya kwelivi laphakadze; yebo, bebatungeletwe tibopho tekufa, kanye netinketane tesihogo futsi kubhujiswa kwaphakadze kwakubalindzile.",
                "8": "Manje ngibuta kini, bomnaketfu, babhujiswa na? Bukani, ngitsi kini, Cha, abazange.",
                "9": "Ngetulu kwaloko, ngiyabuta, ngabe tibopho tekufa tagcushulwa, kanye netinketane tesihogo lebetibatungeletile, ngabe tacekiswa na? Ngitsi kini, Yebo, tacekiswa, futsi imiphefumulo yabo yakhula, bahlabela ngelutsadvo lwekuhlengwa. Futsi ngitsi kini basindzisiwe.",
                "10": "Manje ngibuta kini kutsi nguyiphi imibandzela labasindziswa ngayo na? Yebo, ngutiphi tizatfu lebebatsembele kuto kute basindziswe na? Ngusiphi sizatfu sekukhululwa kwabo etibopheni tekufa, yebo, futsi ngalokunjalo nasetinketaneni tesihogo na?",
                "11": "Bukani, nginganitjela—ngabe babe Alima akakholelwanga yini emavini lebekakhulunywe ngemlomo wa-Abinadi na? Futsi bekangasiye yini umphrofethi longcwele na? Ngabe akakhulumanga yini emavi aNkulunkulu, futsi babe Alima wawakholwa na?",
                "12": "Futsi ngelukholo lwakhe kwaba khona lushintjo lolukhulu lolwenteka enhlitiyweni yakhe. Bukani ngitsi kini konkhe loku kuliciniso.",
                "13": "Bukani, washumayela livi kubobabe, nakubo lushintjo lolukhulu lwenteka etinhlitiyweni tabo, futsi batitfoba babeka litsemba labo kuNkulunkulu weliciniso nalophilako. Futsi bukani, betsembeka kwate kwaba sekugcineni; ngaloko-ke basindziswa.",
                "14": "Manje bukani, ngibuta kini, bomnaketfu belibandla, ngabe senitelwe yini ngekwakamoya waNkulunkulu na? Ngabe seniwemukele yini umfanekiso wakhe ebusweni benu na? Ngabe seniluvile yini lushintjo lolukhulu etinhlitiyweni tenu na?",
                "15": "Ngabe niyalusebentisa lukholo ekuhlengweni kwakhe loyo lowanidala na? Ngabe nibuka phambili yini ngeliso lelukholo, futsi niwubone lomtimba lobhubhako sewuvuselwe ekungabhubhini futsi naloku lokubolako sekuvuselwa ekungabolini, kutsi kume phambi kwaNkulunkulu kute kwehlulelwe ngekwetento letentiwa emtimbeni lobhubhako na?",
                "16": "Ngitsi kini, ninako na kuticabanga niva livi leNkhosi, litsi kini, ngalolosuku: Wotani kimi nine lenibusisiwe, ngoba bukani, imisebenti yenu bekuyimisebenti yekulunga etikwebuso bemhlaba?",
                "17": "Noma ninako na kuticabanga nicamba emanga eNkhosini ngalolosuku, nitsi—Nkhosi, imisebenti yetfu bekuyimisebenti lelungile etikwebusa bemhlaba—nekutsi yena utawunisindzisa na?",
                "18": "Noma-ke ngalenye indlela, ninako na kuticabanga niletfwa phambi kwesihlalo sekutsetsa emacala saNkulunkulu nemiphefumulo yenu igcwele kulahlwa ngunembeza nekutisola, ninako konkhe kukhumbula emacala enu, yebo, kukhumbula lokuphelele kwabo bonkhe bubi benu, yebo, kukhumbula kutsi niyente lite imiyaleto yaNkulunkulu na?",
                "19": "Ngitsi kini, ningabuka yini etulu kuNkulunkulu ngalolosuku ngenhlitiyo lemsulwa netandla letihlantekile na? Ngitsi kini, ningabuka yini etulu, ninemfanekiso waNkulunkulu ucoshwe ebusweni benu na?",
                "20": "Ngitsi kini, ngabe ningacabanga ngekusindziswa nibe nitivumele kutsi nibe ngaphansi kwadeveli na?",
                "21": "Ngitsi kini, niyawukwati ngalolosuku kutsi aninakusindziswa; ngoba kute umuntfu longasindziswa ngaphandle kwekutsi tingubo takhe tihlantwe tibe mhlophe; yebo, tingubo takhe kufanele tihlanjululwe tite tihlanteke kuwo onkhe emabala, engatini yaloyo lokukhulunywe ngaye bobabe betfu, lokufanele ete kutohlenga bantfu bakhe etonweni tabo.",
                "22": "Manje ngiyabuta kini, bomnaketfu, ningativa kanjani, uma senime embikwesihlalo saNkulunkulu, ninetingubo tenu letinemabala engati kanye nayo yonkhe inhlobo yekungcola na? Bukani, ngabe leti tintfo tiyawufakaza ini ngalokumelene nani?",
                "23": "Bukani ngabe angeke yini tifakaze kutsi nibabulali, yebo, nekutsi ninelicala layo yonkhe inhlobo yebubi na?",
                "24": "Bukani, bomnaketfu, ngabe ningacabanga yini kutsi lonjalo angaba nayo indzawo yekuhlala embusweni waNkulunkulu, kanye na-Abrahama, na-Isaka, naJakobe, ngalokunjalo nabo bonkhe baphrofethi labangcwele, labanetingubo letihlantiwe futsi letingenabala, letimsulwa futsi letimhlophe na?",
                "25": "Ngitsi kini, Cha; ngaphandle uma nenta uMdali wenu umkhohlisi kusukela ekucaleni, noma nicabanga kutsi ungumkhohlisi kusukela ekucaleni, angeke nicabange kutsi labanjalo bangaba nendzawo embusweni wasezulwini; kodvwa bayawukhishelwa ngaphandle ngoba babantfwana bembuso wadeveli.",
                "26": "Manje bukani, ngitsi kini, bomnaketfu, uma niluvile lushintjo lwenhlitiyo, futsi uma nive kutsi anihlabele liculo lelutsandvo lekuhlengwa, ngitobuta, ngabe niseva kanjalo yini namanje na?",
                "27": "Ngabe nihambile, natigcina ningenacala phambi kwaNkulunkulu na? Ningasho yini kutsi, uma banganibita ekufeni ngalesi sikhatsi, ngekhatsi kini, kutsi benititfobe ngalokwanele na? Kutsi tingubo tenu tihlantiwe futsi tentiwe tabamhlophe ngengati yaKhristu, lotawukuta kutawuhlenga bantfu bakhe etonweni tabo na?",
                "28": "Bukani, ngabe nihlutjuliwe yini kutikhukhumeta na? Ngitsi kini, uma kungenjalo anikakulungeli kuhlangana naNkulunkulu, Bukani kufanele nitilungiselele ngekushesha; ngoba umbuso welizulu sewusondzele, futsi lonjalo ute kuphila lokuphakadze.",
                "29": "Bukani, ngitsi, ngabe ukhona yini emkhatsini wenu longakahlutjulwa umona na? Ngitsi kini lonjalo akatilungiseleli; futsi ngifisa kwangatsi angatilungiselela masinyane, ngoba lihora selisedvute, futsi akati kutsi sikhatsi siyawufika nini; ngoba lonjalo angeke atfolwe angenacala.",
                "30": "Futsi ngetulu kwaloko ngitsi kini, ngabe ukhona yini emkhatsini wenu lohlekisa ngemnakabo na, noma lobeka incwaba yetinhlupheko etikwakhe na?",
                "31": "Maye kuloyo lonjalo, ngoba akatilungiseleli, futsi sikhatsi sesisondzele sekutsi kufanele aphendvuke kungenjalo angeke asindziswe!",
                "32": "Yebo, maye nakini nonkhe tisebenti tebubi; phendvukani, phendvukani, ngoba iNkhosi Nkulunkulu ikukhulumile loku!",
                "33": "Bukani, utfumela simemo kubo bonkhe bantfu, ngoba tandla temusa teluliwe ngakubo, utsi: Phendvukani, futsi ngitawunemukela.",
                "34": "Yebo, utsi: Wotani kimi niyawukudla sitselo sesihlahla sekuphila: yebo, niyawukudla futsi ninatse kuso sinkhwa kanye nakuwo emanti ekuphila ngekukhululeka;",
                "35": "Yebo, wotani kimi futsi nivete imisebenti yekulunga, aniyukujutjwa phansi futsi niphonswe emlilweni—",
                "36": "Ngoba bukani, sikhatsi sesisondzele sekutsi loyo longaveti titselo letinhle, loyo longayenti imisebenti yekulunga, labo ngibo labanesizatfu sekukhala nekulila.",
                "37": "Awu nine tisebenti tebubi; lenikhukhumele etintfweni letilite telive, lenimemetela ngekutati tindlela tekulunga kodvwa nidukile, njengetimvu letite umelusi, nanoma umelusi anibitile futsi usanibita namanje, kodvwa anililaleli livi lakhe!",
                "38": "Bukani, ngitsi kini, umelusi lolungile uyanibita; yebo, futsi ngelibito lakhe lucobo uyanibita, lokulibito laKhristu; futsi uma ningeke nililalele livi lemelusi lolungile, ligama lenibitwa ngalo, bukani, anisito timvu temelusi lolungile.",
                "39": "Manje uma ningasito timvu temelusi lolungile, ngabe niwamuphi umhlambi na? Bukani, ngitsi kini, develi ungumelusi wenu, futsi nibemhlambi wakhe; manje, ngubani longakuphika loku na? Bukani, ngitsi kini, loyo lokuphikako loku ungumkhohlisi futsi ungumntfwana wadeveli.",
                "40": "Ngoba ngitsi kini noma ngabe yini lenhle iphuma kuNkulunkulu, futsi noma ngabe yini lembi iphuma kudeveli.",
                "41": "Ngako-ke uma umuntfu aveta imisebenti lemihle ulalela livi lemelusi lolungile, futsi uyamlandzela; kodvwa loyo loveta imisebenti lemibi, ngalokufanako loyo uba ngumntfwana wadeveli, ngoba ulalela livi lakhe, futsi uyamlandzela.",
                "42": "Futsi loyo lowenta loku kufanele atfole inkhokhelo yakhe kuye; ngako-ke, ngekwenkhokhelo yakhe utfola kufa, ngekwetintfo letiphatselene nekulunga, abe ngulofile kuyo yonkhe imisebenti lemihle.",
                "43": "Manje, bomnaketfu, ngifuna kutsi ningive, ngoba ngikhuluma ngemandla emphefumulo wami; ngoba bukani, ngikhulume nani ngalokusobala kangangekutsi angeke niphambuke, noma ngikhulume ngekwemiyaleto yaNkulunkulu.",
                "44": "Ngoba ngibitelwe kutsi ngikhulume ngalendlela, ngekweluhlelo lolungcwele lwaNkulunkulu, lolukuKhristu Jesu; yebo, ngiyaletwe kutsi ngime futsi ngifakaze kulaba bantfu tintfo letikhulunywe bobabe betfu mayelana netintfo letisatokwenteka.",
                "45": "Futsi loku akusiko konkhe. Ngabe nicabanga kutsi ngitatela mine leti tintfo na? Bukani, ngiyafakaza kini kutsi ngiyati kutsi letintfo lengikhulume ngato tiliciniso. Futsi nicabanga kutsi ngabe ngati kanjani ngekwesiciniseko sato na?",
                "46": "Bukani, ngitsi kini tatiswe kimi ngaMoya loNgcwele. Bukani, ngizilile ngaphindze ngathandaza tinsuku letiningi kute ngitati leti tintfo ngekwami. Manje sengiyati ngekwami kutsi tiliciniso; ngoba iNkhosi Nkulunkulu itibonakalisile kimi ngaMoya wayo loNgcwele; futsi lona ngumoya wekwembulelwa lokimi.",
                "47": "Ngetulu kwaloko, ngitsi kini ngaleyondlela kwembuliwe kimi, kutsi emavi lakhulunywe bobabe betfu aliciniso, kanjalo ngekwemoya wekuphrofetha lokimi, lotse kanjalo wabonakaliswa ngaMoya waNkulunkulu.",
                "48": "Ngitsi kini, ngiyati ngekwami kutsi noma ngabe yini lengitawuyisho kini, mayelana naloko lokusatowenteka, kuliciniso; futsi ngitsi kini, ngiyati kutsi Jesu Khristu uyawukuta, yebo iNdvodzana, leTelwe Yodvwa yaBabe, legcwele umusa, nebubele, kanye neliciniso. Futsi bukani, nguye loyo lotako lototsatsa tono temhlaba, yebo, tono tawo wonkhe umuntfu lokholwa ngekunganyakatiseki egameni lakhe.",
                "49": "Manje ngitsi kini ngilo luhlelo lengibitwe ngalo, yebo, kutsi ngishumayele kubomnaketfu labatsandzekako, yebo, kanye nakubo bonkhe labahlala kulelive; yebo, kutsi ngishumayele kubo bonkhe, labadzala nalabancane, lababoshiwe nalabakhululekile; yebo, ngitsi kini labadzala, futsi ngalokunjalo nalabasekhatsi ngebudzala, kanye nakuso situkulwane lesikhulako; yebo, kutsi ngikhale kubo kutsi kufanele baphendvuke batalwe kabusha.",
                "50": "Yebo, naku lokushiwo nguMoya: Phendvukani, nonkhe nine mikhawulo yemhlaba, ngoba umbuso welizulu sewusondzele; yebo, iNdvodzana yaNkulunkulu iyeta ngenkhatimulo yayo, nangemandlakati ayo, nebukhosi, nemandla, kanye nebukhulu bayo. Yebo, bomnaketfu labatsandzekako, ngitsi kini, Moya utsi: Bukani inkhatimulo yeNkhosi yemhlaba wonkhe; futsi ngetulu lwaloko iNkhosi yasezulwini masinyane nje itawukhanya emkhatsini wabo bonkhe bantfwana bebantfu.",
                "51": "Futsi ngetulu kwaloko Moya utsi kimi, yebo, ukhala kimi ngelivi lelikhulu, utsi: Hamba utsi kulaba bantfu—Phendvukani, ngoba ngaphandle kwekutsi niphendvuke kute ngisho nalencane indlela yekutsi nidle lifa lembuso welizulu.",
                "52": "Futsi ngetulu kwaloko ngitsi kini, Moya utsi; Bukani, lizembe libekiwe emphandzeni yesihlahla; ngako-ke sonkhe sihlahla lesingatseli sitselo lesihle sitawujutjwa siphonswe emlilweni, yebo, umlilo longeke acishwe, umlilo longacimeki. Bukani, futsi nikhumbule, loNgcwele nguye lokukhulumile loku.",
                "53": "Manje bomnaketfu labatsandzekako, ngitsi kini, ningaphikisana yini naloku lokushiwoko; yebo, ningatibeka yini eceleni leti tintfo, futsi ninyatsele loNgcwele ngaphansi kwetinyawo tenu; yebo, ningatikhukhumeta yini ekutatiseni kwetinhlitiyo tenu; yebo, nisengaphikelela yini ekugcokeni tingubo letibitako phindze nibeke tinhlitiyo tenu etintfweni letilite telive, nasemcebeni wenu na?",
                "54": "Yebo, nisengaphikelela yini nekucabanga kutsi nincono kunalomunye; yebo, nisengaphikelela yini nekuhlupha bomnakenu, labatitfobako futsi bahamba ngekweluhlelo lolungcwele lwaNkulunkulu, labaletfwe ngalo kulelibandla, bangcweliswe ngaMoya loNgcwele, futsi baveta imisebenti lefanele yekuphendvuka—",
                "55": "Yebo, futsi nisengaphikelela yini nekufulatsela labamphofu, nalabeswele, kanye nekugodla leninako kubo na?",
                "56": "Kwekugcina, nonkhe nine lenitawuphikelela ebubini benu, ngitsi kini ngibo labo labo labayawujujtwa baphonswe emlilweni ngaphandle kwekutsi baphendvuke ngekushesha lokukhulu.",
                "57": "Manje ngitsi kini, nonkhe nine lenifisa kulandzela livi lemelusi lolungile, phumani emkhatsini walababi, nitehlukanise, ningatitsintsi tintfo tabo letingcolile; bukani, emagama abo ayawukwesulwa, kute emagama alababi angabalwa emkhatsini wemagama alabalungile, kute livi laNkulunkulu ligcwaliseke, lelitsi: Emagama alababi akayukuhlanganiswa nemagama ebantfu bami;",
                "58": "Ngoba emagama alabalungile ayawubhalwa encwadzini yekuphila, futsi ngitawubanika lifa esandleni sami sangesekudla. Manje, bomnaketfu, yini leningayisho kuphikisana naloku na? Ngitsi kini, uma nikhuluma ngalokumelene naloku, akusho lutfo, ngoba livi laNkulunkulu kufanele ligcwaliseke.",
                "59": "Ngoba ngumuphi umelusi emkhatsini wenu longatsi unetimvu letiningi angatigadzi, kute timphisi tingangeni tishwabadzele umhlambi wakhe na? Bukani, uma imphisi ingenela umhlambi wakhe angeke yini ayikhiphele ngaphandle na? Yebo, futsi ekugcineni, uma angakwati utawuyibulala.",
                "60": "Manje ngitsi kini umelusi lolungile uyanibita; futsi uma nitawulilalela livi lakhe utawuniletsa esibayeni sakhe, ngoba nitimvu takhe; futsi uyaniyaleta kutsi ningayivumeli imphisi lelambile kutsi ingene emkhatsini wenu, kute ningabhujiswa.",
                "61": "Manje mine, Alima, ngiyaniyaleta ngelulwimi lwakhe longiyaletile, kutsi nitame niwente lamavi lengiwakhulume kini.",
                "62": "Ngikhuluma ngendlela yekuniyala nine lenibelibandla; futsi nakubo labo lokungasibo belibandla ngikhuluma ngendlela yekubamema, ngitsi: Wotani nibhajatiselwe ekuphendvukeni, kute nani nibe ngulabadla esitselweni sesihlahla sekuphila."
            },
            "6": {
                "1": "Manje kwenteka kutsi emvakwekutsi Alima sekente siphetfo senkhulumo ebantfwini belibandla, lebelimiswe edolobheni laseZarahemla, wagcoba baphristi kanye nemagosa, ngekubabeka tandla takhe ngekweluhlelo lwaNkulunkulu, kutsi bengamele futsi babuke libandla.",
                "2": "Futsi kwenteka kutsi loyo lobekangasuye welibandla kulabo labebaphendvuka etonweni tabo babhajatiselwa ekuphendvukeni, bemukelwa ebandleni.",
                "3": "Futsi ngetulu kwaloko kwenteka kutsi loyo lobekawasebandleni kulabo labebangakaphendvuki ebubini babo futsi batitfobe ngaphambi kwaNkulunkulu—ngisho labo labebatiphakamise ngekutikhukhumeta etinhlitiyweni tabo—bona kanye bebalahlwa, futsi nemagama abo bekesulwa, kute emagama abo angabalwa, emkhatsini walabo labebalungile.",
                "4": "Futsi ngaleyondlela bacala kumisa luhlelo lwelibandla edolobheni lakaZarahemla.",
                "5": "Manje ngifuna kutsi nicodze kutsi livi laNkulunkulu belitfolakala kubo bonkhe, kangangekutsi bekute labebangakatjelwa ngelilungelo lekuhlangana ndzawonye kutsi beve livi laNkulunkulu.",
                "6": "Noko bantfwana baNkulunkulu bayaletwa kutsi babutsane ndzawonye njalo, futsi bahlanganyele ekuzileni kanye nasekuthandazeni lokukhulu kute kuzuze imiphefumulo yalabo labebangamati Nkulunkulu.",
                "7": "Manje kwenteka kutsi ngesikhatsi Alima sekente lemitsetfo wesuka kubo, yebo, wesuka ebandleni lebelisedolobheni laseZarahemla, wahamba wawelela ngasemphumalanga yemfula iSidoni, esigodzini saGideyoni, lapho bekwakhiwe lidolobha khona, lebelibitwa ngelidolobha laGideyoni, lebelisesigodzini lebesibitwa ngekutsi yiGideyoni, lesabitwa ngendvodza leyabulawa ngesandla saNehori ngenkemba.",
                "8": "Futsi Alima wahamba wacala kumemetela livi laNkulunkulu ebandleni lebelimiswe esigodzini saGideyoni, njengekwembulwa kweliciniso lelivi lebelikhulunywe nguyise, futsi nanjengekwemoya wesiphrofetho lobewukuye, ngebufakazi baJesu Khristu, indvodzana yaNkulunkulu, loyokuta kutohlenga bantfu bakhe etonweni tabo, kanye nangeluhlelo lolungcwele lobekabitwe ngalo. Futsi kubhalwe kanjalo. Amen."
            },
            "7": {
                "intro": "Emavi a-Alima lawakhuluma kubantfu eGideyoni, ngekwembhalo wakhe lucobo.",
                "1": "Bukani bomnaketfu labatsandzekako, ngekubona kutsi ngivunyelwe kutsi ngite kini, ngakoke-ke ngitotama kutsi ngikhulume nani ngelulwimi lwami; yebo, ngemlomo wami lucobo, ngekubona kutsi kwekucala kutsi ngikhulume nani ngemavi emlomo wami, ngibekwe esihlalweni sekwehlulela ngalokuphelele, nginemsebenti lomningi kangangekutsi angikhonanga kuta kini.",
                "2": "Futsi nami bengingeke ngite namanje ngalesi sikhatsi kube bekungasiko kutsi sihlalo sekwehlulela siniketwe lomunye, kutsi abuse esikhundleni sami; futsi iNkhosi ngemusa lomkhulu ingivumele kutsi ngite kini.",
                "3": "Bukani, ngite nginelitsemba lelikhulu kanye nesifiso lesikhulu sekutsi ngitfole kutsi nititfobile ngaphambi kwaNkulunkulu, nekutsi nichubekile ekuwuncuseni umusa wakhe, kutsi ngitfole kutsi beningenacala ngaphambi kwakhe, kutsi ngitfole kutsi beningekho esimeni lesibucayi lesesabekako lebebakuso bomnaketfu eZarahemla.",
                "4": "Kodvwa libusisiwe ligama laNkulunkulu, ngoba unginikile kutsi ngati, yebo, unginikile injabulo lenkhulu kakhulu yekwati kutsi baphindze bamiswa ngendlela yekulunga kwakhe.",
                "5": "Ngiyetsemba, ngekwakaMoya waNkulunkulu lokimi, kutsi ngitotfokota ngani futsi; noko angifisi kutsi injabulo yami ngani ite ngendlela yetinhlupheko letiningi kangaka kanye nelusizi lengiluvile ngabomnaketfu baseZarahemla, ngoba bukani, injabulo yami ita ngabo emvakwekwendlula etinhluphekweni letiningi kanye nelusizi.",
                "6": "Kodvwa bukani, ngiyetsemba kutsi nine anikho esimeni sekungakholwa lokukhulu njengoba bomnakenu bebakuso; ngiyetsemba kutsi nine anitiphakamisi ngekutikhukhumeta etinhlityweni tenu; yebo ngiyetsemba kutsi anikatibeki tinhlitiyo tenu kumcebo kanye nasetintfweni letilite telive; yebo, ngiyetsemba kutsi anikhonti tithico, kodvwa nikhonta Nkulunkulu weliciniso nalophilako, futsi nibuke embili ekutsetselelweni kwetono tenu lokutokuta, ngelukholo lolungapheli.",
                "7": "Ngoba bukani, ngitsi kini kukhona tintfo letiningi letitota; futsi bukani, kukhona intfo yinye lebaluleke kakhulu kunato tonkhe letinye—ngoba bukani, sikhatsi asikho khashane kakhulu sekutsi uMhlengi aphile futsi afike emkhatsini webantfu bakhe.",
                "8": "Bukani, angisho kutsi utawufika emkhatsini wetfu ngesikhatsi sekuphila kwakhe emtimbeni wakhe lobhubhako; ngoba bukani, Moya akatange asho kimi kutsi loku kuyoba njalo. Manje mayelana naloku angati; kodvwa nguloku lengikwatiko, kutsi iNkhosi Nkulunkulu inemandla ekwenta tonkhe tintfo letingekwelivi layo.",
                "9": "Kodvwa bukani, naku lokushiwo nguMoya, utsi: Khala kulaba bantfu, utsi—Phendvukani, futsi nilungise indlela yeNkhosi, nihambe etindleleni tayo, leticondzile; ngoba bukani, umbuso welizulu sewusondzele, neNdvodzana yaNkulunkulu iyeta etikwebuso bemhlaba.",
                "10": "Futsi bukani, iyawutalwa nguMariya, eJerusalema lekulive labokhokho betfu, yena ayintfombi, sitja lesiligugu nalesikhetsiwe, loyawusibekelwa futsi akhulelwe ngemandla aMoya loNgcwele, futsi avete indvodzana, yebo, iNdvodzana yaNkulunkulu.",
                "11": "Futsi iyawuhamba, ive buhlungu netinhlupheko kanye netilingo talo lonkhe luhlobo; loku kute kugcwaliseke livi lelitsi iyawutfwala buhlungu netifo tebantfu bayo.",
                "12": "Futsi iyawutfwala kufa, kute icekise tibopho tekufa letibophe bantfu bayo, futsi iyawutfwala butsakatsaka babo, kute tibilini tayo tigcwaliswe ngesihawu, ngekwasenyameni, kute yati ngekwasenyameni kutsi ingabasita kanjani bantfu bayo ngekwebutsakatsaka babo.",
                "13": "Manje Moya wati tonkhe tintfo; noko indvodzana yaNkulunkulu ihlupheka ngekwasenyameni kute itfwale tono tebantfu bayo, kute isule tiphambeko tabo ngekwemandla ekubakhulula kwayo; manje bukani, loku bufakazi lobukimi.",
                "14": "Manje ngitsi kini kufanele niphendvuke, futsi nitalwe kabusha; ngoba Moya utsi uma ningakatalwa kabusha ngeke nilidle lifa lembuso wasezulwini; ngako-ke wotani nibhajatiselwe ekuphendvukeni, kute nihlantwe etonweni tenu, kute nibe nelukholo kuyo iMvana yaNkulunkulu, lesusa tono temhlaba, lenemandla ekusindzisa nekuhlanta kuko konkhe kungalungi.",
                "15": "Yebo, ngitsi kini wotani futsi ningesabi, nibeke eceleni sonkhe sono, lokulula kutsi sinihace, lesinibophela phansi ekubhujisweni, yebo, wotani nite phambili, nimkhombise Nkulunkulu wenu kutsi nitimisele ngekuphendvuka etonweni tenu futsi ningene esivumelwaneni naye sekutsi nitayigcina imiyaleto yakhe, nifakaze ngaloko kuye ngalolusuku ngekutsi nihambe niye emantini embhabhatiso.",
                "16": "Futsi loyo lowenta loku, futsi agcine imiyaleto yaNkulunkulu kusukela manje kuya phambili, nguye kanye loyo loyawukhumbula kutsi mine ngitsi kuye, yebo, uyawukhumbula kutsi ngitsite kuye, uyawuba nekuphila lokuphakadze, ngekwebufakazi baMoya loNgcwele, lofakaza kimi.",
                "17": "Manje bomnaketfu labatsandzekako, ngabe niyakholwa yini nguleti tintfo na? Bukani, ngitsi kini, yebo, ngiyati kutsi niyatikholwa; futsi indlela lengati ngayo kutsi niyatikholwa kungesibonakaliso saMoya lesikimi. Manje ngenca yekutsi lukholo lwenu lucinile mayelana naloko, yebo mayelana netintfo lengitikhulumile, kukhulu kujabula kwami.",
                "18": "Ngoba njengoba ngishito kini kusukela ekucaleni, kutsi nginesifiso lesikhulu kutsi nine ningabi sesimeni lesibucayi njengabomnakenu, kanjalo ngitfole kutsi tifiso tami tigcwalisekile.",
                "19": "Ngoba ngiyabona kutsi nisetindleleni tekulunga; ngiyabona kutsi nisetindleleni letiholela embusweni waNkulunkulu; yebo, ngiyabona kutsi nenta tindlela takhe ticondze.",
                "20": "Ngiyabona kutsi nembulelwe, ngebufakazi belivi lakhe, kutsi ngeke ahambe etindleleni letigwegwile; noma ashintje kuloko lakushito; noma abe nesitfunti nje sekujika esuke ngesekudla aye ngesencele, noma esuke kuloko lokulungile aye kuloko lokungakalungi; ngako-ke, indlela yakhe yinye nanini nanini.",
                "21": "Futsi akahlali emathempelini langasingcwele; futsi kungcola noma yini lenye lengakahlantenki ngeke yemukeleke embusweni waNkulunkulu; ngako-ke, ngitsi kini sikhatsi siyawufika, yebo, futsi siyawuba ngelusuku lwekugcina, lapho loyo longcolile ayosala ekungcoleni kwakhe.",
                "22": "Manje bomnaketfu labatsandzekako, ngikhulume letintfo kini kute nginivusele emsebentini wenu kuNkulunkulu, kute nihambe ngekungabi nelicala ngaphambi kwakhe, kute nihambe ngekweluhlelo lolungcwele lwaNkulunkulu, lenemukelwe ngalo.",
                "23": "Manje ngifisa kutsi nititfobe, futsi nitibeke phansi nibe mnene; nifundziseke kalula; nigcwale kubeketela kanye nekumela bulukhuni; nititsibe kuto tonkhe tintfo; nikhutsale ekugcineni imiyaleto yaNkulunkulu ngato tonkhe tikhatsi; nicele noma ngabe yini leniyidzingako, kwakamoya kanye nekwenyama; ngaso sonkhe sikhatsi nibuyisele kubonga kuNkulunkulu ngato tonkhe tintfo lenititfolako.",
                "24": "Futsi cinisekisani kutsi ninelukholo, nelitsemba, kanye nelutsandvo, futsi uma kunjalo nitawukhula njalo ekwenteni imisebenti lemihle.",
                "25": "Futsi shengatsi iNkhosi inganibusisa, igcine tingubo tenu tite libala, kute ekugcineni niletfwe kutsi nihlale phansi na-Abrahama, na-Isaka, naJakobe, kanye nebaphrofethi labangcwele labebakhona kusukela ekudzabukeni kwemhlaba, tingubo tenu tingenalibala njengetingubo tabo letingenalibala, embusweni welizulu ningabe nisaphumela ngaphandle nanini.",
                "26": "Manje bomnaketfu labatsandzekako, ngikhulume lamavi kini ngekwakaMoya lofakaza kimi; futsi umphefumulo wami uyatfokota kakhulu, ngenca yekukhutsala lokukhulu kanye nekulalela lenikunike emavi ami.",
                "27": "Manje, shengatsi kuthula kwaNkulunkulu kungaba etikwenu, nasetikwemiti kanye nasemihlabeni yenu, nasetikwemihlambi yetimvu nemihlambi yetinkhomo tenu, kanye nako konkhe leninako, bafati benu kanye nebantfwana benu, ngekwelukholo lwenu kanye nangekwemisebenti lemihle, kusukela ngalesi sikhatsi kuya phambili naphakadze. Ngikhulume kanjena. Amen."
            },
            "8": {
                "1": "Manje kwenteka kutsi Alima wabuya eveni laGideyoni, emvakwekutsi sekafundzise bantfu baGideyoni tintfo letiningi letingeke tibhalwe, sekalumisile luhlelo lwelibandla, njengoba bekentile ngaphambili eveni laseZarahemla, yebo, wabuyela emtini wakhe eZarahemla kute ayotiphumuta ekusebenteni labekakwentile.",
                "2": "Futsi waphela kanjalo-ke umnyaka wemfica wekubusa kwebehluleli ngetulu kwebantfu baNefi.",
                "3": "Futsi kwenteka kutsi ekucaleni kwemnyaka welishumi wekubusa kwebehluleli ngetulu kwebantfu baNefi, Alima wesuka kuleyondzawo watsatsa luhambo lwakhe wawelela eveni laseMelekhi, enshonalanga yemfula iSidoni, enshonalanga ngaseminceleni yelihlane.",
                "4": "Wacala kufundzisa bantfu eveni laseMelekhi ngekweluhlelo lolungcwele lwaNkulunkulu, lebekabitwe ngalo; wacala kufundzisa bantfu kulo lonkhe live laseMelekhi.",
                "5": "Futsi kwenteka kutsi bantfu beta kuye baphuma eminceleni yonkhe yelive lebelingasehlane. Babhajatiswa kulo lonkhe lelo live;",
                "6": "Kwatsi uma sekacedzile umsebenti wakhe eMelekhi wesuka kuleyondzawo, wahamba luhambo lwetinsuku letintsatfu waya ngasenyakatfo yelive laseMelekhi; wafika edolobheni lelalibitwa ngekutsi yi-Amoniha.",
                "7": "Manje bekulisiko lebantfu baNefi kutsi babite emave abo, nemadolobha abo, kanye netigodzi tabo, yebo, tonkhe tigodzi tabo letincane, ngeligama laloyo wekucala lobekawatsatsile; futsi kwaba kanjalo nangelive lase-Amoniha.",
                "8": "Futsi kwenteka kutsi ngesikhatsi Alima sekafikile edolobheni lase-Amoniha wacala kushumayela livi laNkulunkulu kubo.",
                "9": "Manje Sathane besekatilawule kakhulu tinhlitiyo tebantfu basedolobheni lase-Amoniha; ngako-ke abafunanga kuwalalela emavi a-Alima.",
                "10": "Noko Alima wasebenta kakhulu kumoya, azabalaza naNkulunkulu ngekuthandaza lokukhulu, kute atsele Moya wakhe etikwebantfu labebakulelidolobha; kute amvumele kutsi ababhabhadisele ekuphendvukeni.",
                "11": "Noko batenta lukhuni tinhlitiyo tabo, batsi kuye: Buka, siyati kutsi ungu-Alima; futsi siyati kutsi ungumphristi lomkhulu ngetulu kwelibandla lowalisungula etincenyeni letiningi telive, ngekwelisiko lakho; asisibo belibandla lakho, futsi asikholelwa emasikweni labuwula njengalawa.",
                "12": "Futsi siyati kutsi ngenca yekutsi asisibo belibandla lakho siyati kutsi ute emandla ngetulu kwetfu; futsi unike sihlalo sekwehlulela kuNefiha; ngako-ke awusuye umehluleli lomkhulu ngetulu kwetfu.",
                "13": "Manje ngesikhatsi bantfu sebakushito loku, bamelana nemavi akhe onkhe, bamtfuka, bamkhafulela ngematse, benta kutsi acoshwe edolobheni labo, wesuka kuleyo ndzawo watsatsa luhambo lwakhe waya ngasedolobheni lelabitwa ngekutsi yi-Aroni.",
                "14": "Futsi kwenteka kutsi ngesikhatsi asahamba aya kuleyondzawo, umtimba wakhe ushone phansi ngenca yelusizi, ahlupheke kakhulu futsi adzabukile emphefumulweni, ngenca yebubi bebantfu labebasedolobheni lase-Amoniha, kwenteka kutsi ngesikhatsi Alima umtimba wakhe usashone phansi ngenca yelusizi, buka ingilosi yenkhosi yavela kuye, itsi:",
                "15": "Ubusisiwe, Alima; ngako-ke, phakamisa inhloko yakho futsi utfokote, ngoba unesizatfu lesikhulu sekutsi utfokote; ngoba utsembekile ekugcineni imiyaleto yaNkulunkulu kusukela ngesikhatsi utfola umlayeto wakho wekucala kuye. Buka, nginguye loyo lowawuletsa kuwe.",
                "16": "Futsi buka, ngitfunywe kutsi ngitokuyaleta kutsi ubuyele edolobheni lase-Amoniha, uphindze ushumayele bantfu balelo dolobha; yebo, utsi kubo, ngaphandle kwekutsi baphendvuke iNkhosi Nkulunkulu itawubabhubhisa.",
                "17": "Ngoba buka, benta imetamo ngalesi sikhatsi kute bacedze inkhululeko yebantfu bakho, (ngoba naku lokushiwo yiNkhosi) loko lokuphambene nemitsetfo, kanye netehlulelo, kanye nemiyaleto leyiyinike bantfu bayo.",
                "18": "Manje kwenteka kutsi emvakwekutsi Alima sekawutfolile umyaleto wakhe lovela engilosini yeNkhosi wabuyela ngekushesha eveni lase-Amoniha. Wangena edolobheni ngalenye indlela, yebo, ngendlela lebeyingaseningizimu yelidolobha lase-Amoniha.",
                "19": "Ngesikhatsi angena edolobheni besekalambile, watsi endvodzeni: Ungayipha yini inceku letfobekile yaNkulunkulu lokutsite kute idle na?",
                "20": "Futsi lendvodza yatsi kuye: NgingumNefi, ngiyati kutsi ungumphrofethi longcwele waNkulunkulu, ngoba uyindvodza ingilosi lengitjele ngayo embonweni yatsi: Uyawumemukela. Ngako-ke, hamba nami siye endlini yami ngitakunika incenye yekudla kwami; futsi ngiyati kutsi utawuba sibusiso kimi kanye nasemtini wami.",
                "21": "Futsi kwenteka kutsi lendvodza yamemukela emtini wayo; lendvodza yayibitwa ngekutsi ngu-Amulekhi; yaletsa sinkhwa kanye nenyama yakubeka ngaphambi kwa-Alima.",
                "22": "Futsi kwenteka kutsi Alima wadla sinkhwa wesutsa; futsi wambusisa Amulekhi kanye nemndeni wakhe, wabonga kuNkulunkulu.",
                "23": "Emvakwekutsi sekadlile futsi sekesutsi watsi ku-Amulekhi: Ngingu-Alima, ngingumphristi lomkhulu ebandleni laNkulunkulu kulo lonkhe live.",
                "24": "Futsi buka, ngibitwe kutsi ngishumayele livi laNkulunkulu emkhatsini wabo bonkhe labantfu, ngekwemoya wekwembulelwa kanye nekuphrofetha; bengikulelive futsi abangemukelanga, kodvwa bangikhiphele ngaphandle phindze besengitolifulatsela lelive ingunaphakadze.",
                "25": "Buka, ngiyaletwe kutsi kufanele ngiphindze ngibuyele ngiphrofethe kulaba bantfu, yebo, futsi ngifakaze ngalokumelene nabo mayelana nebubi babo.",
                "26": "Manje, Amulekhi, ngenca yekutsi ungiphile kudla futsi wangingenisa, ubusisiwe; ngoba bengilambile, ngoba bengizilile tinsuku letiningi.",
                "27": "Futsi Alima wahlala tinsuku letiningi na-Amulekhi ngaphambi kwekutsi acale kushumayela kubantfu.",
                "28": "Futsi kwenteka kutsi bantfu bakhula kakhulu ebubini babo.",
                "29": "Futsi livi lafika ku-Alima, litsi: Hamba; uphindze usho encekwini yami Amulekhi, kutsi akahambe aphrofethe kulaba bantfu, atsi—Phendvukani, ngoba naku lokushiwo yiNkhosi, ngaphandle kwekutsi niphendvuke ngitawubavakashela laba bantfu ngentfukutselo yami; yebo, futsi anginalubuyisela emuva lulaka lwami lolwesabekako kubo.",
                "30": "Futsi Alima wahamba, na-Amulekhi ngalokunjalo, emkhatsini webantfu, kuyomemetela emavi aNkulunkulu kubo; futsi bagcwaliswa ngaMoya loNgcwele.",
                "31": "Futsi baba nemandla labanikwa wona, kangangekutsi bebangeke bavalelwe emgodzini lolijele; noma kube lula kutsi umuntfu ababulale; noko abatange bawasebentise emandla abo kwate kwaba ngesikhatsi baboshwa ngetibopho baphoswa ejele. Manje, loku kwentelwa kutsi iNkhosi ikhombise emandla ayo kubo.",
                "32": "Futsi kwenteka kutsi bahamba bacala kushumayela kanye nekuphrofetha kubantfu, ngekwakamoya kanye nemandla iNkhosi lebeyibanike wona."
            },
            "9": {
                "intro": "Emavi a-Alima, futsi ngalokunjalo nemavi a-Amulekhi, lamenyetelwa kubantfu labebaseveni lase-Amoniha. Ngetulu kwaloko baphonswa ejele, futsi bakhishwa ngemandla lamangalisako aNkulunkulu labekakubo, ngekwembhalo wa-Alima.",
                "1": "Futsi ngetulu kwaloko, mine, Alima, ngiyaletwe nguNkulunkulu kutsi ngitsatse Amulekhi sihambe siphindze sishumayele kulaba bantfu, noma kubantfu labebasedolobheni lase-Amoniha, kwenteka kutsi ngesikhatsi ngicala kushumayela kubo, bacala kuphikisana nami, batsi:",
                "2": "Ungubani wena? Ucabanga kutsi tsine sitawukholwa bufakazi bemuntfu munye, noma angasishumayela kutsi umhlaba kumele wendlule na?",
                "3": "Manje bebangawacondzi lamavi labebawakhuluma; ngoba bebangati kutsi umhlaba kumele wendlule.",
                "4": "Futsi baphindze batsi: Angeke siwakholwe lamavi akho uma ungaphrofetha kutsi lelidolobha lelikhulu lingabhujiswa ngelilanga linye.",
                "5": "Manje bebangati kutsi Nkulunkulu bekangayenta imisebenti lemangalisako lenjalo, ngoba bebabantfu labanetinhlitiyo letilukhuni kanye nalabanenhloko lelukhuni.",
                "6": "Futsi batsi, Ngubani Nkulunkulu, longasatfumeli ligunya ngaphandle kwemuntfu munye nje emkhatsini walaba bantfu, kutsi amemetele kubo liciniso letintfo letinkhulu kangaka futsi letimangalisako na?",
                "7": "Futsi beta ngaphambili kute bangibambe; kodvwa buka, abatange. Futsi ngema ngesibindzi kute ngimemetele kubo, yebo, ngafakaza ngesibindzi kubo, ngatsi:",
                "8": "Bukani, Awu nine situkulwane lesikhohlakele nalesiphambene, seniwakhohlwe kanjani emasiko aboyihlo; yebo, seniyikhohlwe masinyane kanjani imiyaleto yaNkulunkulu na?",
                "9": "Anikhumbuli yini kutsi babe, Lehi, wakhishwa eJerusalema ngesandla saNkulunkulu na? Anikhumbuli yini kutsi bonkhe bebaholwa nguye ehlane na?",
                "10": "Futsi ngabe senikhohlwe masinyane kangaka kutsi tingakhi tikhatsi abakhulula bobabe betfu etandleni tetitsa tabo, futsi wabavikela ekubulaweni, nangetandla tabomnakabo lucobo na?",
                "11": "Yebo, futsi kube kwakungasiko ngenca yemandla akhe langalinganiswa, kanye nemusa wakhe, kanye nekumela bulukhuni kwakhe kitsi, ngabe sesasuswa ngalokungenakuvimbeleka ebusweni bemhlaba kudzala ngaphambi kwalesi sikhatsi, futsi mhlawumbe ngabe sesayiswa esimeni sekuhlupheka kanye nelusizi lolungapheli.",
                "12": "Bukani, manje ngitsi kini uyaniyaleta kutsi niphendvuke; futsi ngaphandle kwekutsi niphendvuke, kute ngisho nalencane indlela yekutsi nidle lifa lembuso waNkulunkulu. Kodvwa bukani, akusiko loku kuphela—uniyalete kutsi niphendvuke, noma utawunibhubhisa nya ebusweni bemhlaba; yebo, utawunivakashela ngentfukutselo yakhe, futsi lulaka lwakhe lolwesabekako akanakulubuyisela emuva.",
                "13": "Bukani, aniwakhumbuli yini emavi lawakhuluma kuLehi, latsi: Kangangoba niyawuyigcina imiyaleto yami, niyawuphumelela eveni? Kantsi futsi kuyashiwo kutsi: Kangangoba ningetuyigcina imiyaleto yami niyawuhlukaniswa ebukhoneni beNkhosi.",
                "14": "Manje ngifuna kutsi nikhumbule, kutsi kangangoba emaLamani angayigcinanga imiyaleto yaNkulunkulu, ahlukaniswa phambi kweNkhosi. Manje siyabona kutsi livi leNkhosi licinisekisiwe kulentfo, futsi emaLamani ehlukanisiwe phambi kwakhe, kusukela ekucaleni kwetiphambuko tawo kulelive.",
                "15": "Noko ngitsi kini, kuyawubeketeleleka kakhulu kwawo ngelusuku lwekwehlulelwa kunaloku kwenu, uma nihlala etonweni tenu, yebo, futsi kuyawubeketeleleka kakhulu kwawo kulemphilo kunaloku kwenu, ngaphandle kwekutsi niphendvuke.",
                "16": "Ngoba kukhona titsembiso letiningi letentelwe emaLamani; ngoba kungenca yemasiko aboyise lenta kutsi ahlale kuleso simo sawo sekungati; ngako-ke iNkhosi itawuba nemusa kuwo futsi yelule kuphila kwawo eveni.",
                "17": "Futsi ngalesinye sikhatsi lesitsite atawuholelwa ekutseni akholelwe evini layo, futsi ati ngekungalungi kwemasiko aboyise; futsi labaningi bawo batawusindziswa, ngoba iNkhosi itawuba nemusa kubo bonkhe labo lababita ligama layo.",
                "18": "Kodvwa bukani, ngitsi kini uma niphikelela ebubini benu tinsuku tenu ngeke tiselulwa eveni, ngoba emaLamani ayawutfunyelwa kini; futsi uma ningaphendvuki ayawufika ngesikhatsi leningasati, futsi niyawuvakashelwa ngekubhujiswa lokuphelele; futsi kuyawuba ngekwentfukutselo leyesabekako yeNkhosi.",
                "19": "Ngoba angeke inivumele kutsi nihlale ebubini benu, kutsi nibhubhise bantfu bayo. Ngitsi kini, Cha; lokungenani iyovumela emaLamani kutsi abhubhise bonkhe bantfu bayo lababitwa ngebantfu baNefi, uma kungenteka kutsi bawele etonweni kanye nasetiphambukweni, emvakwekutsi sebabe nekukhanya kangaka kanye nelwati lolukhulu kangaka lolunikwe bona yiNkhosi Nkulunkulu;",
                "20": "Yebo, emvakwekutsi babantfu labebatsandvwa kakhulu kangaka yiNkhosi; yebo, emvakwekutsi batsandvwe ngetulu kwato tonkhe letinye tive, imindeni, tilimi, noma bantfu; emvakwekutsi sebatiswe tonkhe tintfo, ngekwetifiso tabo, nelukholo lwabo, kanye nemithandazo, loko lokwakukhona, naloko lokukhona, kanye naloko lokusatokuta.",
                "21": "Bavakashelwe nguMoya waNkulunkulu; bakhulumile netingilosi, futsi kukhulunyiwe nabo ngelivi leNkhosi; futsi banemoya wekuphrofetha, kanye nemoya wekwembulelwa, futsi ngalokunjalo netipho letiningi, sipho sekukhuluma ngetilimi, kanye nesipho sekushumayela, nesipho seMoya loNgcwele, nesipho sekuhumusha;",
                "22": "Yebo, futsi emvakwekutsi bakhululwe nguNkulunkulu baphuma eveni laseJerusalema, ngesandla seNkhosi, basindziswe endlaleni, nasekuguleni, kanye nakuto tonkhe tinhlobo tetifo letitinhlobonhlobo; futsi bakhulile bacina ekulweni, kute bangabhujiswa; bakhishwe ebugcilini tikhatsi ngetikhatsi, futsi bagciniwe futsi balondvolotwa kute kube manje; futsi baphunyelelisiwe bate banotsa ngato tonkhe tinhlobo tetintfo—",
                "23": "Manje bukani ngitsi kini, uma laba bantfu, lesebatfole tibusiso letiningi kangaka esandleni seNkhosi, bebangaphambuka baphambane nekukhanya kanye nelwati labanalo, ngitsi kini uma loku kungaba njalo, uma bangawela esiphambukweni, kuyawubeketeleleka kakhulu kwemaLamani kunekwabo.",
                "24": "Ngoba bukani, titsembiso teNkhosi tentelwe emaLamani, kodvwa atikentelwa nine uma niphambuka; ngoba iNkhosi ayitsembisanga yini ngalokusobala futsi yamemetela ngalokucinile, kutsi uma nitawuyihlamuka niyawubhujiswa ngalokuphelele ebusweni bemhlaba na?",
                "25": "Manje ngalesi sizatfu, kute ningabhujiswa, iNkhosi itfumele ingilosi yayo kutsi ivakashele bantfu bayo labaningi, imemetele kubo kutsi kufanele bahambe futsi bakhale kakhulu kulaba bantfu, batsi: Phendvukani, ngoba umbuso welizulu sewusondzele.",
                "26": "Futsi akusetinsuku letiningi kusukela manje kutsi iNdvodzana yaNkulunkulu ifike ngenkhatimulo yayo; futsi inkhatimulo yayo iyawuba yinkhatimulo yaloTelwe Yedvwa waBabe, logcwele sihawu, kulunga, kanye neliciniso, logcwele kubeketela, umusa kanye nekumela bulukhuni, losheshako kuva kukhala kwebantfu bakhe futsi aphendvule imithandazo yabo.",
                "27": "Futsi bukani, uta kutawuhlenga labo labatawubhajatiselwa ekuphendvukeni, ngekukholwa egameni lakhe.",
                "28": "Ngako-ke, lungisani indlela yeNkhosi, ngoba sikhatsi sesisondzele kutsi bonkhe bantfu bavune umvuzo wemisebenti yabo, ngaloko labebakadze bangiko—uma bebalungile bayawuvuna kusindziswa kwemiphefumulo yabo, ngekwemandla kanye nenkhululeko yaJesu Khristu; futsi uma beyimibi bayawuvuna kulahlwa kwemiphefumulo yabo, ngekwemandla kanye nekutfunjwa ngudeveli.",
                "29": "Manje bukani, leli livi lengilosi, likhala ebantfwini.",
                "30": "Manje, bomnaketfu labatsandzekako, ngoba nibomnaketfu, futsi nimele kutsi nitsandzeke, futsi nimele kutsi niletse imisebenti ledzingekako yekuphendvuka, ngekubona kutsi tinhlitiyo tenu tentiwe taba lukhuni kakhulu ngalokumelene nelivi laNkulunkulu, futsi ngekubona kutsi nibantfu labalahlekile nalabawile.",
                "31": "Manje kwenteka kutsi ngesikhatsi mine, Alima, sengiwakhulumile lamavi, buka bantfu bangitfukutselela ngenca yekutsi ngatsi kubo bebabantfu labanetinhlitiyo letilukhuni kanye nalabanetinhloko letilukhuni.",
                "32": "Futsi ngetulu kwaloko ngenca yekutsi ngatsi kubo bebabantfu labalahlekile futsi labawile bangitfukutselela, futsi bafuna kungibamba, kute bangiphonse ejele.",
                "33": "Kodvwa kwenteka kutsi iNkhosi ayibavumelanga kutsi bangitsatse ngaleso sikhatsi bangiphonse ejele.",
                "34": "Futsi kwenteka kutsi Amulekhi wahamba wema ngaphambili, wacala kushumayela kubo futsi. Manje emavi a-Amulekhi akabhalwa onkhe, noko incenye yemavi akhe abhaliwe kulencwadzi."
            },
            "10": {
                "1": "Manje lawa ngemavi a-Amulekhi lawashumayela kubantfu labebaseveni laseAmoniha, watsi:",
                "2": "Ngingu-Amulekhi; ngiyindvodzana yaGidona, lobekayindvodzana ya-Ishmayeli, lobekawentalelwane ya-Aminadi; futsi bekunguye kanye loyo Aminadi lowahumusha umbhalo lobewuseludvongeni lwelithempeli, lobewubhalwe ngemuno waNkulunkulu.",
                "3": "Futsi Aminadi bekawentalelwane yaNefi, lobekayindvodzana yaLehi, lowaphuma eveni laseJerusalema, lobekawentalelwane yaManase, lobekayindvodzana yaJosefa lowatsengiswa eGibhithe ngesandla sabomnakabo.",
                "4": "Bukani, ngetulu kwaloko ngingumuntfu lote ligama lelincane emkhatsini wabo bonkhe labangatiko; yebo, futsi bukani, nginetihlobo letiningi kanye nebangani, futsi ngetulu kwaloko ngizuze ingcebo leningi ngenca yekusebenta kwami.",
                "5": "Noko, emvakwakokonkhe loku, bengingatange ngati kakhulu ngetindlela teNkhosi, nangetimfihlakalo tayo kanye nangemandla ayo lamangalisako. Ngitsite bengingakate ngati kakhulu ngaleti tintfo; kodvwa bukani, ngenta liphutsa, ngoba ngitibonile letiningi timfihlakalo tayo kanye nemandla ayo lamangalisako; yebo, nasekulondvolotweni kwetimphilo talaba bantfu.",
                "6": "Noko, ngayenta yaba lukhuni inhlitiyo yami, ngoba ngabitwa tikhatsi letiningi futsi angilalelanga; ngako-ke ngangati mayelana naleti tintfo, kodvwa bengingatsandzi kwati; ngako-ke ngachubeka ngihlamuka Nkulunkulu, ebubini benhlitiyo yami, kwate kwaba lusuku lwesine lwalenyanga yesikhombisa, lesemnyakeni welishumi wekubusa kwebehluleli.",
                "7": "Ngesikatsi ngihamba ngiyawubona sihlobo lesisedvute kakhulu, buka ingilosi yeNkhosi yavela kimi yatsi: Amulekhi, buyela emtini wakho, ngoba utawukupha umphrofethi weNkhosi kudla; yebo, indvodza lengcwele, lengumuntfu lokhetsiwe waNkulunkulu; ngoba izilile tinsuku letiningi ngenca yetono talaba bantfu, futsi ilambile, utawuyemukela emtini wakho futsi uyiphe kudla, futsi iyawukubusisa wena kanye nendlu yakho; futsi sibusiso seNkhosi siyawuhlala etikwakho kanye nendlu yakho.",
                "8": "Futsi kwenteka kutsi ngalilalela livi lengilosi, ngabuyela emtini wami. Ngesikhatsi ngihamba ngisondzela lapho ngayitfola leyondvodza ingilosi lebeyitsite kimi: Utawuyemukela endlini yakho—futsi bukani bekungiyo kanye lendvodza lebeyikadze ikhuluma kini mayelana netintfo taNkulunkulu.",
                "9": "Futsi ingilosi yatsi kimi ingumuntfu longcwele; ngaloko-ke ngiyati kutsi ingumuntfu longcwele ngenca yekutsi kwashiwo yingilosi yaNkulunkulu.",
                "10": "Ngetulu kwaloko, ngiyati kutsi tintfo lefakaze ngato tiliciniso; ngoba bukani ngitsi kini, njengoba iNkhosi iphila, itfumele ingilosi yayo kutsi itembule letintfo kimi; futsi loku ikwente ngesikhatsi lo-Alima ahleti emtini wami.",
                "11": "Ngoba bukani, iyibusisile indlu yami, ingibusisile nami, kanye nebesifazane labasemtini wami, kanye nebantfwana bami, kanye nababe kanye nemndeni wami; yebo, nato tonkhe tihlobo tami itibusisile, futsi sibusiso seNkhosi sihlale etikwetfu ngekwemavi lewakhulumile.",
                "12": "Manje Amulekhi sekawakhulumile lamavi bantfu bacala kumangala, babona kutsi bekukhona bofakazi labangetulu kwamunye labebafakaza ngetintfo labebabekwa licala ngato, futsi ngalokunjalo nangetintfo lebetitowenteka, ngekwakamoya wesiphrofetho lobewukubo.",
                "13": "Noko, bekukhona labanye emkhatsini wabo labebacabanga kubabuta, kute ngemasu ebucili babo bababambe ngemavi abo, kute batfole bufakazi lobuphikisana nabo, kute babayise kubehluleli babo kute behlulelwe ngekwemtsetfo, futsi nekutsi babulawe noma baphonswe ejele, ngekwemacala labebatawuwenta kubukeke shengatsi banawo noma bafakaze kuphikisana nabo.",
                "14": "Manje bekungulawo madvodza labekafuna kubabulala, labekatatimtsetfo, labekacashiwe noma abekwe bantfu kutsi asebentise umtsetfo esikhatsini sabo sekutsetsa emacala, noma ekutsetfweni kwemacala ebantfu ngaphambi kwebehluleli.",
                "15": "Manje leti tatimtsetfo betifundze ngabo bonkhe buciko kanye nebucili bebantfu; futsi loku bekutotenta kutsi tibe nelikhono emsebentini wato.",
                "16": "Futsi kwenteka kutsi bacala kumbuta Amulekhi, kute ngaloko bamente aphambanise emavi akhe, noma aphikisane nemavi lekufanele awakhulume.",
                "17": "Manje bebangati kutsi Amulekhi bekasenekulati lisu labo. Kodvwa kwenteka kutsi ngesikhatsi bacala bambuta, wayibona imicabango yabo, watsi kubo: Awu nine lababi kanye nesitukulwane lesonakele, nine tatimtsetfo kanye nani batentisi, nibeka sisekelo sadeveli; ngoba nibeka ticipho kanye netitsiyo kute nibambe labangcwele baNkulunkulu.",
                "18": "Nibeka tinhlelo kutsi niphambanise tindlela talabalungile, futsi nehlisele intfukutselo yaNkulukhulu etikwetinhloko tenu, nasekubhujisweni lokuphelele kwalaba bantfu.",
                "19": "Yebo, washo kahle Mosiya, lobekayinkhosi yetfu yekugcina, ngesikhatsi sekatawundlulisa umbuso, angenamuntfu wekumniketa wona, enta kutsi labantfu batiphatse ngekwemavi abo—yebo, washo kahle kutsi uma sikhatsi sifika sekutsi livi lalabantfu likhetse bubi, lokungukutsi, uma sikhatsi sifika sekutsi labantfu bawele esiphambukweni, bayobe sebakulungele kubhujiswa.",
                "20": "Manje ngitsi kini iNkhosi yehlulela kahle ngebubi benu; ngetizatfu letinhle iyakhala kulabantfu, ngelivi letingilosi tayo itsi: Phendvukani, phendvukani, ngoba umbuso welizulu sewusondzele.",
                "21": "Yebo, ngetizatfu letinhle iyakhala, ngelivi letingilosi tayo itsi; ngitawukuta ngehlele emkhatsini webantfu bami, ngekulunga kanye nangekwehlulela lokuhle etandleni tami.",
                "22": "Yebo, futsi ngitsi kini kube bekungasiko ngenca yemithandazo yalabalungile, lekungumanje bakulelive, ngabe manje senavakashelwa ngekubhujiswa lokuphelele; noko bekungayukuba kwetikhukhula, njengoba kwenteka kubantfu ngemalanga aNowa, kodvwa bekuyawuba ngendlala, nangamashayabhuce wesifo, kanye nangenkemba.",
                "23": "Kodvwa kungenca yemithandazo yalabalungile kutsi niyasidziswa; manje, uma nitawubacosha labalungile emkhatsini wenu iNkhosi ayitukusigodla sandla sayo; kodvwa entfukutselweni yayo leyesabekako itawuta ngalokumelene nani; ngaleso sikhatsi niyawushaywa ngendlala, nangamashayabhuce wesifo, kanye nangenkemba; futsi leso sikhatsi sesisedvute ngaphandle kwekutsi niphendvuke.",
                "24": "Manje kwenteka kutsi bantfu bamtfukutselela kakhulu Amulekhi, futsi bamemeta kakhulu, batsi: lendvodza itfuka imitsetfo yetfu lelungile, kanye netatimtsetfo tetfu letihlakaniphile lesitikhetsile.",
                "25": "Kodvwa Amulekhi welula sandla sakhe, futsi wamemeta kakhulu kubo, atsi: Awu nine situkulwane lesibi nalesonakele, kungani Sathane alawula tinhlitiyo tenu na? Kungani nitinikela kuye kute abe nemandla ngetulu kwenu, kutsi aphumphutsekise emehlo enu, kute ningawacondzi emavi lakhulunywako, ngekweliciniso lawo na?",
                "26": "Ngoba bukani, ngabe ngike ngafakaza yini ngaphikisana nemtsetfo wenu na? Anicondzi; nitsi ngikhulume ngaphikisana nemtsetfo wenu; kodvwa angikate, kodvwa ngikhulume ngawuvuna umtsetfo wenu, kute nilahlwe ngelicala.",
                "27": "Manje bukani, ngitsi kini, sisekelo sekubhujiswa kwalaba bantfu sesicala kubekwa ngalokungalungi kwetatimtsetfo tenu kanye nebehluleli benu.",
                "28": "Manje kwenteka kutsi ngesikhatsi Amulekhi sekawakhulumile lamavi bantfu bamemeta kakhulu baphikisana naye, batsi: Manje sesiyati kutsi lendvodza ingumntfwana wadeveli, ngoba isikhohlisile; ngoba ikhulume yaphikisana nemtsetfo wetfu. Manje itsi ayikate ikhulume iphikisane nawo.",
                "29": "Ngetulu kwaloko, yedzelele tatimtsetfo tetfu, kanye nebehluleli betfu.",
                "30": "Futsi kwenteka kutsi tatimtsetfo takubeka etinhlitiyweni tato kute titikhumbule letintfo ngalokumelene naye.",
                "31": "Futsi bekukhona munye emkhatsini wabo ligama lakhe bekunguZeziromu. Manje waba wekucala kubeka licala Amulekhi kanye na-Alima, angulomunye wetihlakaniphi emkhatsini wabo, anemabhizinisi lamaningi lekawentako emkhatsini walabantfu.",
                "32": "Manje injongo yaleti tatimtsetfo bekukutfola inzuzo; futsi tatitfola inzuzo ngekusebenta kwato."
            },
            "11": {
                "1": "Manje kwakusemtsetfweni waMosiya kutsi wonkhe umuntfu lobekangumehluleli wemtsetfo, noma labo labebabekwe kutsi babe behluleli, batfole inkhokhelo ngekwesikhatsi leso labebasisebentile kwehlulela labo labebaletfwe phambi kwabo kutsi behlulelwe.",
                "2": "Manje uma umuntfu akweleta lomunye, futsi ala kubhadala loko lakukweletako, bekamangalelwa kumehluleli; bese umehluleli usebentisa ligunya, atfumele tindvuna kutsi loyo muntfu aletfwe phambi kwakhe; bese yena wehlulela lomuntfu ngekwemtsetfo kanye nangebufakazi lobo lobabuletfwa ngalokumelene naye, futsi ngaleyo ndlela umuntfu bekaphoceleleka kutsi abhadale loko lakukweletako, noma emukwe loko lanako, noma alahlwe ngaphandle aphume emkhatsini webantfu njengelisela nesigebengu.",
                "3": "Bese umehluleli utfola inkhokhelo yakhe ngekwesikhatsi sakhe—isenine yeligolide ngelusuku, noma isenumu yesiliva, lelingana nesenine yeligolide; futsi loku kwakwentiwa ngekwemtsetfo lobekiwe.",
                "4": "Manje lawa ngemagama etinhlobo letehlukene tetincetu teligolide labo, kanye nesiliva yabo, ngekwelinani lato. Futsi emagama anikwa ngemaNefi, ngoba wona awatange abale ngendlela yemaJuda labekaseJerusalema; noma alinganise ngendlela yemaJuda; kodvwa wona akugucula kubala kanye nekulinganisa kwawo, ngekwemicondvo kanye netimo tebantfu, kuto tonkhe titukulwane, kwate kwaba kubusa kwebehluleli, bona bamiswe yinkhosi Mosiya.",
                "5": "Manje kubala kukanje—isenine yeligolide, isiyoni yeligolide, ishumu yeligolide, kanye nelimna yeligolide.",
                "6": "Isenumu yesiliva, i-aminori yesiliva, i-eziromu yesiliva, kanye ne-onthi yesiliva.",
                "7": "Isenumu yesiliva yayilingana nesenine yeligolide, futsi kona ngakunye kwakungangesilinganiso sebhali, ngetulu kwaloko kwakungangesilinganiso sayo yonkhe inhlobo yalokuyinhlavu.",
                "8": "Manje linani lesiyoni yeligolide laliphindvwa kabili kulo linani lesenine.",
                "9": "Futsi ishumu yeligolide yayiphindvwa kabili kulo linani lesiyoni.",
                "10": "Futsi iIimna yeligolide yayilinani lako konkhe.",
                "11": "Futsi i-aminori yesiliva yayiyinkhulu ngangemasenumu lamabili.",
                "12": "Futsi i-eziromu yesiliva yayiyinkhulu ngangemasenumu lamane.",
                "13": "Futsi i-onthi yayiyinkhulu ngetulu kwato tonkhe.",
                "14": "Manje loku linani lesibalo lesincane sekubala kwabo—",
                "15": "Ishibiloni yincenye yesenumu; ngako-ke, ishibiloni ingangencenye yesilinganiso sebhali.",
                "16": "Ishibilumu iyincenye yeshibiloni.",
                "17": "I-liya iyincenye yeshibilumu.",
                "18": "Manje sibalo sabo lesi, ngekwekubala kwabo.",
                "19": "Manje i-anthiyoni yeligolide ilingana nemashibiloni lamatsatfu,",
                "20": "Manje, loku kwakungenhloso yekutsi bazuze nje kuphela, ngenca yekutsi bebatfola inkhokhelo yabo ngekusebenta kwabo, ngako-ke, babaphehla bantfu kutsi kube khona lutfutfuva, kanye nayo yonkhe inhlobo yekuphatamiseka kanye nenkhohlakalo, kute babe nemsebenti lomningi, batfole imali ngekwemacala labekaletfwa kubo; ngako-ke babaphehla bantfu ngalokumelene na-Alima kanye na-Amulekhi.",
                "21": "Futsi lo Zeziromu wacala kubuta Amulekhi, watsi: Ungangiphendvula yini imibuto lemibalwa lengitawuyibuta kuwe na? Manje Zeziromu bekayindvodza lenguchwephesha emachingeni adeveli, kute abhubhise loko lokwakukuhle; ngako-ke, watsi ku-Amulekhi: Ungayiphendvula yini imibuto lengitawuyibhekisa kuwe na?",
                "22": "Futsi Amulekhi watsi kuye: Yebo, uma kungekwakaMoya weNkhosi, lokimi; ngoba angeke ngisho lutfo loluphambene naMoya weNkhosi. Futsi Zeziromu watsi kuye: Buka, nankha ema-onthi lasitfupha esiliva, futsi onkhe lawa ngitawukunika wona uma nje ungaphika bukhona baloNgetulu Kwakokonkhe.",
                "23": "Manje Amulekhi watsi: Awu mntfwana wesihogo, ungilingelani na? Awati yini kutsi labalungile abatinikeli etilingweni letinjengaleti na?",
                "24": "Uyakholwa yini kutsi Nkulunkulu kute na? Ngitsi kuwe, Cha, uyati kutsi Nkulunkulu ukhona, kodvwa utsandza leyo mali kakhulu kunaye.",
                "25": "Manje ucambe emanga kimi phambi kwaNkulunkulu. Utsite kimi—Buka lama-onthi lasitfupha, langelinani lelikhulu, ngitawukunika wona—ube wati kahle enhlitiyweni yakho kutsi utawuwagodla unganginiki; futsi bekusifiso sakho nje kuphela kutsi mine ngiphike Nkulunkulu weliciniso nalophilako, kute ube nesizatfu sekungibulala. Manje buka, ngenca yalobubi lobukhulu utawutfola umvuzo wakho.",
                "26": "Futsi Zeziromu watsi kuye: Utsi ukhona Nkulunkulu weliciniso nalophilako na?",
                "27": "Futsi Amulekhi watsi: Yebo, ukhona Nkulunkulu weliciniso futsi lophilako.",
                "28": "Manje Zeziromu watsi: Ngabe bakhona yini labanye ngaphandle kwaNkulunkulu munye na?",
                "29": "Waphendvula watsi, Cha.",
                "30": "Manje Zeziromu waphindze watsi kuye: Utati kanjani leti tintfo na?",
                "31": "Watsi: Ingilosi ingatise tona.",
                "32": "Zeziromu waphindze watsi: Ngubani yena lona loyawuta na? Ngabe yiNdvodzana yaNkulunkulu?",
                "33": "Watsi kuye, Yebo.",
                "34": "Zeziromu waphindze watsi: Ngabe uyawubasindzisa yini bantfu bakhe etonweni tabo na? Amulekhi waphendvula futsi watsi kuye: Ngitsi kuwe angeke, ngoba akakwati kutsi aphikise livi lakhe.",
                "35": "Manje Zeziromu watsi kubantfu: Bonani kutsi niyatikhumbula leti tintfo; ngoba utse munye kuphela Nkulunkulu; kodvwa futsi utse iNdvodzana yaNkulunkulu iyawukuta, kodvwa angeke ibasindzise bantfu bayo—usho shengatsi uneligunya lekuyaleta Nkulunkulu.",
                "36": "Manje Amulekhi waphindze watsi kuye: Buka ucamba emanga, ngoba utsi ngikhulume shengatsi ngineligunya lekuyaleta Nkulunkulu ngoba ngitse angeke abasindzise bantfu bakhe etonweni tabo.",
                "37": "Futsi ngiyaphindza ngitsi kuwe angeke abasindzise etonweni tabo; ngoba angeke ngiliphikise livi lakhe, futsi utse kute intfo lengcolile lengadla lifa lembuso welizulu; ngako-ke, ningasindziswa kanjani, ngaphandle kwekutsi nidle lifa lembuso welizulu na? Ngako-ke angeke nisindziswe nisetonweni tenu.",
                "38": "Manje Zeziromu waphindze watsi kuye: Ngabe iNdvodzana yaNkulunkulu ngiyo cobolwayo yini Babe longunaPhakadze?",
                "39": "Futsi Amulekhi watsi kuye: Yebo, inguye kanye Babe longunaPhakadze welizulu nemhlaba, kanye nato tonkhe tintfo letikuwo; isicalo kanye nesiphetfo, yekucala neyekugcina.",
                "40": "Futsi iyawukuta emhlabeni kutawuhlenga bantfu bayo; iyawutfwala tiphambuko talabo labakholwa egameni layo; futsi ngibo labo labayawukuba nekuphila lokuphakadze, futsi insindziso ayiti kulomunye.",
                "41": "Ngako-ke lababi bayawuhlala shengatsi akutange kube khona kuhlengwa lokwentiwe, ngaphandle kwekutsi kube kucekiswa kwetibopho tekufa; ngoba bukani, lusuku luyeta lapho bonkhe bayawuvuka ekufeni baphindze beme phambi kwaNkulunkulu, behlulelwe ngekwemisebenti yabo.",
                "42": "Manje, kukhona kufa lokubitwa ngekutsi kufa kwesikhashana; kufa kwaKhristu kuyawucekisa tibopho taloku kufa kwesikhashana, kute bonkhe bavuswe ekufeni kwesikhashana.",
                "43": "Umoya kanye nemtimba kuyawuhlanganiswa futsi kube sesimeni sako lesiphelele; titfo kanye nemalunga kuyawubuyiselwa esicwini sako lesiphelele, njengoba sinje manje kulesi sikhatsi; futsi siyawuletfwa sime phambi kwaNkulunkulu, sati njengaloku sati manje, futsi siyawuwakhumbula ngalokucacile onkhe emacala etfu.",
                "44": "Manje, loku kubuyiselwa kuyawukuta kubo bonkhe bantfu, lomdzala kanye nalomncane, loboshiwe nalokhululekile, wesilisa newesifazane, lababi nalabalungile; futsi kute nalunye lunwele lwetinhloko tabo loluyawulahleka; kodvwa tonkhe tintfo tiyawubuyiselwa esicwini sato lesiphelele, njengoba kunjalo manje, noma emtimbeni, futsi tiyawuletfwa tibekwe licala phambi kwesihlalo saKhristu iNdvodzana, kanye naNkulunkulu Babe, kanye neMoya loNgcwele, longuNkulunkulu munye waPhakadze, kute tehlulelwe ngekwemisebenti yato, noma ngabe mihle noma ngabe mibi.",
                "45": "Manje, bukani, sengikhulumile kini mayelana nekufa kwemtimba lobhubhako, futsi ngalokunjalo nangekuvuka kwemtimba lobhubhako. Ngitsi kini lomtimba lobhubhako uvuselwa emtimbeni longabhubhi, lokungukutsi usuka ekufeni kusukela ekufeni kwekucala kuya ekuphileni, kute ingabe isafa futsi; imimoya yabo ihlangana nemitimba yabo, ingaphindzi yehlukaniswe futsi; ngaleyondlela konkhe kube ngumtimba wemoya kanye nalongabhubhi, kute ingabe isakubona futsi kubola.",
                "46": "Manje, ngesikhatsi Amulekhi asacedzile kusho lamavi bantfu bacala futsi kumangala, ngalokunjalo naZeziromu wacala kuchachatela. Aphela kanjalo emavi a-Amulekhi, noma nguloku kuphela lengikubhalile."
            },
            "12": {
                "1": "Manje Alima, abona kutsi emavi a-Amulekhi besekamthulisile Zeziromu, ngoba wabona kutsi Amulekhi besekambambile emangeni kanye nasekukhohliseni kwakhe kute ambulale, futsi abona kutsi besekacala kuchachatela ngesazela sakhe sekuba nelicala, wavula umlomo wakhe wacala kukhuluma kuye, kanye nekugcizelela emavi a-Amulekhi, nekuchaza tintfo ngetulu, noma kwembula imibhalo lengcwele ngetulu kwaloko Amulekhi bekakwentile.",
                "2": "Manje emavi Alima lawakhuluma kuZeziromu aviwa bantfu etindzaweni tonkhe; ngoba sicuku besisikhulu, futsi wakhuluma ngalendlela:",
                "3": "Manje Zeziromu, ngoba sewubonile kutsi sewubanjiwe emangeni kanye nasebucilini bakho, ngoba awukacambi emanga kubantfu kuphela kodvwa uwacambe nakuNkulunkulu; ngoba buka, uyayati yonkhe imicabango yakho, futsi nawe uyabona kutsi imicabango yakho yatisiwe kitsi ngaMoya wakhe;",
                "4": "Futsi uyabona kutsi siyati kutsi lisu lakho bekulisu lebucili lobukhulu, njengebucili badeveli, kucamba emanga kanye nekukhohlisa laba bantfu kute ubente balwe natsi, kutsi basitfuke futsi basikhiphele ngaphandle.",
                "5": "Manje leli bekulisu lesitsa sakho, futsi sisebentise emandla aso kuwe. Manje ngifuna kutsi ukhumbule kutsi lengikusho kuwe ngikusho kubo bonkhe.",
                "6": "Futsi bukani ngitsi kini nonkhe lolu bekulugibe lwesitsa, lesilubekele kutsi lubambe labantfu, kute siniletse ngaphansi kwaso, kute sinitungelete ngetinketane taso, kute sinibophele phansi ekubhujisweni kwaphakadze, ngekwemandla ekutfumba kwaso.",
                "7": "Manje ngesikhatsi Alima sekawakhulumile lamavi, Zeziromu wacala kuchachatela kakhulu, ngoba wakholwa kakhulu ngemandla aNkulunkulu; ngetulu kwaloko wakholwa kutsi Alima na-Amulekhi bebanelwati ngaye, ngoba wakholwa kutsi bebayati imicabango kanye netinjongo tenhlitiyo yakhe; ngoba bebanikiwe emandla ekutsi batati leti tintfo ngekwemoya wesiphrofetho.",
                "8": "Futsi Zeziromu wacala kubuta kubo aphindzelela, kute ati kabanti mayelana nembuso waNkulunkulu. Futsi watsi ku-Alima: Kuchaza kutsini loku Amulekhi lakukhulumile mayelana nekuvuka kwalabafile, kutsi bonkhe bayawuvuka ekufeni, labalungile kanye nalabangakalungi, baletfwe kute beme phambi kwaNkulunkulu kutsi behlulelwe ngekwemisebenti yabo?",
                "9": "Manje Alima wacala kumcacisela leti tintfo, atsi kuniketiwe kulabaningi kutsi batati timfihlakalo taNkulunkulu; noko babekwe ngaphansi kwemtsetfo locinile wekutsi bangalindlulisi kuphela ngekwencenye yelivi lakhe lalinikete bantfwana bebantfu, ngekulalela kanye nekukhutsala labamnika kona.",
                "10": "Ngako-ke, loyo lotawukwenta lukhuni inhlitiyo yakhe, nguye kanye loyo lotfola incenye lencane yelivi; futsi loyo longeke ente lukhuni inhlitiyo yakhe, kuye kunikwa incenye lenkhulu yelivi, ate anikwe kutsi ati timfihlakalo taNkulunkulu ate atati ngalokugcwele.",
                "11": "Futsi labo labatawutenta lukhuni tinhlitiyo tabo, baniketwa incenye lencane yelivi bate bangabe basati lutfo mayelana netimfihlakalo takhe; futsi emvakwaloko batfunjwa ngudeveli, abahole ngekwentsandvo yakhe; abayise phansi ekubhujisweni. Manje nguloku lokuchazwa tinketane tesihogo.",
                "12": "Futsi Amulekhi ukhulume ngalokusobala mayelana nekufa, kanye nekuvuswa kuloku kubhubha kuya esimeni sekungabhubhi, kanye nekuletfwa ngaphambi kwesihlalo saNkulunkulu, kute sehlulelwe ngekwemisebenti yetfu.",
                "13": "Kuleso simo uma tinhlitiyo tetfu betilukhuni, yebo, uma sitente taba lukhuni tinhlitiyo ngalokumelene nelivi, kangangekutsi alitfolakalanga kitsi, uma kunjalo simo setfu sitawuba sibi kakhulu, ngoba uma kunjalo siyawubekwa licala.",
                "14": "Ngoba emavi etfu atawusibeka licala, yebo, yonkhe imisebenti yetfu itawusibeka licala; angeke sitfolakale site licala; futsi imicabango yetfu nayo itawusibeka licala; futsi kulesi simo lesibi kangaka ngeke silinge nakancane simbuke Nkulunkulu wetfu; futsi singakujabulela sikutfokotele uma besingayaleta emadvwala kanye netintsaba kutsi tiwele etikwetfu kute tisifihle phambi kwakhe.",
                "15": "Kodvwa loku akunakwenteka; kufanele siphumele ebaleni futsi sime phambi kwakhe enkhatimulweni yakhe, nasemandleni akhe, nakubo bukhulu bemandla akhe, nebukhosi, kanye nebukhulu bakhe, futsi sivume ngekutenyeta kwetfu kwaphakadze kutsi tonkhe tehlulelo takhe tilungile; nekutsi ulungile kuyo yonkhe imisebenti yakhe, nekutsi unebubele kubo bantfwana bebantfu, futsi nekutsi unawo onkhe emandla ekusindzisa wonkhe muntfu lokholwa egameni lakhe futsi aletse titselo tekuphendvuka.",
                "16": "Manje bukani, ngitsi kini ngaleso sikhatsi kuta kufa, kufa kwesibili, lokukufa kwakamoya; kuyakuba nguleso sikhatsi lapho noma ngubani lofela etonweni takhe, ngekufa kwesikhashana, uyawukufa kufa kwakamoya; yebo, uyawukufa etintfweni letiphatselene nekulunga.",
                "17": "Nguleso sikhatsi lapho tinhlupheko tabo tiyawuba njenge lichibi lemlilo kanye nesibabuli, emalangabi alo akhuphukela ngetulu phakadze naphakadze; futsi nguleso sikhatsi lapho bayawuboshelwa phansi ekubhujisweni kwaphakadze, ngekwemandla kanye nebucili baSathane, ababeke phansi kwakhe ngekwentsandvo yakhe.",
                "18": "Ngako-ke, ngitsi kini, kubo kuyawuba shengatsi akutange kube khona kuhlengwa lokwentiwe; ngoba abanakuhlengwa ngekuhambisana nekulunga kwaNkulunkulu; futsi abatukufa, ngenca yekutsi kuyawube kungasekho konakala.",
                "19": "Manje kwenteka kutsi ngesikhatsi Alima sekacedzile kukhuluma lamavi, bantfu bacala kumangala kakhulu.",
                "20": "Kodvwa bekukhona munye lobekabitwa ngekutsi ngu-Anthiyona, lobekangumbusi lomkhulu emkhatsini wabo, weta ngaphambili watsi kuye: Yini lena loyishito, kutsi umuntfu uyawuvuka ekufeni futsi aguculwe kulesimo sekubhubha abe sesimeni sekungabhubhi, nekutsi umphefumulo ngeke usaphindze ubhubhe na?",
                "21": "Ucondze kutsini umbhalo longcwele, lona lotsi Nkulunkulu wabeka ikherubhi kanye nenkemba levutsako emphumalanga yensimu yase-Edeni, hleze batali betfu bekucala bangene futsi badle sitselo sesihlahla sekuphila, bese baphila ingunaphakadze na? Futsi ngaleyondlela siyabona kutsi belingekho litfuba lekutsi baphile ingunaphakadze.",
                "22": "Manje Alima watsi kuye: Lena yintfo lebesengitoyichaza. Manje siyabona kutsi Adamu ngempela wawa ngekudla sitselo lebesingakavunyelwa, ngekwelivi laNkulunkulu; futsi ngaleyondlela siyabona, kutsi ngekuwa kwakhe, lonkhe luntfu lwaba bantfu labalahlekile kanye nalabawile.",
                "23": "Manje bukani, ngitsi kini uma bekungenteka kutsi Adamu adle sitselo sesihlahla sekuphila ngaleso sikhatsi, bekungeke kube khona kufa, futsi livi beliyawuba lite, lente Nkulunkulu umkhohlisi, ngoba watsi: Uma usidla uyawukufa nekufa.",
                "24": "Futsi siyabona kutsi kufa kuta etikweluntfu, yebo, kufa loko lakhulume ngako Amulekhi, lokukufa kwesikhashana; noko kwaba khona sikhatsi lesanikwa umuntfu kutsi ngaso aphendvuke; ngako-ke lemphilo yase iba yesimo sekulingwa; sikhatsi sekulungiselela kuhlangana naNkulunkulu; sikhatsi sekulungiselela leso simo lesingapheli lesikhulume ngaso, lesingemuva kwekuvuka kwalabafile.",
                "25": "Manje, kube bekungasiko kutsi bekungelisu lekuhlengwa, lebelentiwe kusukela esisekelweni semhlaba, bekungeke kube khona kuvuka kulabafile; kodvwa kwaba khona lisu lekuhlengwa lelentiwa, leliyawuletsa kuvuka kwalabafile, loko lesekukhulunywe ngako.",
                "26": "Manje bukani, uma bekungenteka kutsi batali betfu bekucala bebangahamba futsi bayawudla esihlahleni sekuphila bebayawuba lusizi ingunaphakadze, bangenasimo sekutilungiselela; futsi ngaleyondlela lisu lekuhlengwa beliyawube selivimbelekile, futsi livi laNkulunkulu beliyawuba lite, lingasafezekanga.",
                "27": "Kodvwa bukani, akubanga njalo; kodvwa bantfu bamiselwa kutsi kufanele bafe; emvakwekufa, kufanele bete ekwehlulelweni, loko kwehlulelwa lesikhulume ngako, lokukwekugcina.",
                "28": "Emvakwekutsi Nkulunkulu sekatimisile kutsi leti tintfo kufanele tenteke kumuntfu, bukani, emvakwaloko wabona kutsi bekudzingekile kutsi umuntfu ati mayelana netintfo labekababekele tona;",
                "29": "Ngako-ke watfumela tingilosi kutsi tikhulume nabo, tibente bantfu kutsi babone inkhatimulo yakhe.",
                "30": "Bacala kusukela ngaleso sikhatsi kuya phambili kubita libito lakhe; ngako-ke Nkulunkulu wakhuluma nebantfu, wenta kutsi bati ngelisu lekuhlengwa, lebelilungiswe kusukela esisekelweni semhlaba, futsi loku wabatisa ngekwelukholo lwabo kanye nekuphendvuka kanye nangekwemisebenti yabo lengcwele.",
                "31": "Ngaloko-ke, waniketa imiyaleto kubantfu, bona sebayiphulile imiyaleto yekucala ngekwetintfo tesikhashana, futsi sebanjengabonkulunkulu, bati lokuhle nalokubi, batibeke esimeni sekwenta, noma babekwe esimeni sekwenta ngekwetifiso kanye nangekutsandza kwabo, noma kwenta lokubi noma kwenta lokuhle—",
                "32": "Ngako-ke Nkulunkulu wabanika imiyaleto, emvakwekutsi asalatisile kubo lisu lekuhlengwa kutsi bangakwenti lokubi, sijeziso saloko kufa kwesibili, lobekukufa kwaphakadze ngekwetintfo letiphatselene nekulunga; ngoba kulabo lisu lekuhlengwa, kutsi bangakwenti lokubi, sijeziso saloko kufa kwesibili, lobekukufa kwaphakadze ngoba imisebenti yekulunga beyingeke ibhujiswe, ngenca yebuhle lobukhulu kakhulu baNkulunkulu.",
                "33": "Kodvwa Nkulunkulu wababita bantfu, egameni leNdvodzana yakhe, (loku kulisu lekuhlengwa lebelicanjiwe) atsi: Uma nitawuphendvuka, futsi ningatenti lukhuni tinhlitiyo tenu, uma kunjalo ngiyawuba nemusa kini, ngayo iNdvodzana yami leTelwe Yodvwa.",
                "34": "Ngako-ke, loyo lophendvukako, futsi angayenti lukhuni inhlitiyo yakhe, uyawuba nesabelo kuwo umusa ngeNdvodzana yami leTelwe Yodvwa, kute atsetselelwe tono takhe; futsi laba bayawungena ekuphumuleni kwami.",
                "35": "Futsi loyo lotawuyenta lukhuni inhlitiyo yakhe futsi ente bubi, bukani, ngiyafunga ngisentfukutselweni yami kutsi akayukungena ekuphumuleni kwami.",
                "36": "Manje, bomnaketfu, bukani ngitsi kini, uma nitawutenta lukhuni tinhlitiyo tenu aniyukungena ekuphumuleni kwenkhosi; ngako-ke bubi benu bumbangela lulaka kangangekutsi wehlisela lulaka lwakhe etikwenu njengekuhlubuka kwekucala, yebo, ngekwelivi lakhe ngesikhatsi sekuhlubuka kwekugcina njengaloko kwekucala, kute kubhujiswe imiphefumulo yenu ingunaphakadze; ngako-ke, ngekwelivi lakhe, ngalokwanele kutsi ife kwekugcina, ngalokunjalo nangekwekucala.",
                "37": "Manje, bomnaketfu, ngekubona kutsi siyatati letintfo, futsi tiliciniso, asiphendvukeni, futsi singatenti lukhuni tinhlitiyo tetfu, kute singayibangeli iNkhosi Nkulunkulu wetfu kutsi yehlisele lulaka lwayo etikwetfu kulemiyaleto yayo yesibili lesinike yona; kodvwa asingeneni ekuphumuleni kwaNkulunkulu, lokulungisiwe ngekwelivi lakhe."
            },
            "13": {
                "1": "Futsi ngalokunjalo, bomnaketfu, ngiyawubhekisa tingcondvo tenu phambili ngesikhatsi iNkhosi Nkulunkulu inika lemiyaleto kubantfwana bayo; futsi ngifuna kutsi nikhumbule kutsi iNkhosi Nkulunkulu yagcoba baphristi, ngekweluhlelo lwayo lolungcwele, lolwalungekweluhlelo lweNdvodzana yayo, kutsi bafundzise leti tintfo kubantfu.",
                "2": "Futsi labo baphristi bagcotjwa ngekweluhlelo lweNdvodzana yayo, ngendlela yekutsi bantfu bati kutsi nguyiphi indlela labangabuka ngayo phambili kuyo iNdvodzana yayo kute bahlengwe.",
                "3": "Futsi lena yindlela labagcotjwa ngayo—babitiwe futsi balungiselelwa kusukela ekusekelweni kwemhlaba ngelwati lwangaphambilini ngaNkulunkulu, ngenca yelukholo lwabo lolukhulu kanye nemisebenti yabo lemihle; kwekucala bashiywe kutsi batikhetsele lokuhle noma lokubi; ngako-ke bona sebakhetse lokuhle, futsi babe nelukholo lolukhulu kakhulu, babitwa ngelubito lolungcwele, yebo, ngalolobito lolungcwele lolwalulungisiwe, kanye nangekuhlengwa lokulungiselelwe labanjalo.",
                "4": "Futsi ngaleyondlela babitelwe kulolubito lolungcwele ngenca yelukholo lwabo, babe labanye bawulahla Moya waNkulunkulu ngenca yebulukhuni betinhlitiyo tabo kanye nebumphumphutse bemicondvo yabo, kantsi, kube bekungesiko kutsi kwakungenca yaloku bebangaba nelilungelo lelikhulu njengabomnakabo.",
                "5": "Noma-ke kwephetsa, kwekucala babe sesimeni lesifanako nabomnakabo; ngaleyondlela lolubito lolungcwele lulungisiwe kusukela ekusekelweni kwemhlaba lulungiselwe labo labangeke batente lukhuni tinhlitiyo tabo, lukuyo futsi lungayo inhlawulo yeNdvodzana leTelwe Yodvwa, leyayilungisiwe—",
                "6": "Futsi ngaleyondlela babitwe ngalolubito lolungcwele, bagcotjelwa kubo buphristi lobukhulu beluhlelo lolungcwele lwaNkulunkulu, kutsi bafundzise imiyaleto yakhe kubantfwana bebantfu, kute nabo ngalokunjalo bangene ekuphumuleni kwakhe—",
                "7": "Lobuphristi lobukhulu bungekweluhlelo lweNdvodzana yakhe, luhlelo loluseloku lwabakhona kusukela ekusekelweni kwemhlaba; noma ngalamanye emavi, lolungenasicalo setinsuku nesiphetfo seminyaka, lulungiswe kusukela phakadze kuya kulolonkhe liphakadze, ngekwati kwakhe ngaphambili kwentintfo tonkhe—",
                "8": "Manje bagcotjwa ngalendlela—babitwe ngelubito lolungcwele, futsi bagcotjwa ngesimiso lesingcwele, batsatsa buphristi lobukhulu beluhlelo lolungcwele, lolo bito, nesimiso, kanye nebuphristi lobukhulu, lokungenasicalo nesiphetfo—",
                "9": "Ngaleyondlela baba baphristi labakhulu ingunaphakadze, ngekweluhlelo lweNdvodzana, leTelwe Yodvwa yaBabe, lengenasicalo setinsuku nesiphetfo seminyaka, legcwele umusa, kulunga, kanye neliciniso. Futsi kunjalo. Amen.",
                "10": "Manje, njengoba ngishilo mayelana neluhlelo lolungcwele, noma ngalobu buphristi lobukhulu, bebabaningi labagcotjwa baba baphristi labakhulu baNkulunkulu; futsi kwakungenca yelukholo lwabo lolukhulu kanye nekuphendvuka kwabo, kanye nekulunga kwabo phambi kwaNkulunkulu, ngenca yekutsi bakhetse kuphendvuka nekwenta kulunga kunekutsi balahleke;",
                "11": "Ngako-ke babitwa ngekwalolu luhlelo lolungcwele, bangcweliswa, netingubo tabo tahlantwa taba mhlophe ngengati yeMvana.",
                "12": "Manje bona, emvakwekutsi sebangcwelisiwe ngaMoya loNgcwele, tingubo tabo tentiwa taba mhlophe, bamsulwa futsi bangenabala phambi kwaNkulunkulu, abakwatanga kubuka sono ngaphandle kwekusitondza; futsi bebabaningi, babaningi ngalokwendlulele, labebentiwe baba msulwa futsi bangeniswa ekuphumuleni kweNkhosi Nkulunkulu wabo.",
                "13": "Manje, bomnaketfu, ngifuna kutsi nititfobe phambi kwaNkulunkulu, niletse titselo letinhle tekuphendvuka, kute nani ningene kuloko kuphumula.",
                "14": "Yebo, titfobeni njengebantfu ngetinsuku taMelkhisedeki, naye lobekangumphristi lomkhulu ngekweluhlelo lengikhulume ngalo, naye lowabutsatsa buphristi lobukhulu ingunaphakadze.",
                "15": "Futsi bekunguye kanye loMelkhisedeki Abrahama lobekakhokha kuye kwelishumi; yebo, nababe wetfu Abrahama bekakhokha kwelishumi lokuyincenye yinye eshumini kwako konkhe labekanako.",
                "16": "Manje leti timiso tatiniketwe ngayo lendlela, kute ngaloko bantfu babuke phambili kuyo iNdvodzana yaNkulunkulu, loko lokwakuluphawu lweluhlelo lwayo, noma lokwakuluhlelo lwayo, futsi ngaloku kute babuke phambili kuyo kute batfole kutsetselelwa kwetono tabo, kute bangene ekuphumuleni kweNkhosi.",
                "17": "Manje lo Melkhisedeki bekayinkhosi eveni laseSalema; futsi bantfu bakhe besebakhule bacina ebubini kanye nasetinengisweni; yebo, bonkhe bebadukile, bebagcwele lonkhe luhlobo lwebubi;",
                "18": "Kodvwa Melkhisedeki asebentise lukholo lolukhulu, futsi emukele sikhundla sebuphristi lobukhulu ngekweluhlelo lolungcwele lwaNkulunkulu, wakushumayela kuphendvuka kubantfu bakhe. Futsi buka, baphendvuka; futsi Melkhisedeki wenta kwaba nekuthula kulelo live etinsukwini takhe; ngako-ke wabitwa ngenkhosi yekuthula, ngoba bekayinkhosi yaseSalema; futsi wabusa ngaphansi kweyise.",
                "19": "Manje, bebabaningi ngaphambi kwakhe, ngetulu kwaloko bebabaningi nasemuva kwaloko, kodvwa kwakute namunye lobekamendlula ngebukhulu; ngako-ke, babhala lokukhetsekile ngaye.",
                "20": "Manje akudzingeki ngiyiphindzaphindze lendzaba; loko lesengikushito sekwanele. Bukani, imibhalo lengcwele iphambi kwenu; uma niyihlanekela loko kuyawubangela kubhujiswa kwenu.",
                "21": "Manje kwenteka kutsi ngesikhatsi Alima sekawashito lamavi kubo, welulela sandla sakhe kubo wamemeta ngelivi lelikhulu, watsi: Manje sesikhatsi sekuphendvuka, ngoba lusuku lwekusindziswa selusondzele.",
                "22": "Yebo, futsi livi leNkhosi, ngemlomo wetingilosi, liyakumemetela loku kuto tonkhe tive; yebo liyakumemetela, kute tive tindzaba letitfokotisako tekujabula lokukhulu; yebo, futsi iyatimemetela leti tindzaba letitfokotisako emkhatsini webantfu bonkhe, yebo, nakubo labo labasakatwe ndzawotonkhe etikwebuso bemhlaba, ngaloko-ke setifikile kitsi.",
                "23": "Futsi tatiswa kitsi ngalokucacile, kute siticondze, kute singaphambuki; futsi loku kwentiwa ngenca yekutsi singulabazulazulako eveni lelingatiwa; ngako-ke, ngaleyondlela sitsandvwe kakhulu, ngoba sitivile leti tindzaba letitfokotisako timenyetelwa kitsi kuto tonkhe tincenye tesivini setfu.",
                "24": "Ngoba bukani, tingilosi tiyatimemetela kulabaningi ngalesi sikhatsi eveni letfu; futsi loku kungesizatfu sekulungiselela tinhlitiyo tebantfwana bebantfu kutsi bemukele livi layo ngesikhatsi sekuta kwayo enkhatimulweni yayo.",
                "25": "Manje sesilindzele kuphela kuva tindzaba letijabulisako timenyetelwa kitsi ngemlomo wetingilosi, ngekuta kwayo; ngoba sikhatsi siyeta, asati kutsi sisedvute kangakanani. Ngiyacela kuNkulunkulu kutsi kube kungelusuku lwami; kodvwa kube madvutane noma emvakwesikhashana, kuko nitawutfokota.",
                "26": "Futsi kuyawukwatiswa kubantfu labalungile nalabangcwele, ngemlomo wetingilosi, ngesikhatsi sekuta kwayo, kute emavi abobabe betfu agcwaliseke, ngekwaloko labakukhulumile mayelana nayo, lokwakungesiphrofetho semoya lowawukubo.",
                "27": "Manje, bomnaketfu, nginesifiso ekujuleni kwenthlitiyo yami, yebo, ngenshisekelo lenkhulu nangebuhlungu, kutsi niweve emavi ami, nitilahle tono tenu, futsi ningaluhlehlisi lusuku lwekuphendvuka kwenu.",
                "28": "Kodvwa nititfobe phambi kweNkhosi, futsi nibite ligama layo lelingcwele, nilindze futsi nithandaze njalonjalo, kute ningalingwa ngetulu kwaloko leningakubeketelela, futsi ngaleyondlela niholwe nguMoya loNgcwele, nititfobe, nitehlise, nivume, nibeketele, nigcwale lutsandvo kanye nako konkhe kumela bulukhuni.",
                "29": "Ninelukholo eNkhosini; ninelitsemba lekutsi niyawuzuza kuphila lokuphakadze; ninelutsandvo lwaNkulunkulu njalo etinhlitiyweni tenu, kute niphakanyiswe ngelusuku lwekugcina futsi ningene ekuphumuleni kwakhe.",
                "30": "Futsi shengatsi iNkhosi inganinika kuphendvuka, kute ningayehliseli intfukutselo yayo etikwenu, kute ningaboshelwa phansi ngetinketane tesihogo, kute ningakuva kufa kwesibili.",
                "31": "Futsi Alima wakhuluma emavi lamaningi kakhulu kulabantfu, langakabhalwa kulencwadzi."
            },
            "14": {
                "1": "Futsi kwenteka kutsi emvakwekutsi sekacedzile kukhuluma kubantfu labaningi babo bakholelwa emavini akhe, bacala kuphendvuka, kanye nekuphenya imibhalo lengcwele.",
                "2": "Kodvwa incenye leningi yabo beyinesifiso sekubabulala bo-Alima na-Amulekhi; ngoba bebamtfukutselele Alima, ngenca yekucondza kwemavi akhe lawakhuluma kuZeziromu; futsi batsi Amulekhi ucambe emanga kubo, wadzelela nemtsetfo wabo futsi ngalokunjalo netatimtsetfo tabo kanye nebehluleli babo.",
                "3": "Ngetulu kwaloko bebamtfukutselele Alima na-Amulekhi; ngenca yekutsi bebafakaze ngalokusobala kakhulu macondzana nebubi babo, bafuna kubabulala ngansense.",
                "4": "Kodvwa kwenteka kutsi abakwentanga loko; kodvwa babatsatsa bababopha ngetintsambo leticinile, babatsatsa babayisa embikwemehluleli lomkhulu welive.",
                "5": "Nebantfu beta ngembili bafakaza ngalokumelene nabo—bafakaza kutsi badzelele bamelana nemtsetfo, netatimtsetfo tabo kanye nebehluleli belive, ngalokunjalo nabo bonkhe bantfu labebaseveni; ngetulu kwaloko bafakaza ngekutsi kukhona Nkulunkulu loyedvwa kuphela, nekutsi uyawutfumela iNdvodzana yakhe emkhatsini webantfu, kodvwa yena akayukubasindzisa; futsi tiningi tintfo letifana naleti bantfu labafakaza ngato nga-Alima kanye nanga-Amulekhi. Manje loku kwentiwa ngaphambi kwemehluleli lomkhulu welive.",
                "6": "Futsi kwenteka kutsi Zeziromu wamangala ngalamavi labekakhulunyiwe; ngetulu kwaloko bekati mayelana nebumphumphutse betingcondvo, lebekabentile emkhatsini webantfu ngemavi akhe enkhohliso; futsi umphefumulo wakhe wacala kukhatsateka ngaphansi kwanembeza welicala lakhe; yebo, wacala kutungeleta buhlungu besihogo.",
                "7": "Futsi kwenteka kutsi wacala wamemeta kubantfu, watsi: Bukani, nginelicala, futsi lamadvodza ete sici phambi kwaNkulunkulu. Wacala kubancengela kusukela ngaleso sikhatsi kuya phambili; kodvwa bamtfuka, batsi: Ngabe nawe sewubanjwe ngudeveli na? Bamkhafulela ngematse, bamcosha waphuma emkhatsini wabo, futsi ngalokunjalo nabo bonkhe labo labebakholelwa emavini labekakhulunywe ngu-Alima kanye na-Amulekhi; nabo bacoshwa bakhishelwa ngaphandle, futsi batfumela bantfu kutsi babagandze ngematje.",
                "8": "Baletsa bafati babo kanye nebantfwana babo ndzawonye, kanye nabo bonkhe labebakholelwa noma labebafundziswe kutsi bakholelwe evini laNkulunkulu benta kutsi bafakwe emlilweni; ngetulu kwaloko baletsa imibhalo yabo lebeyicuketse imibhalo lengcwele, nayo bayiphonsa emlilweni futsi, kute nayo ishiswe futsi ishabalaliswe ngemlilo.",
                "9": "Futsi kwenteka kutsi batsatsa Alima kanye na-Amulekhi, babatfwala babayisa endzaweni yekubulala labafela lukholo, kute batibonele kubhujiswa kwalabo labebashiswa ngemlilo.",
                "10": "Futsi ngesikhatsi Amulekhi abona buhlungu bebesifazane kanye nebebantfwana labebasha emlilweni, naye ngalokunjalo waba nebuhlungu; watsi ku-Alima: singasibukela kanjani lesi sento lesibuhlungu kangaka na? Ngako-ke aselule tandla tetfu, sisebentise emandla aNkulunkulu lakitsi, sibasindzise emalangabini.",
                "11": "Kodvwa Alima watsi kuye: Moya uyangiphocelela kutsi ngingaseluli sandla sami; ngoba buka iNkhosi iyabemukela ngetulu kuyo, enkhatimulweni, futsi ibavumele kutsi bayente lentfo, noma kutsi bantfu bayente lentfo kubo, njengebulukhuni betinhlitiyo tabo, kute kutsi kwehlulela leyawukwenta etikwabo entfukutselweni yayo kube ngulokulungile; futsi ingati yalabangenacala iyawuma njengebufakazi ngalokumelene nabo, yebo, futsi ikhale kakhulu ngalokumelene nabo ngelusuku lwekugcina.",
                "12": "Manje Amulekhi watsi ku-Alima: Buka, mhlawumbe batawusishisa natsi futsi.",
                "13": "Alima watsi: Akube njengentsandvo yeNkhosi. Kodvwa, buka, umsebenti wetfu awukapheli; ngako-ke ngeke basishise.",
                "14": "Manje kwenteka kutsi ngesikhatsi imitimba yalabo labebaphonswe emlilweni seyishile, ngalokunjalo nemibhalo lebeyiphonswe kanye nabo, umehluleli lomkhulu welive weta wema embikwa-Alima kanye na-Amulekhi, ngesikhatsi basaboshiwe; wabashaya ngemphama etihlatsini tabo, watsi kubo: emvakwaloku lesenikubonile, nisetawuphindze futsi nishumayele kulaba bantfu, kutsi bayawuphoswa echibini lemlilo kanye nesibabuli na?",
                "15": "Bukani, niyabona kutsi anikabi nemandla ekubasindzisa labo labebaphonswe emlilweni; ngisho naNkulunkulu akabasindzisi ngenca yekutsi bebabelukholo lwenu. Futsi umehluleli waphindza wabashaya etihlatsini tabo, wabuta watsi: Nitsini?",
                "16": "Manje lomehluleli bekaweluhlelo kanye nenkholo yaNehori, lowabulala Gideyoni.",
                "17": "Futsi kwenteka kutsi Alima na-Amulekhi abatange baphendvule; waphindza wabashaya, wase ubanika tindvuna kutsi baphonswe ejele.",
                "18": "Ngesikhatsi sebaphonswe ejele tinsuku letintsatfu, kwafika letiningi tatimtsetfo, nebehluleli, nebaphritsi, kanye nebafundzisi, labebabenkholo yaNehori; beta bangena ejele kutobabona, bababuta ngemavi lamaningi; kodvwa abatange babaphendvule.",
                "19": "Futsi kwenteka kutsi umehluleli wema ngaphambi kwabo, watsi: kungani ningawaphendvuli emavi alabantfu na? Anati yini kutsi nginemandla ekutsi ngininikele emalangabini? Futsi wabayaleta kutsi bakhulume; kodvwa abaphendvulanga lutfo.",
                "20": "Futsi kwenteka kutsi besuka bahamba ngetindlela tabo, kodvwa baphindza babuya ngakusasa; umehluleli waphindza wabashaya futsi etihlatsini. Labaningi beta ngembili, babashaya, batsi: Nisengaphindza futsi nime nehlulele laba bantfu, niphindze nisole umtsetfo wetfu na? Uma ninemandla lamakhulu kangaka pho kuya ngani ningatikhululi na?",
                "21": "Futsi tiningi tintfo letinjengaleti labatisho kubo, bagedletelisa ematinyo abo kubo, babakhafulela nangematse, batsi: Siyawubukeka kanjani uma sesilahliwe na?",
                "22": "Tiningi tintfo letinjena labatisho, yebo, tonkhe tinhlobo tetintfo letinjalo batikhuluma kubo; futsi ngaleyondlela bahlekisa ngabo tinsuku letiningi. Babancisha kudla kute balambe, nemanti kute bome; futsi babakhumula tingubo tabo kute babe ngcunu; ngaleyondlela baboshwa ngetintsambo leticinile, bavalelwa ejele.",
                "23": "Futsi kwenteka emvakwekutsi sebahlushwe ngalendlela tinsuku letiningi, (futsi bekungelusuku lwelishumi nakubili, enyangeni yelishumi, emnyakeni welishumi wekubusa kwebehluleli ngetulu kwebantfu baNefi) kutsi umehluleli lomkhulu eveni la-Amoniha kanye nalabaningi bebafundzisi babo kanye netatimtsetfo tabo bahamba bayongena ejele lapho Alima na-Amulekhi bebaboshwe khona ngetintsambo.",
                "24": "Umehluleli lomkhulu wema embikwabo, waphindza wabashaya, watsi kubo: Uma ninemandla aNkulunkulu tikhululeni kuleti tibopho, sitawukholwa kutsi iNkhosi itawubabulala labantfu ngekwemavi enu.",
                "25": "Futsi kwenteka kutsi bonkhe bahamba bayawubashaya, basho emavi lafanako, kwate kwafika kuwekugcina; ngesikhatsi lowekugcina sekakhulumile kubo emandla aNkulunkulu aba etikwa-Alima na-Amulekhi, baphakama bema ngetinyawo tabo.",
                "26": "Alima wamemeta watsi: Kuyawute kube nini sihlushwa nguleti tinhlupheko letinkhulu kangaka, Awu Nkhosi? Awu Nkhosi, siphe emandla ngekwelukholo lwetfu lolukuKhristu, nangalokwanele kutsi sikhululwe. Batidzabula tintsambo labebaboshwe ngato; ngesikhatsi bantfu bakubona loku, bacala babaleka, ngoba besaba, ngoba kubhujiswa bese kufike etikwabo.",
                "27": "Futsi kwenteka kutsi kwaba kukhulu kakhulu kwesaba kwabo kangangekutsi bawela phansi, futsi abawutfolanga umnyango loya ngaphandle kwelijele; kwatamatama kakhulu phansi, tindvonga telijele tachekeka kabili, kangangekutsi tawela phansi; umehluleli lomkhulu, netatimtsetfo, nebaphristi, kanye nebafundzisi, labebashaya Alima na-Amulekhi, babulawa kuwa kwato.",
                "28": "Alima kanye na-Amulekhi baphuma ejele, futsi bebangakalimali; ngoba iNkhosi beyibanike emandla, ngekwelukholo lwabo lebelukuKhristu. Futsi khona lapho baphuma ejele; bakhululwa etibopheni tabo, lijele bese liwele phansi, kanye nabo bonkhe bantfu labebangekhatsi kwetindvonga talo babulawa, ngaphandle kwa-Alima na Amulekhi; futsi khona lapho baphuma baya edolobheni.",
                "29": "Manje bantfu sebeve umsindvo lomkhulu beta bagijima babutsana ndzawonye ngeticuku bafuna kwati sizatfu sawo; ngesikhatsi babona Alima na-Amulekhi beta baphuma ejele, netindvonga talo setiwele phansi, bafikelwa kwesaba lokukhulu, babaleka phambi kwa-Alima ana-Amulekhi njengembuti ibaleka nelizinyane layo emabhubesini lamabili; babaleka kanjalo-ke phambi kwa-Alima na-Amulekhi."
            },
            "15": {
                "1": "Futsi kwenteka kutsi Alima kanye na-Amulekhi bayaletwa kutsi besuke kulelo dolobha; besuka, bahamba bate befika eveni laseSidomu; buka, lapho batfola bonkhe bantfu labebasukile eveni lase-Amoniha, labebacoshiwe futsi bagcotjwa nangematje ngoba bakholelwa emavini a-Alima.",
                "2": "Babacocela konkhe lokwakwentekile kubafati babo kanye nakubantfwana babo, ngalokunjalo nangalokuphatselene nabo lucobo, kanye nangemandla ekukhululwa kwabo.",
                "3": "Ngetulu kwaloko Zeziromu bekalele agula eSidomu, anemkhuhlane loshisako, lowawudalwe tinhlupheko letinkhulu tengcodvo yakhe ngenca yebubi bakhe, ngoba bekacabanga kutsi Alima na-Amulekhi bebangasekho; futsi bekacabanga kutsi bebabulewe ngenca yebubi bakhe. Lesi sono lesikhulu, kanye naletinye tono takhe letiningi, tayikhatsata ingcondvo yakhe yate yaba buhlungu kakhulu, angenakukhululwa, ngako-ke wacala wahlushwa kushisa lokukhulu.",
                "4": "Manje ngesikhatsi eva kutsi Alima na-Amulekhi bebaseveni laseSidomu, inhlitiyo yakhe yacala kuma sibindzi, watfumela umlayeto ngekushesha kubo, afisa kutsi bete kuye.",
                "5": "Futsi kwenteka kutsi bahamba ngekushesha, balalele umlayeto lobekawutfumele kubo; bahamba bangena endlini kuye Zeziromu; bamtfola alele embhedzeni wakhe, agula, aphansi kakhulu ngenca yemkhuhlane loshisako; futsi nengcodvo yakhe nayo yayikhatsatekile kakhulu ngenca yebubi bakhe; ngesikhatsi ababona welula sandla sakhe, wabancenga kutsi bamelaphe.",
                "6": "Futsi kwenteka kutsi Alima watsi kuye, ambambe ngesandla: Uyakholelwa yini emandleni aKhristu kutsi ekusindziseni na?",
                "7": "Yena waphendvula watsi: Yebo, ngiyawakholwa onkhe emavi lowuwafundzisile.",
                "8": "Alima watsi: Uma ukholwa ekuhlengeni kwaKhristu ungaphiliswa.",
                "9": "Yena watsi: Yebo, ngiyakholwa ngekwemavi akho.",
                "10": "Emvakwaloko Alima wakhala eNkhosini, watsi: Awu Nkhosi Nkulunkulu wetfu, yiba nemusa kulendvodza, uyiphilise ngekwelukholo lwayo lolukuKhristu.",
                "11": "Futsi ngesikhatsi Alima sekawashito lamavi, Zeziromu wagcuma wema ngetinyawo takhe, wacala kuhamba; loku kwenteka kwamangalisa bonkhe bantfu; futsi lwati lwaloku lwahamba lwefika eveni lonkhe laseSidomu.",
                "12": "Alima wabhabhatisa Zeziromu eNkhosini; futsi wacala kusukela ngaleso sikhatsi kuya embili kutsi ashumayele kubantfu.",
                "13": "Alima wamisa libandla eveni laseSidomu, waphindze wagcoba baphristi kanye nebafundzisi eveni, kutsi babhabhatise eNkhosini noma ngubani lobekanesifiso sekubhajatiswa.",
                "14": "Futsi kwenteka kutsi bebabaningi; ngoba batseleka bavela kuto tonkhe tifundza letitungelete iSidomu, futsi babhajatiswa.",
                "15": "Kodvwa kulabantfu labebaseveni lase-Amoniha, bekusesele bantfu labanetinhlitiyo letilukhuni kanye nalabanetinhloko letilukhuni; futsi abaphendvukanga etonweni tabo, batsi onkhe emandla a-Alima na-Amulekhi adeveli; ngoba bebabenkholo yaNehori, futsi bangakholelwa ekuphendvukeni kwetono tabo.",
                "16": "Futsi kwenteka kutsi Alima na-Amulekhi, Amulekhi asashiye lonkhe ligolide lakhe, nesiliva, kanye netintfo takhe letiligugu, letatiseveni lese-Amoniha, ngenca yelivi laNkulunkulu, ekubeni alahlwe ngulabo labake baba bangani bakhe futsi nangalokunjalo nanguyise kanye netihlobo takhe;",
                "17": "Ngako-ke, emvakwekutsi Alima asasungule libandla eSidomu, abona kutilawula lokukhulu, yebo abona kutsi bantfu bayalawulwa ekutichenyeni kwabo, futsi bacala kutehlisa phambi kwaNkulunkulu, bacala kugcogcana ndzawonye etindzaweni tabo letingcwele kute badvumise Nkulunkulu phambi kwelilati, bacaphele baphindze bathandaze ngaso sonkhe sikhatsi kutsi bakhululwe kuSathane, nasekufeni, kanye nasekubhujisweni—",
                "18": "Manje njengoba ngishito, Alima asatibonile tonkhe leti tintfo, ngako-ke watsatsa Amulekhi waya naye eveni laseZarahemla, wamtsatsa wamyisa endlini yakhe, wamsita ekuhluphekeni kwakhe, wamcinisa eNkhosini.",
                "19": "Futsi waphela kanjalo-ke umnyaka welishumi wekubusa kwebehluleli ngetulu kwebantfu baNefi."
            },
            "16": {
                "1": "Futsi kwenteka kutsi ngemnyaka welishumi nakunye wekubusa kwebehluleli kubantfu baNefi, ngelusuku lwesihlanu lwenyanga yesibili, bekukhona kuthula lokukhulu eveni laseZarahemla, kwakute timphi nemibango sikhatsi seminyaka letsite, kute kube lusuku lwesihlanu lwenyanga yesibili emnyakeni welishumi nakunye, kwaba khona inhlokomo yemphi leyevakala kulo lonkhe live.",
                "2": "Ngoba buka, emabutfo emaLamani besekatfumbelete eceleni kwelihlane, angena eminceleni yelive, nasedolobheni lase-Amoniha, acala kubulala bantfu abhubhisa nelidolobha.",
                "3": "Manje kwenteka kutsi, ngaphambi kwekutsi emaNefi ahlanganise libutfo lelanele libacoshe libakhiphe eveni, bese bababulele labantfu labebasedolobheni lase-Amoniha, futsi ngalokunjalo nalabanye labebatungelete imincele yakaNowa, batsatsa labanye babatfumbela ehlane.",
                "4": "Manje kwenteka kutsi emaNefi bekanesifiso sekulandza labo labebakadze betfwelwe bayotfunjelwa ehlane.",
                "5": "Ngako-ke, loyo lobekabekwe kutsi abe yindvuna lenkhulu emabutfweni emaNefi, (ligama lakhe bekunguZoramu, bekanemadvodzana lamabili, Lehi kanye na-Aha)—manje Zoramu kanye nemadvodzana akhe lamabili, bati kutsi Alima bekangumphristi lomkhulu ebandleni, futsi sebevile kutsi bekanemoya wekuphrofetha, ngako-ke baya kuye banesifiso sekwati kuye kutsi iNkhosi beyifuna kutsi baye ngakuphi ehlane kuyawufuna bomnakabo, labebatsatfwe batfunjwa ngemaLamani.",
                "6": "Futsi kwenteka kutsi Alima wabuta eNkhosini mayelana naloludzaba. emvakwaloko Alima wabuya watsi kubo: Bukani, emaLamani atoncamula umfula iSidoni eningizimu nelihlane, khashane etulu ngaphandle kwemincele yelive iManthi. Bukani lapho niyawuhlangana nabo, emphumalanga yemfula iSidoni, Futsi lapho iNkhosi iyawubaletsa kini bomnakenu labatsetfwe batfunjwa ngemaLamani.",
                "7": "Futsi kwenteka kutsi Zoramu kanye nemadvodzana akhe bawelela ngesheya kwemfula iSidoni, nemabutfo abo, bahamba ngaphandle kwemincele yase-Manthi baya eningizimu yelihlane, lelalisemphumalanga yemfula iSidoni.",
                "8": "Batseleka etikwemabutfo emaLamani, emaLamani ahlakatwa acoshwa ayiswa ehlane; batsatsa bomnakabo labebatsetfwe batfunjwa ngemaLamani, futsi bekute namunye wabo lobekalahlekile kulabo labebatfunjiwe. Futsi babuyiswa bomnakabo kute batsatse emave abo.",
                "9": "Waphela kanjalo-ke umnyaka welishumi nakunye webehluleli, emaLamani acoshiwe akhishwa eveni, nebantfu base-Amoniha babulawa; yebo, bonkhe bantfu labebaphila bema-Aminoha, ngalokunjalo nelidolobha lawo lelikhulu, lebekatsite Nkulunkulu ngeke akwati kulibhubhisa, ngenca yebukhulu balo.",
                "10": "Kodvwa buka, ngelilanga linye lashiywa lingenamuntfu; futsi tidvumbu tadzaphunwa tinja netilwane tasendle tasehlane.",
                "11": "Noko, emvakwetinsuku letiningi tidvumbu talabafile babo tacwabelana phansi, futsi betimbonywe ngemhlabatsi lomncane. Manje belilikhulu liphunga lato kangangekutsi bantfu abayanga kuyawutsatsa lelive lase-Amoniha iminyaka leminingi. Labitwa ngeNcitsakalo yemaNehori; ngoba labo bebabenkholo yaNehori, lababulawa; futsi emave abo asala ete muntfu.",
                "12": "Futsi emaLamani akabanga asabuya futsi kutolwa nemaNefi kwate kwaba ngumnyaka welishumi nakune wekubusa kwebehluleli ngetulu kwaNefi. Futsi ngaleyondlela iminyaka lemitsatfu bantfu baNefi baba nekuthula njalo eveni lonkhe.",
                "13": "Alima na-Amulekhi bahamba bashumayela kuphendvuka ebantfwini emathempelini abo, kanye nasetindlini tabo letingcwele, futsi ngalokunjalo nasemasinagogeni abo, lebekakhiwe ngendlela yemaJuda.",
                "14": "Futsi ngebuningi balabo labebatsandza kuva emavi abo, babahlephulela ngelivi laNkulunkulu, bangakhetsi bala lemuntfu, njalonjalo.",
                "15": "Ngaleyondlela Alima na-Amulekhi bachubekela phambili, ngalokunjalo nalabanye labaningi labebakhetselwe lomsebenti, kutsi bashumayele livi kulo lonkhe live. Kwakhiwa kwelibandla kwaba yintfo levamile kulo lonkhe live, kuto tonkhe tifundza letitungeletile, emkhatsini wabo bonkhe bantfu baNefi.",
                "16": "Futsi bekute kungalingani emkhatsini wabo; iNkhosi ngempela yatfululela Moya wayo kulo lonkhe live kulungiselela tingcondvo tebantfwana bebantfu, noma kulungiselela tinhlitiyo tabo kutsi temukele livi lokwakuyofanele lifundziswe emkhatsini wabo ngesikhatsi sekufika kwayo—",
                "17": "Kute bangabi lukhuni ngalokumelene nelivi, kute bangabi ngulabangakholwa, bese baya ekubhujisweni kodvwa balemukele livi ngenjabulo, futsi njengeligala bachunyelelwe emvinini lokunguwonawona, kute bangene ekuphumuleni kweNkhosi Nkulunkulu wabo.",
                "18": "Manje labo baphristi labahamba emkhatsini webantfu bashumayela ngalokumelene nako konkhe kucamba emanga, nekukhohlisana, nemona, nemphikiswano, nenzondo, nekutfukana, kanye nekweba, kugebenga, kuphanga, kubulala, kuphinga, kanye nato tonkhe tinhlobo tenkhanuko, bamemetela kutsi leti tintfo akukafaneli tibe khona—",
                "19": "Bashumayela tintfo lekufanele kutsi tenteke masinyane; yebo, baphakamisa kuta kweNdvodzana yaNkulunkulu, kuhlupheka kanye nekufa kwayo, futsi ngalokunjalo nekuvuka kwalabafile.",
                "20": "Futsi liningi lebantfu lababuta mayelana nendzawo lapho iNdvodzana yaNkulunkulu beyiyawufikela khona; bafundziswa kutsi iyawuvela kubo emvakwekuvuka kwayo; futsi loku bantfu bakwemukela ngenjabulo lenkhulu kanye nentfokoto.",
                "21": "Manje emvakwekutsi libandla selimisiwe kulo lonkhe live—selitfole kuncoba ngetulu kwadeveli, livi laNkulunkulu selishunyayelwe ngebumsulwa balo eveni lonkhe, iNkhosi seyitsele tibusiso tayo etikwebantfu—kwabese kuba kuphela kwemnyaka welishumi nakune wekubusa kwebehluleli kubantfu baNefi."
            },
            "17": {
                "intro": "Umlandvo wemadvodzana aMosiya, lalahla emalungelo awo embuso ngenca yelivi laNkulunkulu, ahamba akhuphukela eveni laNefi kuyawushumayela kumaLamani; tinhlupheko tawo kanye nekukhululwa kwawo—ngekwembhalo wa-Alima.",
                "1": "Manje kwenteka kutsi ngesikhatsi Alima ahamba esuka eveni laGideyoni aya ngaseningizimu, aya eveni laseManthi, buka, wamangala, asahlangana nemadvodzana aMosiya ahamba aya ngaseveni laseZarahemla.",
                "2": "Manje lamadvodzana aMosiya bekana-Alima ngesikhatsi ingilosi ifika kuye kwekucala; ngako-ke Alima watfokota kakhulu kubona bomnakabo; futsi lokwangeta kakhulu ekujabuleni kwakhe, bebasengibo bomnakabo eNkhosini; yebo, futsi bekasakhule acina elwatini lweliciniso; ngoba bekangemadvodza lanekucondza lokuphelele phindze besekayiphenyisisile imibhalo lengcwele ngekukhutsala, kute alati livi laNkulunkulu.",
                "3": "Kodvwa akusiko loku kuphela; besekatinikele ekuthandazeni lokukhulu, kanye nasekuzileni kudla; ngako-ke besekanamoya wekuphrofetha, kanye namoya wekwembulelwa, futsi kwakutsi uma afundzisa, abefundzisa ngemandla kanye nangeligunya laNkulunkulu.",
                "4": "Futsi bekafundzisa livi laNkulunkulu sikhatsi lesilishumi nakune seminyaka emkhatsini wemaLamani, asabe nemphumelelo lenkhulu ekuletseni labaningi ekulatini liciniso; yebo, ngemandla emavi awo labaningi baletfwa phambi kwelilati laNkulunkulu, kutsi babite ligama lakhe futsi bavume tono tabo phambi kwakhe.",
                "5": "Manje leti timo lahlangabetana nato ekuhambeni kwabo, ngoba aba netinhlupheko letiningi; ahlupheka kakhulu, emtimbeni kanye nasengcondvweni, njengendlala, koma kanye nekukhatsala, kanjalo nekuvivinywa ngekwakamoya.",
                "6": "Manje loku kuhamba kwawo: Sekamshiyile uyise, Mosiya, emnyakeni wekucala wekubusa kwebehluleli; awalile umbuso uyise bekanesifiso sekuwuniketa wona, ngetulu kwaloko loku kwakusifiso sebantfu;",
                "7": "Noko ahamba aphuma eveni laseZarahemla, atsatsa tinkemba tawo, netikhali tawo, butjoki bawo, nemicibisholo yawo, kanye netilingi tawo; loko akwenta kute atitfolele kudla ngesikhatsi asesehlane.",
                "8": "Ahamba kanjalo-ke aya ehlane kanye nesibalo lebekasikhetsile, kutsi bahambe bakhuphukele eveni laNefi, kute bayawushumayela livi laNkulunkulu kumaLamani.",
                "9": "Futsi kwenteka kutsi bahamba tinsuku letiningi ehlane, bazila kakhulu kudla bathandaza kakhulu kutsi iNkhosi ibaphe incenye yaMoya wayo kutsi uhambe nabo, futsi ahlale nabo, kute babe sikhali etandleni taNkulunkulu kutsi baletse, kube bekungenteka, bomnakabo, emaLamani, elwatini lweliciniso, elwatini lwebubi bemasiko aboyise, labekangakalungi.",
                "10": "Futsi kwenteka kutsi iNkhosi yabavakashela ngaMoya wayo, futsi yatsi kubo: Dvudvutekani. Badvudvuteka.",
                "11": "INkhosi yaphindze yatsi kubo: Hambani niye emkhatsini wemaLamani, bomnakenu, nimise livi lami; kodvwa nibe nekubeketela ekumeleni bulukhuni kanye netinhlupheko, kute nibonakalise tibonelo letinhle kubo ngami, futsi ngitawunenta sikhali etandleni tami kute kusindziswe bantfu labaningi.",
                "12": "Futsi kwenteka kutsi tinhlitiyo temadvodzana aMosiya, kanjalo nalabo labebanawo, tema sibindzi kutsi bachubekele phambili kuwo emaLamani kutsi bamemetele kuwo livi laNkulunkulu.",
                "13": "Futsi kwenteka kutsi ngesikhatsi sebafike eminceleni yelive lemaLamani, batehlukanisa bahamba ngamunye ngamunye, betsembele eNkhosini kutsi bebatophindze bahlangane futsi ekupheleni kwesivuno sabo; ngoba bebacabanga kutsi wawumkhulu lomsebenti labebatetfwese wona.",
                "14": "Futsi ecinisweni wawumkhulu, ngoba bebatetfwese kushumayela livi laNkulunkulu kubantfu labebayimidlwembe balukhuni futsi banesihluku; bantfu labebatfokotiswa kubulala emaNefi, kuwagebenga kanye nekuwaphanga; futsi tinhlitiyo tabo bebatibeke emcebeni, noma kulo ligolide, nesiliva, kanye nakumatje laligugu; kodvwa bebafuna kutitfola leti tintfo ngekubulala kanye nangekuphanga, kute bangatisebenteli ngetandla tabo lucobo.",
                "15": "Ngaleyondlela bebabantfu labavilaphako kakhulu, labaningi babo bebakhonta tithico, futsi sicalekiso saNkulunkulu sasiwele etikwabo ngenca yemasiko aboyise, nanoma tetsembiso teNkhosi tatelulelwe kubo uma baphendvuka.",
                "16": "Ngako-ke, loku kwakusizatfu lesenta kutsi emadvodzana aMosiya atetfwese lomsebenti, kute mhlawumbe abaletse ekuphendvukeni; kute mhlawumbe abaletse kutsi bati ngelisu lekuhlengwa.",
                "17": "Ngako-ke batehlukanisa lomunye kulomunye, bahamba baya emkhatsini wabo, wonkhe umuntfu ngamunye, ngekwelivi kanye nemandla aNkulunkulu lebekaniketwe kuye.",
                "18": "Manje Amoni angumholi emkhatsini wabo, noma-ke lokukanye wabasita, futsi wase uyesuka kubo, emvakwekutsi sekababusisile ngekwetikhundla tabo letehlukene, asabelene nabo ngelivi laNkulunkulu, asabasitile ngaphambi kwekuhamba kwakhe; futsi ngaleyondlela batsatsa tindlela tabo letehlekene kulo lonkhe live.",
                "19": "Futsi Amoni wahamba waya eveni la-Ishmayeli, live lelacanjwa ngemadvodzana a-Ishmayeli, nawo laba ngemaLamani.",
                "20": "Futsi ngesikhatsi Amoni angena eveni la-Ishmayeli, emaLamani amtsatsa futsi ambopha, njengoba kwakulisiko labo kutsi babophe onkhe emaNefi labekawele etandleni tawo, bese bayawatfwala bawayisa phambi kwenkhosi; futsi ngalokunjalo kwakuba yintsandvo yenkhosi kutsi ibabulale, noma ibagcine ekutfunjweni, noma ibaphonse ejele, noma ibacoshe baphume eveni layo, ngekwesifiso nangekwentsandvo yayo.",
                "21": "Ngalokunjalo Amoni wetfwalwa wayiswa phambi kwenkhosi leyayibusa eveni la-Ishmayeli; libito layo kwakunguLamonayi; futsi beyiyesitukulwane sa-Ishmayeli.",
                "22": "Futsi inkhosi yabuta Amoni kutsi ngabe bekusifiso sakhe yini kutsi ahlale eveni emkhatsini wemaLamani, noma emkhatsini webantfu bakhe.",
                "23": "Amoni watsi kuyo: Yebo, ngifisa kutsi ngihlale emkhatsini walaba bantfu kwesikhashana; yebo, mhlawumbe kute kube lusuku lwekufa kwami.",
                "24": "Futsi kwenteka kutsi inkhosi Lamonayi yatfokota kakhulu nga-Amoni, yenta kutsi tibopho takhe ticegiswe; futsi yayifuna nekutsi Amoni atsatse yinye yemadvodzakati ayo abe ngumkakhe.",
                "25": "Kodvwa Amoni watsi kuyo: Cha, kodvwa ngitawuba yinceku yakho. Ngako-ke Amoni waba yinceku yenkhosi Lamonayi. Futsi kwenteka kutsi wabekwa emkhatsini waletinye tinceku kutsi agadze imfuyo yaLamonayi, ngekwelisiko lemaLamani.",
                "26": "Emvakwekutsi sekasebentele inkhosi tinsuku letintsatfu, ngesikhatsi anetinceku letingemaLamani basahamba nemihlambi yabo baya endzaweni yemanti, leyayibitwa ngekutsi ngemanti aseSebhas, futsi onkhe emaLamani bekachuba imihlambi yawo lapho, kute itfole emanti—",
                "27": "Ngako-ke, ngesikhatsi Amoni kanye netinceku tenkhosi basachuba imihlambi yabo baya kuleyo ndzawo yemanti, buka, sibalo lesitsite semaLamani, labekadze anemihlambi yawo emantini, ema aphindze ahlakata imihlambi ya-Amoni netinceku tenkhosi, futsi ayihlakata kangangekutsi yabaleka ngetindlela letiningi.",
                "28": "Manje tinceku tenkhosi tacala kuvungama, titsi: Manje inkhosi itawusibulala, njengoba yenta kubomnaketfu ngenca yekutsi imihlambi yabo yayihlakatiwe ngebubi balamadvodza. Futsi tacala takhihla sililo lesikhulu, titsi: Bukani, imihlambi yetfu vele seyihlakatiwe.",
                "29": "Manje bakhihla sililo ngenca yekwesaba kubulawa. Manje ngesikhatsi Amoni akubona loku inhlitiyo yakhe yagcwala injabulo; ngoba, watsi, ngitawubakhombisa emandla ami laba balingani bami, noma emandla lakimi, ngekubuyisela lemihlambi enkhosini, kute ngizuze tinhlitiyo talaba balingani bami, kute ngibaholele ekukholweni emavini ami.",
                "30": "Manje, loku kwakuyimicabango ya-Amoni, ngesikhatsi abona tinhlupheko talabo labekababita ngekutsi bomnakabo.",
                "31": "Futsi kwenteka kutsi wabancenga ngemavi akhe, watsi: Bomnaketfu, manini sibindzi asihambeni siyawufuna imihlambi, futsi sitawuyigcogca ndzawonye siyibuyisele endzaweni yemanti; ngaleyondlela sitawuyigcinela inkhosi imihlambi yayo futsi ngeke isibulale.",
                "32": "Futsi kwenteka kutsi bahamba bayoyifuna imihlambi, bamlandzela Amoni, baphutfuma baya embili ngekushesha lokukhulu bayijikisa imihlambi yenkhosi, bayigcogca ndzawonye futsi endzaweni yemanti.",
                "33": "Futsi lawo madvodza aphindze ema kute ayihlakate imihlambi yabo; kodvwa Amoni watsi kubomnakabo: Tungeletani lemihlambi ndzawotonkhe kute ingabaleki; mine ngitawuhamba ngiyolwa nalamadvodza lahlakata imihlambi yetfu.",
                "34": "Ngako-ke, benta njengoba Amoni abebayaletile, yena wahamba waya ngembili wayawukulwa nalabo labebeme ngasemantini aseSebhas; futsi ngesibalo bebangasibo labancane.",
                "35": "Ngako-ke abamesabanga Amoni, ngoba bebacabanga kutsi munye wabo bekangambulala ngekwentsandvo yabo, ngoba bebangati kutsi iNkhosi yayimtsembisile Mosiya kutsi iyawuwakhulula emadvodzana akhe etandleni tawo; futsi bebangati lutfo mayelana neNkhosi; ngako-ke bebatfokota ekubhujisweni kwabomnakabo; futsi ngalesi sizatfu bema kute bahlakate imihlambi yenkhosi.",
                "36": "Kodvwa Amoni wema ngembili wacala kubashaya ngematje ngesilingi sakhe; yebo, ngemandla akhe lamakhulu wabajikijela ngematje; futsi ngaleyondlela wabulala linani lelitsite lawo kangangekutsi acala kwetfuswa ngemandla akhe; noko atfukutsela ngenca yekubulawa kwabomnakabo, futsi aphikelela afuna kutsi awe; ngako-ke, abona kutsi abengakhoni kumshaya ngematje awo, eta kuye netagila atombulala.",
                "37": "Kodvwa buka, wonkhe umuntfu lobekaphakamisa sagila sakhe kutsi ashaye Amoni, wamshaya wamsusa umkhono wakhe ngenkemba yakhe; ngoba wawamela emagalelo awo ngekuwashaya imikhono yawo ngeluhlangotsi lolukhaliphile lwenkemba yakhe, kangangekutsi acala kwetfuka, aphindze acala kumbalekela; yebo, futsi abengasiko lamancane ngekwesibalo; futsi wenta kutsi abaleke ngemandla emkhono wakhe.",
                "38": "Manje labasitfuba babo bese bawile ngesilingi, kodvwa akabulalanga namunye ngaphandle kwemholi wabo ngenkemba yakhe; futsi wabashaya wabancuma imikhono yabo labaningi labayiphakamisela kuye, futsi bebangasibo labambalwa.",
                "39": "Ngesikhasti asawachubile wawayisa khashane, wabuya futsi banatsisa imihlambi yabo bayibuyisela emadlelweni enkhosi, emvakwaloko bahamba baya enkhosini, betfwele imikhono leyayincunywe ngenkemba ya-Amoni, yalabo labebafuna kumbulala; yatfwalwa yayiswa enkhosini kutsi ibe bufakazi betintfo lebebatentile."
            },
            "18": {
                "1": "Futsi kwenteka kutsi inkhosi Lamonayi yenta kutsi tinceku takhe time ngembili tifakaze ngato tonkhe tintfo lebetitibonile mayelana naloludzaba.",
                "2": "Emvakwekutsi setifakazile tonkhe ngetintfo lebetitibonile, futsi seyitfole lwati ngekwetsembeka kwa-Amoni ekugcineni imihlambi yakhe, ngalokunjalo nangemandla akhe lamakhulu ekulweni nalabo labebafuna kumbulala, yamangala kakhulu, yatsi: Ngempela, lona ungetulu kwemuntfu. Bukani, ngabe lona akasiye yini Moya loMkhulu lotfumela tijeziso letinkhulu kangaka etikwalaba bantfu, ngenca yekubulala kwabo na?",
                "3": "Futsi tayiphendvula inkhosi, tatsi: Noma ngabe unguMoya loMkhulu noma ungumuntfu, asati; kodvwa nguloku lesikwatiko, kutsi akanakubulawa titsa tenkhosi; futsi ngeke tihlakate imihlambi yenkhosi uma anatsi, ngenca yebungcweti bakhe kanye nemandla lamakhulu; ngako-ke, siyati kutsi ungumngani enkhosini. Manje, Awu nkhosi, asikholwa kutsi indvodza ingaba nemandla lamakhulu kangaka, ngoba siyati kutsi akanakubulawa.",
                "4": "Manje, ngesikhatsi inkhosi iva lamavi, yatsi kuto: Manje sengiyati kutsi unguMoya loMkhulu; futsi ute lana ngalesi sikhatsi kute avikele timphilo tenu, kute nginganibulali njengoba ngenta kubomnakenu. Manje lona nguMoya loMkhulu bobabe betfu labakhuluma ngawo.",
                "5": "Manje loku bekulisiko laLamonayi, lebekalitfole kuyise, kutsi bekukhona Moya loMkhulu. Nanome bebakholelwa kuye Moya loMkhulu, bebacabanga kutsi noma ngabe yini labebayenta beyilungile; Noko Lamonayi wacala kwesaba kakhulu, esaba kutsi hleze bekente lokungakalungi ngekubulala tinceku takhe;",
                "6": "Ngoba besekabulele letiningi tato ngenca yekutsi bomnakabo bebahlakate imihlambi yabo endzaweni yemanti; futsi, ngenca yekutsi imihlambi yabo yahlakatwa babulawa.",
                "7": "Manje bekuyinjwayelo yemaLamani kutsi eme ngasemantini aseSebhas kute ahlakate imihlambi yebantfu, kute ngaloko achube leminingi lebeyihlakatekele eveni labo, loku bekungumkhuba wekuphanga emkhatsini wabo.",
                "8": "Futsi kwenteka kutsi inkhosi Lamonayi yabuta etincekwini tayo, yatsi: Iphi yona lendvodza lenemandla lamakhulu kangaka na?",
                "9": "Tatsi kuyo: Buka, ipha emahhashi akho. Manje inkhosi beyikadze iyalete tinceku tayo, ngaphambi kwesikhatsi sekuyonatsisa imihlambi yato, kutsi kufanele tilungise emahhashi kanye netincola tayo, kute tiyimikise eveni laNefi; ngoba bekukhona lidzili lelikhulu lebelentiwe eveni laNefi, nguyise waLamonayi, lobekayinkhosi ngetulu kwalo lonkhe lelolive.",
                "10": "Manje ngesikhatsi inkhosi Lamonayi iva kutsi Amoni bekalungisa emahhashi kanye netincola tayo yamangala kakhulu, ngenca yekwetsembeka kwa-Amoni, itsi: Ngempela akukate kube khona nayinye inceku emkhatsini wetinceku tami tonkhe leyake yetsembeka kangaka njengalendvodza; ngoba ikhumbula yonkhe imiyaleto yami kutsi iyente.",
                "11": "Manje ngempela sengiyati kutsi lona nguMoya loMkhulu, futsi ngiyafisa kutsi ete kimi, kodvwa ngeke ngilinge.",
                "12": "Futsi kwenteka kutsi Amoni sekawalungisile emahhashi kanye netincola tenkhosi kanye netinceku tayo, wahamba waya enkhosini, wabona kutsi buso benkhosi bebushintjile; ngako-ke besekatawubuyela emuva aphume aphele phambi kwayo.",
                "13": "Lenye yetinceku tenkhosi yatsi kuye, Rabhana, lokusho kutsi, ngekuhunyushwa, lonemandla noma inkhosi lenkhulu, ngekubona kutsi emakhosi abo bekanemandla; futsi ngalamagama yatsi kuye: Rabhana, inkhosi inesifiso sekutsi uhlale.",
                "14": "Ngako-ke Amoni waphendvukela enkhosini, watsi kuyo: Ngabe ufuna kutsi ngikwentele ini, Awu nkhosi? Inkhosi ayimphendvulanga sikhatsi lesingangeli-awa, ngekwesikhatsi sabo, ngoba beyingati kutsi itawutsini kuye.",
                "15": "Futsi kwenteka kutsi Amoni waphindza watsi kuyo: Ngabe ufisani kimi? Kodvwa inkhosi ayimphendvulanga.",
                "16": "Futsi kwenteka kutsi Amoni, agcwaliswe ngaMoya waNkulunkulu, ngako-ke wayibona imicabango yenkhosi. Watsi kuyo: Ngabe kungenca yekutsi uve kutsi ngivikele tinceku takho kanye nemihlambi yakho, futsi ngabulala labasikhombisa babomnakabo ngesilingi kanye nangenkemba, ngancuma imikhono yalabanye, kute ngivikele imihlambi yakho kanye netinceku takho; buka, ngabe ngiko yini loku lokwenta umangale na?",
                "17": "Ngitsi kuwe, kwentiwa yini, kutsi kumangala kwakho kube kukhulu kangaka na? Buka, ngingumuntfu, futsi ngiyinceku yakho; ngako-ke, noma ngabe yini loyifisako lelungile, ngitawuyenta.",
                "18": "Manje ngesikhatsi inkhosi seyive lamavi, yamangala futsi, ngoba yabona kutsi Amoni bekakwati kubona imicabango yayo; kodvwa nanome kunjalo, inkhosi Lamonayi yawuvula umlomo wayo, yatsi kuye: Ungubani? Ngabe unguloyo Moya loMkhulu, lowati tintfo tonkhe?",
                "19": "Amoni waphendvula watsi kuyo: Angisuye.",
                "20": "Futsi inkhosi yatsi: Uyati kanjani imicabango yenhlitiyo yami na? Ungakhuluma ngesibindzi futsi ungitjele mayelana naleti tintfo; uphindze ungitjele kutsi ngumaphi emandla lobulele ngawo futsi wancuma imikhono yabomnakenu labahlakata imihlambi yami—",
                "21": "Manje, uma ungangitjela mayelana naleti tintfo, noma ngabe yini loyifisako ngitawukunika; futsi uma kunesidzingo, ngiyawukugadza nemabutfo ami; kodvwa ngiyati kutsi wena unemandla ngetulu kwabo bonkhe; nanoma kunjalo, noma ngabe yini loyifuna kimi ngitawukuniketa yona.",
                "22": "Manje Amoni ahlakaniphile, noko anganabungoti, watsi kuLamonayi: Utawuwalalela yini lamavi ami, uma ngikutjela kutsi leti tintfo ngitenta ngamaphi emandla na? Nguloku lengikufuna kuwe.",
                "23": "Inkhosi yamphendvula, yatsi: Yebo, ngitawuwakholwa onkhe lamavi akho. Futsi ngalendlela wayibamba ngekuhlakanipha.",
                "24": "Amoni wacala kukhuluma kuyo ngesibindzi, watsi kuyo: Uyakholelwa yini kutsi ukhona Nkulunkulu na?",
                "25": "Yaphendvula, yatsi kuye: Angati kutsi loko kusho kutsini.",
                "26": "Emvakwaloko Amoni watsi: Uyakholelwa yini kutsi ukhona Moya loMkhulu na?",
                "27": "Yatsi, Yebo.",
                "28": "Futsi Amoni watsi: Lona nguNkulunkulu. Amoni waphindza watsi kuyo: Uyakholelwa yini kutsi lo Moya loMkhulu, longuNkulunkulu, wadala tonkhe tintfo letisezulwini kanye naletisemhlabeni na?",
                "29": "Yatsi: Yebo, ngiyakholelwa kutsi wadala tonkhe tintfo letisemhlabeni, kodvwa angiwati emazulu.",
                "30": "Amoni watsi kuyo: Emazulu yindzawo lapho Nkulunkulu ahlala khona kanye nato tonkhe tingilosi takhe letingcwele.",
                "31": "Inkhosi Lamonayi yatsi: Ngabe angetulu kwemhlaba?",
                "32": "Amoni watsi: Yebo, futsi ubuka phansi kubo bonkhe bantfwana bebantfu; futsi uyati yonkhe imicabango kanye netinjongo tenhlitiyo; ngoba ngesandla sakhe bonkhe badalwa kusukela ekucaleni.",
                "33": "Inkhosi Lamonayi yatsi: Ngiyatikholelwa tonkhe leti tintfo lose utikhulumile. Ngabe wena utfunywe nguNkulunkulu na?",
                "34": "Amoni watsi kuyo: Mine ngingumuntfu; futsi umuntfu ekucaleni wadalwa ngemfanekiso waNkulunkulu, futsi ngibitwe ngaMoya wakhe loNgcwele kutsi ngifundzise ngaleti tintfo kulaba bantfu, kute baletfwe elwatini lwaloko lokulungile futsi nalokuliciniso;",
                "35": "Incenye yalowo Moya ihleli kimi, lenginika lwati, futsi ngalokunjalo nemandla ngekwelukholo kanye netifiso tami letikuNkulunkulu.",
                "36": "Manje ngesikhatsi Amoni sekawashito lamavi, wacala ekudalweni kwemhlaba, ngalokunjalo nekudalwa kwa-Adamu, wayitjela ngato tonkhe tintfo mayelana nekuwa kwemuntfu, wayilandzisa phindze wabeka phambi kwayo imibhalo kanye nemibhalo lengcwele yebantfu, lokwakukhulunywe ngayo baphrofethi, kwehla kuya phansi esikhatsini leso uyise, Lehi, ashiya eJerusalema.",
                "37": "Ngetulu kwaloko wabalandzisa (ngoba bekuyinkhosi kanye netinceku tayo) lonkhe luhambo lweyise ehlane, kanye nako konkhe kuhlupheka kwabo ngendlala nekoma, kanye nekukhandleka kwabo, njalonjalo.",
                "38": "Futsi waphindze wabalandzisa mayelana nekuhlubuka kwaLamani banaLemuweli, kanye nemadvodzana a-Ishmayeli, yebo, konkhe kuhlubuka kwabo wabacocela ngako; futsi wabachazela ngayo yonkhe imibhalo kanye nemibhalo lengcwele kusukela ngesikhatsi Lehi asuka eJerusalema kwehla kute kube sesikhatsini sanyalo.",
                "39": "Kodvwa loku akusiko konkhe; ngoba wabachazela nangelisu lekuhlengwa, lelalungiswa kusukela ekusekelweni kwemhlaba; futsi waphindze wabatisa mayelana nekuta kwaKhristu, kanye nayo yonkhe imisebenti yeNkhosi wabatisa ngayo.",
                "40": "Futsi kwenteka kutsi emvakwekutsi sekatishito tonkhe letintfo, futsi sekatichazile enkhosini, inkhosi yakholelwa kuwo onkhe lamavi akhe.",
                "41": "Yacala kukhala eNkhosini itsi: Awu Nkhosi, bani nemusa; ngebuningi bemusa wakho lobe nawo ebantfwini baNefi, bani nawo kimi, kanye nakubantfu bami.",
                "42": "Manje, ngesikhatsi seyikushito loku, yawela phansi, kwaba shengatsi ifile.",
                "43": "Futsi kwenteka kutsi tinceku tayo tayitsatsa tayitfwala tayiyisa kumkayo, tayilalisa embhedzeni wayo; yalala shengatsi ifile sikhatsi lesingangetinsuku letimbili kanye nebusuku lobubili; futsi umkayo, nemadvodzana ayo, nemadvodzakati ayo bayikhalela, ngendlela yemaLamani, balila kakhulu ngenca yekulahleka kwayo."
            },
            "19": {
                "1": "Futsi kwenteka kutsi emvakwetinsuku letimbili kanye nebusuku lobubili besebatowutsatsa umtimba wayo bawubeke ethuneni, lebebalentile ngenhloso yekungcwaba labafile babo.",
                "2": "Manje indlovukazi seyivile ngeludvumo lwa-Amoni, ngako-ke yatfumela inesifiso sekutsi ete kuyo.",
                "3": "Futsi kwenteka kutsi Amoni wenta njengoba ayaletiwe, futsi wahamba waya kuyo indlovukazi, anesifiso sekwati kutsi beyifuna kutsi ayenteleni.",
                "4": "Yatsi kuye: Tinceku temyeni wami tingatisile kutsi wena ungumphrofethi waNkulunkulu longcwele, nekutsi wena unemandla ekwenta imisebenti leminingi nalemikhulu ngeligama lakhe;",
                "5": "Ngako-ke, uma loku kunjalo, ngifuna kutsi uhambe ungene endlini ubone umyeni wami, ngoba seloku alele embhedzeni wakhe sikhatsi lesingangetinsuku letimbili kanye nebusuku lobubili; labanye batsi akafi, kodvwa labanye batsi sewufile nekutsi sewuyanuka, nekutsi sekufanele abekwe ethuneni; kodvwa ngekwami, kimi akanuki.",
                "6": "Manje, loku ngiko Amoni labekakufisa, ngoba bekati kutsi inkhosi Lamonayi yayingephansi kwemandla a-Nkulunkulu; bekati kutsi sihenco lesimnyama sekungakholwa sasisuswa engcondvweni yakhe, kukhanya lokwakhanyisa ingcondvo yakhe, lebekukukukhanya kwenkhatimulo yaNkulunkulu, lebekukukhanya lokumangalisako kwebuhle bakhe—yebo, loku kukhanya bekuletse injabulo lenkhulu emphefumulweni wakhe, lifu lebumnyama selisusiwe, nekutsi kukhanya kwekuphila lokuphakadze kwakukhanyisiwe emphefumulweni wakhe, yebo, bekati kutsi loku kwakusincobile sicu sakhe semvelo, futsi bekahlwitsiwe akuNkulunkulu.",
                "7": "Ngako-ke, loko indlovukazi leyayikufisa kuye kwakusifiso sakhe naye. Ngako-ke wangena wayawuyibona inkhosi njengoba indlovukazi yayikadze ifisile; wayibona inkhosi, futsi bekati kutsi beyingakafi.",
                "8": "Watsi kuyo indlovukazi: Ayikafi, kodvwa ilele kuNkulunkulu, itawuphindze ivuke kusasa; ngako-ke ningayingcwabi.",
                "9": "Amoni watsi kuyo: Uyakukholwa yini loku na? Yatsi kuye: Ngite fakazi ngaphandle kwelivi lakho, kanye nelivi letinceku tetfu; noko ngiyakholwa kutsi kutawuba njengoba ushito.",
                "10": "Amoni watsi kuyo: Ubusisiwe ngenca yelukholo lwakho lolukhulu; ngitsi kuwe; mfati, akukate kube khona lukholo lolukhulu kangaka emkhatsini wabo bonkhe bantfu bemaNefi.",
                "11": "Futsi kwenteka kutsi yawugadza umbhedze wemyeni wayo, kusukela ngaleso sikhatsi kwate kwaba nguleso sikhatsi sangakusasa Amoni abesishito kutsi itawuvuka ngaso.",
                "12": "Futsi kwenteka kutsi yavuka, njengekwemavi a-Amoni; ngesikhasti ivuka, yelula sandla sayo kuwesifazane, yatsi: Libusisiwe libito laNkulunkulu, futsi nawe ubusisiwe.",
                "13": "Ngoba njengoba ucinisekile ngekuphila kwakho, buka, ngimbonile uMhlengi wami; futsi uyawuta, uyawutalwa nguwesifazane, uyawuhlenga bonkhe bantfu labakholwa egameni lakhe. Manje ngesikhatsi seyiwashito lamavi, inhlitiyo yayo yakhukhumuka ngekhatsi kuyo, yaphindze yawa ngenca yenjabulo; indlovukazi nayo ngalokunjalo yawa phansi, yenganywe nguMoya.",
                "14": "Manje Amoni ambona Moya weNkhosi utselwa ngekwemithandazo yakhe etikwemaLamani, bomnakabo, labebayimbangela yekukhala lokukhulu kangaka emkhatsini wemaNefi, noma emkhatsini wabo bonkhe bantfu baNkulunkulu ngenca yebubi babo kanye nemasiko abo, wawa ngemadvolo akhe, wacala kuthandaza ngenshisekelo lenkhulu kanye nekubonga kuNkulunkulu ngaloko labekakwentele bomnakabo; naye ngalokunjalo wenganywa yinjabulo; ngenca yaloko bonkhe bobatsatfu bawela phansi.",
                "15": "Manje, ngesikhatsi tinceku tenkhosi setibonile kutsi bebawile, nato ngalokunjalo tacala kukhala kuNkulunkulu, ngoba kwesaba iNkhosi kwase kufikile nakuto ngalokunjalo, ngoba kwakungito lebetime phambi kwenkhosi futsi tifakaza kuyo mayelana nemandla lamakhulu a-Amoni.",
                "16": "Futsi kwenteka kutsi talibita libito leNkhosi, ngemandla ato, tate nato ngekwato tawela phansi, ngaphandle kwamunye wesifazane lobekangumLamani, libito lakhe kwakungu-Abhishi, lobekaphendvukele eNkhosini eminyakeni leminingi, ngenca yembono lowawumangalisa kakhulu weyise—",
                "17": "Ngako-ke, asaphendvukele eNkhosini, futsi angatange akwatise loko, ngako-ke, ngesikhatsi abona kutsi tonkhe tinceku taLamonayi tase tiwele phansi, futsi ngalokunjalo nenkhosikati yakhe, indlovukazi, kanye nenkhosi, kanye na-Amoni balele nja phansi, bekati kutsi kwakungemandla aNkulunkulu; futsi acabanga kutsi leli kwakulitfuba, lekutsi atise bantfu ngaloko lokwakwentekile emkhatsini wabo, kutsi ngekusibona lesi sehlakalo kwakutobenta kutsi bakholwe emandleni aNkulunkulu, ngako-ke wagijima wangena indlu ngendlu, atisa bantfu.",
                "18": "Bacala kubutsana ndzawonye endlini yenkhosi. Futsi kweta sicuku, ngekumangala bayibona inkhosi, kanye nendlovuazi, kanye netinceku tabo balele batse nja phansi, bonkhe bebalele lapho shengatsi bafile; ngetulu kwaloko bambona Amoni, buka, bekangumNefi.",
                "19": "Manje bantfu bacala kuvungama emkhatsini wabo; labanye batsi kwakububi lobukhulu lobu lobabufike kubo, noma enkhosini kanye nendlu yayo, ngenca yekutsi yayivume umNefi kutsi ahlale kulelive.",
                "20": "Kodvwa labanye babekhuta, batsi: Inkhosi itiletsele yona lobubi etikwendlu yayo, ngenca yekutsi yabulala tinceku tayo letatihlakatelwe umhlambi wato emantini aseSebhas.",
                "21": "Futsi ngetulu kwaloko batsetsiswa ngulawo madvodza labekeme emantini aseSebhas ahlakata imihlambi lokwakuyenkhosi, ngoba abemtfukutselele Amoni ngenca yesibalo sabomnakabo labekasibulele emantini aseSebhas, ngesikhatsi avikela imihlambi yenkhosi.",
                "22": "Manje, lomunye wabo, lobekanemnakabo lobekabulewe ngenkemba ya-Amoni, amtfukutselele kakhulu Amoni, wahoshula inkemba yakhe waya phambili kute ayiwisele etikwa-Amoni, kute ambulale; ngesikhatsi aphakamisa inkemba yakhe kutsi amshaye, buka, wawa wafa.",
                "23": "Manje siyabona kutsi Amoni bekangabulaleki, ngoba iNkhosi beyitsite kuMosiya, uyise: ngiyawumsindzisa, futsi kuyawuba ngekwelukholo lwakho—ngako-ke, Mosiya wamnikela eNkhosini.",
                "24": "Futsi kwenteka kutsi ngesikhatsi sicuku sibona kutsi lendvodza yaseyiwile yafa, leyayiphakamise inkemba kutsi ibulale Amoni, bafikelwa kwesaba bonkhe, futsi abatange basalokotsa nakancane kwelula tandla tabo kutsi bamtsintse noma lomunye walabo labebawile; futsi bacala kumangala emkhatsini wabo kutsi ngabe abebangwa yini lamandla lamakhulu kangaka, noma ngabe tonkhe leti tintfo tatisho kutsini.",
                "25": "Futsi kwenteka kutsi kwakukhona labaningi emkhatsini wabo labebatsi Amoni bekanguMoya loMkhulu, futsi labanye batsi bekatfunyelwe nguMoya loMkhulu;",
                "26": "Kodvwa labanye babekhuta bonkhe, batsi bekasilwane lesesabekako, lesasitfunyiwe sisuka kumaNefi kutsi sitawubahlupha.",
                "27": "Futsi kwakukhona labanye labebatsi Amoni bekatfunywe nguMoya loMkhulu kutsi atewubahlupha ngenca yebubi babo; futsi nekutsi bekunguMoya loMkhulu lobewusolo ugadze emaNefi, lobewusolo uwakhulula etandleni tabo; futsi bebatsi kwakungiwo loMoya loMkhulu lobulele labaningi kangaka babomnakabo, emaLamani.",
                "28": "Ngenca yaloku umbango wacala kutsi ube mkhulu kakhulu emkhatsini wabo. Futsi ngesikhatsi basabanga kanjalo, incekukati leyayente kutsi sicuku sigcogcane ndzawonye yeta futsi ngesikhatsi ibona lombango lowawusemkhatsini wesicuku yaba nekudzabuka lokukhulu, kangangekutsi yakhala tinyembeti.",
                "29": "Futsi kwenteka kutsi yahamba yatsatsa indlovukazi ngesandla, kute mhlawumbe iyiphakamise; masinyane emvakwekutsintsa sandla sayo yavuka yatimela ngetinyawo tayo, yakhala ngelivi lelikhulu, yatsi: Awu Jesu lobusisekile, longisindzise esihogweni lesesabekako! Awu Nkulunkulu lobusisekile, bani nemusa kulaba bantfu.",
                "30": "Ngesikhatsi seyikushito loku, yabamba tandla tayo, igcwaliswe ngenjabulo, ikhuluma emavi lamaningi labengacondzakali; ngesikhatsi seyikwentile loku, yatsatsa inkhosi, Lamonayi, ngesandla, buka nayo yavuka yema ngetinyawo tayo.",
                "31": "Nayo, ngekushesha, ibona umbango emkhatsini webantfu bayo, yaya kubo yacala kubekhuta, kanye nekubafundzisa emavi leyayiwavile aphuma emlonyeni wa-Amoni; ngebuningi balabo labaweva emavi ayo bakholwa, futsi baphendvukela eNkhosini.",
                "32": "Kodvwa kwakukhona labaningi emkhatsini wabo labangafunanga kuweva emavi ayo; ngako-ke bahamba indlela yabo.",
                "33": "Futsi kwenteka kutsi ngesikhatsi Amoni avuka naye ngalokunjalo wabasita, ngalokunjalo nato tonkhe tinceku taLamonayi; futsi bonkhe bamemetela ebantfwini intfo lefanako—kutsi tinhlitiyo tabo tase tishintjile; nekutsi besebete sifiso sekwenta lokubi.",
                "34": "Buka, labaningi, bamemetela kubantfu kutsi bebabone tingilosi phindze bacoca nato; ngenca yaloko tabatjela tintfo taNkulunkulu, kanye netekulunga kwakhe.",
                "35": "Futsi kwenteka kutsi kwabakhona labaningi labakholwa emavini abo; futsi ngebuningi balabo labakholwa babhajatiswa; baba bantfu labalungile, phindze bamisa libandla emkhatsini wabo.",
                "36": "Ngaleyondlela umsebenti weNkhosi wacala emkhatsini wemaLamani; ngako-ke iNkhosi yacala kutfululela Moya wayo etikwabo; futsi siyabona kutsi sandla sayo selulelwe kubo bonkhe bantfu labatawuphendvuka baphindze bakholwe egameni lakhe."
            },
            "20": {
                "1": "Futsi kwenteka kutsi ngesikhatsi sebalimisile libandla kulelolive, inkhosi Lamonayi yaba nesifiso sekutsi Amoni ahambe nayo aye eveni laNefi, kute imkhombise uyise.",
                "2": "Livi leNkhosi lafika ku-Amoni, litsi: Ungahambi ukhuphukele eveni laNefi, ngoba buka, inkhosi itawufuna imphilo yakho; kodvwa uyawuya eveni laseMidonayi; ngoba buka, umnakenu Aroni, ngalokunjalo naMulokhayi kanye na-Ama basejele.",
                "3": "Manje kwenteka kutsi ngesikhatsi Amoni sekakuvile loku, watsi kuLamonayi: Buka, umnaketfu kanye nabomnaketfu basejele eMidonayi, futsi ngitohamba kute ngiyawubakhulula.",
                "4": "Manje Lamonayi watsi ku-Amoni: Ngiyati, ngemandla eNkhosi ungakwati kwenta tonkhe tintfo. Kodvwa buka, ngitawuhamba nawe siye eveni laseMidonayi; ngoba inkhosi yelive laseMidonayi, libito layo lengu-Anthiyomino, ingumngani wami; ngako-ke ngitakuya eveni laseMidonayi, kute ngiyincenge inkhosi yelive, futsi itawubakhipha bomnakenu etilongweni. Manje Lamonayi watsi kuye: Ngubani lokutjele kutsi bomnakenu basejele na?",
                "5": "Amoni watsi kuye: Kute longitjelile, ngaphandle kwaNkulunkulu; futsi utsite kimi—Hamba uyokhulula bomnakenu, ngoba basejele eveni laseMidonayi.",
                "6": "Manje ngesikhatsi Lamonayi sekakuvile loku wenta kutsi tinceku takhe tilungise emahhashi kanye netincola takhe.",
                "7": "Watsi ku-Amoni: Wota, ngitawuhamba nawe sehlele eveni lase Midonayi, lapho ngitawuyincenga inkhosi kutsi ibakhiphe bomnakenu ejele.",
                "8": "Futsi kwenteka kutsi ngesikhatsi Amoni kanye naLamonayi basahamba baya lapho, bahlangana neyise waLamonayi, lobekayinkhosi eveni lonkhe.",
                "9": "Buka, uyise waLamonayi watsi kuye: Awutanga ngani edzilini ngalolwasuku lolukhulu ngesikhatsi ngentele emadvodzana ami, kanye nebantfu bami lidzili na?",
                "10": "Ngetulu kwaloko watsi: Uyaphi nalomNefi, longulomunye webantfwana bemcambimanga na?",
                "11": "Futsi kwenteka kutsi Lamonayi wamlandzisa kutsi bekayaphi, ngoba bekasaba kumkhuba.",
                "12": "Futsi waphindze wamtjela sizatfu sekutsi ahlale embusweni wakhe, nekutsi yini angayanga edzilini uyise lebekalilungisile.",
                "13": "Manje ngesikhatsi Lamonayi sekamlandzisile tonkhe leti tintfo, buka, wamangala, uyise wamtfukutselela, futsi watsi: Lamonayi, uyawukhulula lamaNefi, langemadvodzana emcambimanga. Buka, wagebenga bobabe betfu; manje bantfwana bakhe nabo ngalokunjalo beta emkhatsini wetfu kute, ngebucili babo kanye nangemanga abo, basikhohlise, kute baphindze basigebenge imphahla yetfu.",
                "14": "Manje uyise waLamonayi wamyaleta kutsi abulale Amoni ngenkemba. Waphindze wamyala kutsi angayi eveni laseMidonayi, kodvwa kutsi abuyele naye eveni la-Ishmayeli.",
                "15": "Kodvwa Lamonayi watsi kuye: Ngeke ngimbulale Amoni, noma ngibuyele eveni la-Ishmayeli, kodvwa ngiya eveni laseMidonayi kute ngikhulule bomnakabo-Amoni, ngoba ngiyati kutsi bangemadvodza lalungile futsi babaphrofethi labangcwele baNkulunkulu weliciniso.",
                "16": "Manje ngesikhatsi uyise sekawavile lamavi, wamtfukutselela, wahoshula inkemba yakhe kute amshaye amwisele phansi.",
                "17": "Kodvwa Amoni wema ngembili watsi kuye: Buka, ungayibulali indvodzana yakho; noko, bekuyawubancono kutsi kufe yona kunawe, ngoba buka, iphendvukile etonweni tayo; kodvwa uma wena ungafa ngalesi sikhatsi, usentfukutselweni yakho, umphefumulo wakho awunakusindziswa.",
                "18": "Futsi ngetulu kwaloko, kudzingekile kutsi ukuyekele loku; ngoba uma ungayibulala indvodzana yakho, ibe yona iyindvodza lengenacala, ingati yayo iyawukhala isuka phansi iye eNkhosini Nkulunkulu wayo, kute imphindziselo ite etikwakho; futsi mhlawumbe ungalahlekelwa nangumphefumulo wakho.",
                "19": "Manje ngesikhatsi Amoni sekawashito lamavi kuye, wamphendvula, watsi: Ngiyati kutsi uma ngingabulala indvodzana yami, ngiyawube ngicitsa ingati lengenacala; ngoba nguwe lona lofune kuyibulala.",
                "20": "Futsi yelula sandla sayo kutsi ibulale Amoni. Kodvwa Amoni wawamela emagalelo ayo, futsi waphindze washaya sandla sayo kute ingabe isakwati kusisebentisa.",
                "21": "Manje ngesikhatsi inkhosi ibona kutsi Amoni angayibulala, yacala kuncenga ku-Amoni kutsi aphephise imphilo yayo.",
                "22": "Kodvwa Amoni waphakamisa inkemba yakhe, watsi kuyo: Buka, ngitawukubulala ngaphandle kwekutsi uvume kutsi bomnaketfu bakhishwe ejele.",
                "23": "Manje inkhosi, inekwesaba kutsi ingase ilahlekelwe yimphilo yayo, yatsi: Uma nje ungangisindzisa ngitawukunika noma ngabe yini lotawuyicela, noma ngabe yincenye yembuso.",
                "24": "Manje ngesikhatsi Amoni abona kutsi besekayitfolile inkhosi lendzala njengekwesifiso sakhe, watsi kuyo: Uma nje ungavumela bomnaketfu kutsi baphume ejele, nekutsi Lamonayi agcine umbuso wakhe, nekutsi ungabi nekungamtsandzi, kodvwa umvumele kutsi ente njengekwetifiso takhe kunoma nguyiphi intfo layicabangako, uma kunjalo ngitawukuphephisa; kungasinjalo ngitawukushaya ngikulahle phansi.",
                "25": "Manje ngesikhatsi Amoni sekawashito lamavi, inkhosi yacala kutfokota ngenca yemphilo yayo.",
                "26": "Futsi ngesikhatsi ibona kutsi Amoni bekangenanhloso yekuyibulala, ngesikhatsi ibona lutsandvo lolukhulu lebekanalo ngendvodzana yayo Lamonayi, yamangala kakhulu, yatsi: Ngenca yekutsi nguloku kuphela lokufisako, kutsi ngikhulule bomnakenu, futsi ngivume kutsi indvodzana yami Lamonayi igcine umbuso wayo, buka, ngitawuvuma kutsi indvodzana yami iwugcine umbuso wayo kusukela kulesi sikhatsi naphakadze; angisatukuphindze ngiyibuse nanini.",
                "27": "Ngetulu kwaloko ngitawuvuma kutsi bomnakenu bakhishwe ejele, futsi wena kanye nabomnakenu ningeta kimi, embusweni wami; ngoba ngiyafisa kakhulu kutsi ngikubone. Ngoba inkhosi beyimangele kakhulu ngemavi labekawakhulumile, futsi ngalokunjalo nangemavi labekakhulunywe yindvodzana yayo Lamonayi, ngako-ke yaba nesifiso sekuwafundza.",
                "28": "Futsi kwenteka kutsi Amoni kanye naLamonayi bachubeka neluhambo lwabo lwekuya ngaseveni laseMidonayi. Futsi Lamonayi watfola kutsandvwa emehlweni enkhosi yelive; ngako-ke bomnakabo-Amoni bakhishwa ejele.",
                "29": "Ngesikhatsi Amoni ahlangana nabo wadzabuka kakhulu, ngoba buka bebangcunu, futsi tikhumba tabo betigatukile kakhulu ngenca yekuboshwa ngetintsambo leticinile. Ngetulu kwaloko bese bafile yindlala, koma, kanye nato tonkhe tinhlobo tetinhlupheko; noko bebakubeketelele konkhe kuhlupheka kwabo.",
                "30": "Futsi njengoba kwenteka, loku bekusabelo sabo kutsi bawele etandleni tebantfu labebalukhuni kanye nalabebanetinhloko letilukhuni; ngako-ke babengafuni ngisho nekuwalalela emavi abo, babacosha, babakhiphela ngaphandle, babashaya, futsi babachuba besuka indlu ngendlu, indzawo ngendzawo, bate babafikisa eveni laseMidonayi; Futsi lapho batsatfwa baphonswa ejele, baboshwa ngetintsambo leticinile, bagcinwa ejele tinsuku letiningi, bate bakhishwa nguLamonayi kanye na-Amoni."
            },
            "21": {
                "intro": "Umlandvo wekushumayela kwa-Aroni, kanye naMulokhayi, kanye nabomnakabo, kumaLamani.",
                "1": "Manje ngesikhatsi Amoni kanye nabomnakabo sebatehlukanisile eminceleni yelive lemaLamani, buka Aroni watsatsa luhambo lwakhe loluya eveni lelalibitwa ngemaLamani ngekutsi yiJerusalema, balibita ngelive lekutalwa laboyise; futsi lalikhashane lihlanganisa imincele yaMormon.",
                "2": "Manje emaLamani nema-Amaleki kanye nebantfu baka-Amuloni bese bakhe lidolobha lelikhulu, lelalibitwa ngekutsi yiJerusalema.",
                "3": "Manje emaLamani ngekwawo nje abelukhuni ngalokwanele, kodvwa ema-Amaleki kanye nema-Amuloni abelukhuni ngalokwendlulele; ngako-ke bawabangela emaLamani kutsi ente lukhuni tinhlitiyo tawo, kutsi akhule acine ebubini kanye nasetinengisweni tawo.",
                "4": "Futsi kwenteka kutsi Aroni weta edolobheni laseJerusalema, wacala kushumayela kuma-Amaleki. Wacala kushumayela kuwo emasinagogeni awo, ngoba besekakhe emasinagoge ngekweluhlelo lwemaNehori; ngoba labaningi bema-Amaleki kanye nema-Amuloni bebabeluhlelo lwemaNehori.",
                "5": "Ngako-ke, ngesikhatsi Aroni angena kulenye yemasinagoge abo kutsi ayewushumayela kubantfu, futsi ngesikhatsi akhuluma nabo, buka kwavuka um-Amaleki wacala kuphikisana naye, watsi: Yini lena lofakaza ngayo? Uke wayibona ingilosi na? Kungani tingilosi tingaveli kitsi? Buka ngabe labantfu abakalungi yini njengebantfu bakho na?",
                "6": "Futsi utsi, ngaphandle kwekutsi siphendvuke siyawubhubha. Uwati kanjani umcabango kanye nenhloso yetinhlitiyo tetfu na? Wati kanjani kutsi sinesidzingo sekutsi siphendvuke na? Wati kanjani kutsi asisibo bantfu labalungile na? Buka, sitakhile tindzawo letingcwele, futsi siyahlangana ndzawonye kute sidvumise Nkulunkulu. Siyakholwa kutsi Nkulunkulu utawubasindzisa bonkhe bantfu.",
                "7": "Manje Aroni watsi kuye: Uyakholwa yini kutsi iNdvodzana yaNkulunkulu iyawuta kutawuhlenga bantfu etonweni tabo na?",
                "8": "Lendvodza yatsi kuye: Tsine asikholelwa kutsi uyayati intfo lenjalo. Asikholelwa kulamasiko labuwula. Asikholelwa kutsi uyati ngetintfo letisetawukwenteka, noma sikholelwe kutsi boyihlo futsi ngalokunjalo nabobabe betfu bebati mayelana netintfo labatikhuluma, letisetawukwenteka.",
                "9": "Manje Aroni wacala kubavulela imibhalo lengcwele mayelana nekuta kwaKhristu, ngalokunjalo mayelana nekuvuka kwalabafile, nekutsi angeke kube khona kuhlengwa kweluntfu ngaphandle kwekutsi kube kungekufa kanye nekuhlupheka kwaKhristu, kanye nenhlawulo yengati yakhe.",
                "10": "Futsi kwenteka kutsi ngesikhatsi acala kubachazela ngaleti tintfo bamtfukutselela, bacala kuhlekisa ngaye; futsi abafunanga kuwalalela emavi labewakhuluma.",
                "11": "Ngako-ke, ngesikhatsi abona kutsi bebangafuni kuweva emavi akhe, wesuka esinagogeni labo, weta edolobhaneni lelalibitwa ngekutsi yi-Ani-Anthi, futsi lapho watfola Mulokhayi ashumayela livi kubo; ngalokunjalo na-Ama kanye nabomnakabo. Futsi bebaphikisana nalabaningi ngelivi.",
                "12": "Futsi kwenteka kutsi babona kutsi bantfu bebatotenta lukhuni tinhlitiyo tabo, ngako-ke besuka beta eveni laseMidonayi. Balishumayela livi kulabaningi, futsi bambalwa labakholelwa emavini labebawafundzisa.",
                "13": "Noko, Aroni kanye nesibalo lesitsite sabomnakabo batsatfwa baphonswa ejele, kwatsi labasalako babaleka baphuma eveni laseMidonayi baya etifundzeni letitungeletile.",
                "14": "Futsi labo labaphonswa ejele beva buhlungu ngetintfo letiningi, bate bakhululwa ngesandla saLamonayi kanye na-Amoni, futsi baphiwa kudla baphindze bembatsiswa.",
                "15": "Bahamba futsi bayawumemetela livi, ngaleyondlela bakhululwa kwekucala baphuma ejele; ngaleyondlela bebeve buhlungu.",
                "16": "Bahamba bayanoma ngukuphi lapho bebaholwa khona nguMoya weNkhosi, bashumayela livi laNkulunkulu kuwo onkhe emasinagoge ema-Amaleki, noma kuyo yonkhe imibutsano yemaLamani lapho bebamukelwa khona.",
                "17": "Futsi kwenteka kutsi iNkhosi yacala kubabusisa, kangangekutsi baletsa labaningi ekwatini liciniso; yebo, benta labaningi bakholwa ngetono tabo, kanye nangemasiko aboyise, labengakalungi.",
                "18": "Futsi kwenteka kutsi Amoni kanye naLamonayi babuya eveni laseMidonayi baya eveni la-Ishmayeli, lokwakulive lelalilifa labo.",
                "19": "Futsi inkhosi Lamonayi ayivumanga kutsi Amoni ayisebentele, noma abe yinceku yayo.",
                "20": "Kodvwa yenta kutsi kwakhiwe emasinagoge eveni la-Ishmayeli; yenta kutsi bantfu bayo, noma bantfu labebangaphansi kwembuso wayo, babutsane ndzawonye.",
                "21": "Yatfokota ngabo, yabafundzisa tintfo letiningi. Yaphindze yamemetela kubo kutsi bebabantfu labebangaphansi kwayo, nekutsi bebabantfu labebakhululekile, kutsi bebakhululekile ekucindzetelweni yinkhosi, uyise; ngoba uyise bekasayivumele kutsi ingabusa ngetulu kwebantfu labebaseveni la-Ishmayeli, kanye nakulo lonkhe live lelalitungeletiwe.",
                "22": "Futsi yaphindze yamemetela kubo kutsi bebanayo inkhululeko yekudvumisa iNkhosi Nkulunkulu wabo ngekwetifiso tabo, kunoma nguyiphi indzawo labebakuyo, uma nje kuseveni lelalingaphansi kwembuso wenkhosi Lamonayi.",
                "23": "Amoni washumayela kubantfu benkhosi Lamonayi; futsi kwenteka kutsi wabafundzisa tonkhe tintfo mayelana netintfo letiphatselene nekulunga. Wabancusa tinsuku tonkhe, ngako konkhe kukhutsala; baligcina livi lakhe, futsi bebanenshisekelo yekugcina imiyaleto yaNkulunkulu."
            },
            "22": {
                "1": "Manje njengoba Amoni bekasachubeka nekufundzisa bantfu baLamonayi, sitawubuyela emlandvweni wa-Aroni kanye nabomnakabo; ngoba emvakwekutsi sekahambile eveni laseMidonayi waholwa nguMoya waya eveni lakaNefi, ngisho nasendlini yeNkhosi lebeyingetulu kwalo lonkhe live ngaphandle kwelive la-Ishmayeli, Futsi beyinguyise waLamonayi.",
                "2": "Futsi kwenteka kutsi wahamba waya kuyo esigodlweni senkhosi, kanye nabomnakabo, wakhotsama phambi kwenkhosi, watsi kuyo: Buka, Awu nkhosi, tsine sibomnakabo-Amoni, lomkhululile ejele.",
                "3": "Manje, Awu nkhosi, uma ungasindzisa timphilo tetfu, sitawuba tinceku takho. Futsi inkhosi yatsi kubo: Phakamani, ngoba ngitawuninika timphilo tenu, angitukunivumela kutsi nibe tinceku tami; kodvwa ngitawufuna kutsi ningisite; ngoba ngandlela tsite bengikhatsatekile emcondvweni wami ngenca yebubele kanye nebukhulu bemavi a-Amoni umnakenu; futsi ngifisa kwati sizatfu sekutsi kungani angetanga lapha kanye nani aphume eveni laseMidonayi.",
                "4": "Aroni watsi enkhosini: Buka, Moya weNkhosi umbitele kulenye indzawo; uhambe waya eveni la-Ishmayeli, kuyawufundzisa bantfu baLamonayi.",
                "5": "Manje inkhosi yatsi kubo: Yini lena leniyishito mayelana naMoya weNkhosi na? Bukani, ngulentfo lengikhatsatako.",
                "6": "Ngetulu kwaloko, yini lena leshiwo ngu-Amoni—kutsi uma utawuphendvuka utawusindziswa, futsi uma ungeke uphendvuke, uyawulahlwa ngelusuku lwekugcina na?",
                "7": "Aroni waphendvula watsi kuyo: Uyakholwa yini kutsi ukhona Nkulunkulu na? Inkhosi yatsi: Ngiyati kutsi ema-Amaleki atsi ukhona Nkulunkulu, ngibavumele kutsi bakhe tindlu letingcwele, kute bahlangane ndzawonye kute bamkhonte. Uma wena manje utsi ukhona Nkulunkulu, buka ngitawukholwa.",
                "8": "Manje ngesikhatsi Aroni akuva loku, inhlitiyo yakhe yacala kutfokota, watsi: Buka, ngalokucinisekile njengoba uphila, Awu nkhosi, ukhona Nkulunkulu.",
                "9": "Inkhosi yatsi: Ngabe Nkulunkulu ngulowo Moya loMkhulu lowakhipha bobabe betfu baphuma eveni laseJerusalema na?",
                "10": "Aroni watsi kuyo: Yebo, unguye loyo Moya loMkhulu, wadala tonkhe tintfo lokusezulwini nalokusemhlabeni. Uyakholwa yini nguloku na?",
                "11": "Yona yatsi: Yebo, ngiyakholwa kutsi Moya loMkhulu wadala tonkhe tintfo, futsi ngifisa kutsi ungitjele mayelana nato tonkhe leti tintfo, futsi ngitawuwakholwa emavi akho.",
                "12": "Futsi kwenteka kutsi ngesikhatsi Aroni abona kutsi inkhosi yayitawuwakholwa emavi akhe, wacala kusukela ekudalweni kwa-Adamu, afundzela inkhosi imibhalo lengcwele—kutsi Nkulunkulu wamdala kanjani umuntfu ngemfanekiso wakhe lucobo, nekutsi Nkulunkulu wamnika imiyaleto, nangekutsi ngenca yesiphambuko, umuntfu wawa.",
                "13": "Aroni wayichazela ngemibhalo lengcwele kusukela ekudalweni kwa-Adamu, abeka ngekuwa kwemuntfu phambi kwayo, kanye nesimo sabo sekunaka inyama futsi ngalokunjalo nangelisu lekuhlengwa, lelalungiswa kusukela ekusekelweni kwemhlaba, nguKhristu, lilungiselelwa bonkhe labo labayawukholwa egameni lakhe.",
                "14": "Futsi njengoba umuntfu awa ngeke akwati kuzuza lutfo ngekwakhe; kodvwa kuva buhlungu kanye nekufa kwaKhristu kwahlawulela tono tabo, ngelukholo kanye nangekuphendvuka, njalonjalo; nekutsi uncamula tibopho tekufa, kute lithuna lingabi nekuncoba, nekutsi ludvonsi lwekufa kumele lwenganywe ematsembeni enkhatimulo; futsi Aroni watichaza tonkhe leti tintfo enkhosini.",
                "15": "Futsi kwenteka kutsi emvakwekutsi Aroni sekatichazile leti tintfo, inkhosi yatsi: Ngingenta njani kute ngibe naloku kuphila lokuphakadze lose ukhulume ngako na? Yebo, ngingenta njani kute ngitalwe ngekwakaNkulunkulu, lomoya lomubi usiphulwe uphume esifubeni sami, futsi ngemukele uMoya wakhe, kute ngigcwaliswe ngenjabulo, kute ngingalahlwa ngelusuku lwekugcina na? Buka, kusho yona, ngitawudzela konkhe lenginako, yebo, ngitawushiya nembuso wami, kute ngemukele lenjabulo lenkhulu.",
                "16": "Kodvwa Aroni watsi kuyo: Uma uyifisa lentfo, uma ungakhotsama phansi embikwaNkulunkulu, yebo, uma ungaphendvuka etonweni takho tonkhe, futsi ubite ligama lakhe ngelukholo, ukholwa kutsi utawutfola lokucelako, uma kunjalo uyawulitfola lelotsemba lolifisako.",
                "17": "Futsi kwenteka kutsi ngesikhatsi Aroni sekawashito lamavi, inkhosi yakhotsama phansi embikweNkhosi, ngemadvolo ayo; yebo, yate yatsi nja phansi emhlabatsini, futsi yakhala kakhulu, itsi:",
                "18": "Awu Nkulunkulu, Aroni ungitjele kutsi ukhona Nkulunkulu; Futsi uma akhona Nkulunkulu, uma wena unguNkulunkulu, ungatembula yini kimi, ngitawudzela tonkhe tono tami kutsi ngikwati, nekutsi ngivuswe ekufeni, futsi ngisindziswe ngelusuku lwekugcina. Manje ngesikhatsi inkhosi seyiwashito lamavi, yashayeka phansi kwaba shengatsi ifile.",
                "19": "Futsi kwenteka kutsi tinceku tayo tagijima tayawutjela indlovukazi konkhe lobekwenteke enkhosini. Yeta enkhosini; ngesikhatsi iyibona ilele shengatsi ifile, ngetulu kwaloko Aroni nabomnakabo bemile shengatsi ngibo labebasizatfu sekuwa kwayo, yabatfukutselela, yayaleta kutsi tinceku tayo, noma tinceku tenkhosi, tibabambe tibabulale.",
                "20": "Manje tinceku tatiyibonile imbangela yekuwa kwenkhosi, ngako-ke atitange tilokotse tibeke tandla tato ku Aroni nabomnakabo; futsi tatikhalela kuyo indlovukazi titsi: Usiyaletelani kutsi sibulale lamadvodza na, ngoba buka lomunye wabo unemandla kunatsi sonkhe. Ngako-ke sitawukuwa embikwabo.",
                "21": "Manje ngesikhatsi indlovukazi ibona kwesaba kwetinceku nayo ngalokunjalo yacala kwesaba kakhulu, hleze kubekhona bubi lobutsite lobutawuta kuyo. Futsi yayaleta tinceku tayo kutsi tihambe tiyobita bantfu, kute babulale Aroni kanye nabomnakabo.",
                "22": "Manje ngesikhatsi Aroni akubona kuphikelela kwendlovukazi, futsi ati bulukhuni betinhlitiyo tebantfu, wesaba hleze sicuku sibutsane ndzawonye, bese kuba khona umbango lomkhulu kanye nekuphatamiseka emkhatsini wabo; ngako-ke welula sandla sakhe futsi wayiphakamisa inkhosi phansi, watsi kuyo: Sukuma. Yasukuma yema ngetinyawo tayo, yatfola emandla ayo.",
                "23": "Manje loku kwenteka embikwendlovukazi kanye naletiningi tinceku. Futsi ngesikhatsi bakubona loku bamangala kakhulu, bacala kwesaba. Inkhosi yema ngembili, yacala kubafundzisa. Yabafundzisa, kangangekutsi bendlu yayo bonkhe baphendvukela eNkhosini.",
                "24": "Manje bekukhona sicuku lesasibutsene ndzawonye ngenca yekuyaletwa yindlovukazi, futsi kwacala kwabakhona kuvungama lokukhulu emkhatsini waso ngenca ya-Aroni kanye nabomnakabo.",
                "25": "Kodvwa inkhosi yeta ngembili yema emkhatsini waso futsi yasifundzisa. Futsi batfotjiswa macondzana na-Aroni kanye nalabo labekanabo.",
                "26": "Futsi kwenteka kutsi ngesikhatsi inkhosi ibona kutsi bantfu bese batfobile, yenta kutsi Aroni kanye nabomnakabo bete ngembili beme emkhatsini wesicuku, futsi bashumayele livi kuso.",
                "27": "Futsi kwenteka kutsi inkhosi yatfumela simemetelo kulo lonkhe live, emkhatsini wabo bonkhe bantfu bayo labebakulo lonkhe live layo, labo labebakuto tonkhe tifundza letatitungeletile, letatigudla ngisho naselwandle, emphumalanga kanye nasenshonalanga, kanye nalelo lelalehlukaniswe eveni lase Zarahemla ngendledlana lencane yasehlane, lebeyigijima isuka emphumalanga yelwandle ite iye nasenshonalanga yelwandle, futsi itungelete eminceleni yelugu lwelwandle, kanye naseminceleni yelihlane lebelisenyakatfo ngaseveni laseZarahemla, kuya eminceleni yeManthi, ngasenhloko yemfula iSidoni, lebewugijima usuka emphumalanga uya ngasenshonalanga—bekahlukaniswe kanjalo-ke emaLamani kanye nemaNefi.",
                "28": "Manje, incenye lenkhulu lengemavila yemaLamani beyihlala ehlane, ihlala emathendeni; futsi beyigcwele kulo lonkhe lihlane enshonalanga, eveni laNefi; yebo, futsi ngalokunjalo nasenshonalanga yelive laseZarahemla, eminceleni yelugu lwelwandle, kanye nasenshonalanga eveni laNefi, endzaweni yeyise lelifa labo lekucala, futsi ngaleyondlela bagudla umncele welugu lwelwandle.",
                "29": "Futsi ngetulu kwaloko bekukhona emaLamani lamaningi emphumalanga ngaselugwini lwelwandle, lapho emaNefi bekawachubele khona. Futsi ngaleyondlela emaNefi bekacishe atungeletwe ngemaLamani; noko emaNefi bekatitsetse tonkhe tincenye letisenyakatfo telive lebetigudla lihlane, enhloko yemfula iSidoni, kusukela emphumalanga kuya enshonalanga, kutungelete kuye eluhlangotsini lwasehlane; enyakatfo, bate bafika eveni lebebalibita ngekutsi yiNala.",
                "30": "Futsi beligudla eveni lebebalibita ngekutsi yiNcitsakalo, likhashane kakhulu kuya ngasenyakatfo kangangekutsi belifinyelela eveni lebelikadze linebantfu lababulawa, ematsambo abo lesesikhulume ngawo, lelatfolwa bantfu baseZarahemla, lebekuyindzawo yabo yekucala labafikela kuyo.",
                "31": "Futsi bavela lapho bakhuphukela eningizimu yelihlane. Ngaleyondlela live lelingasenyakatfo labitwa ngekutsi yiNcitsakalo, bese kutsi live lelingaseningizimu labitwa ngekutsi yiNala, lilihlane leligcwele tonkhe tilwane tasendle letinhlobonhlobo, incenye yato lebeyivele eveni lelingasenyakatfo kutofuna kudla.",
                "32": "Manje, bekulibanga nje lelilanga nencenye yeluhambo lwemNefi, kusukela eveni iNala kuya eveni iNcitsakalo, kusukela emphumalanga kuya enshonalanga yelwandle; futsi ngaleyondlela live laNefi kanye nelive laseZarahemla bekacishe atungeletwe ngemanti, khona lapho kukhona siceshana lesincane selive emkhatsini welive lelingasenyakatfo kanye nelive lelingaseningizimu.",
                "33": "Futsi kwenteka kutsi emaNefi besekakhile eveni iNala, kusukela emphumalanga kuya elwandle lolusenshonalanga, futsi ngaleyondlela emaNefi ngekuhlakanipha kwawo, kanye nabogadzi bawo kanye nemabutfo awo, bawabiyela ngekhatsi emaLamani eningizimu, kute angabe asaba nesabelo enyakatfo, nekutsi angabe asengcela eveni lelingasenyakatfo.",
                "34": "Ngaloko-ke emaLamani akatange asakhona kuba nalesinye sabelo ngaphandle kwelive laNefi kuphela, kanye nelihlane lebelitungeletile. Manje loku bekukuhlakanipha kwemaNefi—njengoba emaLamani bekatitsa kubo, bebangeke bavumele tinhlupheko tabo kuto tonkhe tinhlangotsi, futsi ngetulu kwaloko kute babe nelive lapho bebengabalekela khona, ngekutsandza kwabo.",
                "35": "Manje, emvakwekutsi sengikushito loku, ngiyaphindza ngibuyela endzabeni ya-Amoni kanye na-Aroni, Omneri kanye naHimnayi, kanye nabomnakabo."
            },
            "23": {
                "1": "Buka, manje kwenteka kutsi inkhosi yemaLamani yatfumela simemetelo emkhatsini wabo bonkhe bantfu bayo, kutsi bangatibeki tandla tabo ku-Amoni, Aroni, Omneri, noma Himnayi, noma lomunye wabomnakabo labayohamba bashumayela livi laNkulunkulu, kunoma nguyiphi indzawo labayokuba kuyo, kunoma nguyiphi incenye yelive labo.",
                "2": "Yebo, yatfumela simemetelo emkhatsini wabo, sekutsi bangatibeki tandla tabo kubo bababophe, noma babaphonse ejele; noma babakhafulele ngematse, noma babashaye, noma babacoshe babakhiphe emasinagogeni abo, noma bababhacabule; noma babajikijele ngematje, kodvwa babe nenkhululeko yekungena etindlini tabo, futsi ngalokunjalo nasemathempelini abo, kanye nasetindzaweni tabo letingcwele.",
                "3": "Futsi ngaleyondlela kute bahambe bashumayele livi ngekwetifiso tabo, ngoba inkhosi yaseyiphendvukele eNkhosini, kanye nabo bonkhe bendlu yayo; ngako-ke yatfumela simemetelo sayo kulo lonkhe live ebantfwini bayo, kute livi laNkulunkulu lingabi nekuvimbeleka, kodvwa lihambe liye kulo lonkhe live, kute bantfu bayo bentiwe bakholwe mayelana nemasiko lamabi aboyise, futsi bentiwe bakholwe kutsi bonkhe bebabomnakabo, nekutsi akukameli babulale, baphange, bebe, baphinge, noma bente nanoma nguluphi luhlobo lwebubi.",
                "4": "Manje kwenteka kutsi ngesikhatsi inkhosi seyisitfumele lesi simemetelo, Aroni kanye nabomnakabo bahamba lidolobha ngelidolobha, bahamba indlu ngendlu yekukhonta, bamisa emabandla, bagcoba baphristi kanye nebafundzisi kulo lonkhe live emkhatsini wemaLamani, kutsi bashumayele baphindze bafundzise livi laNkulunkulu emkhatsini wabo; futsi ngaleyondlela bacala kutsi babe nemphumelelo lenkhulu.",
                "5": "Futsi tinkhulungwane taletfwa elwatini lweNkhosi, yebo, tinkhulungwane taletfwa kutsi tikholelwe emasikweni emaNefi; tafundziswa imibhalo kanye netiphrofetho letatindluliselwe kutsi tehle kute kube ngulesi sikhatsi sanyalo.",
                "6": "Futsi njengoba kunesiciniseko kutsi iNkhosi iyaphila, kusiciniseko futsi kutsi njengoba labaningi bakholwa, noma njengoba labaningi baletfwa elwatini leliciniso, ngekushumayela kwa-Amoni kanye nabomnakabo, ngekwemoya wekwembulelwa kanye newekuphrofetha, emandla a-Nkulunkulu asebenta timangaliso kubo—yebo, ngitsi kini, njengoba iNkhosi iphila, njengoba labaningi bemaLamani bakholwa enshumayelweni yabo, futsi baphendvukela eNkhosini, abatange basahlubuka.",
                "7": "Ngoba baba bantfu labalungile; batibeka phansi tikhali tekuhlubuka, kangangekutsi abatange basalwa ngalokumelene naNkulunkulu nanini, futsi nanoma ngubaphi kubomnakabo.",
                "8": "Manje, ngulaba labaphendvukela eNkhosini;",
                "9": "Bantfu bemaLamani labebaseveni la-Ishmayeli;",
                "10": "Ngalokunjalo nebantfu bemaLamani labebaseveni laseMidonayi;",
                "11": "Ngalokunjalo nebantfu bemaLamani labebasedolobheni laNefi;",
                "12": "Ngalokunjalo nebantfu bemaLamani labebaseveni laseShilomu, futsi nalabo labebaseveni laseShemiloni, kanye nasedolobheni la-Lemuweli, kanye nasedolobheni laseShiminilomu.",
                "13": "Futsi lawa ngemagama emadolobha emaLamani labekaphendvukele eNkhosini; laba ngibo labo lababeka phansi tikhali tekuhlubuka, yebo, tonkhe tikhali tabo temphi; futsi bonkhe bebangemaLamani.",
                "14": "Futsi ema-Amaleki akaphendvukanga, ngaphandle kwamunye kuphela; kanjalo ngisho namunye wema-Amuloni; kodvwa batenta lukhuni tinhlitiyo tabo, ngalokunjalo netinhlitiyo temaLamani kuleyoncenye yelive lapho bebahlala khona, yebo, futsi nato tonkhe tigodzi tabo kanye nemadolobha.",
                "15": "Ngako-ke, sesiwashito onkhe emadolobha emaLamani lapho aphendvuka khona eta elwatini leliciniso, futsi aphendvuka.",
                "16": "Manje kwenteka kutsi inkhosi kanye nalabo labebaphendvukile baba nesifiso sekutsi babe nelibito, kute behlukaniswe kubomnakabo; ngako-ke inkhosi yabonisana na-Aroni kanye nebaphristi babo labaningi, mayelana nelibito labebatobitwa ngalo, kute behlukaniswe.",
                "17": "Futsi kwenteka kutsi batibita ngelibito lelitsi ngema-Anthi-Nefi-Lehi; futsi babitwa ngalelibito bangasabitwa ngekutsi ngemaLamani.",
                "18": "Bacala kutsi babe bantfu labakhutsele; yebo, futsi baba nebungani nemaNefi; ngako-ke, bacala budlelwane nabo, futsi sicalekiso saNkulunkulu asitange sisabalandzela."
            },
            "24": {
                "1": "Futsi kwenteka kutsi ema-Amaleki nema-Amuloni nemaLamani labekaseveni lase-Amuloni, ngalokunjalo naseveni laseHelamu, kanye nalawo labekaseveni laseJerusalema, kafishane nje, eveni lonkhe lelitungeletile, lawo labekangakaphendvuki futsi angakatibiti ngeligama lema-Anthi-Nefi-Lehi, aphehlwa ngema-Amaleki kanye nangema-Amuloni ngentfukutselo ngalokumelene nabomnakabo.",
                "2": "Futsi inzondo yabo yaba yinkhulu kakhulu ngalokumelene nabo, kangangekutsi bacala kuyivukela inkhosi yabo, kangangekutsi bebangasayifuni kutsi ibe yinkhosi yabo; ngako-ke, batsatsa tikhali kuyobukana nebantfu bema-Anthi-Nefi-Lehi.",
                "3": "Manje inkhosi umbuso yawunika indvodzana yayo, futsi yayibita libito layo ngekutsi-Anthi-Nefi-Lehi.",
                "4": "Inkhosi yafa ngawo lowo mnyaka lapho emaLamani acala kwenta emalungiselelo emphi kuyawubukana nebantfu baNkulunkulu.",
                "5": "Manje ngesikhatsi Amoni nabomnakabo kanye nabo bonkhe labo labebafike naye babona emalungiselelo emaLamani kutsi abulale bomnakabo, baphuma baya eveni lemaMidiyani, lapho Amoni wahlangana nabo bonkhe bomnakabo; kusuka lapho beta eveni laka-Ishmayeli kute babambe umhlangano naLamonayi futsi ngalokunjalo kanye nemnakabo Anthi-Nefi-Lehi, kutsi kumele benteni kute bativikele kumaLamani.",
                "6": "Manje bekute namunye emkhatsini wabo bonkhe bantfu labebaphendvukele eNkhosini labebafuna kutsatsa tikhali balwe nabomnakabo; cha, abafunanga ngisho kwenta nanoma ngumaphi emalungiselelo emphi; yebo, futsi ngalokunjalo nenkhosi yabo yabayaleta kutsi bangalokotsi.",
                "7": "Manje, lawa ngemavi leyawakhuluma kubantfu mayelana naloludzaba: Ngiyambonga Nkulunkulu wami, bantfu bami labatsandzekako, kutsi Nkulunkulu wetfu lomkhulu ngebuhle bakhe utfumele labomnaketfu, emaNefi, kitsi kutsi atawushumayela kitsi, nekutsi atawusenta sikholwe ngemasiko abobabe betfu lamabi.",
                "8": "Futsi bukani, ngiyambonga Nkulunkulu wami lomkhulu kutsi usinike incenye yaMoya wakhe kutsi itsambise tinhlitiyo tetfu, kute sicale kuchumana nalabomnaketfu, emaNefi.",
                "9": "Futsi bukani, ngetulu kwaloko ngiyambonga Nkulunkulu wami, kutsi ngekuvula loku kuchumana sentiwe sakholwa ngetono tetfu, kanye nangekubulala lokuningi lesikwentile.",
                "10": "Futsi ngiyaphindza ngiyambonga Nkulunkulu wami, yebo, Nkulunkulu wami lomkhulu, kutsi usinikile kutsi siphendvuke kuleti tintfo, futsi nekutsi usicolele kuleto tono tetfu letiningi kanye nekubulala lesikwentile, futsi walisusa licala etinhlitiyweni tetfu, ngetento letinhle teNdvodzana yakhe.",
                "11": "Manje bukani, bomnaketfu, njengoba bekunguloko kuphela lebesingakwenta (njengoba besingulabalahleke kakhulu kunalo lonkhe luntfu) kutsi siphendvuke etonweni tetfu tonkhe kanye nasekubulaleni lokuningi lesikwentile, futsi nekutsi sitfole kutsi Nkulunkulu atisuse etinhlitiyweni tetfu, ngoba bekunguloko kuphela lebesingakwenta kutsi siphendvuke ngalokuphelele ngaphambi kwaNkulunkulu kute asuse libala letfu—",
                "12": "Manje bomnaketfu labatsandzekako kakhulu, njengoba Nkulunkulu sekawasusile emabala etfu, futsi netinkemba tetfu setikhatimula, ngako-ke asingatingcolisi tinkemba tetfu nanini ngengati yabomnaketfu.",
                "13": "Bukani, ngitsi kini, Cha, asitigcine tinkemba tetfu kute tingabe tisangcoliswa ngengati yabomnaketfu; ngoba mhlawumbe, uma singatingcolisa tinkemba tetfu futsi ngeke tisahlantwa nanini tikhatimule engatini yeNdvodzana yaNkulunkulu wetfu lomkhulu, leyawucitsekela inhlawulo yetono tetfu.",
                "14": "Futsi Nkulunkulu lomkhulu ube nesihawu kitsi, futsi watembula leti tintfo kitsi kute singalahleki; yebo, futsi wembule leti tintfo kitsi ngaphambili, ngenca yekutsi uyayitsandza imiphefumulo yetfu njengoba abatsandza bantfwana betfu; ngaloko-ke, ngesihawu sakhe uyasihambela ngetingilosi takhe, kute lisu lekusindzisa lembulwe kitsi ngalokunjalo nasetitukulwaneni letitako.",
                "15": "Awu, unemusa kangakanani Nkulunkulu wetfu! Manje bukani, njengoba kube nguloko nje kuphela lebesingakwati kutsi sikwente kutsi kususwe emabala kitsi, futsi tinkemba tetfu tentiwe takhatimula, asitifihle khashane kute tigcinwe tikhatimula, njengebufakazi kuNkulunkulu wetfu ngelusuku lwekugcina, noma ngelusuku lesiyawuletfwa ngalo kutsi sime ngaphambi kwakhe kutsi sehlulelwe, kutsi asitingcolisanga tinkemba tetfu engatini yabomnaketfu seloku asabela livi lakhe futsi wasenta sahlanteka ngaloko.",
                "16": "Manje, bomnaketfu, uma bomnaketfu bafuna kusibulala, bukani, sitawutifihla khashane tinkemba tetfu, yebo, sitawutingcwaba ngisho ekujuleni kwemhlaba, kute tigcinwe ticwebetela, njengebufakazi bekutsi asitange nanini sitisebentise, ngelusuku lwekugcina; futsi uma bomnaketfu basibulala, bukani, siyawuya kuNkulunkulu wetfu futsi siyawusindziswa.",
                "17": "Manje kwenteka kutsi ngesikhatsi inkhosi seyente siphetfo salenkhulumo, futsi bonkhe bantfu babutsene ndzawonye, batsatsa tinkemba tabo, kanye nato tonkhe tikhali lebetisetjentiselwa kucitsa ingati yemuntfu, batingcwaba ekujuleni kwemhlaba.",
                "18": "Futsi loku bakwenta, kutsi kube sibonakaliso sabo sebufakazi kuNkulunkulu, ngalokunjalo nakubantfu, sekutsi abasayuphindza batisebentise tikhali nanini kucitsa ingati yemuntfu; loku bakwenta, bacinisekisa phindze benta tivumelwano naNkulunkulu, kutsi kunekutsi bacitse ingati yabomnakabo bayawunikela ngetimphilo tabo lucobo; futsi kunekutsi batsatse kumnakabo bayawumupha; futsi kunekutsi bacitse tinsuku tabo ngebuvila bayawusebenta kakhulu ngetandla tabo.",
                "19": "Futsi ngaleyondlela siyabona kutsi, ngesikhatsi lamaLamani aletfwa ekukholweni kanye nasekwatini liciniso, acina, futsi bekangabeketelela buhlungu kute kube sekufeni kunekutsi ente sono; ngaleyondlela siyabona kutsi batingcwaba tikhali tabo tekuthula, noma batingcwaba tikhali temphi, kute kube khona kuthula.",
                "20": "Futsi kwenteka kutsi bomnakabo, emaLamani, benta emalungiselelo emphi, beta bakhuphukela eveni laNefi ngenhloso yekutawubulala inkhosi, kanye nekutsi abeke lenye esikhundleni sayo, futsi nekutsi abulale bantfu bema-Anthi-Nefi-Lehi baphele eveni.",
                "21": "Manje ngesikhatsi bantfu babona kutsi bekatawulwa nabo bahamba bayawuwahlangabeta, batilahla phambi kwawo phansi, bacala kubita libito leNkhosi; futsi ngaleyondlela bebakulesi simo ngesikhatsi emaLamani acala kutseleka etikwabo, acala kubabulala ngenkemba.",
                "22": "Futsi ngaphandle kwekuhlangabetana nanoma ngukuphi kuvimbeleka, abulala inkhulungwane nesihlanu yabo; futsi siyati kutsi babusisiwe, ngoba bahamba bayohlala naNkulunkulu wabo.",
                "23": "Manje ngesikhatsi emaLamani abona kutsi bomnakabo abatange bayibalekele inkemba, noma babheke eceleni ngesekudla noma ngesencele, kodvwa kutsi balala phansi phindze bafa, bamdvumisa Nkulunkulu ngisho nakuleso sehlakalo sekubulawa ngenkemba—",
                "24": "Manje ngesikhatsi emaLamani akubona loku atibamba ekubabulaleni; futsi kwaba khona labaningi laba netinhlitiyo letagcwala kudzabuka ngenca yalabo bomnakabo labebawe ngaphansi kwenkemba, ngoba besebaphendvukile etintfweni lebebatentile.",
                "25": "Futsi kwenteka kutsi balahla phansi tikhali tabo temphi, abatange basaphindze batitsatsa, ngoba bahlabeka ngekubulala lebebakwentile; futsi batilahla phansi njengabo bomnakabo, batsembele emseni walabo labebaphakamise imikhono yabo kubabulala.",
                "26": "Futsi kwenteka kutsi bantfu baNkulunkulu ngalolosuku bahlangana nalabangetulu kwesibalo salabo labebabulewe; labo labebabulewe bebabantfu labalungile, ngako-ke site sizatfu sekungabata kutsi basindziswa.",
                "27": "Futsi bekute namunye umuntfu lomubi lowabulawa emkhatsini wabo; kodvwa kwaba khona labangetulu kwenkhulungwane labaletfwa ekwatini liciniso; ngaleyondlela siyabona kutsi iNkhosi isebenta ngetindlela letiningi kute isindzise bantfu bayo.",
                "28": "Manje sibalo lesikhulu kakhulu salabo bemaLamani lababulala labaningi kangaka babomnakabo bebangema-Amaleki kanye nema-Amuloni, sibalo lesikhulu kakhulu sabo bekubeluhlelo lwemaNehori.",
                "29": "Manje, emkhatsini walabo labahlangana nebantfu beNkhosi, bekute namunye lobekangum-Amaleki noma ngum-Amuloni, noma lobekaweluhlelo lwaNehori, kodvwa bebabesitukulwane sangempela saLamani kanye naLemuweli.",
                "30": "Futsi ngaleyondlela singakwati kuhlukanisa ngalokucacile, kutsi emvakwekutsi bantfu sebake bakhanyiselwa ngaMoya waNkulunkulu, baba nelwati lolukhulu lwetintfo letiphatselene nekulunga, emvakwaloko babese bawela esonweni kanye nasesiphambukweni, baba lukhuni kakhulu, futsi ngaleyondlela simo sabo siba sibi kakhulu kunekutsi bangatange bati ngaleti tintfo."
            },
            "25": {
                "1": "Futsi buka, manje kwenteka kutsi lawo maLamani atfukutsela kakhulu ngoba bebabulele bomnakabo; ngako-ke afungela kutiphindzisela kumaNefi; futsi akatange asenta imitamo yekutsi ababulale bantfu bema-Anthi-Nefi-Lehi ngaleso sikhatsi.",
                "2": "Kodvwa atsatsa emabutfo awo ahamba awelela eminceleni yelive laseZarahemla, ahlasela bantfu labebaseveni lase-Amoniha futsi bababulala.",
                "3": "Emvakwaloko, aba netimphi letiningi nemaNefi, kuto achutjwa aphindze abulawa.",
                "4": "Futsi emkhatsini wemaLamani labekabulewe bekukhona cishe yonkhe intalelwane ya-Amuloni kanye nabomnakabo, labebabaphristi ba-Nowa, futsi babulawa ngetandla temaNefi;",
                "5": "Futsi labasala, sebabalekele ehlane lelisemphumalanga, sebatitsatsele emandla kanye neligunya ngetulu kwemaLamani, benta kutsi emaLamani lamaningi afe ngemlilo ngenca yenkholo yawo.",
                "6": "Ngoba labaningi bawo, emvakwekutsi asabe nekulahlekelwa lokukhulu kanye netinhlupheko letiningi kakhulu, acala kuphehlelwa ekukhumbuleni emavi Aroni nabomnakabo labebawashumayele kubo eveni labo; ngako-ke acala kungawakholwa emasiko aboyise, akholwa eNkhosini, nekutsi yaniketa emandla lamakhulu kumaNefi; futsi ngaleyondlela kwaba khona labaningi bawo labaphendvuka ehlane.",
                "7": "Futsi kwenteka kutsi labo babusi labebayinsali yebantfwana ba-Amuloni benta kutsi babulawe, yebo, bonkhe labo labebakholelwa kuleti tintfo.",
                "8": "Manje loku kufela lukholo kwenta kutsi labaningi babomnakabo baphehlelwe entfukutselweni; futsi kwacala kwaba khona umbango ehlane; emaLamani acala kutingela intalelwane ya-Amuloni kanye nabomnakabo aphindze acala kuyibulala; futsi babalekela ehlane lelisemphumalanga.",
                "9": "Futsi buka basatingelwa nangalolusuku ngemaLamani. Ngaleyondlela emavi a-Abinadi agcwaliseka, lawasho mayelana nentalelwane yebaphristi labenta kutsi eve tinhlungu tekufa ngemlilo.",
                "10": "Ngoba watsi kubo: Loko leniyawukwenta kimi kuyawuba luhlobo lwetintfo letitakwenteka.",
                "11": "Manje Abinadi waba wekucala loweva tinhlungu tekufa ngemlilo ngenca yenkholo yakhe kuNkulunkulu; manje nguloku labekucondzile, kutsi labaningi bayawuva tinhlungu tekufa ngemlilo, njengoba naye ativa.",
                "12": "Washo kubaphristi baNowa kutsi intalelwane yabo iyokwenta labaningi kutsi babulawe, ngendlela lefanako njengoba kwentiwa nakuye, nekutsi bayohlakatwa ngaphandle baphindze babulawe, njengetimvu letingenamelusi ticoshwa tiphindze tibulawa tilwane tasendle; manje bukani, lamavi acinisekiswa, ngoba bacoshwa ngemaLamani, batingelwa, baphindze bashaywa.",
                "13": "Futsi kwenteka kutsi ngesikhatsi emaLamani abona kutsi bekangeke akhone kuncoba emaNefi abuyela futsi eveni lawo; lamaningi awo eta atohlala eveni la-Ishmayeli kanye naseveni la-Nefi, atihlanganisa nebantfu baNkulunkulu, labebabantfu ba-Anthi-Nefi-Lehi.",
                "14": "Futsi nawo ngalokunjalo atingcwaba tikhali tawo temphi, njengoba nabomnakabo bebentile, acala kutsi abe bantfu labalungile; ahamba etindleleni teNkhosi, futsi betama kugcina imiyaleto kanye nemitsetfo yayo.",
                "15": "Yebo, bawugcina umtsetfo waMosi, ngoba kwakudzingekile kutsi bawugcine umtsetfo waMosi kwangaleso sikhatsi, ngoba kwakungakagcwaliseki konkhe. Kodvwa nanoma wawukhona umtsetfo waMosi, babuka embili ekuteni kwaKhristu, babona kutsi umtsetfo waMosi bewuluphawu lwekuta kwakhe, futsi bakholelwa kutsi kufanele bagcine leto tento letibonakalako kute kube sikhatsi ayokwembulwa ngaso kubo.",
                "16": "Manje bebangacabangi kutsi kusindziswa kwakuta ngemtsetfo waMosi; kodvwa umtsetfo waMosi wenta kutsi lukholo lwabo kuKhristu lucine; futsi ngaleyondlela baligcina litsemba ngelukholo, lelaliholela ekusindzisweni kwaphakadze, batsembele kumoya wekuphrofetha, lowakhuluma ngaleto tintfo letatitakwenteka.",
                "17": "Manje bukani, Amoni, na-Aroni, na-Omneri, naHimnayi, kanye nabomnakabo bajabula kakhulu, ngemphumelelo lababenayo emkhatsini wemaLamani, babona kutsi iNkhosi yayibaniketile ngekwemithandazo yabo, nekutsi ngetulu kwaloko yalicinisekisa livi layo kubo ngayo yonkhe indlela."
            },
            "26": {
                "1": "Manje, lawa ngemavi a-Amoni kubomnakabo, atsi: Banaketfu kanye nabomnaketfu, bukani ngitsi kini, sikhulu kangakanani sizatfu lesinaso kutsi sitfokote; ngoba sake sacabanga nje ngesikhatsi sisuka eveni laseZarahemla kutsi Nkulunkulu bekayawuke asinike tibusiso letinkhulu kanjena na?",
                "2": "Manje, ngiyabuta, ngutiphi tibusiso letinkhulu lasinike tona na? Ningasho na?",
                "3": "Bukani, ngitawuniphendvulela; ngoba bomnakenu, emaLamani, bebasebumnyameni, yebo, ngisho nasemhumeni webumnyama, kodvwa bukani, baningi kangakanani labaletfwa kutsi babone kukhanya lokumangalisako kwaNkulunkulu! Loku kusibusiso lesinikwe sona, kutsi sibe ngulabasetjentiswa nguNkulunkulu kutsi sente lomsebenti lomkhulu.",
                "4": "Bukani, tinkhulungwane tawo tiyatfokota, futsi sebaletfwe esibayeni saNkulunkulu.",
                "5": "Bukani, insimu beseyivutsiwe, nibusisiwe, ngoba nilifakile lisikela, navuna ngemandla enu, yebo, bonkhe budze belilanga nisebentile; bukani sibalo setitfungo tenu! Futsi tiyawubutselwa etinyangweni, kute tingonakali.",
                "6": "Yebo, atiyukushaywa sangcotfo ngelusuku lwekugcina, yebo, noma tibhengulwe tihhushuhhushu; kodvwa ngesikhatsi sangcotfo sifika tiyawubutselwa ndzawonye endzaweni yato, kute sangcotfo singakwati kungena kuto; yebo, futsi ngeke tichutjwe yimimoya leyesabekako tiye noma ngukuphi lapho sitsa siyawutitfwala sitiyise khona.",
                "7": "Kodvwa bukani, tisetandleni teNkhosi yesivuno, futsi tayo; itawutivusa ngelusuku lwekugcina.",
                "8": "Libusisiwe ligama laNkulunkulu wetfu; asihlabelele kulo ludvumo lwakhe, yebo, asilibonge libito lakhe lelingcwele, ngoba usebenta kulunga ingunaphakadze.",
                "9": "Ngoba kube besingakaphumi eveni laseZarahemla, laba bomnaketfu labatsandzekako kakhulu, labasitsandze kakhulu kangaka, bebayobe namanje basahlushwa yinzondo ngalokumelene natsi, yebo, ngetulu kwaloko bebayoba bantfu labangatiwa kuNkulunkulu.",
                "10": "Futsi kwenteka kutsi ngesikhatsi Amoni sekawashito lamavi, umnakabo Aroni wamekhuta, watsi: Amoni, ngiyesaba kutsi kujabula kwakho kutawukuholela ekutichayiseni.",
                "11": "Kodvwa Amoni watsi kuye: Angitichayisi ngewami emandla, noma ngekwami kuhlakanipha; kodvwa buka, injabulo yami igcwele, yebo, inhlitiyo yami iyacicima yinjabulo, futsi ngitawutfokota kuNkulunkulu wami.",
                "12": "Yebo, ngiyati kutsi angisilutfo; ngekwemandla ami ngibutsakatsaka; ngako-ke angitukutichayisa ngekwami, kodvwa ngitawutichayisa ngaNkulunkulu wami, ngoba ngemandla akhe ngingenta tonkhe tintfo; yebo, buka, letiningi timangaliso sitentile kulelive, sitawulidvumisa ligama lakhe ngato ingunaphakadze.",
                "13": "Bukani, tingakanani tinkhulungwane tabomnaketfu latikhululile ebuhlungwini besihogo; futsi tiletfwe kutsi tihlabelele lutsandvo lwenkhululeko, futsi loku kungenca yemandla elivi lakhe lelikitsi, ngako-ke asinaso yini sizatfu lesikhulu sekujabula na?",
                "14": "Yebo, sinesizatfu sekumdvumisa ingunaphakadze, ngoba unguNkulunkulu Losetikwako Konkhe, futsi ukhulule bomnaketfu etinketaneni tesihogo.",
                "15": "Yebo, bebatungeletwe bumnyama lobungapheli kanye nekubhujiswa; kodvwa bukani, ubaletse ekukhanyeni lokungapheli kwakhe, yebo, ensindzisweni lengapheli; batungeletwe ngelutsandvo lwakhe loluningi lolungeke lulinganiswe; yebo, tsine sibe ngulabasetjentiswa nguye ekwenteni lomsebenti lomkhulu futsi lomangalisako.",
                "16": "Ngako-ke, asitfokote, yebo, sitawutfokota eNkhosini; yebo, sitawutfokota, ngoba injabulo yetfu igcwele; yebo, sitawumdvumisa Nkulunkulu wetfu ingunaphakadze: Bukani, ngubani longatfokota kakhulu eNkhosini na? Yebo, ngubani longakhuluma kakhulu ngemandla akhe lamakhulu, kanye nangesihawu sakhe, kanye nekumela bulukhuni kwakhe kubantfwana bebantfu na? Bukani, ngitsi kini, anginawusho ngisho lokuncane lengikuvako.",
                "17": "Ngubani lobekacabanga kutsi Nkulunkulu wetfu bekangaba nesihawu lesikhulu kangaka sekutsi asihlwitse esimeni setfu lesesabekako, sekona, kanye nalesingcolile?",
                "18": "Bukani, besihamba ngisho nangentfukutselo, ngekwesabisa lokukhulu kute sibhubhise libandla lakhe.",
                "19": "Awu pho, kungani angasiyisanga ekubhujisweni lokwesabekako, yebo, kungani angayiyekelanga inkemba yekulunga kwakhe iwele etikwetfu, futsi asilahlele ekuphelelweni litsemba kwaphakadze na?",
                "20": "Awu, umphefumulo wami, cishe kube shengatsi, uyanyamalala ngaloyo mcabango. Bukani, akakusebentisanga kulunga kwakhe etikwetfu, kodvwa ngesihawu sakhe lesikhulu wasiwelisa kulelogibe lekufa kanye nelusizi lwaphakadze, kwate kwaba sekusindzisweni kwemiphefumulo yetfu.",
                "21": "Manje bukani, bomnaketfu, ngumuphi umuntfu wemvelo lokhona lowatiko ngaleti tintfo na? Ngitsi kini, kute namunye lotatiko leti tintfo, ngaphandle kwalabadzabukile ngekona.",
                "22": "Yebo, loyo lophendvukako aphindze asebentise lukholo, avete imisebenti lemihle, athandaze njalo-njalo angayekeli—kulonjalo kunikwa kwati timfihlakalo taNkulunkulu; yebo, kulonjalo kuyawunikwa kutsi embulelwe tintfo letingakaze tembulwa nanini; yebo, kuyawunikwa kulonjalo kutsi aletse tinkhulungwane temiphefumulo ekuphendvukeni, nanjengoba natsi siniketiwe kutsi sibuyise labomnaketfu ekuphendvukeni.",
                "23": "Manje anikhumbuli yini, bomnaketfu, kutsi satsi uma sitsi kubomnaketfu eveni laseZarahemla, siyahamba sikhuphukela eveni laNefi, kutsi siyawushumayela kubomnaketfu emaLamani, basihleka basihhalatisa.",
                "24": "Ngoba batsi kitsi: Nicabanga kutsi ningaletsa emaLamani ekwatini liciniso na? Nicabanga kutsi ningakwati kwenta emaLamani kutsi akholwe ngekungalungi kwemasiko aboyise, njengoba babantfu labanetinhloko letilukhuni labanjena; tinhlitiyo tabo letitfokota ekucitsekeni kwengati; tinsuku tabo labaticitsa ebubini lobukhulu kakhulu; tindlela tabo lekutindlela tesoni kusukela ekucaleni na? Manje bomnaketfu, niyakhumbula kutsi lolu bekululwimi lwabo.",
                "25": "Ngetulu kwaloko batsi: Asibatsatsele tikhali silwe nabo, kute sibabulale kanye nebubi babo baphele nya eveni, ngaphandle kwaloko batawusehlula baphindze basibulale.",
                "26": "Kodvwa bukani, bomnaketfu labatsandzekako, tsine seta ehlane hhayi ngenhloso yekutawubulala bomnaketfu, kodvwa ngenhloso yekutsi mhlawumbe singasindzisa leminye lemibalwa imiphefumulo yabo.",
                "27": "Manje ngesikhatsi tinhlitiyo tetfu setishone phansi, cishe besesitobuyela emuva, bukani, inkhosi yasidvudvuta, yatsi: Hambani niye emkhatsini wabomnakenu, emaLamani, niphindze nititfwale ngekubeketela tinhlupheko tenu, ngitawuninika imphumelelo.",
                "28": "Manje bukani, sifikile, besisetindzaweni tonkhe emkhatsini wabo; futsi sibeketele ekuhluphekeni kwetfu, sihlupheke ngekweswela konkhe; yebo, sihambe umuti ngemuti, setsembele emseni welive—hhayi emseni welive kuphela kodvwa nasemseni waNkulunkulu.",
                "29": "Singenile etindlini tabo saphindze sabafundzisa, sibafundzisile etitaladini tabo; yebo, sibafundzisile etikwetintsaba tabo; ngalokunjalo singenile nasemathempelini abo kanye nakumasinagoge abo saphindze sabafundzisa; kodvwa sicoshiwe, sahlekwa ngekuhhalatiswa, sakhafulelwa ngematse, sashaywa etihlatsini tetfu; sigandvwe nangematje, satsatfwa saboshwa ngetintsambo leticinile, saphonswa ejele; kodvwa ngemandla kanye nekuhlakanipha kwaNkulunkulu sikhululiwe futsi.",
                "30": "Sitive tonkhe tinhlobo tekuhlupheka, konkhe loku, kute mhlawumbe sibe lisu lekusindzisa umphefumulo lotsite; futsi besicabanga kutsi injabulo yetfu ingagcwala uma mhlawumbe singaba lisu lekusindzisa labanye.",
                "31": "Manje bukani, singabuka futsi sitibone titselo temisebenti yetfu; ngabe tincane na? Ngitsi kini, Cha, tiningi; yebo, futsi singafakaza ngebucotfo babo, ngenca yelutsandvo lwabo kubomnakabo phindze ngalokunjalo nakitsi.",
                "32": "Ngoba bukani, bakhetsa kunikela ngetimphilo tabo kunekutsi batsatse imphilo yesitsa sabo; futsi batingcwabile tikhali tabo temphi ekujuleni kwemhlaba, ngenca yelutsandvo lwabo kubomnakabo.",
                "33": "Manje bukani ngitsi kini, ngabe lwake lwaba khona lutsandvo lolungaka eveni lonkhe na? Bukani, ngitsi kini, Cha, alukate lube khona, ngisho nasemkhatsini wemaNefi.",
                "34": "Ngoba bukani, wona bekangabatsatsela bomnakabo tikhali; bebangeke bavume kutsi babulawe. Kodvwa bukani bangakhi balaba lababeke phansi timphilo tabo; futsi siyati kutsi bahambile baya kuNkulunkulu wabo, ngenca yelutsandvo lwabo kanye nekuzonda kwabo sono.",
                "35": "Manje ngabe site yini sizatfu sekutfokota na? Yebo, ngitsi kini, akukate kube khona bantfu labake baba nesizatfu lesikhulu kangaka sekutfokota njengatsi, seloku kwadzabuka umhlaba; yebo, injabulo yami itsatsekile, ngisho nasekutichayiseni kuNkulunkulu wami; ngoba unemandla onkhe, kuhlakanipha konkhe, kanye nekwati konkhe; ucondza tonkhe tintfo, ungumuntfu lonesihawu, kute kube sekusindzisweni, kulabo labatawuphendvuka phindze bakholwe egameni lakhe.",
                "36": "Manje uma loku kukutichayisa, nami ngalokunjalo ngitawutichayisa; ngoba loku kuyimphilo yami kanye nekukhanya kwami, injabulo yami kanye nensindziso yami, kanye nekukhululwa kwami elusizini lwaphakadze. Yebo, libusisiwe ligama laNkulunkulu wami, lobeseloku abanakekela laba bantfu, labaligala lesihlahla saka-Israyeli, futsi lebelikadze lilahlekile emtimbeni walo eveni lelingatiwa; yebo, ngitsi, libusisiwe ligama laNkulunkulu wami, lobeseloku asinakekela tsine, labazulazulako eveni lelingatiwa.",
                "37": "Manje bomnaketfu, siyabona kutsi Nkulunkulu unakekela bonkhe bantfu, noma ngabe bangaba kuliphi live; yebo uyababala bantfu bakhe, futsi tibilini takhe tesihawu tisemhlabeni wonkhe. Manje loku kuyinjabulo yami, kanye nekubonga kwami lokukhulu; yebo, futsi ngitawumbonga Nkulunkulu wami ingunaphakadze. Amen."
            },
            "27": {
                "1": "Manje kwenteka kutsi ngesikhatsi lawo maLamani labekahambe ayawukulwa imphi nemaNefi asatfole, emvakwemizabalazo yawo leminingi kutsi bababulale, kutsi bekulite kufuna kuwabulala, aphindze abuyela eveni laNefi.",
                "2": "Manje kwenteka kutsi ema-Amaleki, ngenca yekulahlekelwa kwawo, atfukutsela kakhulu. Futsi ngesikhatsi abona kutsi abengeke akhone kutfola kutiphindziselela kumaNefi, acala kutsi aphehle bantfu ekutfukutseleni ngalokumelene nabomnakabo, bantfu bema-Anthi-Nefi-Lehi; ngako-ke aphindze acala kubabulala.",
                "3": "Manje laba bantfu baphindze bala kutsatsa tikhali tabo, futsi batinikela kutsi babulawe ngekwetifiso tetitsa tabo.",
                "4": "Manje ngesikhatsi Amoni kanye nabomnakabo bawubona lomsebenti wekubhubha emkhatsini walabo labebabatsandza kangaka, kanye nasemkhatsini walabo nabo bebabatsandze kangaka—ngoba bebabaphatsisa kwetingilosi letatitfunyiwe tivela kuNkulunkulu kutawubasindzisa ekubhujisweni kwaphakadze—ngako-ke, ngesikhatsi Amoni nabomnakabo bawubona lomsebenti lomkhulu wekubhujiswa, bagcwala sihawu, futsi batsi enkhosini:",
                "5": "Asibagcogceleni ndzawonye laba bantfu beNkhosi, asihambe sehlele eveni laseZarahemla kubomnaketfu emaNefi, sibaleke siphume etandleni tetitsa tetfu, kute singabulawa.",
                "6": "Kodvwa inkhosi yatsi kubo: Bukani, emaNefi atawusibulala, ngenca yekubulala lokuningi kanye netono lesitentile kuwo.",
                "7": "Amoni watsi: Ngitawuhamba ngiyawubuta eNkhosini, futsi uma itsi kitsi, asihambe sehlele entasi kubomanaketfu, ngabe nitawuhamba na?",
                "8": "Inkhosi yatsi kuye: Yebo, uma iNkhosi itsi kitsi asihambe, sitawuhamba sehlele entasi kubo bomnaketfu, futsi sitawuba tigcili tabo site silungise kubo kubulala lokuningi kanye netono lesitentile kubo.",
                "9": "Kodvwa Amoni watsi kuyo: Kuphambene nemtsetfo wabomnaketfu, lowamiswa ngubabe, kutsi kube khona tigcili emkhatsini wabo; ngako-ke asihambe sehlele entasi futsi setsembele kuwo umusa wabomnaketfu.",
                "10": "Kodvwa inkhosi yatsi kuye: Buta eNkhosini, futsi uma itsi kitsi asihambe, sitawuhamba; ngaphandle kwaloko sitawufela kulelive.",
                "11": "Futsi kwenteka kutsi Amoni wahamba wayawubuta eNkhosini, futsi iNkhosi yatsi kuye:",
                "12": "Bakhiphe laba bantfu kulelive, kute bangafi; ngoba Sathane ubambelele kakhulu etinhlitiyweni tema-Amaleki, laphehla emaLamani kutsi atfukutselele bomnakabo kutsi bababulale; ngako-ke phumani niphele kulelive; futsi babusisiwe laba bantfu kulesi situkulwane, ngoba ngitawubalondvolota.",
                "13": "Manje kwenteka kutsi Amoni wahamba wayotjela inkhosi onkhe lamavi iNkhosi leyayiwakhulumile kuye.",
                "14": "Futsi bagcogcela ndzawonye bonkhe bantfu babo, yebo, bonkhe bantfu beNkhosi, bagcogca ndzawonye yonkhe imihlambi yetimvu kanye nemihlambi yetinkhomo yabo, besuka eveni, befika ehlane lelalehlukanisa live laNefi eveni laseZarahemla, futsi beta edvute nemincele yelive.",
                "15": "Futsi kwenteka kutsi Amoni watsi kubo: Bukani, mine nabomnaketfu sitawuhamba embili siye eveni laseZarahemla, nitawusala lapha site sibuye; futsi sitawutizama tinhlitiyo tabomnaketfu, noma bayafuna yini kutsi nite eveni labo.",
                "16": "Futsi kwenteka kutsi ngesikhatsi Amoni ahamba aya eveni, yena kanye nabomnakabo bahlangana na-Alima, kuleyondzawo lesike sakhuluma ngayo, futsi bukani, lona kwaba ngumhlangano wenjabulo.",
                "17": "Manje injabulo ya-Amoni yayiyinkhulu kangangekutsi wagcwala; yebo, wenganywa yinjabulo yaNkulunkulu wakhe, wate waphelelwa ngemandla akhe; futsi waphindze wawela phansi.",
                "18": "Manje ngabe loku kwakungasiyo yini injabulo leyendlulele na? Bukani, lena yinjabulo lengatfolwa ngumuntfu ngaphandle kwekutsi kube nguloyo lodzabuke ngekweliciniso ngekona kanye naloyifuna ngekutitfoba injabulo.",
                "19": "Manje injabulo ya-Alima ekuhlanganeni kwakhe nabomnakabo yaba yinkhulu ngempela, futsi ngalokunjalo nenjabulo ya-Aroni, na-Omneri, kanye naHimnayi; kodvwa buka injabulo yabo ayendlulanga emandla abo.",
                "20": "Manje kwenteka kutsi Alima wabahola bomnakabo babuyela emuva eveni laseZarahemla; bate bayongena nasendlini yakhe lucobo. Futsi bahamba bayotjela umehluleli lomkhulu tonke tintfo lebetentekile kubo eveni laNefi, emkhatsini wabomnakabo, emaLamani.",
                "21": "Futsi kwenteka kutsi umehluleli lomkhulu watfumela simemetelo kulo lonkhe live, anesifiso sekuva livi lebantfu mayelana nekwemukela bomnakabo, labebabantfu bema-Anthi-Nefi-Lehi.",
                "22": "Futsi kwenteka kutsi livi lebantfu labuya, litsi: Bukani, sitawunikela ngelive laseJeshoni, lelisemphumalanga ngaselwandle, lelihlanganisa live iNala; leliseningizimu yelive iNala; futsi lelive iJeshoni live lesitawuliniketa bomnaketfu kutsi libe lifa.",
                "23": "Futsi buka, sitawubeka emabutfo etfu emkhatsini welive iJeshoni kanye nelive iNefi, kute sivikele bomnaketfu eveni iJeshoni; futsi loku sitawukwentela bomnaketfu, ngenca yekwesaba kwabo kuphakamisa tikhali ngalokumelene nabomnakabo hleze bente sono; futsi loku kwesaba kwabo lokukhulu kute ngenca yekuphendvuka kwabo lokulusizi labebanako, ngenca yekubulala kwabo lokuningi kanye nebubi babo lobukhulu.",
                "24": "Manje buka, loku sitawukwentela bomnaketfu, kute batfole live iJeshoni; futsi sitawubavikela etitseni tabo ngemabutfo etfu, uma nje batawusinika incenye yaloko labanako kusisita kutsi sondle emabutfo etfu.",
                "25": "Manje kwenteka kutsi ngesikhatsi Amoni asakuvile loku, wabuyela kubantfu bema-Anthi-Nefi-Lehi, ngalokunjalo na-Alima akanye naye, baya ehlane, lapho bebamise emathende abo khona, babatjela tonkhe leti tintfo. Futsi Alima naye wabacocela ngekuphendvuka kwakhe, bakanye na-Amoni naAroni, kanye nabomnakabo.",
                "26": "Futsi kwenteka kutsi loku kwabanga injabulo lenkhulu emkhatsini wabo. Futsi bahamba behlela eveni laseJeshoni, futsi balitsatsa live laseJeshoni; babitwa ngemaNefi ngekutsi babantfu ba-Amoni; ngako-ke behlukaniswa ngalelogama emva kwaloko.",
                "27": "Futsi bebasemkhatsini webantfu baNefi, ngetulu kwaloko babalwa emkhatsini webantfu labebabelibandla laNkulunkulu. Ngetulu kwaloko behlukaniswa ngenca yenshisekelo yabo kuNkulunkulu, futsi ngalokunjalo nakubantfu; ngoba bebatsembeke ngalokuphelele futsi bacotfo kuto tonkhe tintfo; bacinile elukholweni lwaKhristu, kwate kwaba sekugcineni.",
                "28": "Futsi bakubuka kucitseka kwengati yabomnakabo njengesinengiso lesikhulu; bebangeke baphocelelwe kutsi batsatse tikhali ngalokumelene nabomnakabo; futsi abatange babuke kufa ngekwesaba, ngenca yelitsemba kanye nemibono yabo ngaKhristu kanye nekuvuka; ngako-ke, kufa kubo kwenganywa kwaphela ngekuncotjwa kwako nguKhristu.",
                "29": "Ngako-ke, bebatimisele kufa ngendlela leyayibuhlungu kakhulu futsi lenelusizi lolukhulu leyayingasentjetiswa bomnakabo kubo, ngaphambi kwekutsi batsatse inkemba noma celemba kutsi babashaye.",
                "30": "Futsi ngalendlela bebabantfu labanenshisekelo futsi labatsandzekako, bantfu beNkhosi labebatsandvwa kakhulu."
            },
            "28": {
                "1": "Manje kwenteka kutsi emvakwekutsi bantfu ba-Amoni sebatintile eveni laseJeshoni, futsi ngalokunjalo nelibandla selimisiwe eveni laseJeshoni, nemabutfo emaNefi sekabekiwe atungeleta lonkhe live laseJeshoni, yebo, kuyo yonkhe imincele letungelete live laseZarahemla, buka emabutfo emaLamani abebalandzele bomnakabo nabaya ehlane.",
                "2": "Futsi ngaleyondlela kwabakhona imphi lenkhulu; yebo, lebeyingakate ibekhona nanini emkhatsini webantfu bonkhe eveni kusukela ngesikhatsi Lehi ashiya eJerusalema; yebo, futsi emashumi etinkhulungwane temaLamani abulawa phindze ahlakatwa etindzaweni tonkhe.",
                "3": "Yebo, ngetulu kwaloko kwaba khona kubulawa lokukhulu emkhatsini webantfu baNefi; noko, emaLamani achutjwa aphindze ahlakatwa, futsi bantfu baNefi baphidze babuyela eveni labo.",
                "4": "Manje lesi kwakusikhatsi lapho khona kwabakhona kulila lokukhulu kanye nekukhala lokwevakala kulo lonkhe live, emkhatsini webantfu bonkhe baNefi—",
                "5": "Yebo, kukhala kwebafelokati bakhalela emadvodza abo, kanjalo nekwabobabe bakhalela emadvodzana abo, kanye nendvodzakati ikhalela umnakabo, yebo, nemnakabo akhalela babe; futsi kukhala kwekulila kwevakala emkhatsini wabo bonkhe, bakhalela imindeni yabo leyayibulewe.",
                "6": "Manje ngempela lolu kwakulusuku lwelusizi; yebo, sikhatsi sekuzotsa, kanye nesikhatsi sekuzila kanye nekuthandaza.",
                "7": "Futsi waphela ngaleyo ndlela umnyaka welishumi nesihlanu wekubusa kwebehluleli ngetulu kwebantfu baNefi;",
                "8": "Lona ngumlandvo wa-Amoni kanye nabomnakabo, luhambo lwabo eveni laNefi, buhlungu babo eveni, tinsizi tabo, kanye netinhlupheko tabo, kanye nekujabula kwabo lokungeke kulinganiswe, kanye nekwemukelwa nekuphephiswa kwabomnakabo eveni laseJeshoni. Manje shengatsi iNkhosi, uMhlengi webantfu bonkhe, angayibusisa imiphefumulo yabo ingunaphakadze.",
                "9": "Futsi lona ngumlandvo wetimphi kanye nemibango emkhatsini wemaNefi, ngalokunjalo netimphi emkhatsini wemaNefi kanye nemaLamani; futsi umnyaka welishumi nesihlanu wekubusa kwebehluleli uphelile.",
                "10": "Kusukela ngemnyaka wekucala kuya kuwelishumi nesihlanu kwaba khona kubhujiswa kwetimphilo letiningi letitinkhulungwane; yebo, kwaletsa simo lesesabekako sekucitseka kwengati.",
                "11": "Futsi imitimba letinkhulungwane letiningi ilele phansi emhlabeni, ngakulokunye imitimba yetinkhulungwane letiningi iyabola itindvundvuma etikwebuso bemhlaba; yebo, futsi tinkhulungwane letiningi tiyakhala ngenca yekulahlekelwa yimindeni yato, ngoba tinesizatfu sekwesaba, ngekwetetsembiso teNkhosi, tekutsi tiyiswe esimeni selusizi lolungapheli.",
                "12": "Ngakulokunye tinkhulungwane letiningi talabanye tiyakhala ngekulahlekelwa yimindeni yato, kodvwa tiyatfokota tiyajabula kakhulu kulo litsemba, futsi nekwati, ngekwetetsembiso teNkhosi, kutsi batawuphakanyiswa kutsi bahlale esandleni sangesekudla saNkulunkulu, esimeni senjabulo lengeke iphele nanini.",
                "13": "Futsi ngaleyondlela siyabona kutsi kukhulu kangakanani kungalingani kwebantfu ngenca yesono kanye nesiphambuko, kanye nemandla adeveli, lafika ngemacebo ebucili lawenta kutsi abambe tinhlitiyo tebantfu.",
                "14": "Futsi ngaleyondlela siyalubona lubito lolukhulu lwekukhutsala kwebantfu kutsi basebente esivinini seNkhosi; futsi ngaleyondlela siyasibona sizatfu lesikhulu selusizi, futsi ngalokunjalo nesekutfokota—lusizi ngenca yekufa kanye nekubhujiswa emkhatsini webantfu, kanye nenjabulo ngenca yekukhanya kwaKhristu lokuholela ekuphileni."
            },
            "29": {
                "1": "Awu kube bengiyingilosi, ngitfole sifiso senhlitiyo yami, sekutsi ngihambe ngikhulume ngelicilongo laNkulunkulu, ngelivi lekunyakatisa umhlaba, futsi ngimemetele kuphendvuka kubo bonkhe bantfu.",
                "2": "Yebo, bengitomemetela kuwo wonkhe umphefumulo, njengelivi lekudvuma, kuphendvuka kanye nelisu lekuhlengwa, kutsi abaphendvuke futsi bete kuNkulunkulu wetfu, kute kungasabikhona lusizi lolukhulu etikwebuso bonkhe bemhlaba.",
                "3": "Kodvwa bukani, ngingumuntfu, futsi ngiyona ngekufisa kwami; ngoba kumele ngeneliseke ngetintfo iNkhosi lengabele tona.",
                "4": "Angikafanele ngishintje etifisweni tami simemetelo lesicinile saNkulunkulu lolungile, ngoba ngiyati kutsi unika bantfu ngekufisa kwabo, noma ngabe kuholela ekufeni noma ngabe kuholela ekuphileni; yebo, ngiyati kutsi uyababela bantfu, yebo, umemetela kubo timemetelo letingeke tiguculwe, ngekwetifiso tabo, noma ngabe tekusindziswa noma tekubhujiswa.",
                "5": "Yebo, ngiyati kutsi lokuhle nalokubi kute embikwabo bonkhe bantfu; loyo longakwati kwehlukanisa lokuhle kulokubi akanacala; kodvwa loyo lokwatiko lokuhle nalokubi, kuye kunikwa ngekwetifiso takhe, noma ngabe ufisa lokuhle noma ufisa lokubi, kuphila noma kufa, injabulo noma kudliwa ngunembeza.",
                "6": "Manje, ngekubona kutsi ngiyatati leti tintfo, kungani ngifisa lokungetulu kunekutsi ngente umsebenti lengibitelwe kuwo na?",
                "7": "Kungani ngifisa kutsi ngibe yingilosi, kute ngikhulume kuyo yonkhe imikhawulo yemhlaba na?",
                "8": "Ngoba bukani, iNkhosi inika tonkhe tive, ngekwebuve bato kanye nangelulwimi lwato, kutsi tilifundzise livi lakhe, yebo, ngekuhlakanipha, konkhe loko lakubona kufanele kutsi tibe nako; ngako-ke siyabona kutsi iNkhosi iyala ngekuhlakanipha, ngaloko lokulungile futsi lokuliciniso.",
                "9": "Ngiyakwati loko iNkhosi lengiyalete ngako, futsi ngiyatfokota ngako, Angitikhukhumeti ngekwami, kodvwa ngitfokota kuloko iNkhosi lengiyalete ngako; yebo, loku yinjabulo yami, kute mhlawumbe ngibe sikhali etandleni taNkulunkulu kutsi ngiletse umphefumulo lotsite ekuphendvukeni, futsi loku kuyinjabulo yami.",
                "10": "Futsi bukani, uma ngibona labaningi babomnaketfu batisola ngekweliciniso, futsi beta eNkhosini Nkulunkulu wabo, nakunjalo umoya wami ugcwala injabulo; bese ngikhumbula loko iNkhosi lengentele kona, yebo, nekutsi iwuvile umthandazo wami; yebo, bese ngikhumbula sandla sayo lesinesihawu lengelulele sona.",
                "11": "Yebo, futsi ngetulu kwaloko ngikhumbula kutfunjwa kwabobabe, ngoba ngempela ngiyati kutsi iNkhosi yabakhulula yabakhipha ebugcilini, futsi ngaloku yalimisa libandla layo; yebo, iNkhosi Nkulunkulu, Nkulunkulu wa-Abrahama, Nkulunkulu wa-Isaka, kanye naNkulunkulu waJakobe, yabakhulula baphuma ebugcilini.",
                "12": "Yebo, seloku ngakukhumbula njalo kutfunjwa kwabobabe; futsi naloyo Nkulunkulu lowabakhulula baphuma etandleni temaGibhithe wabakhulula baphuma ebugcilini.",
                "13": "Yebo, futsi loyo Nkulunkulu wamisa libandla lakhe emkhatsini wabo; yebo, futsi loyo Nkulunkulu ungibite ngelubito lolungcwele, kutsi ngishumayele livi kulabantfu, futsi unginike imphumelelo lenkhulu, kuyo injabulo yami igcwele.",
                "14": "Kodvwa angijatjuliswa yimphumelelo yami kuphela, kodvwa injabulo yami igcwele kakhulu ngenca yemphumelelo yabomnaketfu, labebakadze bangenhla eveni laNefi.",
                "15": "Bukani, basebente kakhulu, baletsa titselo letiningi; futsi uyawuba mkhulu kanganani umvuzo wabo!",
                "16": "Manje, uma ngicabanga ngemphumelelo yalaba bomnaketfu umphefumulo wami uyatsatseka, kube shengatsi uhlukaniswa nemtimba wawo, njengoba kwakunjalo, injabulo yami yinkhulu kakhulu.",
                "17": "Futsi kwangatsi Nkulunkulu angavuma laba, bomnaketfu, kutsi bahlale phansi embusweni waNkulunkulu; yebo, futsi ngalokunjalo nabo bonkhe labo labatitselo temisebenti yabo kute bangabe basaphumela ngaphandle nanini, kodvwa kutsi bamdvumise ingunaphakadze. Futsi shengatsi Nkulunkulu angavuma kutsi kwenteke ngekwemavi ami, nanjengoba ngikhulumile. Amen."
            },
            "30": {
                "1": "Buka, manje kwenteka kutsi emvakwekutsi bantfu baka-Amoni sebahlalisiwe eveni laseJeshoni, yebo, ngetulu kwaloko emvakwekutsi emaLamani sekakhishiwe aphuma eveni, nalabafile bawo sebangcwatjiwe bantfu baseveni—",
                "2": "Manje labafile bawo bebangakabalwa ngenca yebukhulu besibalo sabo; ngalokunjalo nalabo bemaNefi labebafile ababalwanga—kodvwa kwenteka emvakwekutsi sekabangcwabile labafile bawo, futsi ngalokunjalo nasemvakwetinsuku tekuzila, netekulila, kanye netemthandazo, (futsi bekungumnyaka welishumi nesitfupha wekubusa kwebehluleli ngetulu kwebantfu baNefi) kwacala kwabakhona kuthula njalo kulo lonkhe live.",
                "3": "Yebo, futsi bantfu betama kugcina imiyaleto yeNkhosi; bacinile ekugcineni timiso taNkulunkulu, ngekwemtsetfo waMosi; ngoba bafundziswa kutsi bawugcine umtsetfo waMosi ute ugcwaliseke.",
                "4": "Ngaleyondlela bantfu abatange babe nekuphatamiseka umnyaka wonkhe welishumi nesitfupha wekubusa kwebehluleli ngetulu kwebantfu baNefi.",
                "5": "Futsi kwenteka kutsi ekucaleni kwemnyaka welishumi nesikhombisa wekubusa kwebehluleli, kwaba khona kuthula njalo.",
                "6": "Kodvwa kwenteka ekupheleni kwemnyaka welishumi nesikhombisa, kwefika indvodza eveni laseZarahemla, lebeyingumPhiki-Khristu, ngoba yacala kushumayela kubantfu iphikisana netiphrofetho lebetikhulunywe baphrofethi, mayelana nekuta kwaKhristu.",
                "7": "Manje bekute umtsetfo lophikisana nenkholelo yemuntfu; ngoba bekuphambene ngalokuphelele nemiyalo yaNkulunkulu kutsi kube khona umtsetfo loyawukwenta bantfu bangalingani.",
                "8": "Ngoba naku lokushiwo ngumbhalo longcwele: Khetsani namuhla, kutsi ngubani lenitawumkhonta.",
                "9": "Manje uma umuntfu bekafisa kutsi asebentele Nkulunkulu, bekulilungelo lakhe; noma ngalokungiko, uma akholwa kuNkulunkulu bekulilungelo lakhe kutsi amsebentele; kodvwa uma bekangakholwa kuye bekute umtsetfo wekumjezisa loyo.",
                "10": "Kodvwa uma abulele bekajeziswa ngekufa; uma agebengile ngalokunjalo bekajeziswa; uma ebile ngalokunjalo bekajeziswa; futsi uma aphingile ngalokunjalo bekajeziswa; yebo, ngabo bonkhe lobubi bebajeziswa.",
                "11": "Ngoba bekukhona umtsetfo wekutsi bantfu kumele behlulelwe ngekwemacala abo. Noko, bekute umtsetfo lophikisana nenkholelo yemuntfu; ngako-ke, umuntfu bekajeziswa kuphela ngemacala lawo labekawentile; ngako-ke bonkhe bantfu bebalingana.",
                "12": "Futsi loMphiki-Khristu, libito lakhe bekunguKorihori, (nemtsetfo wawungenawukwati kutsi umbambe) wacala kushumayela kubantfu kutsi ngeke kube khona Khristu. Washumayela ngalendlela watsi:",
                "13": "Awu nine leniboshelwe phansi ngaphansi kwelitsemba lelibuwula futsi lelilite, kungani nitibophela ngaleti tintfo letibuwula kangaka na? Kungani nigadze Khristu na? Ngoba kute umuntfu longati intfo lesatawukwenteka.",
                "14": "Bukani, leti tintfo lenitibita ngetiphrofetho, lenitsi tindluliselwa kulabanye ngebaphrofethi labangcwele, bukani, tingemasiko labuwula aboyise.",
                "15": "Nilati kanjani liciniso lato na? Bukani, ngeke nitati tintfo leningatiboni; ngako-ke ngeke nati kutsi kuyawuba khona Khristu.",
                "16": "Nilindzile futsi nitsi nibona kutsetselelwa kwetono tenu. Kodvwa bukani, kungumphumela wekulutseka kwengcondvo; futsi loku kuphambana kwetingcondvo tenu kuta ngenca yemasiko aboyihlo, aniholela ekukholweni tintfo letingasilo liciniso.",
                "17": "Tiningi tintfo letinje latikhuluma kubo, abatjela kutsi kute inhlawulo lengentelwa tono tebantfu, kodvwa wonkhe umuntfu uva lokuhle nalokubi kulemphilo ngekutiphatsa kwakhe; ngako-ke wonkhe umuntfu uphumelela ngekuhlakanipha kwakhe, nekutsi wonkhe umuntfu uncoba ngekwemandla akhe; futsi noma ngabe yini umuntfu layentako ayisilo licala.",
                "18": "Washumayela ngaleyondlela kubo, aholela khashane tinhlitiyo talabaningi, abenta kutsi batichenye ngebubi babo, yebo, aholela khashane labaningi besifazane, kanjalo nemadvodza, kutsi bente bugwadla—abatjela kutsi uma umuntfu sekafile, loko kukuphela kwakhe.",
                "19": "Manje lendvodza yaphindze yahamba yawela eveni laseJeshoni, kute iyawushumayela letintfo emkhatsini webantfu ba-Amoni, lebebake baba bantfu bemaLamani.",
                "20": "Kodvwa buka bona bebahlakaniphe kakhulu kunalabaningi bemaNefi; ngoba bona bamtsatsa; bambopha, bamtfwala bamyisa ngaphambi kwa-Amoni, lobekangumphristi lomkhulu ngetulu kwalabo bantfu.",
                "21": "Futsi kwenteka kutsi wenta kutsi atfwalwe akhishelwe ngaphandle kwelive. Futsi wawelela eveni lakaGideyoni, wacala kushumayela kubo; lapha akatange abe nemphumelelo lenkhulu, ngoba watsatfwa waboshwa watfwalwa wayiswa ngaphambi kwemphristi lomkhulu, nakumehluleli lomkhulu eveni.",
                "22": "Futsi kwenteka kutsi umphristi lomkhulu watsi kuye: Kungani uhamba uzulazula ugucula tindlela tenkhosi na? Kungani ufundzisa labantfu kutsi angeke abe khona Khristu, kuphatamise intfokoto yabo na? Kungani ukhuluma ngekuphikisana netiphrofetho tonkhe tebaphrofethi labangcwele na?",
                "23": "Manje libito lalomphristi lomkhulu bekunguGidona. Korihori watsi kuye: Ngoba angifundzisi buwula bemasiko aboyihlo, futsi angifundzisi labantfu kutsi batibophele phansi ngaphansi kwetimiso kanye netento letibuwula letamiswa baphristi basendvulo, kute batfole emandla ngalokungalungi kanye neligunya ngetulu kwabo, kute babagcine bete lwati, kute bangatichenyi, kodvwa behliselwe phansi ngekwemavi enu.",
                "24": "Nitsi labantfu babantfu labakhululekile. Bukani, ngitsi basebugcilini. Nitsi leto tiphrofetho tasendvulo tiliciniso. Bukani, ngitsi anati kutsi tiliciniso.",
                "25": "Nitsi labantfu babantfu labanelicala futsi labawile, ngenca yekuphambuka kwemtali. Bukani, ngitsi umntfwana akanacala ngenca yebatali bakhe.",
                "26": "Futsi niphindza nitsi Khristu uyawukuta. Kodvwa bukani, ngitsi anati kutsi kuyawuba khona Khristu. Futsi niphindze nitsi uyawubulawa ngenca yetono temhlaba—",
                "27": "Ngaleyondlela nidukisa labantfu ngekulandzela buwula bemasiko aboyihlo, futsi njengekwetifiso tenu lucobo; nibacindzetela phansi, njengoba kwakunjalo basebugcilini, kute nititike ngemisebenti yetandla tabo, kute bangalokotsi nakancane bajabulele lokulungile nalokungemalungelo abo.",
                "28": "Yebo, abakwati nakancane kusebentisa loko lokungekwabo hleze bone baphristi babo, labebabagcilata ngekwetifiso tabo, lababenta kutsi bakholelwe, emasikweni abo nasemaphusheni abo nasemicabangweni yabo lelite nasemibonweni yabo kanye nasetimfihlakalweni tabo letingekho, kute, uma bangentanga ngekwemavi abo, bone umuntfu lotsite longatiwa, labatsi nguNkulunkulu—umuntfu longakate nanini abonwe noma atiwe, longakate abe khona futsi longasoze abe khona nanini.",
                "29": "Manje ngesikhatsi umphristi lomkhulu kanye nemehluleli lomkhulu babubona bulukhuni benhlitiyo yakhe, yebo, ngesikhatsi babona kutsi bekatotfuka ngisho naNkulunkulu, abamphendvulanga emavini akhe; kodvwa benta kutsi aboshwe; bamnika labaphetse, baphindze bamtfumela eveni laseZarahemla, kute ayovela ngaphambi kwa-Alima, kanye nemehluleli lomkhulu nalobekangumbusi ngetulu kwelive lonkhe.",
                "30": "Futsi kwenteka kutsi ngesikhatsi sekaletfwe phambi kwa-Alima kanye nemehluleli lomkhulu, wachubeka ngayo leyondlela lefanako njengoba enta eveni lakaGideyoni; yebo, wachubeka nekuhlambalata.",
                "31": "Wasukuma wakhuluma emagama ekutigabatisa phambi kwa-Alima, wabetfuka baphristi kanye nebafundzisi, wababeka licala lekudukisa bantfu ngekubenta balandzele emasiko lalibele aboyise, ngenca nje yekufuna kutitika ngemisebenti yebantfu.",
                "32": "Manje Alima watsi kuye: Uyati kutsi asititiki ngemisebenti yalabantfu; ngoba buka ngisebente kusukela ekucaleni kwekubusa kwebehluleli kute kube nyalo, ngetandla tami lucobo kute ngitondle, nanoma kungenca yekuhamba kwami lokuningi ngitungeleta eveni ngimemetela livi laNkulunkulu kubantfu bami.",
                "33": "Futsi nanoma kungekwemisebenti leminingi lengiyenta ebandleni, angikate ngemukele ngisho nje isenine yinye ngekusebenta kwami; futsi ngisho namunye kubomnaketfu, ngaphandle kwekutsi kube sesihlalweni sekwehlulela; nakhona semukela kuphela ngekwemtsetfo ngesikhatsi setfu.",
                "34": "Manje, uma singemukeli lutfo ngekwemisebenti yetfu ebandleni, kusisita ngani kutsi sisebente ebandleni ngaphandle kwekutsi simemetela liciniso, kute sibe nekutfokota ngekujabula kwabomnaketfu na?",
                "35": "Uma kunjalo usholani kutsi sishumayele kulaba bantfu kute sitfole inzuzo, ube nawe, ngekwakho, wati kutsi asemukeli nzuzo? Manje, uyakholwa yini kutsi siyabakhohlisa labantfu, lokwenta injabulo lengaka etinhlitiyweni tabo?",
                "36": "Korihori wamphendvula watsi, Yebo.",
                "37": "Emvakwaloko Alima watsi kuye: Uyakholwa yini kutsi ukhona Nkulunkulu na?",
                "38": "Waphendvula watsi, Cha.",
                "39": "Manje Alima watsi kuye: Utawuphindze uphike kutsi ukhona Nkulunkulu, futsi utawuphindze umphike Khristu? Ngoba buka, ngitsi kuwe, ngiyati ukhona Nkulunkulu, nekutsi Khristu uyeta.",
                "40": "Manje ngubuphi bufakazi lonabo bekutsi kute Nkulunkulu, noma kutsi Khristu akayukuta na? Ngitsi kuwe awunabo nalobubodvwa, ngaphandle kwelivi lakho kuphela.",
                "41": "Kodvwa, buka, nginato tonkhe tintfo njengebufakazi bekutsi letintfo tiliciniso; nawe ngalokunjalo unato tonkhe tintfo njengebufakazi kuwe kutsi tiliciniso; ngabe utawutiphika na? Uyakholwa yini kutsi letintfo tiliciniso na?",
                "42": "Buka, ngiyati kutsi uyakholwa, kodvwa ungenwe ngumoya wenkhohliso, futsi umkhiphile Moya waNkulunkulu kute angabi nendzawo kuwe; kodvwa develi unemandla ngetulu kwakho, futsi uyakuzulazulisa, wenta emacebo kute one bantfwana baNkulunkulu.",
                "43": "Manje Korihori watsi ku-Alima: Uma ungangikhombisa sibonakaliso, kute ngikholwe kutsi Nkulunkulu ukhona, yebo, ngikhombise kutsi unemadla, uma kunjalo ngitawukholwa liciniso lemavi akho.",
                "44": "Kodvwa Alima watsi kuye: Sewube netibonakaliso letenele; utawumlinga yini Nkulunkulu wakho na? Ngabe utawutsi, Ngikhombise sibonakaliso, ube unebufakazi babo bonkhe labomnakenu, futsi ngalokunjalo nabo bonkhe baphrofethi labangcwele na? Imibhalo lengcwele ibekiwe ngaphambi kwakho, yebo, tonkhe tintfo tikhomba kutsi Nkulunkulu ukhona; yebo, ngisho umhlaba, kanye nato tonkhe tintfo letikuwo, yebo, kanye nekuhamba kwawo, yebo, kanjalo nawo onkhe emaplanethi latungeletako lasesimeni sawo lesijwayelekile ayafakaza kutsi kukhona uMdali loNgetulu Kwakokonkhe.",
                "45": "Futsi usaphindza uhamba wehla wenyuka, udukisa tinhlitiyo talaba bantfu, ufakaza kubo kutsi kute Nkulunkulu na? Namanje ngabe usetawubaphika yini bonkhe labofakazi na? Watsi: Yebo, ngitawuphika, ngaphandle kwekutsi ungikhombise sibonakaliso.",
                "46": "Manje kwenteka kutsi Alima watsi kuye: Buka, nginekudzabuka ngenca yebulukhuni benhlitiyo yakho, yebo, kutsi utawuvimbela namanje umoya weliciniso, kute umphefumulo wakho ubhujiswe.",
                "47": "Kodvwa buka, kuncono kutsi umphefumulo wakho ulahleke kunekutsi ube sikhali sekuholela imiphefumulo leminingi phansi ekubhujisweni, ngemanga akho kanye nangemavi akho lalutsako; ngako-ke uma utawuphika futsi, buka Nkulunkulu utawukushaya, kute ube simungulu, kute ungaphindze uwuvule umlomo wakho nanini, kute ungabe usabakhohlisa laba bantfu nanini.",
                "48": "Manje Korihori watsi kuye: Angibuphiki bukhona baNkulunkulu; kodvwa angikholwa kutsi ukhona Nkulunkulu; futsi ngiyaphindza ngitsi, awati kutsi ukhona Nkulunkulu, ngaphandle kwekutsi ungikhombise sibonakaliso, ngeke ngikholwe.",
                "49": "Manje Alima watsi kuye: Loku ngitawukuniketa kuwe kube sibonakaliso, kutsi utawushaywa ube simungulu, ngekwemavi ami; futsi ngitsi, egameni laNkulunkulu, utawushaywa ube simungulu, kute ungaphindze nanini ukhulume.",
                "50": "Manje ngesikhatsi Alima sekawashito lamavi, Korihori washaywa waba simungulu, kangangekutsi akatange asakwati kukhuluma, njengekwemavi a-Alima.",
                "51": "Manje ngesikhatsi umehluleli lomkhulu akubona loku, welula sandla sakhe wabhalela Korihori, watsi: Ngabe sewuyawakholwa yini emandla aNkulunkulu na? Kukubani lapho bowufuna kutsi Alima akhombise sibonakaliso sakhe? Bewufisa kutsi ahluphe labanye yini, kute akukhombise sibonakaliso? Buka, sewukukhombisile sibonakaliso; manje ngabe usetawuphika futsi?",
                "52": "Korihori welula sandla sakhe wabhala, watsi: Ngiyati kutsi sengisimungulu, ngoba angikwati kukhuluma; futsi ngiyati kutsi kute lutfo ngaphandle kwekutsi kungemandla aNkulunkulu longaletsa loku etikwami; yebo, futsi bengisolo ngati kutsi ukhona Nkulunkulu.",
                "53": "Kodvwa buka, develi ungikhohlisile; ngoba wavela kimi asesimeni sengilosi, watsi kimi: Hamba uyobuyisa labantfu, ngoba bonkhe badukile balandzela Nkulunkulu longatiwa. Watsi kimi: Kute Nkulunkulu; yebo, wangifundzisa loko lokwakumele ngikusho. Futsi ngifundzise emavi akhe; ngiwafundzise ngoba bekatfokotisa emcondvweni wemuntfu wasemhlabeni; futsi ngiwafundzise, ngate ngaba nemphumelelo lenkhulu, kangangekutsi ngakholwa kutsi bekaliciniso; ngalesi sizatfu ngimelene neliciniso, ngate ngatiletsela lesi sicalekiso lesikhulu etikwami.",
                "54": "Manje ngesikhatsi sekakushito loku, wancenga Alima kutsi athandaze kuNkulunkulu kutsi sicalekiso sisuswe kuye.",
                "55": "Kodvwa Alima watsi kuye: Uma lesicalekiso singase sisuswe kuwe uyawuphindza uholele kudze tinhlitiyo talabantfu; ngako-ke, kuyawuba nje kuwe njengoba iNkhosi itsandza.",
                "56": "Futsi kwenteka kutsi sicalekiso asisuswanga kuKorihori; kodvwa wacoshwa wakhishelwa ngaphandle, wahamba azulazula umuti ngemuti acela kudla.",
                "57": "Manje lwati ngaloko lokwakwentekile kuKorihori lwasakatwa khona masinyane kulo lonkhe live; yebo, simemetelo satfunyelwa ngumehluleli lomkhulu kubo bonkhe bantfu labaseveni, amemetela kulabo labebakholelwa emavini aKorihori kutsi kufanele baphendvuke ngekushesha, hleze tehlulelo letifanako tehlele kubo.",
                "58": "Futsi kwenteka kutsi bonkhe bakholiseka ngebubi baKorihori; ngako-ke bonkhe baphindze baphendvukela eNkhosini; loku kwabucedza bubi baKorihori. NaKorihori wahamba azulazula umuti ngemuti, acela kudla kute atondle.",
                "59": "Futsi kwenteka kutsi ngesikhatsi ahamba aya emkhatsini webantfu, yebo, emkhatsini walabo bantfu labebatehlukanisile nemaNefi futsi batibita ngekutsi bangemaZoramu, baholwa yindvodza libito layo lokwakunguZoramu—ngesikhatsi ahamba aya emkhatsini wabo, buka, wanyatselwa waphindze wagcotjwa, wate wafa.",
                "60": "Ngaleyondlela siyasibona siphetfo saloyo logucula tindlela teNkhosi, futsi ngaleyondlela siyabona kutsi develi angeke abasekele bantfwana bakhe ngelusuku lwekugcina, kodvwa ubadvonsela ngekushesha phansi esihogweni."
            },
            "31": {
                "1": "Manje kwenteka kutsi emvakwekufa kwaKorihori, Alima asatfole tindzaba kutsi emaZoramu abesagucula tindlela teNkhosi, nekutsi Zoramu, lobekangumholi wabo, abeholela tinhlitiyo tebantfu kutsi tikhotsamele tithico letitimungulu, inhlitiyo yakhe yaba buhlungu ngenca yebubi bebantfu.",
                "2": "Ngoba bekuyimbangela yelusizi lolukhulu ku-Alima kwati ngebubi emkhatsini webantfu bakhe; ngako-ke inhlitiyo yakhe yababuhlungu kakhulu ngenca yekuhlukana kwemaZoramu nemaNefi.",
                "3": "Manje emaZoramu besekagcogcene ndzawonye eveni lebekalibita ngekutsi yi-Anthiyonumu, lelalisemphumalanga yelive laseZarahemla, lelalisedvute kwemncele welugu lwelwandle, lelaliseningizimu yelive iJeshoni, futsi lelaligudla lihlane eningizimu, lelo hlane lelaligcwele emaLamani.",
                "4": "Manje emaNefi abesaba kakhulu kutsi emaZoramu abetawungena esivumelwaneni nemaLamani, nekwekutsi loko kwakutawuba yimbangela yekulahlekelwa lokukhulu kwemaNefi.",
                "5": "Manje, ngoba kushunyayelwa kwelivi kwakunemkhuba lomkhulu kuholela bantfu ekwenteni loko lokwakulungile—yebo, kwakunemphumela lonemandla lamakhulu emicondvweni yebantfu kunenkemba, noma ngayini lenye, leyayenteke kubo—ngako-ke Alima wacabanga kutsi kwakufanele kutsi bakwetame kulunga kwelivi laNkulunkulu.",
                "6": "Ngako-ke watsatsa Amoni, na-Aroni, kanye na-Omneri; kwatsi Himnayi yena wamshiya ebandleni eZarahemla; kodvwa laba bekucala labatsatfu wabatsatsa bahamba naye, futsi ngalokunjalo na-Amulekhi kanye naZeziromu, labebaseMelekhi; waphindze watsatsa emadvodzana akhe lamabili.",
                "7": "Manje lomdzala kumadvodzana akhe akatange amtsatse ahambe naye, libito lakhe kwakunguHilamani; kodvwa emabito alabo labatsatsa wahamba nabo kwakubo Shibiloni naKhoriyanthoni; lawa ngemabito alabo labahamba naye emkhatsini wemaZoramu, kuyawushumayela kuwo livi.",
                "8": "Manje emaZoramu abengemahlubuka asuka kumaNefi, ngako-ke bekake aba nalo livi laNkulunkulu lashunyayelwa kubo.",
                "9": "Kodvwa abesawele etiphosisweni letinkhulu, ngoba abengasafuni kwetama kugcina imiyaleto yaNkulunkulu, kanye nemitsetfo yakhe, ngekwemtsetfo waMosi.",
                "10": "Angafuni nekugcina tento telibandla, bachubeke ekuthandazeni kanye nasekuncuseni Nkulunkulu nsuku tonkhe, kutsi bangangeni ekulingweni",
                "11": "Yebo, kwephetsa, atigucula tindlela teNkhosi etikhatsini letiningi kakhulu; ngako-ke, ngalesi sizatfu, Alima kanye nabomnakabo bahamba baya eveni kuyawushumayela livi kubo.",
                "12": "Manje, ngesikhatsi sebafikile eveni, buka, ngekumangala lokukhulu batfola kutsi emaZoramu abesakhe emasinagoge, nekutsi abebutsana ndzawonye kanye ngelusuku evikini, lokwakulusuku abelubita ngekutsi lusuku lweNkhosi; futsi abekhonta ngendlela Alima nabomnakabo labebangatange nanini bayibone;",
                "13": "Ngoba abenendzawo lebeyakhiwe ekhatsi nekhatsi nesinagoge labo, indzawo yekuma, leyayiphakeme ngetulu kwenhloko; futsi sicongo sayo sasingema umuntfu munye kuphela.",
                "14": "Ngako-ke, noma ngubani lobekanesifiso sekudvumisa kwakufanele ahambe aye ngaphambili bese uma etulu esicongweni lapho, bese welula tandla takhe atibhekise ngasezulwini, bese ukhala ngelivi lelikhulu, utsi:",
                "15": "Nkulunkulu longcwele, longcwele; siyakholwa kutsi wena unguNkulunkulu, futsi siyakholwa kutsi wena ungcwele, nekutsi wena wawungumoya, futsi nekutsi ungumoya, nekutsi utawuhlala ungumoya ingunaphakadze.",
                "16": "Nkulunkulu loNgcwele, siyakholwa kutsi wena usehlukanisile kubomnaketfu; futsi tsine asikholelwa esikweni labomnaketfu, lelendluliselwa kubo ngenca yebuntfwana baboyise; kodvwa siyakholwa kutsi usikhetsile tsine kutsi sibe bantfwana bakho labangcwele; ngetulu kwaloko usembulele kutsi angeke abekhona Khristu.",
                "17": "Kodvwa usafana nayitolo, namuhla, naphakadze; futsi usikhetsile kutsi siyawusindziswa, kutsi bonkhe labasitungeletile bakhetselwe kutsi baphonswe ngentfukutselo yakho entasi esihogweni; ngalokuphatselene nalobu bungcwele, Awu Nkulunkulu, siyakubonga; futsi siyaphindza siyakubonga kutsi usikhetsile, kute singaholelwa khashane ngekulandzela buwula bemasiko abomnaketfu, lababophela phansi ekukholweni kuKhristu, lokuholela tinhlitiyo tabo kutsi tizulazule khashane nawe, Nkulunkulu wetfu.",
                "18": "Futsi ngetulu kwaloko siyakubonga, Awu Nkulunkulu, kutsi sikhetsiwe futsi sibantfu labangcwele. Amen.",
                "19": "Manje kwenteka kutsi emvakwekutsi Alima nabomnakabo kanye nemadvodzana akhe sebayivile lemithandazo, bamangala kakhulu.",
                "20": "Ngoba buka, wonkhe muntfu waya ngaphambili washo yona leyo mithandazo lefanako.",
                "21": "Manje lendzawo bebayibita ngekutsi yiRamiyamtom, letsi, uma ihunyushwa, yindzawo yekuma lengcwele.",
                "22": "Manje, kulendzawo yekuma bebenta, wonkhe muntfu, umthandazo lofanako kuNkulunkulu, bambonga Nkulunkulu wabo kutsi bona bakhetfwa nguye, nekutsi akabaholelanga khashane balandzela lisiko labomnakabo, nekutsi tinhlitiyo tabo atetjiwanga kutsi tikholelwe etintfweni letitawufika, labebangati lutfo ngato.",
                "23": "Manje, emvakwekutsi bonkhe bantfu sebakwentile kubonga ngalendlela, bebabuyela emakhaya abo, bangaphindzi nanini bakhulume ngaNkulunkulu wabo bate baphindze babutsane ndzawonye kuleyo ndzawo yekuma lengcwele, kutawukwenta kubonga ngendlela yabo.",
                "24": "Manje ngesikhatsi Alima akubona loku inhlitiyo yakhe yadzabuka; ngoba wabona kutsi bebabantfu labakhohlakele futsi labaphambene; yebo, wabona kutsi tinhlitiyo tabo bebatibeke etikweligolide, etikwesiliva, kanye nasetikwatotonkhe tinhlobo tetimphahla leticolisakele.",
                "25": "Yebo, futsi waphindze wabona kutsi tinhlitiyo tabo tase tiphakeme ekutikhukhumeteni lokukhulu, ekutichenyeni kwabo.",
                "26": "Waphakamisela livi lakhe ezulwini, wakhala, watsi: Awu, kuyawute kube nini, Awu Nkhosi, uvumela tinceku takho kutsi tihlale lapha ngaphansi enyameni, kutsi tibone lobubi lobungaka emkhatsini webantfwana bebantfu na?",
                "27": "Buka, Awu Nkulunkulu, bakhala kuwe, kodvwa tibe tinhlitiyo tabo tenganywe kutikhukhumeta kwabo. Buka, Awu Nkulunkulu, bakhala kuwe ngemilomo yabo, babe bakhukhumele, bativa babakhulu, ngetintfo letilite temhlaba.",
                "28": "Buka, Awu Nkulunkulu wami, tingubo tabo letibitako, kanye netindandatho tabo letincane, kanye nemabhengela abo, kanye netintfo tabo tekuhlobisa teligolide, kanye nato tonkhe tintfo tabo letiligugu labahlotjiswe ngato; buka, tinhlitiyo tabo batibeke kuto, kodvwa babe bakhala kuwe batsi—Siyakubonga, Awu Nkulunkulu, ngoba sibantfu labakhetsiwe kuwe, babe labanye batawushabalala.",
                "29": "Yebo, batsi ubambulele kutsi engeke abekhona Khristu.",
                "30": "Awu Nkhosi Nkulunkulu, kutawute kube nini uvumela kutsi bubi lobunjena kanye nekungakholwa kube semkhatsini walabantfu na? Awu Nkhosi, unganginika yini emandla, kute ngikwati kutsi ngibubeketelele butsakatsaka bami. Ngoba ngibutsakatsaka, futsi bubi lobunje emkhatsini walabantfu bungivisa buhlungu emphefumulweni wami.",
                "31": "Awu Nkhosi, inhlitiyo yami iyadzabuka kakhulu; ungawudvudvuta umphefumulo wami kuKhristu. Awu Nkhosi unganginika kutsi ngibe nemandla, kute ngititfwale ngekubeketela leti tinhlupheko letitawuta kimi, ngenca yebubi balabantfu.",
                "32": "Awu Nkhosi, ungawudvudvuta umphefumulo wami, futsi ungiphe imphumelelo, futsi ngalokunjalo nalaba lengisebenta nabo labanami—yebo, Amoni, na-Aroni, na-Omneri, kanjalo na-Amulekhi naZeziromu, kanjalo nemadvodzana ami lamabili—yebo, nabo bonkhe laba ungabadvudvuta, Awu Nkhosi. Yebo, ungayidvudvuta imiphefumulo yabo kuKhristu.",
                "33": "Ungabavumela kutsi babe nemandla, kute batetfwale tinhlupheko tabo letiyawufika kubo ngenca yebubi balabantfu.",
                "34": "Awu Nkhosi, ungavuma kutsi sibe nemphumelelo ekubaletseni futsi kuwe kuKhristu.",
                "35": "Buka, Awu Nkhosi, imiphefumulo yabo iligugu, futsi labaningi babo babomnaketfu; ngako-ke, sinike, Awu Nkhosi, emandla kanye nenhlakanipho kute siletse laba, bomnaketfu, kuwe futsi.",
                "36": "Manje kwenteka kutsi ngesikhatsi Alima asawashito lamavi, wabeka tandla takhe etikwabobonkhe labo labebanaye. Buka, ngesikhatsi abeka tandla takhe etikwabo, bagcwaliswa ngaMoya loNgcwele.",
                "37": "Emvakwaloko batehlukanisa lomunye kulomunye, bangakhatsateki kutsi batodlani, noma batonatsani, noma batogcokani",
                "38": "Futsi iNkhosi yabaniketa kutsi bangalambi, nekutsi bangomi; yaphindze yabanika emandla, kute bangabi nanoma nguluphi luhlobo lwetinhlupheko, ngaphandle kwekutsi tenganywe enjabulweni yaKhristu. Manje loku kwaba ngekwemthandazo wa-Alima; futsi loku kungenca yekutsi wathandaza ngelukholo."
            },
            "32": {
                "1": "Futsi kwenteka kutsi bahamba, bacala kushumayela livi laNkulunkulu kubantfu, bangena emasinagogeni abo, kanye nasetindlini tabo; yebo, balishumayela livi ngisho nasemigwacweni yabo.",
                "2": "Futsi kwenteka kutsi emvakwekusebenta kamatima emkhatsini wabo, bacala baba nemphumelelo emkhatsini wesigaba sebantfu labamphofu; ngoba buka, bebakhishelwa ngaphandle kwemasinagoge ngenca yekuguga kwetingubo tabo—",
                "3": "Ngako-ke bebangakavumeleki kutsi bangene emasinagogeni abo kute bakhonte Nkulunkulu, batsatfwa ngekutsi bangcolile; ngako-ke bebamphofu; yebo, bebatsatfwa bomnakabo ngekutsi batintfo letingasilutfo; ngako-ke bebamphofu ngekwetintfo telive; ngetulu kwaloko bebamphofu etinhlitiyweni.",
                "4": "Manje, ngesikhatsi Alima afundzisa futsi akhuluma kubantfu etikweligcuma I-Onayida, kwefika sicuku lesikhulu kuye lokwakungibo labo lebesikhuluma ngabo, labebamphofu etinhlitiyweni, ngenca yebumphofu babo ngekwetintfo telive.",
                "5": "Beta ku-Alima; futsi loyo lobekaphambili kubo watsi kuye: Buka, yini labangayenta labomnaketfu, ngoba badzelelwa bantfu bonkhe ngenca yebumphofu babo, yebo, futsi ikakhulukati baphristi betfu; ngoba basikhiphele ngaphandle kumasinagoge etfu lesasebenta matima kuwakha ngetandla tetfu lucobo; basikhiphele ngephandle ngenca yebumphofu betfu lobukhulu; futsi asinandzawo yekukhontela Nkulunkulu wetfu; buka, kufanele sentenjani na?",
                "6": "Manje ngesikhatsi Alima akuva loku, wamgucula, buso bakhe ngekushesha babuka kuye ngco, futsi wambuka ngenjabulo lenkhulu; ngoba wabona kutsi tinhlupheko tabo tasetibente kutsi batitfobe ngempela, nekutsi bese balungele kuliva livi.",
                "7": "Ngako-ke akatange asasho lutfo kulesinye sicuku, kodvwa welulela phambili sandla sakhe, wakhala kulabo labekababona, labebadzabuke ngekweliciniso ngekona, watsi kubo:",
                "8": "Ngiyabona kutsi nitfobile ngenhlitiyo; futsi uma kunjalo, nibusisiwe.",
                "9": "Bukani umnakenu utsite, Kufanele sentenjani na?—ngoba sikhishelwe ngaphandle kwemasinagoge etfu, kute singakwati kukhonta Nkulunkulu wetfu.",
                "10": "Bukani ngitsi kini, nicabanga kutsi aninakumkhonta Nkulunkulu ngaphandle kwekutsi kube semasinagogeni enu kuphela na?",
                "11": "Futsi ngetulu kwaloko, ngitawunibuta kutsi, nicabanga kutsi akukafaneli nikhonte Nkulunkulu kuphela kanye ngelisontfo na?",
                "12": "Ngitsi kini, kuhle kutsi nikhishelwe ngaphandle kwemasinagoge enu, kute nititfobe, futsi kute nifundze kuhlakanipha; ngoba kudzingekile kutsi nifundze kuhlakanipha; ngoba kungenca yekutsi nikhishelwe ngaphandle, nekutsi nidzelelwe bomnakenu ngenca yebumphofu benu lobukhulu, kutsi niholelwe ekutseni nitfobeke ngetinhlitiyo; ngoba ngenca yesimo niholelwe ekutseni nititfobe.",
                "13": "Manje, ngenca yekutsi niphocelelekile kutsi nititfobe nibusisiwe; ngoba umuntfu ngalesinye sikhatsi, uma aphocelelekile kutsi atitfobe, uyaye afune kuphendvuka; manje ngalokucinisekile, loyo lophendvukako uyawutfola umusa; futsi loyo lotfola umusa abeketele kute kube sekugcineni nguye loyo loyawusindziswa.",
                "14": "Manje, njengoba ngishito kini, kutsi ngenca yekutsi niphocelelekile kutsi nititfobe nibusisiwe, ngabe anicabangi yini kutsi babusisiwe kakhulu labo labatitfoba ngeliciniso ngenca yelivi na?",
                "15": "Yebo, loyo lotitfoba ngeliciniso, aphendvuke etonweni takhe, abeketele kute kube sekugcineni, nguye loyo loyawubusiswa—yebo, ubusiswe kakhulu kunalabo labaphocelelekile kutsi batitfobe ngenca yebumphofu babo lobukhulu.",
                "16": "Ngako-ke, babusisiwe labo labatitfobako ngaphandle kwekuphocelelwa kutsi batfobe; noma-ke, ngalokungiko, ngalamanye emagama, ubusisiwe loyo lokholelwa evini laNkulunkulu, abhajatiswe ngaphandle kwekuba nenhlitiyo lelukhuni, yebo, ngaphandle kwekuholeleka ekutseni alati livi, noma baphoceleleke kutsi bati, ngaphambi kwekutsi bakholwe.",
                "17": "Yebo, baningi labatsi: Uma ungasikhombisa sibonakaliso lesivela ezulwini, ngaloko siyawukwati ngeliciniso; ngaloko siyawukholwa.",
                "18": "Manje ngiyabuta, ngabe loku lukholo na? Bukani, ngitsi kini, Cha; ngoba uma umuntfu ayati intfo akanasidzingo sekukholwa, ngoba uyayati.",
                "19": "Manje, ucalekiswe kanganani loyo loyatiko intsandvo yaNkulunkulu kodvwa angayenti, kunaloyo lokholwako kuphela, noma kuphela abe nesizatfu sekukholwa, bese uwela esiphambukweni?",
                "20": "Manje kufanele nehlulele mayelana nalentfo. Bukani, ngitsi kini, kunjalo kulesinye simo njengoba kunjalo nakulesinye; futsi kuyawuba njalo kuwo wonkhe umuntfu ngekwemsebenti wakhe.",
                "21": "Manje njengoba ngishito mayelana nelukholo—lukholo akusiko kutsi ube nelwati loluphelele lwetintfo; ngako-ke uma unelukholo unelitsemba letintfo letingabonakali, letiliciniso.",
                "22": "Manje, bukani, ngitsi kini, ngifuna kutsi nikhumbule, kutsi Nkulunkulu unemusa kubo bonkhe labo labakholwa egameni lakhe; ngako-ke unesifiso, kwekucala nje, sekutsi nikholwe, yebo, ngisho nakulo livi lakhe.",
                "23": "Manje, wembula livi lakhe ngetingilosi kubantfu, yebo, hhayi kuphela kubesilisa kodvwa nakubesifazane ngalokunjalo. Manje loku akusiko konkhe; bantfwana labancane banawo emavi lanikwe bona tikhatsi letiningi, atfobisa labahlakaniphile kanye nalabafundzile.",
                "24": "Manje, bomnaketfu labatsandzekako, njengoba ninesifiso sekwati kimi kutsi kufanele nentenjani ngoba niyahlushwa futsi nikhishelwa ngaphandle—manje angifuni kutsi nicabange kutsi ngicondze kunehlulela kuphela ngaloko lokuliciniso—",
                "25": "Ngoba angikacondzi kutsi nonkhe niphocelelekile kutsi nititfobe; ngoba ngempela ngiyakholwa kutsi kukhona labanye emkhatsini wenu labangatitfoba, noma ngabe bangaba kusiphi simo.",
                "26": "Manje, njengoba ngishito mayelana nelukholo—kutsi bekungasilo lwati loluphelele—kanjalo nangemavi ami. Angeke nikwati ngekweliciniso kwawo kwekucala, ngalokuphelele, njengoba nelukholo kungasilo lwati loluphelele.",
                "27": "Kodvwa bukani, uma ningavuka futsi nivusetele lwati lwenu, nekuwalinga emavi ami, futsi nisebentise inshwanyana lencane yelukholo, yebo, ngisho noma ungeke wente ngetulu kwekutsi ube nesifiso nje kuphela sekukhohlwa, yenta lesifiso sisebente kuwe, ute ukholwe ngendlela longaniketa ngayo indzawo yencenye nje yemavi ami.",
                "28": "Manje, sitawucatsanisa livi nenhlanyelo. Manje, uma niniketa indzawo, kutsi inhlanyelo ihlanyelwe etinhlitiyweni tenu, buka, uma kuyinhlanyelo yeliciniso, noma kuyinhlanyelo lenhle, uma ningayilahli ngaphandle ngekungakholwa kwenu, kute nale Moya weNkhosi, buka, iyocala ikhukhumuke ngekhatsi kwetifuba tenu; futsi uma seniyiva lemizwa yekukhukhumuka, niyawucala nitsi ngekhatsi kwenu—Kufanele kutsi lena yinhlanyelo lenhle, noma kutsi lelivi lihle, ngoba selicala kuwukhulisa umphefumulo wami; yebo, selicala kukhanyisa kucondza kwami, yebo, selicala kutsi libe mnandzi kimi.",
                "29": "Manje buka, ngabe loku angeke yini kulikhulise lukholo lwenu na? Ngitsi kini, Yebo; noma kunjalo alukakhuli kutsi lube lwati loluphelele.",
                "30": "Kodvwa bukani, ngesikhatsi inhlanyelo seyikhukhumuka, seyichuma, futsi seyicala kukhula, uma kunjalo kufanele nitsi lenhlanyelo yinhle; ngoba buka seyiyakhukhumuka, seyiyachuma, futsi seyicala kukhula. Manje, bukani, ngabe loku akutulicinisa yini lukholo lwenu na? Yebo, kutawulicinisa lukholo lwenu: ngoba nitawutsi ngiyati kutsi lena yinhlanyelo lenhle; ngoba buka iyachuma futsi seyicala kukhula.",
                "31": "Manje, bukani, ngabe ninaso yini siciniseko sekutsi lena yinhlanyelo lenhle na? Ngitsi kini, Yebo; ngoba yonkhe inhlanyelo ikhipha loko lokufana nayo.",
                "32": "Ngako-ke, uma inhlanyelo ikhula yinhle, kodvwa uma ingakhuli, buka ayiyinhle, ngako-ke ilahlwa ngaphandle.",
                "33": "Manje, bukani, ngoba senitamile kulinga, futsi nayihlanyela inhlanyelo, seyiyakhukhumuka seyiyachuma, futsi seyicala kukhula, kufanele nati kutsi lenhlanyelo yinhle.",
                "34": "Manje, bukani, ngabe lwati lwenu seluphelele na? Yebo, lwati lwenu seluphelele kuleyontfo, futsi lukholo lwenu luselele; loku ngenca yekutsi niyati, ngoba niyati kutsi livi liyikhukhumukisile imiphefumulo yenu, futsi ngetulu kwaloko niyati kutsi lichumile, nekutsi kucondza kwenu kucala kukhanya, futsi nengcondco yenu seyicala kuvuleka.",
                "35": "Awu uma, kunjalo-ke, ngabe loku akusilo yini liciniso na? Ngitsi kini, Yebo, ngoba kukukhanya; futsi noma ngabe yini lekukhanya, yinhle, ngenca yekutsi iyabonakala, ngako-ke kufanele nati kutsi yinhle; manje bukani, emvakwekutsi senikuvile loku kukhanya ngabe lwati lwenu seluphelele na?",
                "36": "Bukani ngitsi kini; futsi akukafaneli nilubeke eceleni lukholo lwenu, ngoba nisebentise lukholo lwenu kuphela kuhlanyela lenhlanyelo kute netame kulinga kute nati kutsi lenhlanyelo yinhle yini.",
                "37": "Futsi bukani, ngesikhatsi sihlahla sesicala sikhula, nitawutsi: asisondle ngekusinakekela lokukhulu, kute sitfole imphandze, kute sikhule siye etulu, futsi sisitselele titselo. Manje bukani, uma nisondla ngekusinakekela lokukhulu sitawutfola imphandze, sikhule siye etulu, sitsele sitselo.",
                "38": "Kodvwa uma ningasinaki sihlahla, futsi ningacabangi nangekondliwa kwaso, Bukani angeke siyitfole imphandze; uma kushisa kwelilanga sekufika kusishisa, ngenca yekutsi asinamphandze siyabuna, futsi niyasisiphula nisilahle ngaphandle.",
                "39": "Manje, loku akusiko kutsi kungenca yekutsi inhlanyelo beyingasiyo lenhle, noma ngoba sitselo saso singatukutsandzeka; kodvwa kungenca yekutsi umhlabatsi wenu ulugadvule, futsi anisondli lesi sihlahla, ngako-ke aninakutfola sitselo saso.",
                "40": "Ngako-ke, uma ningalondli livi, nibuke phambili ngeliso lekukholwa esitselweni salo, aniyukwati nanini kukha sitselo sesihlahla sekuphila.",
                "41": "Kodvwa uma nitawulondla livi, yebo, nisondle sihlahla ngesikhatsi sesicala kukhula, ngelukholo lwenu ngekukhutsala lokukhulu, kanye nangekubeketela, nibuke phambili esitselweni salo, liyawuba nemphandze; futsi buka liyawuba sihlahla lesiyawukhula siye etulu sibe kuphila lokuphakadze.",
                "42": "Futsi ngenca yekukhutsala kwenu kanye nelukholo lwenu nekubeketela kwenu kutsi nilondle livi, kute litfole imphandze kini, buka, emvakwesikhashana nje niyawusikha sitselo salo, lesiligugu lelikhulu, lesinongotela ngetulu kwako konkhe kunongotela, nalesimhlophe ngetulu kwako konkhe lokumhlophe, yebo, nalesimsulwa ngetulu kwako konkhe lokumsulwa; futsi niyawutitika ngalesi sitselo nite nineliseke, kute ningabe nisalamba, noma nome.",
                "43": "Ngaleso sikhatsi, bomnaketfu, niyawuvuna umphumela welukholo lwenu, nekukhutsala kwenu, nekubeketela, kanye nekumela bulukhuni, nilindze sihlahla kutsi sinivetele sitselo."
            },
            "33": {
                "1": "Manje emvakwekutsi Alima sekawakhulumile lamavi, batfumela kuye banesifiso sekwati kutsi ngabe kumele bakholwe Nkulunkulu munye yini, kute batfole lesi sitselo labekakhulume ngaso, noma kutsi bangayihlanyela kanjani inhlanyelo, noma livi lelo labekakhulume ngalo, labekatse kumele lihlanyelwe etinhlitiyweni tabo; noma bangacala kanjani kusebentisa lukholo lwabo.",
                "2": "Alima watsi kubo: Bukani, nitsite anikwati kukhonta Nkulunkulu wenu ngoba niyacoshwa emasinagogeni enu. Kodvwa bukani, ngitsi kini, uma nicabanga kutsi aninakuvunyelwa kukhonta Nkulunkulu, nenta siphosiso lesikhulu, futsi kufanele niphenye imibhalo lengcwele; uma nicabanga kutsi ngiyo lenifundzise loku, aniyicondzi",
                "3": "Niyakhumbula nifundza loko Zenoshi, umphrofethi wasendvulo, lakusho mayelana nekuthandaza noma kukhonta na?",
                "4": "Ngoba watsi: Unesihawu, Awu Nkulunkulu, ngoba uwuvile umthandazo wami, noma bengisehlane; yebo, waba nesihawu ngesikhatsi ngithandaza mayelana nalabo labebatitsa tami, futsi wabaguculela kimi.",
                "5": "Yebo, Awu Nkulunkulu, waba nesihawu kimi ngesikhatsi ngikhala kuwe ngisensimini yami; ngesikhatsi ngikhala kuwe emthandazweni wami, wangiva.",
                "6": "Ngetulu kwaloko, Awu Nkulunkulu, ngesikhatsi ngiya endlini yami wangiva emthandazweni wami.",
                "7": "Ngesikhatsi ngiya egumbini lami, Awu Nkhosi, ngithandaza kuwe, wangiva.",
                "8": "Yebo, unesihawu kubantfwana bakho uma bakhala kuwe, kutsi baviwe nguwe hhayi bantfu, futsi utawubeva.",
                "9": "Yebo, Awu Nkulunkulu, ube nesihawu kimi, wakuva kukhala kwami emkhatsini wemabandla akho.",
                "10": "Yebo, ngetulu kwaloko ungivile ngesikhatsi ngikhala ngikhishelwe ngephandle phindze ngihlekwa titsa tami; yebo, wakuva kukhala kwami, watitfukutselisa titsa tami, wativakashela ngentfukutselo yakho ngembubhiso losheshako.",
                "11": "Wangiva ngenca yetinhlupheko tami kanye nekwetsembeka kwami; futsi kungenca yeNdvodzana yakho kutsi ube nesihawu ngalendlela kimi, ngako-ke ngitawukhala kuwe kuto tonkhe tinhlupheko tami, ngoba kujabula kwami kukuwe; ngoba wena utisusile tehlulelo takho kimi, ngenca yeNdvodzana yakho.",
                "12": "Manje Alima watsi kubo: Niyayikholwa yini leyo mibhalo lengcwele leyabhalwa ngulabo basendvulo na?",
                "13": "Bukani, uma niyikholwa, kumele nikukholwe lokwashiwo nguZenoshe; ngoba, bukani watsi: Utisusile tehlulelo takho ngenca yeNdvodzana yakho.",
                "14": "Manje bukani, bomnaketfu, ngitawunibuta kutsi niyifundzile yini imibhalo lengcwele na? Uma niyifundzile, kungani ningakholelwa kuyo iNdvodzana yaNkulunkulu na?",
                "15": "Ngoba akukabhalwa kutsi nguZenoshe kuphela lowakhuluma ngaletintfo, kodvwa naZenokhi ngalokunjalo naye wakhuluma ngaleti tintfo—",
                "16": "Ngoba bukani, watsi: Ubatfukutselele, Awu Nkhosi, labantfu, ngenca yekutsi abafuni kuwucondza umusa wakho lobanike wona ngenca yeNdvodzana yakho.",
                "17": "Manje, bomnaketfu, niyabona kutsi umphrofethi wesibili wasendvulo ufakazile ngeNdvodzana yaNkulunkulu, futsi ngenca yekutsi bantfu bebangafuni kuwacondza lamavi akhe bamgcoba ngematje wate wafa.",
                "18": "Kodvwa bukani, loku akusiko konkhe; laba akusibo kuphela labakhulumile mayelana neNdvodzana yaNkulunkulu.",
                "19": "Bukani, wakhuluma ngayo naMosi; yebo, futsi bukani luphawu lwaphakanyiswa ehlane, kutsi loyo loyawulubuka angaphila. Labaningi babuka baphila.",
                "20": "Kodvwa bambalwa labayicondza inchazelo yaleti tintfo, futsi loku kwakungenca yebulukhuni betinhlitiyo tabo. Kodvwa bebabaningi labebalukhuni kakhulu kangangekutsi abafunanga kubuka, ngako-ke bafa. Manje sizatfu sekutsi bangabuki kungoba bebangakholwa kutsi lwalungabaphilisa.",
                "21": "Awu bomnaketfu, uma beningaphiliswa kubuka nje ngemehlo enu kute niphile, beningeke yini nibuke ngekushesha na, noma beningamane nitente lukhuni tinhlitiyo tenu ngekungakholwa na, futsi nivilaphe, kutsi ningabuka ngemehlo enu, kute nife na?",
                "22": "Uma kunjalo, sicalekiso siyawufika etikwenu; kodvwa uma kungenjalo, phonsani emehlo enu ngala nangala nicale kukholwa kuyo iNdvodzana yaNkulunkulu, kutsi itawufika itawuhlenga bantfu bayo, nekutsi iyawuhlupheka iphindze ife kute ihlawulele tono tabo; nekutsi iyawuphindze ivuke kulabafile, lokuyawufeza kuvuka, kute bonkhe bantfu beme phambi kwayo, kute behlulelwe ngelusuku lwekugcina kanye nelekwehlulela, ngekwemisebenti yabo.",
                "23": "Manje, bomnaketfu, ngifisa kutsi nilihlanyele lelivi etinhlitiyweni tenu, ngesikhatsi selicala kukhukhumuka londleni ngelukholo lwenu. Bukani, litawuba sihlahla, lesiyawukhula kini sibe kuphila lokuphakadze. Shengatsi ngaleso sikhatsi Nkulunkulu anganinika kutsi imitfwalo yenu ibe melula, ngenjabulo yeNdvodzana yakhe. Futsi konkhe loko ningakwenta uma nje nitsandza. Amen."
            },
            "34": {
                "1": "Manje kwenteka kutsi emvakwekutsi Alima sekawakhulumile lamavi kubo wahlala phansi emhlabatsini, Amulekhi wasukuma wacala kubafundzisa, watsi:",
                "2": "Bomnaketfu, ngicabanga kutsi ngeke kwenteke kutsi ningabi nelwati lwaleti tintfo lokukhulunywe ngato mayelana nekuta kwaKhristu, lesifundzisa ngaye kutsi uyiNdvodzana yaNkulunkulu; yebo, ngiyati kutsi leti tintfo tafundziswa kini kaningi ngaphambi kwekuhlubuka kwenu emkhatsini wetfu.",
                "3": "Futsi njengoba nibe nesifiso sekutsi umnaketfu lotsandzekako anikhombise kutsi kumele nenteni, ngenca yetinhlupheko tenu; ukhulumile ngandlela tsite kini kulungiselela tingcondvo tenu; yebo, unincusele elukholweni kanye nasekubeketeleni—",
                "4": "Yebo, nekutsi nibe nelukholo lolukhulu kakhulu kangangekutsi nite nihlanyele livi etinhlitiyweni tenu, kute netame kulinga buhle balo.",
                "5": "Futsi sibonile kutsi umbuto lomkhulu losetingcodvweni tenu ngewekutsi ngabe livi likuyo iNdvodzana yaNkulunkulu, noma ngabe akuyuba khona Khristu na.",
                "6": "Futsi niphindze nabona kutsi umnaketfu unibonisile, kaningi, kutsi livi lensindziso likuKhristu.",
                "7": "Umnaketfu ucaphune emavini aZenoshe, kutsi kuhlengwa kuta ngeNdvodzana yaNkulunkulu, ngalokunjalo nasemavini aZenokhi; uphindze wacaphuna kuMosi, kubonisa kutsi letintfo tiliciniso.",
                "8": "Manje, bukani, ngitawufakaza kini ngekwami kutsi letintfo tiliciniso. Bukani, ngitsi kini, ngiyati kutsi Khristu uyawufika emkhatsini webantfwana bebantfu, kutotfwala tiphambuko tebantfu bakhe, nekutsi uyawuhlawulela tono temhlaba; ngoba iNkhosi Nkulunkulu ikukhulumile loku.",
                "9": "Ngoba kufanele kutsi inhlawulo yentiwe; ngoba ngekwelisu lelikhulu laNkulunkulu waPhakadze kufanele kube khona inhlawulo leyentiwako, kungenjalo lonkhe luntfu kufanele ngalokungenakuvimbeleka lushabalale; yebo, bonkhe balukhuni; yebo bonkhe bawile baphindze balahlekile, futsi kufanele bashabalale ngaphandle kwekutsi kube ngekwenhlawulo lokufanele kutsi yentiwe.",
                "10": "Ngoba kufanele kutsi kube khona umhlatjelo lomkhulu newekugcina; yebo, hhayi umhlatjelo wemuntfu, noma wesilwane, noma wanoma nguluphi luhlobo lwenyoni; ngoba akuyuba ngumhlatjelo wemuntfu; kodvwa kufanele kube ngumhlatjelo longenakuphela futsi waphakadze.",
                "11": "Manje kute namunye umuntfu longanikela ngengati yakhe lucobo lengahlawulela tono talomunye. Manje, uma umuntfu abulala, buka ngabe umtsetfo wetfu, lolungile, ungayitsatsa yini imphilo yemnakabo na? Ngitsi kini, Cha.",
                "12": "Kodvwa umtsetfo ufuna imphilo yakhe loyo lobulele; ngako-ke angeke kubekhona intfo lengaba ngephansi kwenhlawulo lengapheli leyowenela tono temhlaba.",
                "13": "Ngako-ke, kufanele kutsi kube khona umhlatjelo lomkhulu newekugcina, futsi uma kunjalo kuyawuba khona, noma kufanele kutsi kube khona, kuphela kwekucitsa ingati; uma kunjalo umtsetfo waMosi uyawube sewuyagcwaliseka; yebo; wonkhe uyawugcwaliseka, onkhe emaganyana nemacashatana, futsi kute nakunye lokuyawube kungakagcwaliseki.",
                "14": "Buka, loku kuyinchazelo yawo wonkhe umtsetfo, konkhe nalokuncane kanganani kukhomba kulowo mhlatjelo lomkhulu kanye newekugcina; lowo mhlatjelo lomkhulu kanye newekugcina utawuba yiNdvodzana yaNkulunkulu, yebo, longapheli futsi newaphakadze.",
                "15": "Ngaleyondlela iyawuletsa insindziso kubo bonkhe labayawukholwa egameni layo; loko kuyinjongo yalomhlatjelo wekugcina, kuletsa bubele, lobehlula kulunga, futsi lobuveta indlela kubantfu kute babe nelukholo ngalokwanele kute baphendvuke.",
                "16": "Ngaleyondlela umusa ungatenelisa tidzingo tekulunga, futsi ubatungelete ngemikhono yekuphepha, kutsi loyo longalusebentisi lukholo kute aphendvuke uba ngaphansi kwawo wonkhe umtsetfo wetidzingo tekulunga; ngako-ke lisu lelikhulu nelaphakadze lekuhlengwa liletfwa kuloyo kuphela lonelukholo kute aphendvuke.",
                "17": "Ngako-ke shengatsi Nkulunkulu angavuma, bomnaketfu, kutsi nicale kusebentisa lukholo lwenu nite niphendvuke, kutsi nicale kubita ligama lakhe lelingcwele, kute abe nemusa kini;",
                "18": "Yebo, khalelani umusa kuye, ngoba unemandla ekusindzisa.",
                "19": "Yebo, titfobeni, futsi nichubeke nekuthandaza kuye.",
                "20": "Khalani kuye uma nisemasimini enu, yebo, ngetulu kwayo yonkhe imihlambi yenu.",
                "21": "Khalani kuye etindlini tenu, yebo, ngetulu kwemindeni yenu yonkhe, ekuseni, emini, kanye nantsambama.",
                "22": "Yebo, khalani kuye ngalokumelene nemandla etitsa tenu.",
                "23": "Yebo, khalani kuye ngalokumelene nadeveli, lositsa sako konkhe kulunga.",
                "24": "Khalani kuye ngetulu kwetitjalo temasimu enu, kute niphumelele kuwo.",
                "25": "Khalani ngetulu kwemihlambi yemasimu enu, kute yandze.",
                "26": "Kodvwa akusiko loku kuphela; thandazani ngenshisekelo lenkhulu emagumbini enu, nasetindzaweni tenu letifihlekile, kanye nasehlane lenu.",
                "27": "Yebo, futsi uma ningakhali eNkhosini, tinhlitiyo tenu atigcwale, nichubeke nekuthandazela inhlalakahle yenu kuye, ngalokunjalo nenhlalakahle yalabo labanitungeletile.",
                "28": "Manje bukani, bomnaketfu labatsandzekako, ngitsi kini, ningacabangi kutsi nguloku kuphela; ngoba emvakwekutsi senitentile tonkhe leti tintfo, uma nicosha labeswele, kanye nalabangcunu, ningabavakasheli labagulako kanye nalabahluphekile, futsi ninikele ngetimphahla tenu, uma ninato, kulabo labadzingako—ngitsi kini, uma ningenti noma ngukuphi kwaleti tintfo, bukani, umthandazo wenu ulite, futsi awunisiti ngalutfo, futsi ninjengebatentisi labaluphikako lukholo.",
                "29": "Ngako-ke, uma ningakhumbuli kutsi nibe nelutsandvo, nifana nelinyela, lelilahlwa bacwengi (ngoba alisenamsebenti) futsi linyatselwa ngaphansi kwetinyawo tebantfu.",
                "30": "Manje, bomnaketfu, ngifuna kutsi, emvakwekutsi senitfole bofakazi labaningi kangaka, nibonile kutsi imibhalo lengcwele iyafakaza ngaleti tintfo, wotani ngaphambili niletse titselo kute niphendvuke.",
                "31": "Yebo, ngifisa shengatsi beningeta ngaphambili ningabe nisatenta lukhuni tinhlitiyo tenu; ngoba bukani, manje sengiso sikhatsi kanye nelusuku lwekusindziswa kwenu, ngako-ke, uma nitawuphendvuka futsi ningatenti lukhuni tinhlitiyo tenu, khona madvute nje lisu lelikhulu lekuhlengwa litawutiswa kini.",
                "32": "Ngoba bukani, lemphilo lena isikhatsi sekutsi bantfu batilungiselele kutsi bahlangane naNkulunkulu; yebo, bukani lusuku lwalemphilo lulusuku lwebantfu kutsi bente imisebenti yabo.",
                "33": "Manje, njengoba ngishito kini ngaphambilini, njengoba nibe nabofakazi labaningi kangaka, ngako-ke, ngiyanincenga kutsi ningaluhlehlisi lusuku lwekuphendvuka kwenu kute kube sekugcineni; ngoba emvakwalolu lusuku lwalemphilo, lesinikwe lona kutsi silungiselele liphakadze, bukani, uma singasenti ncono sikhatsi setfu sikulemphilo, emvakwaloko kufika busuku bebumnyama lapho kungeke kusaba khona umsebenti lowentiwako.",
                "34": "Angeke nitsi, uma seniletfwa kuleso simo lesibi, kutsi ngitawuphendvuka, ngitawubuyela kuNkulunkulu wami. Cha, angeke nikusho loku; ngoba lowo moya lophetse imitimba yenu ngesikhatsi seniphuma kulemphilo, lowo moya utawuba nemandla ekuphatsa umtimba wakho kulowo mhlaba waphakadze.",
                "35": "Ngoba bukani, uma niluhlehlisile lusuku lwenu lwekuphendvuka kute kube sekufeni, bukani, seningaphansi kwemoya wadeveli, uyanibopha nibe ngebakhe; ngako-ke, Moya weNkhosi uyobe sewusukile kini, awusenandzawo kini, develi sewunemandla onkhe ngetulu kwenu; futsi lesi simo sekugcina salababi.",
                "36": "Futsi loku ngiyakwati, ngoba iNkhosi ishito kutsi ayihlali emathempelini langasingcwele, kodvwa ihlala etinhlitiyweni talabalungile; yebo, iphindze yasho kutsi labalungile bayawuhlala phansi embusweni wayo, bangabe basaphuma; kodvwa tingubo tabo tihlantwe tibe mhlophe ngengati yeMvana.",
                "37": "Manje, bomnaketfu labatsandzekako, ngifisa kutsi nitikhumbule letintfo, futsi kumele nisebentele insindziso yenu ngekwesaba phambi kwaNkulunkulu, ningabe nisakuphika kuta kwaKhristu.",
                "38": "Nekutsi ningabe nisaphikisana naMoya loNgcwele nanini, kodvwa niwemukele, futsi nitsatse libito laKhristu nibitwe ngaye; nititfobe naselutfulini, nimkhonte Nkulunkulu, noma ngabe ngukuphi lapho ningaba khona, ngemoya kanye nangeliciniso; futsi nihlale ngekubonga tinsuku tonkhe, ngemusa lomningi kanye netibusiso laninika tona.",
                "39": "Yebo, futsi ngiyaphindza ngiyanincusa, bomnaketfu, kutsi nicaphele kutsi nithandaze njalonjalo, kute ningaholelwa khashane tilingo tadeveli, kute anganehluli, kute ningabi ngulabangephansi kwakhe ngelusuku lwekugcina; ngoba bukani, akaniniki umvuzo walutfo loluhle.",
                "40": "Manje bomnaketfu labatsandzekako, ngiyanincusa kutsi nibe nekubeketela, futsi nekutsi nibeketelele lonkhe luhlobo lwetinhlupheko, nekutsi ningabetfuki labo labaniphonsa ngaphandle ngenca yebumphofu benu lobukhulu, hleze nibe toni njengabo.",
                "41": "Kodvwa kutsi nibe nekubeketela, nibeketelele leto tinhlupheko, ngelitsemba lelicinile lekutsi ngalolunye lusuku niyawuphumula kuto tonkhe tinhlupheko tenu."
            },
            "35": {
                "1": "Manje kwenteka kutsi emvakwekutsi Amulekhi sekacedzile kukhuluma lamavi, basishiya sicuku futsi babuyela eveni laseJeshoni",
                "2": "Yebo, nabo bonkhe labanye bekahamba nabo, emvakwekutsi sebalishumayele livi kumaZoramu, nabo babuyela eveni laseJeshoni.",
                "3": "Futsi kwenteka kutsi emvakwekutsi liningi lemaZoramu lebelatiwa selike lahlangana ndzawonye mayelana nemavi lebekashunyayelwe kubo, latfukutsela ngenca yelivi, ngoba labucedza bucili babo; ngako-ke abafunanga kuwalalela emavi.",
                "4": "Futsi batfumela phindze bagcogcela bonkhe bantfu ndzawonye kulo lonkhe live, babonisana nabo mayelana nalawo mavi lebekakhulunyiwe.",
                "5": "Manje babusi babo kanye nebaphristi babo kanye nebafundzisi babo ababatisanga bantfu mayelana netifiso tabo; ngako-ke batitfolela ngansense imibono yebantfu.",
                "6": "Futsi kwenteka kutsi emvakwekutsi sebayitfolile imibono yabo bonkhe bantfu, labo labebawatsandza lawomavi lebekakhulunywe ngu-Alima kanye nabomnakabo bacoshwa bakhishelwa ngaphandle kwelive; bebabaningi; futsi ngetulu kwaloko bawelela eveni laseJeshoni.",
                "7": "Futsi kwenteka kutsi Alima kanye nabomnakabo babafundzisa.",
                "8": "Manje bantfu bemaZoramu babatfukutselela bantfu baka-Amoni labebaseJeshoni, futsi umbusi lomkhulu wemaZoramu, angumuntfu lomubi kakhulu, watfumela kubantfu baka-Amoni afuna kutsi babacoshe babakhiphele ngaphandle kwelive bonkhe labo labebabalekele eveni labo.",
                "9": "Futsi wabasabisa ngalokuningi kubasongela ngalokumelene nabo. Manje bantfu baka-Amoni abawesabanga emavi abo; ngako-ke abatange babacoshe, kodvwa babemukela bonkhe labamphofu bemaZoramu labeta kubo; babondla, babembatsisa, baphindze babaniketa imihlaba kutsi ibe ngemafa abo; babasita nangekwetidzingo tabo.",
                "10": "Manje loku ngempela kwawaphehla emaZoramu kutsi abatfukutselele bantfu baka-Amoni, acala kuhlangana nemaLamani futsi bawaphehla nawo kutsi abatfukutselele.",
                "11": "Ngaleyondlela emaZoramu kanye nemaLamani acala kwenta emalungiselelo emphi kutsi alwe nebantfu baka-Amoni, ngalokunjalo nemaNefi.",
                "12": "Waphela ngaleyondlela-ke umnyaka welishumi nesikhombisa wekubusa kwebehluleli ngetulu kwebantfu baNefi.",
                "13": "Futsi bantfu baka-Amoni besuka baphuma eveni laseJeshoni, bawelela eveni laseMelekhi, banika emabutfo emaNefi indzawo leseveni laseJeshoni, kute alwe nemabutfo emaLamani kanye nemabutfo emaZoramu; ngaleyondlela yacala imphi emkhatsini wemaLamani kanye nemaNefi, ngemnyaka welishumi nesiphohlongo wekubusa kwebehluleli; futsi lomlandvo wetimphi tabo utonikwa emvakwaloku.",
                "14": "Alima na-Amoni, kanye nabomnakabo, ngalokunjalo nemadvodzana lamabili a-Alima babuyela eveni laseZarahemla, emvakwekutsi babe tikhali etandleni taNkulunkulu kuletsa labaningi bemaZoramu ekuphendvukeni; ngebuningi balabo labaletfwa ekuphendvukeni bacoshwa baphuma eveni labo; kodvwa banemave langemafa abo eveni laseJeshoni, batsatse tikhali kutsi bativikele, bavikele nebafati babo, nebantfwana, kanye nemave abo.",
                "15": "Manje Alima, akhatsatekile ngenca yebubi bebantfu bakhe, yebo nangetimphi, nangekucitseka kwengati, kanye nangencabano lebeyisemkhatsini wabo; sekalimemetele livi, noma sekatfumele kutsi kumenyetelwe livi, emkhatsini wabo bonkhe bantfu emadolobheni onkhe; abona kutsi tinhlitiyo tebantfu tabese ticala kutsi tibe lukhuni, nekutsi bese bacala kutsi bacansuke ngenca yekucina kwelivi, inhlitiyo yakhe yaba buhlungu kakhulu.",
                "16": "Ngako-ke, wenta kutsi emadvodzana akhe agcogcelwe ndzawonye, kute awanike onkhe ngamunye umyaleto wakhe, ngekwehlukana, mayelana netintfo letiphatselene nekulunga. Futsi sinawo umlandvo ngemiyaleto yakhe, labaniketa yona ngekwembhalo wakhe."
            },
            "36": {
                "intro": "Imiyaleto ya-Alima kundvodzana yakhe Hilamani.",
                "1": "Ndvodzana yami, phani indlebe emavi ami; ngoba ngiyafunga kuwe, kutsi uma uyawuyigcina imiyaleto yaNkulunkulu uyawuphumelela eveni.",
                "2": "Ngifuna kutsi wente njengoba ngentile, ngekukhumbula kutfunjwa kwabobabe betfu; ngoba bebasebugcilini, futsi bekute namunye lobekangabakhulula ngaphandle kwekutsi kube nguNkulunkulu wa-Abrahama, naNkulunkulu wa-Isaka, kanye naNkulunkulu waJakobe; futsi wabakhulula etinhluphekweni tabo.",
                "3": "Manje, Awu ndvodzana yami Hilamani, buka, usesebusheni bakho, ngako-ke, ngiyakuncusa kutsi shengatsi ungaweva emavi ami futsi ufundze kimi; ngoba ngiyati kutsi noma bobani labayawubeka litsemba labo kuNkulunkulu bayawusekelwa etilingweni tabo, nasetinkhatsatweni tabo, kanye nasetinhluphekweni tabo, futsi bayawuphakanyiswa ngelusuku lwekugcina.",
                "4": "Futsi angifuni kutsi ucabange kutsi ngiyatatela ngekwami—hhayi ngekwenyama kodvwa ngekwakamoya, hhayi ngekwengcondvo yasemhlabeni kodvwa ngeyaNkulunkulu.",
                "5": "Manje, buka, ngitsi kuwe, kube bengingatalwa nguNkulunkulu bengingeke ngitati letintfo; kodvwa Nkulunkulu, ngemlomo wengilosi yakhe lengcwele ungembulele, hhayi ngenca yekufaneleka kwami;",
                "6": "Ngoba ngahamba ngizulazula nemadvodzana aMosiya, sifuna kubhubhisa libandla laNkulunkulu, kodvwa buka, Nkulunkulu watfumela ingilosi yakhe lengcwele kutsi isimise endleleni.",
                "7": "Buka, yakhuluma kitsi, kwangatsi livi lekudvuma, umhlaba wonkhe watamatama ngaphansi kwetinyawo tetfu; sonkhe sawela phansi, ngoba kwesaba inkhosi kwafika kitsi.",
                "8": "Kodvwa buka, livi latsi kimi: Phakama. Ngaphakama ngasukuma ngema, ngayibona ingilosi.",
                "9": "Yatsi kimi: Uma wena ufuna ngekwakho kubulawa, ungabe usaphindza ufune kubhubhisa libandla laNkulunkulu.",
                "10": "Futsi kwenteka kutsi ngawela phansi, kwaba sikhatsi lesitinsuku letintsatfu kanye nebusuku lobutsatfu ngingakwati kuvula umlomo wami, noma ngisebentise emalunga ami.",
                "11": "Futsi ingilosi yakhuluma tintfo letiningi kimi, letaviwa bomnaketfu, kodvwa mine angitivanga ngoba ngesikhatsi ngiva lamavi atsi—Uma wena ufuna ngekwakho kubulawa, ungabe usaphindza ufune kubhubhisa libandla laNkulunkulu—ngashaywa kwesaba lokukhulu kakhulu kanye nekumangala hleze mhlawumbe ngibulawe, kangangekutsi ngawela phansi ngangabe ngiseva lutfo.",
                "12": "Kodvwa ngahlushwa buhlungu baphakadze, ngoba umphefumulo wami wakhatsateka kakhulu waphindze wahlupheka ngetono tami tonkhe.",
                "13": "Yebo, ngatikhumbula tonkhe tono tami kanye nebubi bami lengahlushwa ngabo ngebuhlungu besihogo; yebo, ngabona kutsi ngangimhlamukile Nkulunkulu wami, nekutsi ngangingayigcinanga imiyaleto yakhe lengcwele.",
                "14": "Yebo, futsi ngangibulele labaningi bebantfwana bakhe, noma-ke ngalenye indlela ngangibaholele ekubhujisweni; yebo kwephetsa nje babubukhulu bubi bami, kangangekutsi umcabango nje wekuta phambi kwaNkulunkulu wawuhlupha umphefumulo wami ngekwesaba lokungachazeki.",
                "15": "Awu, ngacabanga, kutsi ngingacoshwa futsi ngibe ngulongasekho ngekwemphefumulo kanye nangekwemtimba, kute ngingaletfwa kutsi ngime phambi kwaNkulunkulu wami, kutsi ngehlulelwe ngetento tami.",
                "16": "Futsi manje, tinsuku letintsatfu kanye nebusuku lobutsatfu ngahlushwa, nangebuhlungu bemphefumulo lojezisiwe.",
                "17": "Futsi kwenteka kutsi njengoba ngangihlushwa buhlungu, ngesikhatsi ngisakhatsatwa kukhumbula tono tami letiningi, buka, ngakhumbula futsi kutsi ngamuva babe aphrofetha kubantfu mayelana nekuta kwaJesu Khristu lotsite, iNdvodzana yaNkulunkulu, kutawuhlawulela tono temhlaba.",
                "18": "Manje, ngesikhatsi ingcondvo yami ibambelela kulomcabango, ngakhala ngekhatsi enhlitiyweni yami ngatsi: Awu Jesu, Ndvodzana yaNkulunkulu, bani nemusa kimi, mine lengisekubabeni kwenyongo, futsi ngitungeletwe ndzawotonkhe tinketane taphakadze tekufa.",
                "19": "Manje, buka, ngesikhatsi ngikucabanga loku, angitange ngisabuva buhlungu lenganginabo; yebo, angitange ngisakhatsatwa kukhumbula tono tami.",
                "20": "Awu, yeka bukhulu benjabulo, nekumangalisa kwekukhanya lengakubona; yebo, umphefumulo wami wagcwaliswa ngenjabulo leyabayinkhulu njengebuhlungu bami!",
                "21": "Yebo, ngitsi kuwe, ndvodzana yami, kute lokwakungaba kukhulu futsi kube buhlungu njengebuhlungu lenganginabo. Yebo, futsi ngiyaphindza ngitsi kuwe, ndvodzana yami, ngakulolunye luhlangotsi kute lokungaba kukhulu futsi kube mnandzi njengenjabulo lengaba nayo.",
                "22": "Yebo, ngacabanga kutsi ngabona, njengoba babe Lehi abona, Nkulunkulu ahleti esihlalweni sakhe sebukhosi, atungeletwe ticuku tetingilosi letingabaleki, tisesimeni sekuhlabela kanye nekudvumisa Nkulunkulu wato; yebo, futsi umphefumulo wami walangatelela kuba lapho.",
                "23": "Kodvwa buka, emalunga ami aphindze atfola emandla awo futsi, ngema ngetinyawo tami, ngamemeta kubantfu kutsi ngasengitelwe nguNkulunkulu.",
                "24": "Yebo, kusukela ngaleso sikhatsi kute kube ngumanje, ngisebente ngangayekeli, kute ngiletse bantfu ekuphendvukeni; kute ngibaletse kutsi beve leyo njabulo lenkhulu nami lengayiva; kute nabo ngalokunjalo batalwe nguNkulunkulu, futsi bagcwaliswe ngaMoya loNgcwele.",
                "25": "Yebo, manje buka, Awu ndvodzana yami, iNkhosi inginika injabulo lenkhulu ngalokwendlulele ngenca yetitselo tekusebenta kwami;",
                "26": "Ngoba ngenca yelivi lenginikete lona, buka, labaningi batelwe nguNkulunkulu, futsi beve njengoba nami ngivile, futsi batibonela ngewabo emehlo njengoba nami ngibonile; ngako-ke bayati ngaletintfo lengikhulume ngato, njengoba nami ngati; futsi lwati lenginalo luvela kuNkulunkulu.",
                "27": "Futsi bengisekelwe ngisetilingweni kanye nasetinkhatsatweni letitinhlobonhlobo, yebo, nakuto tonkhe tinhlobo tetinhlupheko; yebo, Nkulunkulu ungikhululile ejele, nasekuboshweni, kanye nasekufeni; yebo, ngibeka litsemba lami kuye, futsi usetawungikhulula njalo.",
                "28": "Futsi ngiyati kutsi uyawungivusa ngelusuku lwekugcina, kutsi ngihlale naye enkhatimulweni; yebo, ngitawumdvumisa ingunaphakadze, ngoba ubakhiphile bobabe betfu eGibhithe, uwagwinyile emaGibhithe eLwandle loluBovu; wabahola ngemandla akhe wabayisa eveni lesetsembiso; yebo, futsi ubakhululile ebugcilini kanye nasekutfunjweni tikhatsi ngetikhatsi.",
                "29": "Yebo, ngetulu kwaloko ubakhiphile bobabe betfu eveni laseJerusalema; futsi, ngemandla akhe langapheli, wabakhulula baphuma ebugcilini kanye nasekutfunjweni, tikhatsi ngetikhatsi kwehle kute kufike kulolusuku lwanamuhla; futsi njalo-nje ngihlala ngikhumbula kutfunjwa kwabo; yebo, nawe ngalokunjalo kumele uhlale ukukhumbula, njengoba nami ngentile, kutfunjwa kwabo.",
                "30": "Kodvwa buka, ndvodzana yami, akusiko loku kuphela; ngoba nawe kumele wati njengoba nami ngati, kutsi nangabe uyawuyigcina imiyaleto yaNkulunkulu uyawuphumelela eveni; kumele wati futsi, kutsi kangangoba ungayuyigcina imiyaleto yaNkulunkulu uyawususwa phambi kwakhe. Manje loku kungekwelivi lakhe."
            },
            "37": {
                "1": "Manje, ndvodzana yami Hilamani, ngiyakuyala kutsi utsatse lemibhalo lebengiphatsiswe yona ngekwetsenjwa.",
                "2": "Ngetulu kwaloko ngiyakuyala kutsi ugcine lombhalo walabantfu, njengoba nami ngentile, kulabongcwengcwe baNefi, futsi utigcine tonkhe letintfo lengitigcinile tingcwele, njengoba nami ngitigcinile; ngoba kungenhloso yekuhlakanipha kutsi tigcinwe.",
                "3": "Futsi labongcwengcwe belitfusi, labacuketse lemicopho, labanemibhalo lengcwele kubo, labanemlandvo wetitukulwane tabokhokho betfu, kusukela ekucaleni—",
                "4": "Buka, kwaphrofethwa bobabe betfu, kutsi kumele bagcinwe futsi bendluliswe behle kusukela etitukulwaneni kuya kulesinye, futsi bagcinwe balondvolotwe ngesandla seNkhosi baze bahambe baye kuto tonkhe tive, imindeni, tilimi, kanye nakubantfu, kute bati ngetimfihlakalo leticuketfwe kubo.",
                "5": "Manje buka, uma bagciniwe kufanele bahlale bakhatimula; yebo, batawuhlala bakhatimula; yebo, kanjalo nabo bonkhe bongcwengcwe labacuketse leyo mibhalo lengcwele.",
                "6": "Manje ungacabanga kutsi loku lengikwentako kubulima; kodvwa buka ngitsi kuwe, ngetintfo letincane naletisobala kufezeka tintfo letinkhulu; futsi emasu lamancane etikhatsini letiningi ayatitfobisa tihlakaniphi.",
                "7": "Futsi iNkhosi Nkulunkulu isebenta ngemasu kute ifeze tinhloso tayo letinkhulu netaphakadze; futsi ngemasu lamancane kakhulu iNkhosi itfobisa tihlakaniphi iphindze isindzise imiphefumulo leminingi.",
                "8": "Manje, kute kube ngumanje bekusolo kukuhlakanipha kwaNkulunkulu kutsi leti tintfo tilondvolotwe; ngoba buka, tiyivulile imicondvo yalabantfu, yebo, takholisa labaningi ngemaphutsa etindlela tabo, futsi baletfwa ekumatini Nkulunkulu wabo kute kusindziswe imiphefumulo yabo.",
                "9": "Yebo, ngitsi kuwe, kube bekungasiko ngenca yaleti tintfo leticuketfwe ngulemibhalo, lekulabongcwengcwe, Amoni kanye nabomnakabo bebangeke bakwati kutsi bakholise tinkhulungwane letiningi kangaka temaLamani ngemasiko langakalungi aboyise; yebo, lemibhalo kanye nemavi abo abaletsa ekuphendvukeni; lokusho kutsi, yabaletsa ekuyatini iNkhosi Nkulunkulu wabo, kanye nasekutseni bajabule ngaJesu Khristu uMhlengi wabo.",
                "10": "Futsi ngubani lowatiko mhlawumbe ingaba yindlela yekuletsa letiningi tinkhulungwane tabo, yebo, futsi kanjalo letiningi tinkhulungwane tabomnaketfu lababonhlokolukhuni, emaNefi, lokungumanje atente lukhuni tinhlitiyo tawo esonweni kanye nasebubini, ekumatini uMhlengi wawo na?",
                "11": "Manje leti timfihlakalo atikembulwa ngalokugcwele kimi; ngako-ke ngitawugcina lapha.",
                "12": "Futsi ngabe kwenele uma ngingatsi kuphela nje balondvolotelwe ngenhloso yekuhlakanipha, leyo nhloso leyatiwa nguNkulunkulu; ngoba yena weluleka ngekuhlakanipha kuyo yonkhe imisebenti yakhe, tindlela takhe ticondzile, futsi indlela yakhe yinye naphakadze.",
                "13": "Awu khumbula, khumbula, ndvodzana yami Hilamani, kutsi icine kanjani imiyaleto yaNkulunkulu. Watsi: Uma utawuyigcina imiyaleto yami uyawuphumelela eveni—kodvwa uma ungayigcini imiyaleto yakhe uyawususwa phambi kwakhe.",
                "14": "Manje khumbula, ndvodzana yami, kutsi Nkulunkulu utiphatsise wena ngekukwetsemba leti tintfo, letingcwele, latigcine tingcwele, futsi latawutigcina phindze atilondvolotele ngenhloso yakhe yekuhlakanipha, kute akhombise emandla akhe etitukulwaneni letitako.",
                "15": "Manje buka, ngikutjela ngemoya wekuphrofetha, kutsi uma uphambuka emiyalweni yaNkulunkulu, buka, leti tintfo letingcwele tiyawutsatfwa kuwe ngemandla aNkulunkulu, futsi uyawunikelwa kuSathane, kutsi akuhlunge njengemakhoba emoyeni.",
                "16": "Kodvwa uma ugcina imiyaleto yaNkulunkulu, futsi wente ngaletintfo letingcwele njengoba iNkhosi ikuyaletile, (ngoba kufanele uncuse eNkhosini ngato tonkhe tintfo lekufanele utente ngato) buka, kute emandla asemhlabeni noma esihogo langatitsatsa kuwe, ngoba Nkulunkulu unemandla ekugcwalisa onkhe emavi akhe.",
                "17": "Ngoba utawutigcwalisa tonkhe tetsembiso takhe layawutenta kuwe, ngoba utigcwalisile tetsembiso takhe latenta kubobabe betfu.",
                "18": "Ngoba wetsembisa kubo kutsi uyawutilondvolota letintfo atilondvolotele inhloso yakhe yekuhlakanipha, kute akhombise emandla akhe etitukulwaneni letitako.",
                "19": "Futsi manje buka, inhloso yinye sewuyigcwalisile, nasekubuyiselweni kwetinkhulungwane letiningi temaLamani ekwatini liciniso; uwakhombisile emandla akhe kubo, futsi kanjalo usetawuwakhombisa emandla akhe kubo etitukulwaneni letitako; ngako-ke tiyawulondvolotwa.",
                "20": "Ngako-ke ngiyakuyala, ndvodzana yami Hilamani, kutsi ukhutsale ekuwagcwaliseni onkhe emavi ami, futsi nekutsi ukhutsale ekugcineni imiyaleto yaNkulunkulu njengoba ibhaliwe.",
                "21": "Manje, sengitawukhuluma kuwe mayelana nalabongcwengcwe labangemashumi lamabili nakune, kutsi ubagcine, kute timfihlakalo kanye nemisebenti yebumnyama, kanye nemisebenti yabo yangansense, noma imisebenti yangansense yalabo bantfu lababhujisiwe, yembulwe kulabantfu; yebo, konkhe kubulala kwabo, nebugebengu, nekuphanga, nabo bonkhe bubi kanye netinengiso tabo, kungembulwa kulabantfu; yebo, futsi nekutsi ubalondvolote laba bahumushi.",
                "22": "Ngoba buka, iNkhosi yabona kutsi bantfu bayo bacala kusebenta ebumnyameni, yebo, basebenta kubulala ngansense kanye netinengiso; ngako-ke iNkhosi yatsi, uma bangakaphendvuki bayawubhujiswa baphele ebusweni bemhlaba.",
                "23": "Futsi iNkhosi yatsi: Ngitawulungiselela inceku yami Gazelema, litje, leliyawukhanya ebumnyameni libe kukhanya, kute ngibonise bantfu bami kutsi ngubani longisebentelako, nekutsi ngibakhombise imisebenti yabomnakabo, yebo, imisebenti yabo lefihlakele, imisebenti yabo yebumnyama, nebubi babo kanye netinengiso.",
                "24": "Manje, ndvodzana yami, labo bahumushi balungiselelwa kutsi livi laNkulunkulu ligcwaliseke, lalikhuluma, atsi:",
                "25": "Ngiyawukwembula ebumnyameni ngivete ekukhanyeni yonkhe imisebenti yabo lefihlakele kanye netinengiso tabo; ngaphandle kwekutsi baphendvuke ngiyawubabhubhisa baphele nya ebusweni bemhlaba; futsi ngiyawutiveta ekukhanyeni tonkhe timfihlakalo kanye netinengiso tabo, kuto tonkhe tive letiyawuba banikati balelive emvakwaloku.",
                "26": "Manje, ndvodzana yami, siyabona kutsi abatange baphendvuke; ngako-ke babhujisiwe, futsi kute kube ngumanje livi laNkulunkulu ligcwalisekile; yebo, tinengiso tabo letifihlakele tikhishiwe ebumnyameni tembulelwa tsine.",
                "27": "Manje, ndvodzana yami, ngiyakuyala kutsi utigodle tonkhe tifungo tabo, netivumelwano tabo, kanye nekuvumelana kwabo ngalokuphatselene netinengiso tabo letifihlakele; yebo, kanye nato tonkhe timphawu tabo netimangaliso tabo uyawubafihlela labantfu, kute bangatati, hleze mhlawumbe bawele ebumnyameni nabo bese bayabhujiswa.",
                "28": "Ngoba buka, kukhona sicalekiso etikwalo lonkhe lelive, sekutsi kubhujiswa kuyawuta etikwato tonkhe leto tisebenti tebumnyama, ngekwemandla aNkulunkulu, uma setivutfwe ngalokuphelele; ngako-ke ngifisa kutsi labantfu bangabhujiswa.",
                "29": "Ngako-ke uyawuwafihla lamasu layimfihlo etifungo tabo kanye netivumelwano tabo kulabantfu, futsi bubi babo kuphela nekubulala kwabo kanye netinengiso tabo loyawukwembula kubo; uyawubafundzisa kutsi babenyanye bubi lobunjalo netinengiso kanye nekubulala; ngetulu kwaloko uyawubafundzisa kutsi labantfu babhujiswa ngenca yebubi babo netinengiso kanye nekubulala kwabo.",
                "30": "Ngoba buka, bababulala bonkhe baphrofethi beNkhosi labefika emkhatsini wabo kutawushumayela kubo mayelana nebubi babo; futsi ingati yalabo labababulala yakhala eNkhosini Nkulunkulu wabo kutiphindziselela kulabo lebebababulali babo; ngaleyondlela tehlulelo taNkulunkulu teta etikwaleti tisebenti tebumnyama kanye nemacembu layimfihlo.",
                "31": "Yebo, futsi licalekisiwe lelive ingunaphakadze kuleto tisebenti tebumnyama kanye nemacembu layimfihlo, bate babhujiswe, ngaphandle kwekutsi baphendvuke ngaphambi kwekutsi bavutfwe ngalokuphelele.",
                "32": "Manje, ndvodzana yami, khumbula emavi lengiwakhulume kuwe; ungabaniki lawo masu layimfihlo labantfu, kodvwa bafundzise kutsi basitondze njalo sono kanye nebubi.",
                "33": "Shumayela kubo kuphendvuka, kanye nelukholo eNkhosini Jesu Khristu; bafundzise kutsi batitfobe baphindze babe mnene nekutsi batitfobe ngenhlitiyo; bafundzise kutsi bamelane nato tonkhe tilingo tadeveli, ngekukholwa kwabo eNkhosini Jesu Khristu.",
                "34": "Bafundzise kutsi bangalokotsi bakhatsale kwenta imisebenti lemihle, kodvwa kutsi babe mnene futsi batitfobe ngenhlitiyo; ngoba ngulabanjalo labayawutfola kuphumula emiphefumulweni yabo.",
                "35": "Awu, khumbula, ndvodzana yami, futsi ufundze kuhlakanipha ebusheni bakho; yebo, fundza ebusheni bakho kugcina imiyaleto yaNkulunkulu.",
                "36": "Yebo, khala kuNkulunkulu kute utfole konkhe kuphila kwakho; yebo, konkhe kwenta kwakho akube seNkhosini, futsi noma ngabe uyakuphi akube seNkhosini; yebo, yonkhe imicabango yakho yicondzise eNkhosini; yebo, lutsandvo lwenhlitiyo yakho alube seNkhosini ingunaphakadze.",
                "37": "Tfola seluleko eNkhosini kuko konkhe kwenta kwakho, futsi itawukucondzisa kute uzuze; yebo, uma ulala phansi ebusuku lala eNkhosini, kute ikuvikele ekulaleni kwakho; futsi uma uvuka ekuseni inhlitiyo yakho ayigcwale kubonga kuNKulunkulu; futsi uma utenta letintfo, uyawuphakanyiswa ngelusuku lwekugcina.",
                "38": "Manje, ndvodzana yami, nginalokutsite lengifuna kukusho mayelana naleyontfo bobabe betfu labayibita ngebhola, noma umcondzisi—noma bobabe betfu lebebakubita ngekutsi yiLiyahona, ngekuhunyushwa lokutsiwa, yinkhombandlela; futsi iNkhosi yayilungisa.",
                "39": "Futsi buka, kute namunye umuntfu longenta loku ngendlela yebuciko lobungaka. Buka, yayilungiselelwe kutsi ikhombise bobabe betfu indlela lebekufanele bahambe ngayo ehlane.",
                "40": "Futsi yabasebentela ngekwelukholo lwabo kuNkulunkulu; ngako-ke, uma bebanelitsemba lekukholwa kutsi Nkulunkulu bekangakwati kwenta leto tintfo tikhombe indlela lokwakumele bahambe ngayo, buka, bekwenteka; ngako-ke bebanalesi simangaliso, futsi kanjalo naletiningi letinye timangaliso letenteka ngemandla aNkulunkulu, lusuku ngelusuku.",
                "41": "Noko, ngenca yekutsi leto timangaliso betenteka ngetintfo letincane tabakhombisa imisebenti lemihle kakhulu. Bebavilapha, baphindze bakhohlwa kusebentisa lukholo lwabo kanye nekukhutsala kwase kutsi leyo misebenti lemihle kakhulu yancamuka, futsi abatange basachubeka neluhambo lwabo.",
                "42": "Ngako-ke, bahlala ehlane, noma abatange basahamba indlela lecondzile, futsi bahlushwa yindlala kanye nekoma, ngenca yetiphambuko tabo.",
                "43": "Manje, ndvodzana yami, ngifuna kutsi ucondze kutsi leti tintfo tite kufana; ngoba njengoba bobabe betfu bavilapha kutsi bayinake lenkhombandlela (manje leti tintfo betitesikhashana) abaphumelelanga; kunjalo-ke nangetintfo letitakamoya.",
                "44": "Ngoba buka, kulula kutsi ulinake livi laKhristu, leliyawukukhombisa indlela lecondzile leya entfokotweni yaphakadze, njengoba bekunjalo kubobabe betfu kutsi bayinake lenkhombandlela, lebeyibakhombisa indlela lecondzile leya eveni lesetsembiso.",
                "45": "Manje ngitsi, ngabe kute yini kufana kulentfo na? Ngoba njengoba nakanjani lomcondzisi uletse bobabe betfu, ngekulandzela indlela yakhe, eveni lesetsembiso, kanjalo ngemavi aKhristu, uma silandzela indlela yawo, ayawusetfwala asiyise ngale kwalesigodzi selusizi siye eveni lelincono kakhulu lesetsembiso.",
                "46": "Awu ndvodzana yami, ungasivumeli kutsi sivilaphe ngenca yekubalula kwendlela; ngoba bekunjalo nakubobabe betfu; ngoba beyilungiselwe bona kanjalo, kutsi uma bebangabuka bebangaphila; kusenjalo nakitsi. Indlela ilungisiwe, futsi uma singabuka singaphila ingunaphakadze.",
                "47": "Manje, ndvodzana yami, buka kutsi uyatinakekela leti tintfo letingcwele, yebo, caphela kutsi ubuka kuNkulunkulu futsi uphile. Hamba uye kulaba bantfu futsi umemetele livi, futsi ube cotfo. Ndvodzana yami, hamba kahle."
            },
            "38": {
                "intro": "Imiyaleto ya-Alima kundvodzana yakhe Shbiloni",
                "1": "Ndvodzana yami, phani indlebe emavi ami, ngoba ngitsi kuwe, njengoba ngasho kuHilamani, kutsi kangangoba uyawuyigcina imiyaleto yaNkulunkulu uyawuphumelela eveni; futsi kangangoba ungetuyigcina imiyaleto yaNkulunkulu uyawuhlukaniswa naye.",
                "2": "Manje, ndvodzana yami, ngiyetsemba kutsi ngitawuba nentfokoto lenkhulu ngawe, ngenca yekucina kwakho kanye nekwetsembeka kwakho kuNkulunkulu; njengoba ucale usesebusheni bakho kutsi ubuke eNkhosini Nkulunkulu wakho, nakanjalo ngiyetsemba kutsi utawuchubeka nekugcina imiyaleto yayo; ngoba ubusisiwe loyo lobeketela kute kube sekugcineni.",
                "3": "Ngitsi kuwe, ndvodzana yami, sengivele nginako kutfokota lokukhulu ngawe, ngenca yekwetsembeka kwakho nekukhutsala kwakho, nekubeketela kwakho kanye nekumela bulukhuni kwakho emkhatsini walaba bantfu bemaZoramu.",
                "4": "Ngoba ngiyati kutsi wawuboshiwe; yebo, futsi ngetulu kwaloko ngiyati kutsi wagcotjwa ngematje ngenca yelivi; watitfwala tonkhe letintfo ngekubeketela ngenca yekutsi iNkhosi yayinawe; futsi manje sewuyati kutsi iNkhosi yakukhulula.",
                "5": "Manje ndvodzana yami, Shibiloni, ngifuna kutsi ukhumbule, kutsi kangangoba uyawubeka litsemba lakho kuNkulunkulu nakanjalo uyawukhululwa uphume etilingweni takho, nasetinkhatsatweni takho, kanye nasetinhluphekweni takho, uyawuphakanyiswa ngelusuku lwekugcina.",
                "6": "Manje, ndvodzana yami, angifuni kutsi ucabange kutsi ngiyatatela ngekwami leti tintfo, kodvwa nguMoya waNkulunkulu lokimi lowembula leti tintfo kimi; ngoba kube bengingatalwa nguNkulunkulu bengingeke ngitati letintfo.",
                "7": "Kodvwa buka, iNkhosi ngemusa wayo lomkhulu yatfumela ingilosi yayo kutsi imemetele kimi kutsi kufanele ngiwuyekele umsebenti wekubhubhisa emkhatsini webantfu bayo; yebo, futsi ngibone ingilosi buso nebuso, yakhuluma nami, livi layo belinjengekudvuma, latamatamisa umhlaba wonkhe.",
                "8": "Futsi kwenteka kutsi tinsuku letintsatfu kanye nebusuku lobutsatfu ngangisebuhlungwini lobukhulu kakhulu kanye naselusizini lolukhulu lwemphefumulo; futsi angitange nanini, ngatfola kutsetselelwa kwetono tami, ngate ngakhalela umusa eNkhosini Jesu Khristu, kodvwa buka, ngakhala kuye ngakutfola kuthula emphefumulweni wami.",
                "9": "Manje, ndvodzana yami, ngikutjele loku kute ufundze kuhlakanipha, kute ufundze kimi kutsi kute lenye indlela noma luhlobo umuntfu langasindziswa ngalo, kuphela nje kuye kanye nangaye Khristu. Buka, ukuphila kanye nekukhanya kwemhlaba. Buka, ulivi leliciniso kanye nekulunga.",
                "10": "Manje, njengoba sewucalile kulifundzisa livi kanjalo nami ngifuna kutsi uchubeke nekulifundzisa, futsi ngifuna kutsi ukhutsale uphindze utitsibe kuto tonkhe tintfo.",
                "11": "Caphela kutsi awutiphakamisi ngekutikhukhumeta; yebo, caphela kutsi awutichayisi ngekuhlakanipha kwakho noma ngemandla akho lamakhulu.",
                "12": "Sebentisa buchawe, kodvwa hhayi kuphocelela; ngalokunjalo caphela kutsi ufaka ematomu kuyo yonkhe imizwa yakho, kute ugcwaliswe ngelutsandvo; caphela kutsi uyehlukana nebuvila.",
                "13": "Ungathandazi njengoba emaZoramu enta, ngoba ubonile kutsi athandazela kutsi kuve bantfu, nekutsi advunyiswe ngekuhlakanipha kwawo.",
                "14": "Ungasho kutsi: Awu Nkulunkulu, ngiyabonga kutsi tsine sincono kunabomnaketfu; kodvwa esikhundleni saloko tsani: Awu Nkhosi, tsetselela kungafaneleki kwami, futsi ukhumbule bomnaketfu ngemusa—yebo, vuma kungafaneleki kwakho phambi kwaNkulunkulu ngetikhatsi tonkhe.",
                "15": "Futsi shengatsi iNkhosi ingawubusisa umphefumulo wakho, ikwemukela ngelusuku lwekugcina embusweni wayo, kutsi uhlale phansi ngekuthula. Manje hamba, ndvodzana yami, ufundzise livi kulabantfu. Uzitse. Ndvodzana yami, hamba kahle."
            },
            "39": {
                "intro": "Imiyaleto ya-Alima kundvodzana yakhe Khoriyanthoni.",
                "1": "Manje, ndvodzana yami, nginalokutsite lokunye lengitawukusho kuwe kunaloko lengikushito kumnakenu; ngoba buka, awukubonanga yini kucina kwemnakenu, kwetsembeka kwakhe, kanye nekukhutsala kwakhe ekugcineni imiyaleto yaNkulunkulu na? Buka akatange yini abe sibonelo lesihle kuwe na?",
                "2": "Ngoba wena awutange uwanake kangako emavi ami njengoba umnakenu enta, emkhatsini webantfu bemaZoramu. Manje nguloku lenginako ngalokumelene nawe; wena bewuhamba utigabatisa ngemandla akho kanye nangekuhlakanipha kwakho.",
                "3": "Futsi akusiko loku kuphela, ndvodzana yami. Wena wente loko lokubuhlungu kakhulu kimi; ngoba uyilahlile inkonzo wahamba waya eveni laseSironi emkhatsini wemincele yemaLamani, ulandzela ingwadla Isabhela.",
                "4": "Yebo, watintjontja tinhlitiyo talabaningi; kodvwa loku kwakungasilo licembe lekubhacisa kuwe, ndvodzana yami. Wena kwakufanele utinikele enkonzweni lebewuphatsiswe yona ngekwetsenjwa.",
                "5": "Awati yini ndvodzana yami, kutsi leti tintfo tisinengiso emehlweni eNkhosi; yebo, tinengeke kakhulu ngetulu kwato tonkhe tono ngaphandle kwekucitsa ingati lengenacala noma kuphika Moya loNgcwele na?",
                "6": "Ngoba buka, uma umphika Moya loNgcwele uma wake waba nendzawo kuwe, futsi wati kutsi uyamphika, buka, loku kusono lesingacoleleki; yebo, loyo lobulalako ngalokuphambene nekukhanya kanye nekumati Nkulunkulu, akulula kuye kutsi atfole kutsetselelwa; yebo, ngitsi kuwe, ndvodzana yami, akulula kuye kutsi atfole kutsetselelwa.",
                "7": "Manje, ndvodzana yami, ngifisa shengatsi ngabe awubanga nacala lesono lesikhulu kangaka kuNkulunkulu. Bengingeke ngihlale etikwemacala akho, kutsi ngikhatsate umphefumulo wakho, kube bengingakahlosi kutsi uzuze.",
                "8": "Kodvwa buka, angeke ukwati kufihla emacala akho kuNkulunkulu, futsi ngaphandle kwekutsi uphendvuke ayawukuma njengebufakazi ngalokumelene nawe ngelusuku lwekugcina.",
                "9": "Manje ndvodazana yami, ngifisa kutsi uphendvuke uphindze utishiye tono takho, ungabe usatilandzela nanini tinkhanuko temehlo akho, kodvwa tincishe tonkhe leti tintfo; ngoba ngaphandle kwekutsi wente loku awunawukwati nanini kutsi udle lifa lembuso waNkulunkulu. Awu, Khumbula, futsi ukwemukele, utincishe leti tintfo.",
                "10": "Futsi ngiyakuyala kutsi ukwemukele kutsi utfole teluleko kubomnakenu labadzala etintfweni lotentako; ngoba buka, wena usesebusheni bakho, futsi usadzinga kondliwa bomnakenu. Tinake teluleko tabo.",
                "11": "Ungativumeli kutsi udukiswe ngunoma yini lelite noma lebuwula; ungamvumeli develi kutsi aphindze adukise inhlitiyo yakho futsi kutsi ulandzele leto tingwadla letikhohlakele. Buka, Awu ndvodzana yami, bukhulu kanganani bubi lowubuletse etikwemaZoramu; ngoba ngesikhatsi abona kutiphatsa kwakho awatange asawakholwa emavi ami.",
                "12": "Manje Moya weNkhosi utsi kimi: Yala bantfwana bakho kutsi bente lokuhle, hleze badukise tinhlitiyo tebantfu labaningi ekubhujisweni; ngako-ke ngiyakuyala, ndvodzana yami, ngekwesaba Nkulunkulu, kutsi buyekele lobubi bakho.",
                "13": "Kutsi ugucukele eNkhosini ngayo yonkhe ingcodvo yakho, nemandla, kanye nekucina; kute ungabe usatidukisa tinhlitiyo tabo nanini kutsi bente bubi, kodvwa esikhundleni saloko buyela kubo, uwavume emaphutsa akho kanye naloko lokubi lowukwentile.",
                "14": "Ungayifuni ingcebo noma tintfo letilite talomhlaba; ngoba buka, angeke utitfwale uhambe nato.",
                "15": "Manje, ndvodzana yami, ngitawusho lokutsite kuwe mayelana nekuta kwaKhristu. Buka, ngitsi kuwe, nguye ngempela loyawukuta kutawususa tono temhlaba; yebo, utawumemetela tindzaba letimnandzi tensindziso kubantfu bakhe.",
                "16": "Manje, ndvodzana yami, ngiyo lena inkonzo lowawubitelwe kuyo, kutsi umemetele letindzaba letimnandzi kulabantfu, kutsi ulungise tingcondvo tabo; noma ngalenye indlela kute insindziso ite kubo, kute balungise tingcondvo tebantfwana babo kutsi balive livi ngesikhatsi sekuta kwakhe.",
                "17": "Manje sengitawuphumuta ingcodvo yakho ngandlela tsite ngalesi sihloko. Buka, uyamangala kutsi kungani leti tintfo kumele tatiwe kudze kangaka ngaphambilini. Buka, ngitsi kuwe, ngabe umphefumulo ngalesi sikhatsi awusilo yini ligugu kuNkulunkulu njengoba kuyawuba njalo ngesikhatsi sekuta kwakhe na?",
                "18": "Ingabe akudzingeki yini kutsi lisu lekuhlengwa latiswe labantfu kanjalo nakubantfwana babo na?",
                "19": "Ingabe akusiko yini lula ngalesi sikhatsi kutsi iNkhosi itfumele tingilosi tayo kutsi timemetele leti tindzaba letimnandzi kitsi kanjalo nakubantfwana betfu, noma emvakwesikhatsi sekuta kwakhe na?"
            },
            "40": {
                "1": "Manje ndvodzana yami, naku lokunye lokumbalwa lengitawukusho kuwe; ngoba ngiyabona kutsi umcondvo wakho ukhatsatekile mayelana nekuvuka kwalabafile.",
                "2": "Buka, ngitsi kuwe, kute kuvuka—noma, ngingatsi, ngalamanye emavi, lomtimba lobhubhako awukwembatsi kungabhubhi, loku kubola akukwembatsi kungaboli—kute kube semvakwekuta kwaKhristu.",
                "3": "Buka, ufeza kuvuka kwalabafile. Kodvwa buka, ndvodzana yami, kuvuka akukafiki. Manje, ngikwembulela imfihlakalo, noko, tiningi timfihlakalo letigciniwe, lekute namunye lotatiko ngaphandle kwaNkulunkulu lucobo. Kodvwa ngitawukukhombisa intfo yinye nje lengiyibute ngekukhutsala kuNkulunkulu kutsi ngiyati—lemayelana nekuvuka.",
                "4": "Buka, kunesikhatsi lesibekiwe lapho bonkhe bayawuvuka kulabafile. Manje kutsi lesi sikhatsi sifika nini kute lowatiko; kodvwa Nkulunkulu uyati sikhatsi lesibekiwe.",
                "5": "Manje, noma kuyawuba khona sikhatsi lesisodvwa, noma sikhatsi sesibili, noma sikhatsi sesitsatfu, lapho bantfu bayawuvuka kulabafile, akusho lutfo; ngoba Nkulunkulu uyatati tonkhe letintfo; futsi kuyangenelisa kutsi ngati kutsi nguloku lokutawukwenteka—kutsi kukhona sikhatsi lesibekiwe sekutsi bonkhe bayawuvuka kulabafile.",
                "6": "Manje kufanele kutsi kubekhona sikhatsi emkhatsini wesikhatsi sekufa kanye nesikhatsi sekuvuka.",
                "7": "Manje ngitawubuta kutsi kwentekani ngemiphefumulo yebantfu kusukela kulesi sikhatsi sekufa kute kube sikhatsi lesibekiwe sekuvuka na?",
                "8": "Manje noma ngabe kunesikhatsi lesingetulu kwasinye lesibekelwe bantfu kutsi bavuke loko akusho lutfo; ngoba abafi ngesikhatsi sinye, futsi loku akusho lutfo; konkhe kunjengelusuku lunye kuNkulunkulu, futsi sikhatsi sibalwa bantfu kuphela.",
                "9": "Ngako-ke, kukhona sikhatsi lesibekelwe bantfu kutsi bayawuvuka kulabafile; futsi kunesikhatsi emkhatsini wesikhatsi sekufa kanye nesekuvuka. Manje, mayelana nalesi sikhatsi, kutsi kwentekani ngemiphefumulo yebanftu yintfo lengiyibutile ngekukhutsala eNkhosini kutsi ngiyati; futsi lena yintfo lengiyatiko.",
                "10": "Uma sikhatsi sesifika lapho bonkhe bayawuvuka, ngaleso sikhatsi bonkhe bayawukwati kutsi Nkulunkulu uyatati tonkhe tikhatsi latibekele umuntfu.",
                "11": "Manje, mayelana nesimo semphefumulo emkhatsini wekufa kanye nekuvuka—Buka, kwembuliwe kimi ngengilosi, kutsi imiphefumulo yabo bonkhe bantfu, masinyane ngesikhatsi nje uma isuka kulomtimba lobhubhako, yebo, imiphefumulo yabo bonkhe bantfu, noma ngabe beyimihle noma beyimibi, iyatsatfwa iyiswe ekhaya kuloyo Nkulunkulu lowayinika imphilo.",
                "12": "Futsi ngaleso sikhatsi kuyawukwenteka, kutsi imiphefumulo yalabo labalungile yemukelwa esimeni senjabulo, lesibitwa ngekutsi yipharadisi, simo sekuphumula, simo sekuthula, lapho iyawuphumula kuto tonkhe tinkhatsato tayo kanye nako konkhe lokuhlupheka, kanye nelusizi.",
                "13": "Ngaleso sikhatsi kuyawukwenteka, kutsi imiphefumulo yalababi, yebo, labo labanebubi—ngoba buka, bete sabelo saMoya weNkhosi; ngoba buka, bona bakhetsa imisebenti yebubi kunemisebenti lemihle; ngako-ke umoya wadeveli wangena kubo, watsatsa indlu yabo yaba ngeyakhe—lena iyawulahlwa ebumnyameni lobungaphandle; lapho kuyawuba khona kukhala, nekulila kanye nekugedla kwematinyo, futsi loku kungenca yebubi babo, baholelwe ekutfunjweni ngentsandvo yadeveli.",
                "14": "Manje lesi simo semiphefumulo yalababi, yebo, lesebumnyameni, kanye nasesimeni lesibi kakhulu, sekulindzela ngekwesaba kushiswa yintfukutselo yelulaka lwaNkulunkulu; ngako-ke bahlala bakulesi simo, kanjalo nalabalungile epharadisi, kute kube sikhatsi sekuvuka kwabo.",
                "15": "Manje, kukhona labanye labasicondzako kutsi lesi simo senjabulo kanye nalesi simo sekuhlupheka kwemphefumulo, lesingaphambi kwekuvuka, sikuvuka kwekucala. Yebo, ngiyavuma kutsi singabitwa ngekuvuka, kuvuswa kwemoya noma kwemphefumulo kanye nekuyiswa kwawo ekujabuleni noma elusizini, njengekwemavi lakhulunyiwe.",
                "16": "Futsi buka, kukhulunyiwe phindze, kwatsiwa kukhona kuvuka kwekucala, kuvuka kwabo bonkhe labo labebakhona, noma labakhona, noma labayawuba khona, kwehle kute kufike ekuvukeni kwaKhristu kulabafile.",
                "17": "Manje, asikholelwa kutsi lokuvuka kwekucala, lokukhulunywa ngako ngalendlela, kungaba kuvuka kwemiphefumulo kanye nekuyiswa kwayo ekujabuleni noma elusizini. Ungakholelwa kutsi loku kusho loko.",
                "18": "Buka, ngitsi kuwe, Cha; kodvwa kuchaza kuhlangana kwemphefumulo kanye nemtimba, walabo kusukela etinsukwini ta-Adamu kwehla kuya ekuvukeni kwa-Khristu.",
                "19": "Manje, noma ngabe imiphefumulo kanye nemitimba yalabo losekukhulunywe ngabo yonkhe iyawuhlanganiswa kanyekanye, lababi ngalokunjalo nalabalungile, angisho; akukwenelise, kutsi ngitsi yonkhe iyawuvuka, noma-ke ngalamanye emavi, kuvuka kwabo kuyawufezeka ngaphambi kwekuvuka kwalabo labafa emvakwekuvuka kwaKhristu.",
                "20": "Manje, ndvodzana yami, angisho kutsi kuvuka kwabo kuyawufika ngekuvuka kwaKhristu; kodvwa buka, ngikusho nje njengembono wami, kutsi imiphefumulo kanye nemitimba iyawuhlangana futsi, yalabalungile, ekuvukeni kwaKhristu, kanye nasekwenyukeni kwakhe ezulwini.",
                "21": "Kodvwa noma ngabe kuyawuba sekuvukeni kwakhe noma ngemuva, angisho; kodvwa nguloku lengingakusho, kutsi kukhona sikhatsi emkhatsini wekufa kanye nekuvuka kwemtimba, kanye nesimo semphefumulo lesisekujabuleni noma lesiselusizini kute kube sikhatsi leso lesibekwe nguNkulunkulu kutsi labafile bavuke, baphindze bahlangane, umphefumulo kanye nemtimba, baphindze baletfwe kutsi batokuma ngaphambi kwaNkulunkulu, behlulelwe ngekwemisebenti yabo.",
                "22": "Yebo, loku kuletsa kubuyisela kwaletintfo lokwakhulunywa ngato ngemilomo yebaphrofethi.",
                "23": "Umphefumulo uyawubuyiselwa emtimbeni, kanye nemtimba emphefumulweni; yebo, futsi tonkhe titfo kanye nemalunga kuyawubuyiselwa emtimbeni wako; yebo, ngisho nelunwele lwasenhloko aliyikulahleka; kodvwa tonkhe tintfo tiyawubuyiselwa esicwini sato lesingiso nalesiphelele.",
                "24": "Manje, ndvodzana yami, loku kubuyisela lokukhulunywe ngako ngemilomo yebaphrofethi—",
                "25": "Futsi ngaleso sikhatsi labalungile bayawukhatimula embusweni waNkulunkulu.",
                "26": "Kodvwa buka, kufa lokubi kakhulu kuyeta kulababi; ngoba bona bayawukufa ngekwetintfo letiphatselene netintfo tekulunga; ngoba bona bangcolile, futsi ayikho intfo lengcolile lengakwati kudla lifa lembuso waNkulunkulu; kodvwa bayokhishelwa ngaphandle, futsi bahanjiswe bayodla titselo tekusebenta kwabo noma temisebenti yabo, leyinkhohlakalo; futsi banatse tidzidzi enkomishi lebabako."
            },
            "41": {
                "1": "Manje, ndvodzana yami, nginalokutsite lengitawukusho mayelana nekubuyiselwa lokukhulunywe ngako; ngoba, labanye bayiguculile imibhalo lengcwele, futsi baphambukile ngenca yalentfo. Futsi ngiyabona kutsi nengcondvo yakho beyikadze ikhatsatekile mayelana nalentfo. Kodvwa buka, ngitawuchaza loku kuwe.",
                "2": "Ngitsi kuwe, ndvodzana yami, lisu lekubuyisela lihambisana nekulunga kwaNkulunkulu; ngoba kusidzingo kutsi tonkhe tintfo tibuyiselwe esimeni sato sangempela. Buka, kusidzingo futsi kulungile, ngekwemandla kanye nekuvuka kwaKhristu, kutsi umphefumulo wemuntfu ubuyiselwe emtimbeni wawo, kanye nekutsi yonkhe incenye yemtimba ibuyiselwe kuwo.",
                "3": "Futsi kuhambisana nekulunga kwaNkulunkulu kutsi bantfu behlulelwe ngekwemisebenti yabo; futsi uma imisebenti yabo beyikadze imihle kulemphilo, kanye netifiso tetinhlitiyo tabo betitihle, kumele ngalokunjalo, ngelusuku lwekugcina, babuyiselwe kuloko lokuhle.",
                "4": "Futsi uma imisebenti yabo iyebubi iyawubuyiselwa kubo ibubi. Ngako-ke, tonkhe tintfo tiyawubuyiselwa esimeni sato sangempela, yonkhe intfo esicwini sayo semvelo—lokubhubhako kuvuselwe kuloko lokungabhubhi, lokonakalako ekungonakalini—bavuselwe enjabulweni lengapheli kute badle lifa lembuso waNkulunkulu, noma elusizini lolungapheli kute badle lifa lembuso wadeveli, lomunye ngakulolunye luhlangotsi, nalomunye ngakulolunye—",
                "5": "Lomunye avuselwe ekujabuleni ngekwetifiso takhe tekujabula, noma lokuhle ngekwetifiso takhe tebuhle; kantsi lomunye ebubini njengekwetifiso takhe tebubi; ngoba njengoba anesifiso sekwenta lokubi ebudzeni bonkhe belusuku kanjalo uyawutfola umvuzo wakhe webubi ngesikhatsi kufika busuku.",
                "6": "Futsi kunjalo ngakulolunye luhlangotsi. Uma aphendvukile etonweni takhe, wafisa kulunga kwate kwaba sekupheleni kwetinsuku takhe, kanjalo uyawuzuza kulunga.",
                "7": "Ngibo labo labahlengwa yiNkhosi; yebo, ngibo labo labakhishelwa ngaphandle, labakhululwa kulobo busuku lobumnyama lobungapheli; futsi ngaleyondlela bayema noma bawe; ngoba buka, babehluleli babo lucobo, noma kwenta lokuhle noma kwenta lokubi.",
                "8": "Manje, timemetelo taNkulunkulu atigucuki; ngako-ke, indlela ilungisiwe kute loyo lotsandzako ahambe ngayo futsi asindziswe.",
                "9": "Manje buka, ndvodzana yami, ungabe usangena engotini yebucala ngalokumelene naNkulunkulu wakho mayelana nalawo maphuzu, emfundziso, lowuwephulile ngesikhatsi wenta sono.",
                "10": "Ungacabangi, kutsi ngenca yekutsi sekukhulunyiwe mayelana nekubuyisela, kutsi uyawubuyiselwa ususwe esonweni uyiswe ekujabuleni. Buka, ngitsi kuwe, bubi abutange nanini bube yinjabulo.",
                "11": "Manje, ndvodzana yami, bonkhe bantfu labasesimeni semvelo, noma ngitawutsi, labasesimeni sekunaka inyama, basekubabeni kwenyongo kanye nasetiphopheni tebubi; bete Nkulunkulu emhlabeni, futsi bahamba ngekuphikisana nemvelo yaNkulunkulu; ngako-ke, basesimeni lesiphikisanako nemvelo yekujabula.",
                "12": "Manje buka, ngabe inchazelo yeligama lelitsi kubuyisela kutsatsa intfo lesesimeni semvelo bese uyibeka esimeni lesiphikisana nesemvelo, noma kuyibeka esimeni lesiphikisana nesemvelo yayo na?",
                "13": "Awu, ndvodzana yami, akusiko loko; kodvwa inchazelo yeligama lelitsi kubuyisela kuphindze ubuyisele lokubi ngalokubi, noma kwenyama ngekwenyama, noma budeveli ngebudeveli—lokuhle ngaloko lokuhle; lokulungile ngaloko lokulungile; lokunesihawu ngaloko lokusihawu.",
                "14": "Ngako-ke, ndvodzana yami, bona kutsi unesihawu kubomnakenu; yenta ngekulunga, hlulela ngekulunga, futsi wente lokuhle njalo-njalo; futsi uma utenta tonkhe leti tintfo uyawutfola umvuzo wakho; yebo, umusa uyawuphindze ubuyiselwe kuwe; nekulunga kuyawuphindze kubuyiselwe kuwe; kwehlulelwa lokulungile kuyawubuyiselwa kuwe futsi; uyawuphindze utfole umvuzo webuhle.",
                "15": "Ngoba loko lokutfumelako kuyawubuyela kuwe futsi, kuphindze kubuyiselwe; ngako-ke, ligama lekubuyisela ngalokugcwele liyasilahla ngelicala soni, alisitsetseleli nakancane."
            },
            "42": {
                "1": "Manje, ndvodzana yami, ngiyabona kutsi kukhona lokunye lokutsite lokusakhatsata ingcodvo yakho, longakucondzi—lokumayelana nekulunga kwaNkulunkulu ekujeziseni soni; ngoba utama kucabanga kutsi akusiko kulunga kutsi soni siyiswe esimeni selusizi.",
                "2": "Manje buka, ndvodzana yami, ngitawuchaza lentfo kuwe. Ngoba buka, emvakwekutsi iNkhosi Nkulunkulu ikhiphe batali betfu bekucala ensimini yase-Edeni, bayolima umhlaba, lapho bebatsetfwe khona—yebo, yamkhipha umuntfu, yabeka emphumalanga yensimu yase-Edeni likherubhi, kanye nenkemba levutsako leyayigucukela etindzaweni tonkhe, kugadza lesihlahla sekuphila—",
                "3": "Manje, siyabona kutsi umuntfu besekafanana naNkulunkulu, sekati lokuhle nalokubi; futsi hleze elule sandla sakhe, aphindze atsatse esihlahleni sekuphila, adle bese uphila ingunaphakadze, iNkosi Nkulunkulu yabeka likherubhi kanye nenkemba levutsako, kute angasidli leso sitselo—",
                "4": "Futsi ngaleyondlela siyabona, kutsi kwabakhona sikhatsi lesabekelwa umuntfu kutsi aphendvuke, yebo, sikhatsi sekuvivinywa, sikhatsi sekuphendvuka kanye nesekusebentela Nkulunkulu.",
                "5": "Ngoba buka, kube Adamu welula sandla sakhe ngekushesha, wadla esihlahleni sekuphila, bekatophila ingunaphakadze, ngekwelivi laNkulunkulu, angenasikhatsi sekuphendvuka; yebo, ngetulu kwaloko nelivi laNkulunkulu lalitawuba yintfo lengenamsebenti, futsi lisu lelikhulu lensindziso laliyawuvimbeleka.",
                "6": "Kodvwa buka, kwakumisiwe kutsi umuntfu afe—ngako-ke, njengoba bavinjelwa esihlahleni sekuphila, kumele basuswe emhlabeni—futsi umuntfu wabese uba ngulolahlekile ingunaphakadze, yebo, base baba bantfu labawile.",
                "7": "Manje, ngaloku uyabona kutsi batali betfu bekucala bavinjelwa ngekwenyama kanye nangekwakamoya kutsi bete eNkhosini, futsi ngaleyondlela siyabona kutsi baba ngulabalandzela intsandvo yabo.",
                "8": "Manje buka, bekungakadzineki kutsi umuntfu asindziswe kulokufa kwenyama, ngoba loko bekuyawumisa lisu lelikhulu lenjabulo.",
                "9": "Ngako-ke, njengoba umphefumulo wawungeke ufe nanini, futsi nekuwa bekuletse kuwo wonkhe umuntfu kufa ngekwakamoya kanjalo nekwemtimba, lokungukutsi, babese bayehlukaniswa neNkhosi, kwakudzingekile kutsi wonkhe umuntfu abuyiswe kulokufa ngekwakamoya.",
                "10": "Ngako-ke njengoba bese kungulabanaka kwemhlaba, kwemvelo, nekwebudeveli, ngekwendalo, lesi simo sekuvivinywa kwaba simo sabo sekulungiselela; kwaba simo sekutilungiselela.",
                "11": "Manje khumbula, ndvodzana yami, kube kwakungasiko kutsi kwakungenca yelisu lekuhlengwa, (uma silibeka eceleni) masinyane nje ngesikhatsi bafa imiphefumulo yabo yayiyawuba selusizini, seyihlukanisiwe neNkhosi.",
                "12": "Manje, bekute indlela yekusindzisa bantfu kulesimo sekuwa, umuntfu lebekasiletse etikwakhe ngenca yekungalaleli kwakhe lucobo;",
                "13": "Ngako-ke, ngekulunga, lisu lekuhlengwa lalingenakwenteka, ngaphandle kwemibandzela yekuphendvuka kwebantfu kulesimo sekuvivinywa, yebo, lesimo sikutilungiselela; ngoba ngephandle kwekutsi kube ngenca yalemibandzela, umusa wawungeke ukwati kusebenta ngaphandle kwekutsi umise umsebenti wekulunga. Manje umsebenti wekulunga wawungenakumiswa; uma kunjalo, Nkulunkulu bekatawuyekela kuba nguNkulunkulu.",
                "14": "Ngaleyondlela siyabona kutsi wonkhe umuntfu wawa, futsi bese babanjwe kulunga; yebo, kulunga kwaNkulunkulu, lokwabayisa ekutseni behlukaniswe ingunaphakadze naye.",
                "15": "Manje, lisu lemusa lalingeke lenteke ngaphandle kwekutsi kwentiwe inhlawulo, ngako-ke Nkulunkulu lucobo lwakhe wahlawulela tono temhlaba; kute aletse lisu lemusa, kwenelisa tidzingo tekulunga, kute Nkulunkulu abe ngulophelele, Nkulunkulu lolungile, futsi ngalokunjalo naNkulunkulu lonemusa.",
                "16": "Manje, kuphendvuka kwakungeke kute kubantfu ngaphandle kwekutsi kube khona sijeziso, naso futsi lesasisaphakadze njengoba imphilo yemphefumulo kumele ibe njalo, lesasibekiwe saphikisana nelisu lenjabulo, nalo lelalilaphakadze njengemphilo yemphefumulo.",
                "17": "Manje, umuntfu bekangaphendvuka kanjani ngaphandle kwekutsi one na? Bekangona kanjani uma umtsetfo wawungekho? Bewungaba khona kanjani umtsetfo ngaphandle kwekutsi kube khona sijeziso na?",
                "18": "Manje, kwakukhona sijeziso lesasibekiwe, kanye nemtsetfo lolungile lowawumisiwe, lowawuletsa kutisola kwanembeza kumuntfu.",
                "19": "Manje, uma ngabe bekute umtsetfo lomisiwe—kutsi uma umuntfu abulala naye kumele afe—ngabe bekatawusaba yini kutsi utawufa uma angabulala na?",
                "20": "Futsi ngalokunjalo, uma bekute umtsetfo lobekiwe ngalokumelene nesono bantfu bebangeke bakwesabe kufa.",
                "21": "Futsi uma bekute umtsetfo lobekiwe, uma bantfu bona kulunga bekungentani, noma nemusa ngalokunjalo, ngoba bekungeke kufune lutfo esidalweni?",
                "22": "Kodvwa kukhona umtsetfo lobekiwe, nesijeziso lesibekiwe, kanye nekuphendvuka lokuniketiwe; kuphendvuka loko, lokufunwa ngumusa; ngaphandle kwaloko, kulunga kuyasifuna sidalwa bese kusebentisa umtsetfo, bese umtsetfo wehlisa sijeziso; uma kungenjalo, imisebenti yekulunga ingaphela, futsi Nkulunkulu angayekela kuba nguNkulunkulu.",
                "23": "Kodvwa Nkulunkulu akayekeli kuba nguNkulunkulu, futsi umusa uyamemukela lotisolako, futsi umusa uta ngenca yenhlawulo; inhlawulo yenta kwenteke kuvuka kwalabafile; kuvuka kwalabafile kubuyisela bantfu emuva kuNkulunkulu; futsi ngaleyondlela babuyiselwa ebukhoneni bakhe, kute behlulelwe ngekwemisebenti yabo, ngekwemtsetfo kanye nangekulunga.",
                "24": "Ngoba buka, kulunga kusebentisa tonkhe tidzingo tako, ngalokunjalo nemusa ufuna konkhe lokungekwawo; ngaleyondlela kute namunye kodvwa labo labatisola ngekweliciniso labasindziswako.",
                "25": "Ngabe ucabanga kutsi umusa ungakwemuka kulunga na? Ngitsi kuwe, Cha; nakancane nje. Uma kunjalo, Nkulunkulu angayekela kuba nguNkulunkulu.",
                "26": "Futsi ngaleyondlela Nkulunkulu wenta tinhloso takhe letinkhulu netaphakadze, letatilungiswe kusukela ekusekelweni kwemhlaba. Futsi ngaleyondlela kweta kusindziswa kanye nekuhlengwa kwebantfu, futsi ngalokunjalo nekubhujiswa kwabo kanye nelusizi.",
                "27": "Ngako-ke, Awu ndvodzana yami, loyo loyawukuta angeta futsi anatse emantini ekuphila ngekukhululeka; futsi loyo longeyukuta akanakuphocelelwa kutsi ete; kodvwa ngelusuku lwekugcina kuyawubuyiselwa kuye ngekwetento takhe.",
                "28": "Uma bekanesifiso sekwenta lokubi, futsi angaphendvukanga etinsukwini takhe, buka, bubi buyawukwentiwa kuye, njengekubuyisela kwaNkulunkulu.",
                "29": "Manje, ndvodzana yami, ngifisa kutsi ungativumeli letintfo kutsi tikukhatsate nanini, vumela kukhatsatwa tono takho kuphela, kukhatsatwa loko lokuyawukwehlisela phansi ekuphendvukeni.",
                "30": "Awu Ndvodzana yami, ngifisa kutsi ungaphindzi ukuphike kulunga kwaNkulunkulu nanini. Ungatami kutikhulula nakancane nje ngenca yetono takho, ngekuphika kulunga kwaNkulunkulu; kodvwa vumela kulunga kwaNkulunkulu, nemusa wakhe, kanye nekumela bulukhuni kwakhe kube nemtselela logcwele enhlitiyweni yakho; futsi kuvumele kukuletse phansi elutfulini ngekutitfoba.",
                "31": "Manje, Awu ndvodzana yami, ubitwe nguNkulunkulu kutsi ushumayele livi kulaba bantfu. Manje, ndvodzana yami, hamba ngendlela yakho, umemetele livi ngeliciniso kanye nangebucotfo, kute uletse imiphefumulo ekuphendvukeni, kute lisu lelikhulu lemusa libazuze. Futsi shengatsi Nkulunkulu angakupha njengekwemavi ami. Amen."
            },
            "43": {
                "1": "Manje kwenteka kutsi emadvodzana a-Alima ahamba aya emkhatsini webantfu, kute amemetele livi kubo. Na-Alima ngalokunjalo, bekangakwati kuphumula, naye wahamba.",
                "2": "Manje asisenokusho lutfo lokunye mayelana nekushumayela kwabo, ngaphandle nje kwekutsi balishumayela livi, kanye neliciniso, ngekwemoya wekuphrofetha kanye newekwembulelwa; futsi bashumayela ngekweluhlelo lolungcwele lwaNkulunkulu labebabitwe ngalo.",
                "3": "Manje sengibuyela emlandvweni wetimphi emkhatsini wemaNefi kanye nemaLamani, ngemnyaka welishumi nesiphohlongo wekubusa kwebehluleli.",
                "4": "Ngoba buka, kwenteka kutsi emaZoramu aba ngemaLamani; ngako-ke, ekucaleni kwemnyaka welishumi nesiphohlongo bantfu bemaNefi babona kutsi emaLamani beseketa etikwabo; ngako-ke benta emalungiselelo emphi; yebo, babutsela ndzawonye emabutfo abo eveni laseJeshoni.",
                "5": "Futsi kwenteka kutsi emaLamani eta netinkhulungwane tawo; eta angena eveni lase-Anthiyonamu, lekulive lemaZoramu; futsi indvodza le libito layo kwakunguZerahemna yayingumholi wawo.",
                "6": "Manje, njengoba ema-Amaleki ngekwawo bekabantfu labebanebubi kakhulu futsi ababulali kakhulu kunaloko emaLamani labekangiko, ngako-ke, Zerahemna wabeka tindvuna letinkhulu ngetulu kwemaLamani, futsi tonkhe betingema-Amaleki kanye nemaZoramu.",
                "7": "Manje loku wakwenta kute agcine inzondo yabo kumaNefi, kute abaletse ngaphansi kwakhe kute afeze emacebo akhe.",
                "8": "Ngoba buka, emacebo akhe beka ekuphehla emaLamani kutsi atfukutselele emaNefi; loku wakwenta kute atfole emandla lamakhulu ngetulu kwawo, futsi ngalokunjalo kute azuze emandla ngetulu kwemaNefi ngekuwaletsa ebugcilini.",
                "9": "Manje lisu lemaNefi bekukusekela emave abo, netindlu tabo, nebafati babo, kanye nebantfwana babo, kute babavikele etandleni tetitsa tabo; ngetulu kwaloko kute bavikele emalungelo abo kanye nenzuzo yabo, yebo, kanjalo nenkhululeko yabo, kute badvumise Nkulunkulu njengekwetifiso tabo.",
                "10": "Ngoba bebati kutsi uma bangawela etandleni temaLamani, nekutsi loyo loyawukhonta Nkulunkulu ngekwakamoya kanye nangeliciniso, Nkulunkulu weliciniso futsi lophilako, emaLamani abeyawumbulala.",
                "11": "Yebo, futsi ngetulu kwaloko bebati ngenzondo lenkhulu yemaLamani kubomnakabo, labebabantfu baka-Anthi-Nefi-Lehi, labebabitwa ngebantfu ba-Amoni—futsi bebangeke bate batitsatse tikhali tabo, yebo, bebangene esivumelwaneni futsi bebangeke bate basephule—ngako-ke, uma bebangawela etandleni temaLamani bebayawubulawa.",
                "12": "Futsi emaNefi bekangayuvuma kutsi babulawe; ngako-ke babanika emave kutsi abe ngemafa abo.",
                "13": "Futsi bantfu ba-Amoni bawaniketa emaNefi incenye lenkhulu yemphahla yabo kute basekele emabutfo abo; ngaleyondlela emaNefi aphoceleka, wona odvwa, kutsi amelane nemaLamani, labebayinhlanganisela yaLamani naLemuweli, kanye nemadvodzana a-Ishmayeli, kanye nabo bonkhe labo labebahlubuke kumaNefi, labebangema-Amaleki nemaZoramu, kanye nesitukulwane sebaphristi baNowa.",
                "14": "Manje leso situkulwane besisiningi kakhulu, cishe, njengemaNefi; futsi ngaleyondlela emaNefi aphoceleleka kutsi alwe nabomnakabo, ngisho nangekucitsa ingati.",
                "15": "Futsi kwenteka ngesikhatsi emabutfo emaLamani sekabutsene ndzawonye eveni lase-Anthiyonamu, buka, emabutfo emaNefi besekatilungiselele kutsi ahlangane nabo eveni laseJeshoni.",
                "16": "Manje, umholi wemaNefi, noma indvodza lebeyibekwe kutsi ibe yindvuna lenkhulu ngetulu kwemaNefi—manje indvuna lenkhulu beyikhuta onkhe emabutfo emaNefi—libito lakhe bekunguMoroni.",
                "17": "Moroni nguye lobekekhuta, futsi aphetse timphi tabo. Bekaneminyaka lengemashumi lamabili nesihlanu nje kuphela budzala ngesikhatsi abekwa kutsi abe yindvuna lenkhulu ngetulu kwemabutfo emaNefi.",
                "18": "Futsi kwenteka kutsi wahlangana nemaLamani eminceleni yaseJeshoni, bantfu bakhe bebahlome ngetinkemba, nangabocelemba, kanye nangato tonkhe tinhlobo tetikhali temphi.",
                "19": "Ngesikhatsi emabutfo emaLamani abona kutsi bantfu baNefi, noma kutsi Moroni, besekabalungiselele bantfu bakhe ngetivikelo tetifuba kanye nangetivikelo temkhono, yebo, futsi kanjalo nangetihlangu tekuvikela tinhloko tabo, ngetulu kwaloko bagcoke tingubo leticinile—",
                "20": "Manje emabutfo aZerahemna bekangakatilungiseleli ngalutfo lolufana naleti tintfo; bona bebaphetse kuphela tinkemba tabo nabocelemba babo, butjoki babo kanye nemicibisholo yabo, ematje abo kanye netilingi tabo; futsi bona bebangcunu, ngaphandle nje kwesikhumba lebesitungelete tinkhalo tabo; yebo, bonkhe bebangcunu, ngaphandle kwemaZoramu kanye nema-Amaleki.",
                "21": "Kodvwa bona bebangakahlomi ngetivikelo tesifuba, noma tihlangu—ngako-ke, bawesaba kakhulu emabutfo emaNefi ngenca yetikhali tawo, nanoma sibalo sabo sasingetulu kunaleso semaNefi.",
                "22": "Buka, manje kwenteka kutsi abatange balokotse nakancane basondzele kutolwa nemaNefi eminceleni yaseJeshoni; ngako-ke bahamba baphuma eveni lase-Anthiyonamu baya ehlane, batsatsa luhambo lwabo batungeleta lihlane, baya ngasenhloko yemfula iSidoni, kute babuyele eveni laseManthi futsi balitsatse live libe labo; ngoba bebangacabangi kutsi emabutfo aMoroni ayati kutsi baye ngakuphi.",
                "23": "Kodvwa kwenteka kutsi, masinyane nje ngesikhatsi sebahambile baya ehlane Moroni watfumela tinhloli taya ehlane kutsi tiyoyibuka inkambu yabo; Moroni, ngetulu kwaloko, ati ngetiphrofetho ta-Alima, watfumela emadvodza latsite kuye, anesifiso sekutsi abute eNkhosini kutsi emabutfo emaNefi ngabe bekufanele aye ngakuphi kuyawutivikela kumaLamani.",
                "24": "Futsi kwenteka kutsi livi leNkhosi leta ku-Alima, Alima watitjela titfunywa taMoroni, kutsi emabutfo emaLamani bekahamba atungeleta lihlane, kute afike eveni laseManthi, kute acale kuhlasela ngasencenyeni lebutsakatsaka yebantfu. Titfunywa leto tahamba tayawukwetfula umlayeto kuMoroni.",
                "25": "Manje Moroni, washiya incenye yelibutfo lakhe eveni laseJeshoni, hleze ngandlela tsite incenye yemaLamani ifike kulelo live ititsatsele lidolobha libe labo, watsatsa incenye lebeyisele yemphi yakhe wahamba nayo waya eveni laseManthi.",
                "26": "Futsi wenta kutsi bonkhe bantfu kuleyoncenye yelive bahlangane ndzawonye kute balwe nemaLamani, kute bavikele imihlaba yabo kanye nelive labo, emalungelo abo kanye nenkhululeko yabo; ngako-ke bese basilungele sikhatsi sekufika kwemaLamani.",
                "27": "Futsi kwenteka kutsi Moroni wenta kutsi imphi yakhe ibhace esigodzini lebesisedvute nelusentse lwemfula iSidoni, lebesisenshonalanga yemfula iSidoni ehlane.",
                "28": "Moroni waphindze wabeka tinhloli tatungeleta, kute ati ngesikhatsi libutfo lemaLamani selita.",
                "29": "Manje, njengoba Moroni bekayati inhloso yemaLamani, kutsi bekuyinhloso yawo kutsi abulale bomnakabo, noma kutsi babacindzetele futsi babaletse ebugcilini kute batakhele umbuso ngetulu kwalo lonkhe live;",
                "30": "Ngetulu kwaloko ati kutsi bekungiso kuphela sifiso semaNefi kutsi agcine emave awo, nenkhululeko yawo, kanye nelibandla lawo, ngako-ke wabona kutsi bekungasiso sono kutsi abavikele ngelicebo; ngako-ke, watfola ngetinhloli takhe kutsi nguyiphi indlela emaLamani labekatawuyitsatsa.",
                "31": "Ngako-ke, walehlukanisa libutfo lakhe waletsa incenye esigodzini, futsi walibhacisa emphumalanga, kanye naseningizimu yeligcuma iRiphila.",
                "32": "Kwatsi labasalako wababhacisa esigodzini lesisenshonalanga, enshonalanga yemfula iSidoni, kwehla njalo kuya eminceleni yelive iManthi.",
                "33": "Futsi ngaleyondlela asalibekile libutfo lakhe njengekwesifiso sakhe, besekatilungiselele kutsi ahlangane nawo.",
                "34": "Futsi kwenteka kutsi emaLamani eta akhuphukela ngasenyakatfo yeligcuma, lapho incenye yelibutfo laMoroni beyibhace khona.",
                "35": "Ngesikhatsi emaLamani sekandlulile egcumeni iRiphila, sekafike esigodzini, sekacala kuwela umfula iSidoni, libutfo lebelibhace eningizimu yeligcuma, lebeliholwa yindvodza libito layo kunguLehi, yalihola libutfo layo laya phambili lawatungeleta emaLamani emphumalanga emvakwawo.",
                "36": "Futsi kwenteka kutsi ngesikhatsi emaLamani abona kutsi emaNefi atseleka etikwawo emvakwawo, agucukela kuwo acala alwa nelibutfo laLehi.",
                "37": "Kubulala kwacala etinhlangotsini totimbili, kodvwa kwaba kubi kakhulu encenyeni yemaLamani, ngoba bungcunu bebungakavikeleki emagalelweni lamatima emaNefi ngetinkemba tawo kanye nangabocelemba babo, lebekuletsa kufa cishe ngawo onkhe emagalelo.",
                "38": "Kantsi ngakulolunye luhlangotsi, bekukhona nje lapha nalapha indvodza lebeyiwa emkhatsini wemaNefi, ngetinkemba tawo kanye nangekulahleka kwengati, ngenca yekutsi bona bebavikelekile etindzaweni letibucayi emitimbeni yabo, noma tindzawo letibucayi kakhulu temtimba betivikelekile emagalelweni emaLamani, ngetivikelo tesifuba tawo, nangetivikelo temkhono tawo, kanye netivikelo tenhloko tawo; futsi emaNefi achubeka kanjalo-ke nekubulala emkhatsini wemaLamani.",
                "39": "Futsi kwenteka kutsi emaLamani acala kwesaba, ngenca yekubulawa lokukhulu emkhatsini wawo, ate acala kubalekela ngasemfuleni iSidoni.",
                "40": "Futsi acoshwa nguLehi kanye nemadvodza akhe; achutjwa nguLehi ate afika emantini aseSidoni, ancamula emantini aseSidoni. Lehi wahlala nelibutfo lakhe elusentseni lwemfula iSidoni kute angaweli.",
                "41": "Futsi kwenteka kutsi Moroni kanye nelibutfo lakhe bahlangana nemaLamani esigodzini, kulenye incenye yemfula iSidoni, futsi bacala kutseleka etikwawo bawabulala.",
                "42": "EmaLamani aphindza ababalekela, aya ngaseveni laseManthi; aphindze ahlangabetana nemabutfo aMoroni.",
                "43": "Manje kuloku emaLamani alwa kakhulu; yebo, bekangakate emaLamani atiwe alwa ngemandla lamakhulu kangaka kanye nangesibindzi lesingaka, cha, ngisho kusukela ekucaleni.",
                "44": "Futsi bekakhutsatwa ngemaZoramu kanye nema-Amaleki, labekatindvuna letinkhulu kanye nebaholi bawo, kanye nanguZerahemna, lobekayindvuna yawo lenkhulu, noma umholi kanye nemekhuti wawo lomkhulu; yebo, alwa njengabonyokangwenya, futsi labaningi bemaNefi babulawa ngetandla tawo, yebo, ngoba abashaya tate tahlukana kabili letiningi tivikelo tenhloko tawo, ngetulu kwaloko atibhobosa letiningi tivikelo tesifuba tawo, ashaya ajuba lemininngi imikhono yawo; futsi emaLamani alwa kanjalo-ke ngentfukutselo yawo lembi kakhulu.",
                "45": "Noko, emaNefi bekakhutsatwa sizatfu lesincono, ngoba bekangalweli nje kubusa noma emandla kodvwa bekalwela emakhaya awo nenkhululeko yawo, bafati bawo kanye nebantfwana bawo, kanye nako konkhe kwawo, yebo, netimiso tawo tekukhonta kanye nelibandla lawo.",
                "46": "Futsi bebenta loko labebacabanga kutsi bekungumsebenti labebadzinga kuwentela Nkulunkulu wabo; ngoba iNkhosi beyishito kubo, futsi kanjalo nakuboyise, kutsi: Kangangoba ningenacala lesono sekucala, kanjalo nesesibili, aniyukuvuma kutsi nibulawe ngetandla tetitsa tenu.",
                "47": "Ngetulu kwaloko, iNkhosi itsite: Niyawuyivikela imindeni yenu ngisho nangekucitsa ingati. Ngako-ke emaNefi alwa nemaLamani ngenca yalesi sizatfu, kutsi ativikele wona, kanye nemindeni yawo, nemihlaba yawo, nelive lawo, nemalungelo awo, kanye nenkholo yawo.",
                "48": "Futsi kwenteka kutsi ngesikhatsi emadvodza aMoroni abona budlova kanye nentfukutselo yemaLamani, besebatohocisa futsi bababalekele. Futsi Moroni, ayibona inhloso yawo, watfumela phambili wabafaka inshisekelo etinhlitiyweni tawo ngalemicabango—yebo, imicabango yetindzawo tawo, inkhululeko yawo, yebo, kukhululeka kwawo ebugcilini.",
                "49": "Futsi kwenteka kutsi bagucukela kumaLamani, bakhala ngelivi linye eNkhosini Nkulunkulu wawo, ngenkhululeko yawo kanye nekukhululwa kwawo ebugcilini.",
                "50": "Futsi bacala babukana nemaLamani ngemandla; futsi ngalo lelohora bakhala eNkhosini ngenkhululeko yabo, emaLamani acala ababalekela; abaleka ate ayofika emantini aseSidoni.",
                "51": "Manje, emaLamani bekamaningi kakhulu, yebo, ngetulu kwalokuphindvwe kabili kwesibalo semaNefi; noko, achutjwa kangangekutsi ate agcogcelwa ndzawonye aba licembu linye esigodzini, elusentseni ngasemfuleni iSidoni.",
                "52": "Ngako-ke emabutfo aMoroni abatungeleta, yebo, nasetinhlangotsini totimbili temfula. Ngoba buka, emphumalanga bekukhona emadvodza aLehi.",
                "53": "Ngako-ke ngesikhatsi Zerahemna abona emadvodza aLehi emphumalanga yemfula iSidoni, kanye nemabutfo aMoroni enshonalanga yemfula iSidoni, kutsi bese batungeletwe ngemaNefi, besaba.",
                "54": "Manje Moroni, ngesikhatsi abona kwesaba kwawo, wayala emadvodza akhe kutsi akuyekele kucitsa ingati yawo."
            },
            "44": {
                "1": "Futsi kwenteka kutsi bema baphindze bahlehla bema bucadlwana nawo. Moroni watsi kuZerahemna: Buka, Zerahemna, asifuni kutsi sibe bantfu bengati. Niyati kutsi nisetandleni tetfu, kepha asifuni kutsi sinibulale.",
                "2": "Buka, asikaphumeli kutsi sitolwa nani kute sicitse ingati yenu kute sizuze emandla; noma asifuni kuletsa noma ngubani ejokeni lebugcili. Kodvwa lesi ngusona sizatfu nine lenite ngaso kutolwa natsi, yebo, futsi nisitfukutselele ngenca yenkholo yetfu.",
                "3": "Kodvwa manje, niyabona kutsi iNkhosi inatsi; futsi niyabona kutsi iniletsile etandleni tetfu. Manje ngifuna kutsi nicondze kutsi loku sikwentelwe ngenca yenkholo yetfu kanye nelukholo lwetfu kuKhristu. Manje niyabona kutsi aninokwati kulucedza lolu lukholo lwetfu.",
                "4": "Manje seniyabona kutsi lolu lukholo lweliciniso lwaNkulunkulu; yebo. Niyabona kutsi Nkulunkulu utawusisekela, asigcine, aphindze asilondvolote, uma nje setsembeka kuye, naselukholweni lwetfu, kanye nasenkholweni yetfu, futsi angeke nanini iNkhosi ivumele kutsi sibhujiswe ngaphandle kwekutsi siwele esiphambukweni futsi siluphike lukholo lwetfu.",
                "5": "Manje, Zerahemna, ngiyakuyaleta, egameni laloyo Nkulunkulu lonemandla onkhe, locinise imikhono yetfu kute sitfole emandla ngetulu kwenu, ngelukholo lwetfu, ngenkholo yetfu, kanye nangetimiso tetfu tekukhonta, kanye nangelibandla letfu, kanye nangekusekelwa lokungcwele lokufanele sibonge bafati betfu kanye nebantfwana betfu ngako, ngaleyo nkhululeko lesenta sibambelele emihlabeni yetfu kanye naseveni letfu; yebo, futsi kanjalo nangekugcinwa kwelivi lelingcwele laNkulunkulu, lokufanele silibonge ngayo yonkhe injabulo yetfu; nangako konkhe lokutsandzeka kakhulu kitsi—",
                "6": "Yebo, akusiko loku kuphela; ngiyaniyaleta ngato tonkhe tifiso leninato kute niphile, kutsi niletse lapha tikhali tenu temphi, futsi angeke sifune ingati yenu, kodvwa sitawutisindzisa timphilo tenu, uma nje ningahamba ningaphindzi nibuye kutolwa natsi.",
                "7": "Manje, uma ningakwenti loku, bukani, nisetandleni tetfu, futsi ngitawuyaleta bantfu bami kutsi banihlasele, banishaye ngemanceba ekufa emitimbeni yenu, kute ningasabi khona; futsi ngaleyondela sitawubona kutsi ngubani lotoba nemandla ngetulu kwalaba bantfu; yebo, sitawubona kutsi ngubani lotawuletfwa ebugcilini.",
                "8": "Manje kwenteka kutsi ngesikhatsi Zerahemna asayivile lenkhulumo weta ngaphambili wabeka inkemba yakhe kanye nacelemba wakhe, kanye nebutjoki bakhe etandleni taMoroni, watsi kuye: Buka nati tikhali tetfu temphi; sitawutiletsa kuwe, kodvwa angeke sivume kwenta sifungo kuwe sibe sati, kutsi sitosiphula, futsi ngalokunjalo nebantfwana betfu; kodvwa titsatse tikhali tetfu temphi, bese uyasivumela kutsi sihambe siye ehlane; kungenjalo sitawutigcina tinkemba tetfu, futsi sitawufa noma sincobe.",
                "9": "Buka, tsine asisibo belukholo lwenu, asikholwa kutsi nguNkulunkulu lona losiletse etandleni tenu; kodvwa kutsi bucili benu lobunivikele etinkembeni tetfu. Buka, tivikelo tesifuba kanye netihlangu tenu letinivikele.",
                "10": "Manje ngesikhatsi Zerahemna asacedzile kukhuluma lamavi, Moroni wabuyisela inkemba kanye netikhali temphi, lebekatemukele, kuZerahemna, watsi: Buka, sitawuyicedza lencabano.",
                "11": "Manje angisakwati kuwabuyisela emuva emavi lengiwakhulumile, njengoba iNkhosi iphila, aninawusuka ngaphandle kwekutsi nisuke nesifungo sekutsi angeke nisaphindze nibuye kutolwa natsi. Manje njengoba nisetandleni tetfu sitawuyicitsa ingati yenu igcwale phansi, noma nivumele lemibandzela lengiyiphakamisile.",
                "12": "Manje ngesikhatsi Moroni asawashito lamavi, Zerahemna watsatsa inkemba yakhe, wamtfukutselela Moroni, wagijima waya ngaphambili kute abulale Moroni; kodvwa ngesikhatsi aphakamisa inkemba yakhe, buka, linye lemasotja aMoroni wayishaya yawa, futsi yaphuka ngakuso sibambo, futsi ngetulu kwaloko lamshaya Zarahemna ngendlela yekutsi lasusa lukhakhayi lwakhe lwawela phansi. Futsi Zerahemna wesuka kubo wangena emkhatsini wemabutfo akhe.",
                "13": "Futsi kwenteka kutsi lisotja lelalime edvute, lelo lelashaya lasusa lukhakhayi lwaZerahemna, lalutsatsa lukhakhayi lolo lwaluphansi ngetinwele, lalubeka ekucijeni kwenkemba, futsi laluphakamisa ngetulu kwabo, litsi kubo ngelivi lelikhulu:",
                "14": "Njengoba lolu lukhakhayi luwele phansi, lokulukhakhayi lwemholi wenu, nani ngalokunjalo nitowela phansi ngaphandle kwekutsi niletse tikhali tenu temphi bese niyahamba nesivumelwano sekuthula.",
                "15": "Manje bekamaningi, ngesikhatsi eva lamavi futsi alubona lukhakhayi lolwalusenkembeni, angenwa kwesaba; lamaningi eta ngaphambili atilahla phansi tikhali tawo temphi etinyaweni taMoroni, futsi angena esivumelwaneni sekuthula. Futsi ngebuningi balawo langena esivumelwaneni avunyelwa kutsi ahambe aye ehlane.",
                "16": "Manje kwenteka kutsi Zerahemna watfukutsela kakhulu, futsi wawaphehla lasele emasotja akhe kutsi atfukutsele, kutsi alwe ngemandla lamakhulu nemaNefi.",
                "17": "Manje naMoroni watfuketsela, ngenca yenkhani yemaLamani; ngako-ke wayaleta bantfu bakhe kutsi bawahlasele phindze bawabulale. Futsi kwenteka kutsi bacala bawabulala; yebo, nemaLamani alwa ngetinkemba tawo nangemandla awo.",
                "18": "Kodvwa buka, tikhumba tawo letingcunu kanye netinhloko tawo letisebaleni kwakusebungotini betimkemba letikhaliphako temaNefi; yebo, buka ahlatjwa aphindze ashaywa, yebo, awa ngekushesha lokukhulu phambi kwetinkemba temaNefi; futsi acala esuswa, njengoba lisotja laMoroni laliphrofethile.",
                "19": "Manje Zerahemna, ngesikhatsi abona kutsi cishe bonkhe bese batobulawa, wakhala kakhulu kuMoroni, atsembisa kutsi bekatosenta sivumelwano nabo futsi ngalokunjalo nebantfu bakhe, uma nje bangasindzisa timphilo talabebasele, nekutsi bebangeke basaphindza nanini bete kutolwa nabo.",
                "20": "Futsi kwenteka kutsi Moroni wenta kutsi lesento sekubulala asiphele futsi emkhatsini walabantfu. Watitsatsa tikhali temphi kumaLamani; futsi emvakwekutsi sebangene esivumelwaneni sekuthula naye avunyelwa kutsi ahambe aye ehlane.",
                "21": "Manje sibalo salabafile babo alibalwanga ngenca yebukhulu baleso sibalo; yebo, sibalo salabafile babo sasisikhulu kakhulu, kumaNefi kanye nakumaLamani.",
                "22": "Futsi kwenteka kutsi babaphonsa labafile babo emantini aseSidoni, futsi tidvumbu tabo setikhukhulekile taze tayongcwatjwa ekujuleni kwelwandle.",
                "23": "Futsi emabutfo emaNefi, noma aMoroni, abuyela emakhaya kanye nasemihlabeni yawo.",
                "24": "Waphela kanjalo-ke umnyaka welishumi nesiphohlongo wekubusa kwebehluleli ngetulu kwebantfu baNefi. Futsi waphela kanjalo-ke umbhalo wa-Alima, lowawubhalwe kubongcwengcwe baNefi."
            },
            "45": {
                "intro": "Umlandvo webantfu baNefi, kanye netimphi kanye nekuphikisana kwabo, ngetinsuku taHilamani, ngekwembhalo waHilamani, lawugcina etinsukwini takhe.",
                "1": "Buka, manje kwenteka kutsi bantfu baNefi bebajabule kakhulu, ngoba iNkhosi yayiphindze yabakhipha futsi etandleni tetitsa tabo; ngako-ke bayibonga iNkhosi Nkulunkulu wabo; yebo, bazila kakhulu baphindze bathandaza kakhulu, futsi bamkhonta Nkulunkulu ngenjabulo lenkhulu kakhulu.",
                "2": "Futsi kwenteka ngemnyaka welishumi nemfica wekubusa kwebehluleli ngetulu kwebantfu baNefi, kutsi Alima weta kundvodzana yakhe Hilamani watsi kuyo: Uyawakholwa yini emavi lengawakhuluma kuwe mayelana naleyo mibhalo legciniwe na?",
                "3": "Hilamani watsi kuye: Yebo, ngiyawakholwa.",
                "4": "Alima waphindze watsi: Uyakholwa yini kuJesu Khristu, lotawukuta na?",
                "5": "Yena watsi: Yebo, ngiyawakholwa onkhe emavi lowakhulumile.",
                "6": "Alima waphindze watsi kuye: Utawuyigcina yini imiyaleto yami na?",
                "7": "Yena watsi: Yebo, ngitawuyigcina imiyaleto yakho ngayo yonkhe inhlitiyo yami.",
                "8": "Emvakwaloko Alima watsi kuye: Ubusisiwe; futsi iNkhosi itawukuphumelelisa kulelive.",
                "9": "Kodvwa buka, nginalokutsite lengitokuphrofetha kuwe; kodvwa loko lengitokuphrofetha kuwe ungakuveti; yebo, loku lengikuphrofetha kuwe akuyuvetwa, site siphrofetho sigcwaliseke; ngako-ke bhala lamavi lengitawuwakhuluma.",
                "10": "Nawa lamavi: Buka, ngiyabona kutsi bona kanye laba bantfu, emaNefi, ngekwemoya wekwembulelwa lokimi, eminyakeni lengemakhulu lamane kusukela ngaleso sikhatsi Jesu Khristu ayawutiveta ngaso kubo, bayawuncishelwa kukholwa.",
                "11": "Yebo, futsi ngaleso sikhatsi bayawubona timphi kanye nabomashayabhuce betifo, yebo, indlala kanye nekucitseka kwengati, bate bantfu baNefi baphele nya—",
                "12": "Yebo, futsi loku kungenca yekutsi bayawuncishelwa kukholwa bawele emisebentini yebumnyama, kanye nasetinkhanukweni, kanye nakuto tonkhe tinhlobo tebubi; yebo, ngitsi kuwe, ngenca yekutsi bayawukona ngalokumelene nekukhanya lokukhulu kangaka kanye nelwati lolungaka, yebo, ngitsi kuwe, kusukela ngalolo suku, nesitukulwane sesine angeke sendlule sonkhe ngaphambi kwekutsi lobu bubi lobukhulu bufike.",
                "13": "Futsi ngesikhatsi lolo suku lolukhulu lufika, buka, sikhatsi siyeta masinyane kutsi labo manje, noma intalelwane yalabo manje lababalwa emkhatsini wentalelwane yebantfu baNefi, angeke babalwe emkhatsini webantfu baNefi.",
                "14": "Kodvwa loyo loyawusala, angabulawa ngalolo suku lolukhulu nalolwesabekako, uyawubalwa emkhatsini wemaLamani, futsi uyawukuba njengawo, bonkhe, ngaphandle nje kwalabambalwa labayawubitwa ngebafundzi beNkhosi; futsi emaLamani ayawubatingela bate baphele nya. Manje, ngenca yebubi, lesiphrofetho siyawugcwaliseka.",
                "15": "Manje kwenteka kutsi emvakwekutsi Alima asatishito leti tintfo kuHilamani, wambusisa, kanjalo nalamanye emadvodzana akhe; futsi ngetulu kwaloko wawubusisa umhlaba ngenca yalabalungile.",
                "16": "Futsi watsi: Naku lokushiwo yiNkhosi Nkulunkulu—Liyawucalekiswa live, yebo, leli live, kuto tonkhe tive, imindeni, tilimi, kanye nebantfu, kuye ekubhujisweni, kwabo labenta bubi, uma sebavutfwe ngalokuphelele; futsi njengoba sengishito kuyawuba njalo; ngoba lesi sicalekiso kanye nesibusiso saNkulunkulu kulelive, ngoba iNkhosi ayinakusibuka sono isivumele ngisho nakancane.",
                "17": "Manje ngesikhatsi Alima sekawashito lamavi walibusisa libandla, yebo, bonkhe labo labebatokuma bacine elukholweni kusukela ngaleso sikhatsi kuya phambili.",
                "18": "Futsi ngesikhatsi Alima sekakwentile loku wesuka waphuma eveni laseZarahemla, kwaba shengatsi uya eveni laseMelekhi. Futsi kwenteka kutsi akuphindzanga kwevakala lutfo ngaye; mayelana nekufa kwakhe noma kungcwatjwa kwakhe asati lutfo ngako.",
                "19": "Buka, nguloku lesikwatiko, kutsi abeyindvodza lelungile; futsi emahemuhemu agcwala live lonkhe ebandleni kutsi watsatfwa nguMoya, noma wangcwatjwa ngesandla seNkhosi, njengaMosi. Kodvwa buka, imibhalo lengcwele itsi iNkhosi yamtsatsa Mosi yamletsa kuyo; futsi siyacabanga kutsi ngalokunjalo seyimukele na-Alima emoyeni, yamletsa kuyo; ngako-ke, ngenca yalesi sizatfu asati lutfo mayelana nekufa kanye nekungcwatjwa kwakhe.",
                "20": "Manje kwenteka ekucaleni kwenyaka welishumi nemfica wekubusa kwebehluleli ngetulu kwebantfu baNefi, kutsi Hilamani wahamba emkhatsini webantfu kute amemetele livi kubo.",
                "21": "Ngoba buka, ngenca yetimphi tabo nemaLamani kanye nekuphikisana lokuningi lokungasho lutfo kanye nekuphatamiseka lokwakusemkhatsini webantfu, kwabonakala kufanele kutsi livi laNkulunkulu limenyetelwe emkhatsini wabo, yebo, futsi nekutsi kuhlelembiswe libandla lonkhe.",
                "22": "Ngako-ke Hilamani kanye nabomnakabo bachubeka nekumisa libandla futsi eveni lonkhe, yebo, kuwo onkhe emadolobha eveni lonkhe lokwakulebantfu baNefi. Futsi kwenteka kutsi babeka baphristi kanye nebafundzisi kulo lonkhe live, ngetulu kwawo onkhe emabandla.",
                "23": "Manje kwenteka kutsi emvakwekutsi Hilamani kanye nabomnakabo sebabeke baphristi kanye nebafundzisi ebandleni kwavuka kuphikisana emkhatsini wabo, futsi abafunanga kulalela emavi aHilamani kanye nabomnakabo;",
                "24": "Kodvwa bakhula ekutikhukhumeteni baphakeme etinhlitiyweni tabo, ngenca yengcebo yabo leningi kakhulu; ngako-ke bakhula banotsa emehlweni abo, futsi abafunanga kulalela emavi abo, kutsi bahambe ngebucotfo phambi kwaNkulunkulu."
            },
            "46": {
                "1": "Futsi kwenteka kutsi ngebuningi balabo labebangafuni kuwalalela emavi aHilamani kanye nabomnakabo babutsana ndzawonye ngalokumelene nabomnakabo.",
                "2": "Manje buka, bebatfukutsele kakhulu, kangangekutsi bebaphokophele kutsi bababulale.",
                "3": "Manje umholi walabo labebatfukutselele bomnakabo bekamkhulu futsi ayindvodza lecinile; libito lakhe bekungu-Amalikhiya.",
                "4": "Amalikhiya bekanesifiso sekutsi abe yinkhosi; nalabo bantfu labebatfukutsele nabo ngalokunjalo bebanesifiso sekutsi abe yinkhosi yabo; futsi bebayincenye lenkhulu yalabo labebabehluleli labancane belive, labebafuna emandla.",
                "5": "Bebaholwe ngu-Amalikhiya ngekubayenga, kutsi uma bangamsekela baphindze bambeke kutsi abe yinkhosi yabo uyawubenta babe babusi ngetulu kwebantfu.",
                "6": "Ngaleyondlela Amalikhiya wabaholela khashane ekuhlubukeni, nanoma kungenshumayelo yaHilamani nabomnakabo, yebo, nanoma kungekunakekela kwabo lokukhulu ebandleni, ngoba bebabaphristi labakhulu ebandleni.",
                "7": "Futsi bebabaningi ebandleni labebakholelwa emavini layengako a-Amalikhiya, ngako-ke bahlubuka ngisho nasebandleni; taba kanjalo-ke tindzaba tebantfu baNefi latatiyingoti kanye nebungoti lobukhulu, nanoma kungenca yekuncoba kwabo lokukhulu labebanako kumaLamani, kanye nenjabulo lenkhulu labebabe nayo ngenca yekukhululwa kwabo ngesandla seNkhosi.",
                "8": "Ngaleyondlela siyabona kutsi bashesha kanjani bantfwana bebantfu kukhohlwa iNkhosi Nkulunkulu wabo, yebo, bashesha kanjani kutsi bente bubi, futsi bakhohliswe ngulomubi.",
                "9": "Yebo, ngetulu kwaloko siyabubona bubi lobukhulu umuntfu lomubi kakhulu langabenta kutsi bube khona emkhatsini webantfwana bebantfu.",
                "10": "Yebo, siyabona kutsi Amalikhiya, ngenca yekutsi bekayindvodza lebeyinemacebo lanebucili futsi ayindvodza lenemavi lanekuyenga lokuningi, wakhohlisa tinhlitiyo tebantfu labaningi kutsi bente bubi; yebo, nekutsi bafune kulicedza libandla laNkulunkulu futsi bacedze sisekelo senkhululeko Nkulunkulu labebanikete sona, noma sibusiso Nkulunkulu lebekasitfumele etikwebuso belive ngenca yalabalungile.",
                "11": "Manje kwenteka kutsi ngesikhatsi Moroni, lobekangumkhuti lomkhulu wemabutfo emaNefi, sekavile ngaloku kuhlubuka, wamtfukutselela Amalikhiya.",
                "12": "Futsi kwenteka kutsi wadzabula libhantji lakhe; watsatsa sicephu salo; wabhala kuso kutsi—Sikhumbuto saNkulunkulu wetfu, inkholo yetfu, nenkhululeko, nekuthula kwetfu, bafati betfu, kanye nebantfwana betfu—wasibophela esicongweni sesigodvo.",
                "13": "Wafasela sivikelo sakhe senhloko, nesivikelo sakhe sesifuba, kanye netikhali takhe, wabopha sivikelo sakhe elukhalo lwakhe; watsatsa sigodvo, lebesinelibhantji lakhe lebelidzatjuliwe labekwa ekugcineni kwaso, (wasibita ngekutsi sibonakaliso senkhululeko) waguca phansi, wathandaza kakhulu kuNkulunkulu wakhe athandazela tibusiso tenkhululeko kutsi tehlele etikwabomnakabo, uma nje kusekhona licembu lemaKhristu lelisasele kutsi litsatse live—",
                "14": "Ngoba bebabitwa kanje bonkhe labo labebakholwa ngeliciniso kuKhristu, labo labebabasebandleni laNkulunkulu, ngulabo labebangasibo basebandleni.",
                "15": "Futsi labo labebabasebandleni bebetsembekile; yebo, bonkhe labo labebakholwa ngeliciniso kuKhristu bamukela, ngekutfokota, libito laKhristu, noma emaKhristu njengoba bebabitwa kanjalo, ngenca yekukholwa kwabo kuKhristu lobekufanele ete.",
                "16": "Ngako-ke, ngalesi sikhatsi, Moroni wathandazela kutsi lokufunwa ngemaKhristu, kanye nenkhululeko yelive shengatsi kungasekelwa nguNkulunkulu.",
                "17": "Futsi kwenteka kutsi ngesikhatsi sekathandaze ngenshisekelo kuNkulunkulu, lonkhe live lebeliseningizimu yelive walibita ngeNcitsakalo, yebo, kwephetsa, lonkhe live, lelisenyakatfo kanye naleliseningizimu—Walibita ngalelikhetsekile, kanye nelive lenkhululeko.",
                "18": "Watsi: Ngempela Nkulunkulu ngeke avume kutsi tsine, lesihlushwako ngenca yekutsi semukele libito laKhristu, sinyatselwe phansi futsi sibulawe, site sikuletse kitsi ngetiphambuko tetfu lucobo.",
                "19": "Ngesikhatsi Moroni sekawashito lamavi, wahamba waya emkhatsini webantfu, aphephetelisa incenye yengubo yakhe lebeyidzatjuliwe emoyeni, kute bonkhe bawubone umbhalo lobekawubhalile kuleyo ncenye lebeyidzatjuliwe, futsi bekamemeta ngelivi lelikhulu atsi:",
                "20": "Bukani, labo labatawusigcina lesi sibonakaliso kulelive, abete ngaphambili ngemandla eNkhosi, bangene esivumelwaneni sekutsi batawuwagcina emalungelo abo, kanye nenkholo yabo, kute iNkhosi Nkulunkulu ibabusise.",
                "21": "Futsi kwenteka kutsi ngesikhatsi Moroni sekawamemetele lamavi, buka, bantfu beta bagijima ndzawonye netikhali tabo tiboshelwe etinkhalo tabo, badzabula tingubo tabo njengeluphawu lwekutinikela, noma njengesivumelwano, sekutsi ngeke bayilahle iNkhosi Nkulunkulu wabo; noma, ngalamanye emagama, uma bangaphula imiyaleto yaNkulunkulu, noma bawele esiphambukweni, babe nemahloni ekubitwa ngelibito laKhristu, kuyofanele kutsi iNkhosi ibadzabule njengoba nabo badzabule tingubo tabo.",
                "22": "Manje lesi bekusivumelwano labasenta, futsi balahla tingubo tabo etinyaweni taMoroni, batsi: Senta sivumelwano naNkulunkulu wetfu, kutsi siyawubulawa, njengabomnaketfu labaseveni lelingasenyakatfo, uma siyawuwela esiphambukweni; yebo, angasilahla etinyaweni tetitsa tetfu, njengoba natsi siphose tingubo tetfu etinyaweni takho kutsi tigcotjwagcotjwe ngaphansi kwetinyawo, uma siyawuwela esiphambukweni.",
                "23": "Moroni watsi kubo: Bukani, siyinsali yentalelwane yaJakobe; yebo, siyinsali yentalelwane yaJosefa, libhantji lakhe leladzatjulwa bomnakabo labaticuku letiningi; yebo, manje bukani, asikhumbule kutsi siyigcine imiyaleto yaNkulunkulu, ngaphandle kwaloko tingubo tetfu tiyawudzatjulwa bomnaketfu, siphoswe ejele, sitsengiswe, noma sibulawe.",
                "24": "Yebo, asiyigcine inkhululeko yetfu njengensali yaJosefa; yebo, asiwakhumbule emavi aJakobe, ngaphambi kwekufa kwakhe, ngoba buka, wabona kutsi incenye yensali yelibhantji laJosefa yalondvolotwa futsi ayitange ibole. Futsi watsi—Ngisho njengoba lensalela yengubo yendvodzana yami yalondvolotwa, kanjalo nensali yentalelwane yendvodzana yami iyawulondvolotwa ngesandla saNkulunkulu, futsi itsatfwe iyiswe kuye, ngesikhatsi insali yentalelwane yaJosefa ishabalala, ngisho njengensalela yengubo yakhe.",
                "25": "Manje buka, loku kwenta umphefumulo wami ube nelusizi; noko, umphefumulo wami unentfokoto ngendvodzana yami, ngenca yaleyo ncenye yentalelwane yayo leyawutsatfwa iyiswe kuNkulunkulu.",
                "26": "Manje buka, lawa bekungemavi aJakobe.",
                "27": "Manje ngubani lowatiko kutsi mhlawumbe insali yentalelwane yaJosefa, leyo leyawushabalala njengengubo yakhe, ngiyo leyo leyahlubuka kitsi na? Yebo, futsi kuyawuba ngitsi lucobo uma singemi sicine elukholweni lwaKhristu.",
                "28": "Manje kwenteka kutsi ngesikhatsi Moroni sekawashito lamavi wachubekela phambili, waphindze watfumela etincenyeni tonkhe telive lapho bekukhona kuhlubuka, wagcogcela ndzawonye bonkhe bantfu labebanesifiso sekugcina inkhululeko yabo, kutsi bamelane na-Amalikhiya kanye nalabo labebahlubukile, labebabitwa ngekutsi ngema-Amalikhiya.",
                "29": "Futsi kwenteka kutsi ngesikhatsi Amalikhiya abona kutsi bantfu baMoroni bebabaningi kakhulu kunema-Amalikhiya—ngetulu kwaloko abona kutsi bantfu bakhe bebangabata mayelana nekulunga kwaleyondlela labebayitsetse—ngako-ke, anekwesaba kutsi hleze angazuzi lutfo, watsatsa labo bantfu bakhe labebafuna bahamba baya eveni laNefi.",
                "30": "Manje Moroni wacabanga kutsi bekungakafaneli kutsi emaLamani abe nalamanye emandla lengetiwe; ngako-ke wacabanga kutsi abavimbele bantfu ba-Amalikhiya, noma abatsatse ababuyisele emuva, bese ubulala Amalikhiya; yebo, ngoba bekati kutsi bekayawuwaphehla emaLamani kutsi abatfukutselele, futsi awente kutsi ete atolwa nabo; futsi loku bekakwati kutsi Amalikhiya bekangakwenta kute afeze tinhloso takhe.",
                "31": "Ngako-ke Moroni wacabanga kutsi bekufanele kutsi atsatse emabutfo akhe, labekadze agcogcene ndzawonye, atihlomisile, futsi angene esivumelwaneni sekugcina kuthula—futsi kwenteka kutsi watsatsa libutfo lakhe wahamba waphuma nemathende akhe waya ehlane, kute ayawuvimba indlela ya-Amalikhiya ehlane.",
                "32": "Futsi kwenteka kutsi wenta njengekwetifiso takhe, wachubeka phambili ehlane, wawajikisa emabutfo a-Amalikhiya.",
                "33": "Futsi kwenteka kutsi Amalikhiya wabaleka nesibalo lesincane sebantfu bakhe, kwatsi labasalako banikwa Moroni batsatfwa babuyiselwa eveni laseZarahemla.",
                "34": "Manje, Moroni ayindvodza lebeyibekwe behluleli labakhulu kanye nangelivi lebantfu, ngako-ke bekanemandla ngekwentsandvo yakhe ngalokuphatselene nemabutfo emaNefi, kutsi amise futsi asebentise ligunya ngetulu kwabo.",
                "35": "Futsi kwenteka kutsi noma ngabe ngubani wema-Amalikhiya lobekangeke angene esivumelwaneni sekutsi asekele indlela yenkhululeko, kutsi bagcine umbuso lophetse lokhululekile, wenta kutsi abulawe; futsi bebakhona kodvwa bambalwa labala sivumelwano senkhululeko.",
                "36": "Futsi kwaphindze kwenteka, kutsi wenta sibonakaliso senkhululeko sabekwa kuyo yonkhe imibhoshongo lebeyikhona kulo lonkhe live, lebelilemaNefi; futsi ngaleyondlela Moroni wasihlanyela sibonakaliso senkhululeko emkhatsini wemaNefi.",
                "37": "Bacala baba nekuthula futsi eveni; ngaleyondlela bakugcina kuthula eveni kwacishe kwaba kungasekupheleni kwemnyaka welishumi nemfica wekubusa kwebehluleli.",
                "38": "Hilamani kanye nebaphristi labakhulu bakugcina kuhleleka ebandleni; yebo kwate kwaba sikhatsi lesiyiminyaka lemine banekuthula lokukhulu kanye nekutfokota ebandleni.",
                "39": "Futsi kwenteka kutsi bebabaningi labafa, bagcilile ekukholweni kutsi imiphefumulo yabo yayihlengiwe yiNkhosi Jesu Khristu; ngako-ke bahamba emhlabeni batfokotile.",
                "40": "Futsi bekukhona labanye labafa babulawa yimikhuhlane, lokwatsi ngaletinye tikhatsi letitsite temnyaka ivame kakhulu eveni—kodvwa hhayi kakhulu kangako ngemikhuhlane, ngenca yemakhambi lamahle kakhulu etinhlanyelo letiningi kanye netimphandze Nkulunkulu labetilungiselele kutsi tisuse imbangela yetifo, bantfu labebanato ngenca yesimo selitulu—",
                "41": "Kodvwa bebabaningi labafa ngenca yebudzala; futsi labo labafela elukholweni lwaKhristu batfokotile kuye, njengoba natsi kufanele sicabange kanjalo."
            },
            "47": {
                "1": "Manje sitawubuyela endzabeni yetfu ku-Amalikhiya kanye nalabo labebabaleke naye baya ehlane; ngoba, buka, bekatsetse labo labebahambe naye, wakhuphukela eveni laNefi emkhatsini wemaLamani, futsi wawaphehla emaLamani kutsi atfukutselele bantfu baNefi, kangangoba inkhosi yemaLamani yatfumela simemetelo kulo lonkhe live layo, emkhatsini wabo bonkhe bantfu bayo, kutsi bahlangane ndzawonye bahambe bayolwa nemaNefi.",
                "2": "Futsi kwenteka kutsi ngesikhatsi simemetelo sesendluliselwe phambili emkhatsini wabo besaba kakhulu; yebo, besaba kungayitfokotisi inkhosi, futsi baphindze besaba kutsi bayolwa nemaNefi hleze balahlekelwe timphilo tabo. Futsi kwenteka kutsi bebangafuni, noma incenye lenkhulu yabo yayingafuni, kulalela imiyaleto yenkhosi.",
                "3": "Manje kwenteka kutsi inkhosi yatfukutsela ngenca yekungalaleli kwabo; ngako-ke yanika Amalikhiya ligunya lekulawula kuleyoncenye yelibutfo lakhe lelaliyilalela imiyalo yayo, futsi yamyala kutsi ahambe ayobaphocelela kutsi bahlome.",
                "4": "Manje buka, loku bekusifiso sa-Amalikhiya; ngoba bekayindvodza lenebucili lobukhulu ekwenteni bubi ngako-ke walenta lelisu enhlitiyweni yakhe lekuyisusa esihlalweni sebukhosi inkhosi yemaLamani.",
                "5": "Manje besekalitfolile ligunya lekulawula kuleto ticenye temaLamani lebetisekela inkhosi, futsi wetama kutfola kwemukelwa ngulabo bebangalaleli; ngako-ke wahamba waya endzaweni leyayibitwa ngekutsi yi-Onayida, ngoba ngulapho kwakubalekele khona onkhe emaLamani; ngoba abona imphi ita, futsi acabanga kutsi yayitowabulala, ngako-ke abalekela e-Onayida, endzaweni yetikhali.",
                "6": "Futsi abebeke umuntfu kutsi abe yinkhosi kanye nemholi wawo, agcilile etingcondvweni tawo ngesincumo lesingagucuki sekutsi abengeke aphocelelwe kutsi alwe nemaNefi.",
                "7": "Futsi kwenteka kutsi abebutsene ndzawonye esicongweni sentsaba leyayibitwa ngekutsi yi-Antipasi, kulungiselela imphi.",
                "8": "Manje bekungasiyo inhloso ya-Amalikhiya kutsi alwe nawo ngekwemiyaleto yenkhosi; kodvwa buka, kwakuyinhloso yakhe kutsi atfole kwemukelwa ngemabutfo emaLamani, kute atibeke enhloko yawo akhiphe inkhosi esihlalweni sebukhosi bese utsatsa umbuso ube ngewakhe.",
                "9": "Buka, kwenteka kutsi wenta emabutfo akhe kutsi amise emathende awo esigodzini lesasisedvute nentsaba i-Antipasi.",
                "10": "Futsi kwenteka kutsi ngesikhatsi sekuhlwile watfumela sitfunywa ngansense kutsi siye entsabeni i-Antipasi, anesifiso sekutsi umholi walabo labebasentsabeni, libito lakhe lokwakunguLehonthi, ehlele entansi phansi entsabeni, ngoba abenesifiso sekukhuluma naye.",
                "11": "Futsi kwenteka kutsi ngesikhatsi Lehonthi atfola umlayeto akatange alokotse ehlele entansi phansi kwentsaba. Futsi kwenteka kutsi Amalikhiya waphindze watfumela kwesibili, anesifiso sekutsi ehle ete entansi. Futsi kwenteka kutsi Lehonthi akatange avume; waphindze watfumela kwesitsatfu.",
                "12": "Futsi kwenteka kutsi ngesikhatsi Amalikhiya atfola kutsi abengakhoni kwenta Lehonthi kutsi ehle entsabeni, wakhuphukela entsabeni, waya edvute nenkambu yaLehonthi; waphindze watfumela kwesine umlayeto wakhe kuLehonthi, anesifiso sekutsi ehlele entansi, ete nabogadzi bakhe.",
                "13": "Futsi kwenteka kutsi ngesikhatsi Lehonthi asehlele entansi kanye nabogadzi bakhe kuya ku-Amalikhiya, Amalikhiya wafisa kutsi ehle nemabutfo akhe ebusuku, bese batungeleta lawo madvodza etinkanjini tawo inkhosi leyayimnike ligunya lekuwalawula, nekutsi yena uyowanikela etandleni ta-Lehonthi, uma angamenta yena (Amalikhiya) abe ngumholi wesibili ngetulu kwemabutfo onkhe.",
                "14": "Futsi kwenteka kutsi Lehonthi wehlela entansi nemadvodza akhe batungeleta emadvodza a-Amalikhiya, kute ngaphambi kwekube avuke entsatsakusa yelusuku abe sekatungeletwe ngemabutfo aLehonthi.",
                "15": "Futsi kwenteka kutsi ngesikhatsi babona kutsi besebatungeletiwe, bancenga Amalikhiya kutsi abavumele kutsi bahlangane nabomnakabo, kute bangabulawa. Manje loku bekungiyo kanye intfo Amalikhiya abeyifuna.",
                "16": "Futsi kwenteka kutsi wawanikela emadvodza akhe, ngalokuphambene nemyalo wenkhosi. Manje loku kwakungiyo intfo Amalikhiya abeyifisa, kute afeze emacebo akhe ekususa inkhosi esihlalweni.",
                "17": "Manje bekungumhambo emkhatsini wemaLamani, kutsi uma umholi wabo lomkhulu abulewe, kubekwe umholi wesibili abe ngumholi lomkhulu.",
                "18": "Futsi kwenteka kutsi Amalikhiya wenta kutsi yinye yetinceku takhe inike butsi kancane kancane kuLehonthi, ate afe.",
                "19": "Manje, ngesikhatsi Lehonthi asafile, emaLamani abeka Amalikhiya kutsi abe ngumholi wawo kanye nemekhuti wawo lomkhulu.",
                "20": "Futsi kwenteka kutsi Amalikhiya wahamba nemabutfo akhe (ngoba abesatifezile tifiso takhe) waya eveni laNefi, edolobheni laNefi, lokwakulidolobha lelikhulu.",
                "21": "Futsi inkhosi yaphumela ngephandle kuyomhlangabeta kanye nabogadzi bayo, ngoba yayicabanga kutsi Amalikhiya abesayifezile imiyalo yayo, nekutsi Amalikhiya abesalibutsele ndzawonye libutfo lelikhulu kutsi liyawukulwa nemaNefi.",
                "22": "Kodvwa buka, ngesikhatsi inkhosi iphumela ngaphandle iyomhlangabeta Amalikhiya wenta kutsi tinceku takhe tihambe phambili kuyohlangabeta inkhosi. Tahamba takhotsama phambi kwenkhosi, shengatsi tiyayihlonipha ngenca yebukhulu bayo.",
                "23": "Futsi kwenteka kutsi inkhosi yelula sandla sayo kutsi itiphakamise, njengoba kwakungumhambo wemaLamani, njengeluphawu lwekuthula, lowo mhambo labebawutsetse kumaNefi.",
                "24": "Futsi kwenteka kutsi ngesikhatsi seyiphakamise yekucala, bukani yayigwaza inkhosi enhlitiyweni; yawela phansi.",
                "25": "Manje tinceku tenkhosi tabaleka; kwatsi tinceku ta-Amalikhiya tamemeta tikhala, titsi:",
                "26": "Bukani, tinceku tenkhosi tiyigwaze enhlitiyweni, seyiwile futsi setibalekile; bukani, wotani nitobona.",
                "27": "Futsi kwenteka kutsi Amalikhiya wayala emabutfo akhe kutsi ahambe aye ngaphambili kuyobona kutsi kwentekeni enkhosini; ngesikhatsi asafike kuleyondzawo, ayitfola inkhosi ilele emahlwilini engati yayo, Amalikhiya wenta shengatsi utfukutsele, watsi: Noma ngubani lobekatsandza inkhosi, akaphumele ngaphambili, aticoshe tinceku tayo kute tibulawe.",
                "28": "Futsi kwenteka kutsi bonkhe labo labebayitsandza inkhosi, ngesikhatsi beva lamavi, beta ngaphambili baticosha tinceku tenkhosi.",
                "29": "Manje ngesikhatsi tinceku tenkhosi tibona libutfo liticosha, taba nekwesaba futsi, tabalekela ehlane, tawelela eveni laseZarahemla tayohlangana nebantfu ba-Amoni.",
                "30": "Futsi libutfo lelalibacosha labuyela emuva, ekubeni libacoshe lehluleka; ngaleyondlela Amalikhiya, ngenkhohliso yakhe, watizuza tinhlitiyo tebantfu.",
                "31": "Futsi kwenteka kutsi ngakusasa wangena edolobheni laNefi nemabutfo akhe, walitsatsa lidolobha laba ngelakhe.",
                "32": "Manje kwenteka kutsi indlovukazi, ngesikhatsi seyivile kutsi inkhosi ibulewe—ngoba Amalikhiya bekatfumele sitfunywa kuyo indlovukazi kuyatisa kutsi inkhosi ibulewe tinceku tayo, nekutsi uticoshile ngelibutfo lakhe, kodvwa wehluleka, tibalekile—",
                "33": "Ngako-ke ngesikhatsi indlovukazi seyiwutfolile lomlayeto yatfumela Amalikhiya, ifisa kutsi asindzise bantfu balelidolobha; ngetulu kwaloko yayifisa kutsi ete kuyo; ngetulu kwaloko yayifisa kutsi afike nabofakazi batofakaza mayelana nekufa kwenkhosi.",
                "34": "Futsi kwenteka kutsi Amalikhiya watsatsa yona kanye leyo nceku leyayibulele inkhosi, kanye nalabo bebanayo, bahamba baya kuyo indlovukazi, endzaweni leyayihleti kuyo; futsi bonkhe bafakaza kuyo kutsi inkhosi yayibulewe tinceku tayo lucobo; basho nekutsi: Tibalekile; ngabe loku akufakazeli yini ngalokumelene nato na? Futsi ngaloko bayenelisa indlovukazi mayelana nekufa kwenkhosi.",
                "35": "Futsi kwenteka kutsi Amalikhiya wafuna lutsandvo lwendlovukazi, wayitsatsa wayenta umkakhe; ngaleyondlela ngenkhohliso yakhe, nangekusitwa tinceku takhe letinebucili, wawutfola umbuso; yebo, wemukelwa njengenkhosi kulo lonkhe live, emkhatsini wabo bonkhe bantfu bemaLamani, labebafaka ekhatsi emaLamani, nemaLemuweli nema-Ishmayeli, kanye nawo onkhe emahlubuka emaNefi, kusukela ekubuseni kwaNefi kwehle kute kube ngulesi sikhatsi samanje.",
                "36": "Manje lawa mahlubuka, anefundziso lefanako futsi banelwati lolufanako nelwemaNefi, yebo, bafundzisiwe ngelwati lolufanako lweNkhosi, nanoma kunjalo, kuyamangalisa kusho, kutsi kungekudzala emvakwekuhlubuka kwabo baba lukhuni kakhulu futsi baba nenkhani yekungaphendvuki, baba ngulabangekhuteki kakhulu, bakhohlakala futsi baba nebudlova kwengca emaLamani—banatsa ngekufana nelisiko lemaLamani; bavumela buvila; kanye nalo lonkhe luhlobo lwenkhanuko; yebo, bakhohlwa ngalokuphelele ngeNkhosi Nkulunkulu wabo."
            },
            "48": {
                "1": "Manje kwenteka kutsi, masinyane nje emvakwekutsi Amalikhiya sekatfole umbuso wacala kufaka umoya etinhlitiyweni temaLamani ngalokumelene nebantfu baNefi; yebo, wabeka emadvodza kutsi akhulume kumaLamani asemibhoshongweni yawo, ngalokumelene nemaNefi.",
                "2": "Ngaleyondlela wawufaka umoya etinhlitiyweni tabo ngalokumelene nemaNefi, kangangekutsi ngasekupheleni kwemnyaka welishumi nemfica wekubusa kwebehluleli, sekawafezile emacebo akhe kute kube ngumanje, yebo, sekentiwe inkhosi ngetulu kwemaLamani, wafuna kutsi abuse kulo lonkhe live, yebo, kanye nakubo bonkhe bantfu labebaseveni, emaNefi ngalokunjalo nemaLamani.",
                "3": "Ngako-ke besekawafezile emacebo akhe, ngoba besekatente taba lukhuni tinhlitiyo temaLamani futsi watiphumphutsekisa tingcondvo tawo, wawaphehla kutsi atfukutsele, kangangekutsi besekagcogcele ndzawonye libutfo lelikhulu kutsi lihambe liyolwa nemaNefi.",
                "4": "Ngoba bekaphokophele, ngenca yebukhulu besibalo sebantfu bakhe, kutsi awancobe emaNefi futsi awaletse ebugcilini.",
                "5": "Ngenca yalesi sizatfu wabeka tindvuna letinkhulu temaZoramu, ngoba tatiwajwayele kakhulu emandla emaNefi, kanye netindzawo tawo tekubhaca, kanye netincenye temadolobha awo lebetibutsakatsaka; ngako-ke watibeka kutsi tibe tindvuna letinkhulu ngetulu kwemabutfo akhe.",
                "6": "Futsi kwenteka kutsi batsatsa inkambu yabo, bachubekela phambili baya ngaseveni laseZarahemla ehlane.",
                "7": "Manje kwenteka kutsi ngesikhatsi Amalikhiya asatfola emandla ngebucili kanye nangenkhohliso, Moroni, ngakulolunye luhlangotsi, bekaloku alungisela tingcondvo tebantfu kutsi batsembeke eNkhosini Nkulunkulu wabo.",
                "8": "Yebo, bekaloku acinisa emabutfo emaNefi, amisa tincaba letincane, noma tindzawo tekuphumula; akha lusentse ngemhlabatsi atungeleta kute avalele emabutfo akhe, ngetulu kwaloko akha tindvonga tematje kute awatungelete, atungelete emadolobha abo kanye nemincele yemave abo; yebo, kutungeleta lonkhe live.",
                "9": "Etincabeni tabo letibutsakatsaka wabeka emadvodza lamaningi; futsi ngaleyondlela walicinisa waphindze walenta laba nemandla lelive lemaNefi.",
                "10": "Ngaleyondlela bekalungiselela kutsi asekele inkhululeko yawo, emave awo, bafati bawo, bantfwana bawo, kanye nekuthula kwawo, nekutsi ahlale eNkhosini Nkulunkulu wawo, kanye nekutsi agcine loko lobekubitwa titsa tabo ngekutsi timiso temaKhristu.",
                "11": "Futsi Moroni bekayindvodza lecinile nalenemandla; bekayindvodza lenekucondza lokuphelele; yebo, indvodza lebeyingatfokoti ekucitseni ingati; indvodza umphefumulo wayo lobewutfokota ngenkhululeko yelive layo, kanye neyabomnakabo ebugcilini nasekugcilatweni;",
                "12": "Yebo, indvodza le inhlitiyo yayo beyigcwele kubonga kuNkulunkulu wayo, ngemalungelo lamaningi kanye netibusiso latinika bantfu bakhe; indvodza lebeyisebentela kakhulu inhlalakahle kanye nekuphepha kwebantfu bayo.",
                "13": "Yebo, futsi bekayindvodza lebeyicinile elukholweni lwaKhristu, futsi bekafunge ngesifungo kuvikela bantfu bakhe, emalungelo akhe, nelive lakhe, kanye nenkholo yakhe, ngisho nangekulahlekelwa yingati yakhe.",
                "14": "Manje emaNefi bekafundziswe kutivikela etintfweni tawo, ngisho nasekucitseni ingati uma kwakudzingekile; yebo, ngetulu kwaloko bekafundziswe kutsi angoni muntfu nanini, yebo, futsi angayiphakamisi nanini inkemba ngaphandle kwekutsi kungulokumelene nesitsa, ngaphandle kwekutsi bekukwekulondvolota timphilo tawo.",
                "15": "Futsi loku bekulukholo lwabo, kutsi ngekwenta njalo Nkulunkulu bekatobaphumelelisa eveni, noma ngalamanye emavi, uma bebatsembekile ekugcineni imiyaleto yaNkulunkulu kutsi bekatobaphumelelisa eveni; yebo, abacwayise kutsi babaleke, noma balungiselele imphi, njengekuba sengotini kwabo;",
                "16": "Ngetulu kwaloko, nekutsi Nkulunkulu uyawubatisa kutsi baye ngakuphi kute bativikele etitseni tabo, ngekwenta njalo, iNkhosi iyawubakhulula; loku bekulukholo lwaMoroni, futsi inhliyito yakhe beyitfokota ngaloku; hhayi ekucitseni ingati kodvwa ekwenteni lokuhle, ekulondvoloteni bantfu bakhe, yebo, ekugcineni imiyaleto yaNkulunkulu, yebo, kanye nekwala bubi.",
                "17": "Yebo ngicinisile, ngicinisile ngitsi kini, kube bonkhe bantfu bebanjengaye, futsi banjengaye, futsi bayahlala banjengaye Moroni, buka, emandla esihogo lucobo bekayawubhujiswa ingunaphakadze; yebo, develi bekangayukuba nemandla ngetulu kwetinhlitiyo tebantfwana bebantfu.",
                "18": "Buka, bekayindvodza lenjenga-Amoni, indvodzana yaMosiya, yebo, futsi ngisho njengalamanye emadvodzana aMosiya, yebo, futsi ngalokunjalo na-Alima kanye nemadvodzana akhe, ngoba bonkhe bebabantfu baNkulunkulu.",
                "19": "Manje buka, Hilamani kanye nabomnakabo bekungasiko kutsi bebanelusito loluncane kubantfu kunalolo lwaMoroni; ngoba balishumayela livi laNkulunkulu, futsi babhabhatisela ekuphendvukeni wonkhe umuntfu noma ngubani lobekayawuwalalela emavi abo.",
                "20": "Bahamba ngaleyondlela, nebantfu batitfoba ngenca yemavi abo, kangangekutsi bebatsandvwa kakhulu yiNkhosi, ngaleyondlela bebakhululekile etimphini kanye nasemibangweni emkhatsini wabo, yebo, kwate kwaba sikhatsi lesingangeminyaka lemine.",
                "21": "Kodvwa, njengoba ngishito, ngasekupheleni kwemnyaka welishumi nemfica, yebo, nanoma kwakunekuthula emkhatsini wabo, bebaphocelelekile bangatsandzi kutsi balwe nabomnakabo emaLamani.",
                "22": "Yebo, kwephetsa, timphi tabo nemaLamani atitange tiphele sikhatsi lesingangeminyaka leminingi, nanoma kwakungasiko kutsandza kwabo lokukhulu.",
                "23": "Manje, bebadzabukile kutsi batsatsele emaLamani tikhali, ngoba bebangatfokoti ekucitseni ingati; yebo, futsi loku bekungasiko kona kuphela—bebadzabukile kutsi babe yimbangela yekutfumela labaningi kangaka babomnakabo babasuse kulomhlaba baye emhlabeni waphakadze, bangakatilungiseleli kuhlangana naNkulunkulu wabo.",
                "24": "Noko, bebangenakuvuma kutsi babeke phansi timphilo tabo, kutsi bafati babo kanye nebantfwana babo babulawe ngesihluku ngulabo belunya lwebucaba labake baba bomnakabo, yebo, futsi labebahlubuke ebandleni labo, babashiyile bahamba bayohlangana nemaLamani kute bababulale.",
                "25": "Yebo, bebangeke bakubeketelele kutsi bomnakabo batfokote ngengati yemaNefi, uma nje bekusekhona labo labebasayigcina imiyaleto yaNkulunkulu, ngoba setsembiso seNkhosi besingukutsi, uma nje bangayigcina imiyaleto yayo bayawuphumelela eveni."
            },
            "49": {
                "1": "Manje kwenteka kutsi ngenyanga yelishumi nakunye ngemnyaka welishumi nemfica, ngelusuku lwelishumi enyangeni, emabutfo emaLamani abonakala ahamba aya ngaseveni lase-Amoniha.",
                "2": "Futsi bukani, lidolobha laselakhiwe kabusha, futsi Moroni besekabeke libutfo ngaseminceleni yelidolobhha, base babeka kungcola kwatungeleta kubavikela emicibisholweni kanye nasematjeni emaLamani; ngoba bukani, abelwa ngematje kanye nemicibisholo",
                "3": "Bukani ngitse lidolobha lase-Amoniha laselakhiwe kabusha. Ngitsi kini, yebo, incenye yalo yaseyakhiwe kabusha; futsi ngenca yekutsi emaLamani bekake alibhubhisa kanye ngenca yebubi bebantfu, acabanga kutsi kutfolwa kwalo kwakutobalula kuwo.",
                "4": "Kodvwa bukani, kwaba kukhulu kangakanani kudvumala kwawo; ngoba buka, emaNefi abegubhe umngcengcema wemhlabatsi ubatungeletile, lowawuphakeme ngendlela yekutsi emaLamani abengakwati kujikijela ematje awo kanye nemicibisholo yawo kubo kute ibalimate, angakhoni nekuta kubo ngaphandle kwekutsi asebentise indzawo yekungena.",
                "5": "Manje ngalesi sikhatsi tindvuna letinkhulu temaLamani tamangala kakhulu, ngenca yekuhlakanipha kwemaNefi ekulungiseni tindzawo tawo tekutivikela.",
                "6": "Manje baholi bemaLamani bebacabanga kutsi, ngenca yebukhulu belinani labo, yebo, bebacabanga kutsi bebatoba nenhlanhla yekutsi bete kubo njengoba bebakadze bentile ekucaleni; yebo, ngetulu kwaloko bebatilungiselele ngetihlangu, kanye netivikelo tesifuba; ngetulu kwaloko bebatilungiselele ngetingubo tetikhumba, yebo, tingubo leticinsi kakhulu kute bambonye bungcunu babo.",
                "7": "Futsi ngalokutilungiselela kanje bebacabanga kutsi bebatobehlula kalula futsi babafake bomnakabo ngaphansi kwelijoka lebugcili, noma bababulale futsi bababulale ngesihluku ngekwentsadvo yawo.",
                "8": "Kodvwa bukani, ngekumangala kwabo lokukhulu, bebawalungele, ngendlela leyayingatange yatiwe emkhatsini webantfwana baLehi. Manje bebawalungele emaLamani, kutsi balwe ngendlela yemiyalo yaMoroni.",
                "9": "Futsi kwenteka kutsi emaLamani, noma ema-Amalikhiya, amangala kakhulu ngendlela yawo yekulungiselela imphi.",
                "10": "Manje, kube inkhosi Amalikhiya beyehlile yaphuma eveni laNefi, ahola libutfo lakhe, mhlawumbe yayiyokwenta emaLamani ahlasele emaNefi edolobheni lase-Amoniha; ngoba bukani, yayingayikhatsaleli nakancane ingati yebantfu bayo.",
                "11": "Kodvwa bukani, Amalikhiya akatange ehle kutolwa. Futsi buka, tindvuna takhe letinkhulu atitange tilokotse tiwahlasele emaNefi edolobheni lase-Amoniha, ngoba Moroni besekatishintjile tindlela emaNefi labekenta ngato tintfo, kangangekutsi emaLamani abedvumele ngenca yetindzawo tawo tekuphepha futsi akakhonanga kuta etikwawo.",
                "12": "Ngako-ke abalekela ehlane, atsatsa inkambu yawo ahamba aya ngaseveni laNowa, acabanga kutsi kwakunguyona ndzawo lelandzelako lencono kutsi ahlasele emaNefi.",
                "13": "Ngoba abengati kutsi Moroni besekacinisile, noma besekakhe tincaba tekutivikela, talo lonkhe lidolobha eveni lonkhe lelalitungeletiwe; ngako-ke, ahamba aya eveni laNowa anemphokophelo lecinile; yebo, tindvuna tawo letinkhulu teta phambili futsi tafunga kutsi tatitobabulala bantfu bakulelo dolobha.",
                "14": "Kodvwa bukani, ngekumangala kwabo, lidolobha laNowa, ngaphambilini lelaliyindzawo lebutsakatsaka, manje, ngenca yaMoroni, laselinemandla, yebo, kwendlula ngisho nemandla elidolobha lase-Amoniha.",
                "15": "Manje, bukani, loku bekukuhlakanipha kwaMoroni; ngoba bekacabange kutsi bebatoba nekulesaba lidolobha lase-Amoniha; futsi njengoba lidolobha laNowa kwakunguyona ncenye yelive ngaleso sikhatsi leyayibutsakatsaka kakhulu, ngako-ke bebatohamba baye lapho kuyohlasela; futsi loku kwenteka ngekwetifiso takhe.",
                "16": "Futsi bukani, Moroni bekabeke Lehi kutsi abe yindvuna lenkhulu ngetulu kwemadvodza alelo dolobha; futsi kwakunguye kanye loyo Lehi lowalwa nemaLamani esigodzini emphumalanga yemfula iSidoni.",
                "17": "Manje bukani kwenteka, kutsi ngesikhatsi emaLamani asatfole kutsi Lehi bekalawula lelidolobha aphindze advumala, ngoba abemesaba kakhulu Lehi; noko tindvuna tawo letinkhulu tatifungile ngesifungo kulihlasela lelidolobha; ngako-ke, tawaletsa emabutfo ato.",
                "18": "Manje bukani, emaLamani akakhonanga kungena etincabeni tawo tekutivikela nganoma nguyiphi lenye indlela ngaphandle kwekutsi kube sekungeneni, ngenca yekuphakama kwemngcengcema lobewakhiwe waya etulu, kanye nekujula kwemsele lowawumbiwe watungeleta, ngaphandle kwekutsi kube sekungeneni.",
                "19": "Futsi ngaleyondlela emaNefi abekatilungiselele kutsi abulale bonkhe labebatowetama kutsi bagibele etulu kute bangene esivimbelweni nganoma nguyiphi lenye indlela, ngekutsi babajikijele ngematje nangemicibisholo.",
                "20": "Ngaleyondlela abetilungiselele, yebo, licembu lemadvodza awo lanemandla lamakhulu, ngetinkemba tawo kanye netilingi tawo, kutsi alahle phansi bonkhe labebayowetama kutsi bete endzaweni yabo yekutivikela ngendzawo yekungena; futsi ngaleyondlela atilungiselela kutsi ativikele kumaLamani.",
                "21": "Futsi kwenteka kutsi tindvuna temaLamani tawaletsa emabutfo ato phambi kwendzawo yekungena, acala alwa nemaNefi, kute bangene endzaweni yawo yekutivikela; kodvwa bukani, achutjwa abuyiselwa emuva tikhatsi ngetikhatsi, kangangoba abulawa kakhulu.",
                "22": "Manje ngesikhatsi abona kutsi abengenawukwati kutfola emandla ngetulu kwemaNefi ngendlela yekungena, acala kuyidzilita imingcengcema yemhlaba kute atfole indlela yekungena kuya emabutfweni awo, kute abe nelitfuba lelilinganako lekulwa; kodvwa bukani, kulemetamo besuswa ngematje kanye nemicibisholo leyayijikijelwa kubo; futsi esikhundleni sekugcwalisa imisele yawo ngekutsi badvonse imingcengcema yemhlabatsi, yagcwala yaba sezingeni lelitsite ngalabafile bawo kanye nemitimba lelimele.",
                "23": "Ngaleyondlela emaNefi aba nemandla onkhe ngetulu kwetitsa tawo; futsi ngalokunjalo emaLamani etama kutsi abulale emaNefi tate tonkhe tindvuna tawo letinkhulu tabulawa; yebo, futsi kwabulawa emaLamani langetulu kwenkhulungwane; lokwatsi, ngakulolunye luhlangotsi, kwababete namunye umphefumulo wemaNefi lowabulawa.",
                "24": "Bekukhona cishe labangemashumi lasihlanu labalimala, labebasebaleni emicibisholweni yemaLamani ekungeneni, kodvwa bebavikelwe tihlangu tawo, netivivelo tesifuba tawo, kanye nangetivikelo tenhloko tawo, kangangoba emanceba awo abesemilenteni, lamaningi awo abematima kakhulu.",
                "25": "Futsi kwenteka, kutsi ngesikhatsi emaLamani abona kutsi tindvuna tawo letinkhulu tonkhe tasetibulewe abalekela ehlane. Futsi kwenteka kutsi abuyela eveni laNefi, kutsi ayobikela inkhosi yawo Amalikhiya, lobekangumNefi ngekutalwa, mayelana nekulahlekelwa kwabo lokukhulu.",
                "26": "Futsi kwenteka kutsi wabatfukutselela kakhulu bantfu bakhe, ngenca yekutsi bekangakasizuzi sifiso sakhe kumaNefi, abengatange akhone kubayisa ngaphansi kwelijoka lebugcili.",
                "27": "Yebo, watfukutsela kakhulu, futsi wamcalekisa Nkulunkulu, kanjalo naMoroni, afunga ngesifungo kutsi uyawuyinatsa ingati yakhe; loku ngenca yekutsi Moroni bekagcine imiyaleto yaNkulunkulu ekulungiseleleni kuphepha kwebantfu bakhe.",
                "28": "Fusti kwenteka, kutsi ngakulolunye luhlangotsi, bantfu baNefi bayibonga iNkhosi Nkulunkulu wabo, ngenca yemandla ayo langenakulinganiswa ekubakhululeni etandleni tetitsa tabo.",
                "29": "Futsi ngaleyondlela yaphela kanjalo iminyaka lelishumi nemfica yekubusa kwebehluleli ngetulu kwebantfu baNefi.",
                "30": "Yebo, futsi kwaba khona kuthula njalo emkhatsini wawo, kanye nemphumelelo lenkhulu kakhulu ebandleni ngenca yekulalela kwawo kanye nekukhutsala lababa nako evini laNkulunkulu lelalishunyayelwe kuwo nguHilamani, naShibiloni, naKhoriyanthoni na-Amoni kanye nabomnakabo, yebo, kanye nabo bonkhe labo labebagcotjwe ngekweluhlelo lolungcwele lwaNkulunkulu, babhajatiselwe ekuphendvukeni, futsi batfunyelwa kutsi bayoshumayela emkhatsini webantfu."
            },
            "50": {
                "1": "Manje kwenteka kutsi Moroni akatange ayekele kwenta emalungiselelo emphi, noma kuvikela bantfu bakhe kumaLamani; ngoba wenta kutsi emabutfo akhe acale ekucaleni kwemnyaka wemashumi lamabili wekubusa kwebehluleli, kutsi kumele bacale kugubha tindvundvuma temhlabatsi batungelete onkhe emadolobha, kulo lonkhe live lebelilemaNefi.",
                "2": "Etikwaletindvundvuma temhlabatsi wenta kutsi kube khona emapulango, yebo, imisebenti yemapulango leyakhiwe yaba midze ngangemuntfu, itungelete emadolobha.",
                "3": "Wenta kutsi kuyo leyo misebenti yemapulango kube khona luhlaka lwetikhonkwane lobelwakhiwe etikwemapulango lwatungeleta; beticinile futsi titindze.",
                "4": "Wenta kutsi kwakhiwe imibhoshongo lebeyibekwe kuyo leyo misebenti yetikhonkwane, futsi wenta kutsi kwakhiwe tindzawo tekutivikela kuyo leyo mibhoshongo, kute ematje kanye nemicibisholo yemaLamani ingabalimati.",
                "5": "Bekatilungiselele kutsi akwati kujikijela ematje etulu lapho, ngekutsandza kwawo kanye nangekwemandla awo, ambulale lobekatotama kusondzela edvute kwetindvonga telidolobha.",
                "6": "Ngaleyondlela Moroni watilungisa tincaba kulungiselela kuta kwetitsa tawo, kuwo onkhe emadolobha atungelete eveni lonkhe.",
                "7": "Futsi kwenteka kutsi Moroni wenta kutsi emabutfo akhe ahambe aye ehlane lelisemphumalanga; yebo, ahamba ayowachuba onkhe emaLamani labekasehlane lelisemphumalanga awayisa emaveni awo, labekaseningizimu yelive laseZarahemla.",
                "8": "Futsi live laNefi belihamba ngendlela lecondzile kusukela emphumalanga yelwandle kuya enshonalanga.",
                "9": "Futsi kwenteka kutsi ngesikhatsi Moroni sekawachube onkhe emaLamani wawakhipha ehlane lasemphumalanga, lebelisenyakatfo yemave labekawabo, wenta kutsi labahlala eveni laseZarahemla kanye nebaseveni lebelitungeletile bahambe baye ehlane lelisemphumalanga, ngisho naseminceleni lengaselugwini lwelwandle, balitsatse lelo live.",
                "10": "Waphindza wabeka emabutfo eningizimu, eminceleni yalobekukwabo, wabenta kutsi bamise tincaba kute bavikele emabutfo abo kanye nebantfu babo etandleni tetitsa tabo.",
                "11": "Ngaleyondlela watincamula tonkhe tincaba temaLamani lebetisehlane lebelisemphumalanga, yebo, futsi kanjalo nasenshonalanga, leticinisa umncele emkhatsini wemaNefi nemaLamani, emkhatsini welive laseZarahemla nelive lemaNefi, kusukela eLwandle lasenshonalanga, kuphikelele ngasekucaleni kwemfula iSidoni—emaNefi atitsatsele lonkhe live lelingasenyakatfo, yebo, ngisho nalo lonkhe live lebelingasenyakatfo yelive iNala, njengekutsandza kwabo.",
                "12": "Ngaleyondlela-ke Moroni, kanye nemabutfo akhe, labekakhula malanga onkhe ngenca yesiciniseko sekuvikela imisebenti yakhe leyasiletsa kubo, bafuna kuvimbela kucina kanye nemandla emaLamani bawasuse aphele emaveni langewabo, kute bangabi nemandla etikwemave abo.",
                "13": "Futsi kwenteka kutsi emaNefi acala sisekelo selidolobha, alibita lelidolobha ngeligama lelitsi yiMoroni; belingaselwandle lolungasemphumalanga; futsi laliseningizimu ngasemnceleni waloko lokukwemaLamani.",
                "14": "Ngetulu kwaloko bacala sisekelo selidolobha emkhatsini welidolobha laMoroni kanye nelidolobha la-Aroni, bahlanganisa imincele ya-Aroni kanye neya-Moroni; futsi balibita lelo dolobha, noma lelo live, ngeligama lelitsi, yiNefiha.",
                "15": "Ngetulu kwaloko bacala ngawo kanye lowo mnyaka kwakha emadolobha lamaningi enyakatfo, lelinye balakha ngendlela letsite balibita ngekutsi yiLehi, lebelisenyakatfo ngaseminceleni yelugu lwelwandle.",
                "16": "Futsi waphela ngaleyondlela-ke umnyaka wemashumi lamabili.",
                "17": "Futsi bebakulesi simo sekuphumelela bantfu baNefi ekucaleni kwemnyaka wemashumi lamabili nakunye wekubusa kwebehluleli kubantfu baNefi.",
                "18": "Baphumelela kakhulu, banotsa kakhulu; yebo, futsi bandza bate bakhula bacina eveni.",
                "19": "Ngaleyondlela siyabona kutsi tinemusa futsi tilunge kangakanani tento teNkhosi, ekugcwaliseni onkhe emavi ayo kubantfwana bebantfu; yebo, singabona kutsi emavi ayo ayacinisekiswa, ngisho nangalesi sikhatsi, lakhuluma ngaso kuLehi, atsi:",
                "20": "Ubusisiwe kanye nebantfwana bakho; futsi bayawubusiswa, nangabe bayawuyigcina imiyaleto yami bayawuphumelela kulelive. Kodvwa khumbula, nangabe bangeke bayigcine imiyaleto yami bayawususwa ebukhoneni beNkhosi.",
                "21": "Futsi siyabona kutsi leti tetsembiso ticinisekiswe ebantfwini baNefi; ngoba bekukucabana kanye nemibango yabo, yebo, kubulalana kwabo, kuphanga kwabo, kukhonta kwabo tithico, bugwadla babo, kanye netinengiso tabo, lokwabakhona emkhatsini wabo, lokwaletsa kubo timphi kanye nekubulawa kwabo.",
                "22": "Futsi labo labebatsembekile ekugcineni imiyaleto yeNkhosi bakhululwa ngetikhatsi tonkhe, kwatsi tinkhulungwane tabomnakabo lababi batfunyelwe ebugcilini, noma babulewe ngenkemba, noma bancishelwe kukholwa, futsi bahlangana nemaLamani.",
                "23": "Kodvwa buka akutange nanini kube khona sikhatsi lesimnandzi kanje emkhatsini webantfu baNefi, kusukela etinsukwini taNefi, njengasetinsukwini taMoroni, yebo, ngisho nangalesi sikhatsi, emnyakeni wemashumi lamabili nakunye wekubusa kwebehluleli.",
                "24": "Futsi kwenteka kutsi ngemnyaka wemashumi lamabili nakubili wekubusa kwebehluleli nawo ngalokunjalo waphela ngekuthula; yebo, futsi ngalokunjalo nemnyaka wemashumi lamabili nakutsatfu.",
                "25": "Futsi kwenteka kutsi ekucaleni kwemnyaka wemashumi lamabili nakune wekubusa kwebehluleli, kwakuyawuba khona kuthula emkhatsini webantfu baNefi kube bekungasiko ngenca yembango lowabakhona emkhatsini wabo mayelana nelive laLehi, kanye nelive laMoriyanthoni, labekahlangana eminceleni yaLehi; omabili bekaseminceleni ngaselugwini lwelwandle.",
                "26": "Ngoba buka, bantfu labekubanikati belive laMoriyanthoni bafuna incenye yelive laLehi; ngako-ke kwacala kwaba khona umbango loshisako emkhatsini wabo, kangangekutsi bantfu baMoriyanthoni batsatsa tikhali ngalokumelene nabomnakabo, futsi bebaphokophele kutsi bababulale ngenkemba.",
                "27": "Kodvwa buka, bantfu labebabanikati belive laLehi babalekela enkanjini yaMoroni, bayocela kuye lusito; ngoba buka bebangakoni lutfo.",
                "28": "Futsi kwenteka kutsi ngesikhatsi bantfu baMoriyanthoni, labebaholwa yindvodza libito layo lokwakunguMoriyanthoni, batfola kutsi bantfu baLehi bese babalekele enkanjini yaMoroni, baba nekwesaba lokukhulu hleze libutfo laMoroni lite kubo libabulale.",
                "29": "Ngako-ke, Moriyanthoni wakufaka etinhlitiyweni tabo kutsi babaleke baye eveni lebelisenyakatfo, lebelimbonywe ngemachibi lamakhulu emanti, futsi balitsatse libe labo lelo live lebelingasenyakatfo.",
                "30": "Buka, bebangalifeza lelisu labo, (lebeliyawuba sizatfu sekulila) kodvwa buka, Moriyanthoni ayindvodza lenelulaka lolukhulu, ngako-ke atfukutselele lomunye wetincekukati takhe kakhulu, wamhlasela wamshaya kakhulu.",
                "31": "Futsi kwenteka kutsi wabaleka, weta enkanjini yaMoroni, watjela Moroni tonkhe tintfo letiphatselene naloludzaba, kanjalo mayelana netinhloso tabo tekubalekela eveni lelingasenyakatfo.",
                "32": "Manje buka, bantfu labebaseveni iNala, noma Moroni, wesaba kutsi bebayawulalela emavi aMoriyanthoni bese bahlangana nebantfu bakhe, ngaleyondlela bekatotfola tincenye telive tibe ngetakhe, loko lokwakuyawuba nemiphumela leyingoti lebeyitoba khona emkhatsini webantfu baNefi, yebo, leyomiphumela leyayiyawuholela ekupheleni kwenkhululeko yabo.",
                "33": "Ngako-ke Moroni watfumela libutfo, kanye nenkambu yalo, kutsi bayojikisa bantfu baMoriyanthoni, kutsi bangabalekeli eveni lelingasenyakatfo.",
                "34": "Futsi kwenteka kutsi abatange babajikise bate bafika eminceleni yelive iNcitsakalo; lapho babajikisa, ngendlela lencane lebeyiholela ngaselwandle iya eveni lelingasenyakatfo, yebo, ngaselwandle, enshonalanga kanye nasemphumalanga.",
                "35": "Futsi kwenteka kutsi libutfo lebelitfunywe nguMoroni, lebeliholwa yindvodza libito layo lobekunguThiyankham, lahlangana nebantfu baMoriyanthoni; futsi bebanenkhani kakhulu bantfu baMoriyanthoni, (bagcugcutelwa bubi bakhe kanye nemavi akhe layengako) kangangekutsi imphi yacala emkhatsini wabo, lapho Thiyankham wabulala Moriyanthoni waphindze walehlula libutfo lakhe, wabatsatsa wabenta tiboshwa, wabuyela enkanjini yakaMoroni. Yaphela ngaleyondlela iminyaka lengemashumi lamabili nakune yekubusa kwebehluleli kubantfu baNefi.",
                "36": "Futsi babuyiselwa ngaleyondlela emuva bantfu baMoriyanthoni. Futsi emvakwesivumelwano sabo sekugcina kuthula babuyiselwa eveni laMoriyanthoni, lubumbano lwenteka emkhatsini wabo kanye nebantfu baLehi; baphindze babuyiselwa emaveni abo.",
                "37": "Futsi kwenteka kutsi ngawo lowo mnyaka lokwabuyiselwa ngawo kuthula kubantfu baNefi, Nefiha, umehluleli lomkhulu wesibili, wafa, aphetse sihlalo sekwehlulela ngebucotfo lobukhulu ngaphambi kwaNkulunkulu.",
                "38": "Noko, bekalile ku-Alima kutsi atsatse imibhalo kanye naleto tintfo lebetatiswa ngu-Alima kanye neyise kutsi tinguletingcwele kakhulu; ngako-ke Alima watiniketa indvodzana yakhe, Hilamani.",
                "39": "Buka, kwenteka kutsi indvodzana yaNefiha yabekwa kutsi itsatse sihlalo sekwehlulela, esikhundleni seyise; yebo, yabekwa kutsi ibe ngumehluleli lomkhulu kanye nembusi webantfu, ngesifungo kanye nangesimiso lesingcwele sekwehlulela ngekulunga, kanye nekugcina kuthula kanye nenkhululeko yebantfu, kanye nekubaniketa emalungelo abo langcwele ekukhonta iNkhosi Nkulunkulu wabo, yebo, nekutsi isekele futsi igcine indlela yaNkulunkulu tinsuku tonkhe tayo, futsi iletse lababi kutsi behlulelwe ngekwemacala abo.",
                "40": "Manje buka, libito layo bekunguPhahorani. Phahorani wasitsatsa sihlalo seyise, wacala kubusa kwakhe ekupheleni kwemnyaka wemashumi lamabili nakune, kubantfu baNefi."
            },
            "51": {
                "1": "Futsi manje kwenteka kutsi ekucaleni kwemnyaka wemashumi lamabili nesihlanu wekubusa kwebehluleli kubantfu baNefi, sebamise kuthula emkhatsini webantfu baLehi kanye nebantfu baMoriyanthoni mayelana nemave abo, futsi sebacale umnyaka wemashumi lamabili nesihlanu ngekuthula;",
                "2": "Noko, abakugcinanga sikhatsi lesidze kuthula lokuphelele eveni, ngoba kwacala kwaba khona umbango emkhatsini webantfu mayelana nemehluleli lomkhulu Phahorani; ngoba buka, bekukhona incenye yebantfu labebanesifiso sekutsi tincenye letitsite letimbalwa temtsetfo kumele tiguculwe.",
                "3": "Kodvwa buka, Phahorani akatange afune noma avume kutsi umtsetfo uguculwe; ngako-ke akatange abalalele labo labebatfumele emavi abo neticelo mayelana nekuguculwa kwemtsetfo",
                "4": "Ngako-ke, labo labebanesifiso kutsi umtsetfo uguculwe bamtfukutselela, futsi bafisa kutsi angasabi ngumehluleli lomkhulu eveni; ngako-ke kwacubuka imphikiswano leshisako mayelana naloludzaba, kodvwa akubanga nekucitseka kwengati.",
                "5": "Futsi kwenteka kutsi labo labebanesifiso sekutsi Phahorani asuswe esihlalweni sekwehlulela bebabitwa ngekutsi bantfu benkhosi, ngoba bebafisa kutsi umtsetfo uguculwe ngendlela yekutsi baketule umbuso lokhululekile bese babeka inkhosi eveni.",
                "6": "Labo labebanesifiso sekutsi Phahorani ahlale angumehluleli lomkhulu eveni batsatsa libito lelitsi bantfu benkhululeko; ngaleyondlela kwaba nekuhlukana emkhatsini wabo, ngoba bantfu benkhululeko bebafungile noma bebente sivumelwano sekutsi bagcine emalungelo abo kanye nenzuzo yenkholo yabo ngembuso lokhululekile.",
                "7": "Futsi kwenteka kutsi loludzaba lwembango wabo lwacatululwa ngelivi lebantfu. Futsi kwenteka kutsi livi lebantfu lavumelana nebantfu benkhululeko, futsi Phahorani wasigcina sihlalo sekwehlulela, lokwaletsa injabulo lenkhulu emkhatsini wabomnakaboPhahorani kanye nakulabaningi bantfu labatsandza inkhululeko, labathulisa bantfu benkhosi, kangangoba abatange basalokotsa nakancane kuyiphikisa kodvwa baphoceleleka kutsi bayigcine indlela yenkhululeko.",
                "8": "Manje labo labebavumelana nemakhosi kwakungulabo labebatalelwe emndenini lohloniphekile, futsi bebafuna kuba ngemakhosi, bebasekelwa ngulabo labebafuna emandla kanye neligunya ngetulu kwebantfu.",
                "9": "Kodvwa bukani, lesi bekusikhatsi lesibucayi sekutsi kube khona imibango lenjena emkhatsini webantfu baNefi; ngoba buka, Amalikhiya besekaphindzile waphehla tinhlitiyo tebantfu bemaLamani ngalokumelene nebantfu bemaNefi, futsi besekagcogcela ndzawonye emasotja kuto tonkhe tincenye telive lakhe, awahlomisa, aphindze alungiselela imphi ngako konkhe kukhutsala; ngoba bekafungile kuyinatsa ingati yaMoroni.",
                "10": "Kodvwa bukani, sitawubona kutsi setsembiso sakhe lasenta bekakhakhamele; noko watilungiselela kanye nemabutfo akhe kutsi bete batawukulwa nemaNefi.",
                "11": "Manje emabutfo akhe abengasiwo maningi kakhulu njengoba abenjalo ngaphambilini, ngenca yetinkhulungwane letiningi letatibulewe ngetandla temaNefi; kodvwa nanoma kungekulahlekelwa kwabo lokukhulu, Amalikhiya bekagcogcele ndzawonye libutfo lelikhulu ngalokumangalisako, kangangoba akesabanga kwehlela entansi eveni laseZarahemla.",
                "12": "Yebo, ngisho na-Amalikhiya lucobo wehlela entansi, ahola emaLamani. Kwakusemnyakeni wemashumi lamabili nesihlanu wekubusa kwebehluleli; futsi kwakungiso kanye sikhatsi lapho besebacale kuticatulula tindzaba tabo temibango mayelana nemehluleli lomkhulu, Phahorani",
                "13": "Futsi kwenteka kutsi ngesikhatsi labantfu labebabitwa ngekutsi bantfu benkhosi sebavile kutsi emaLamani ayeta ehlela entansi kutawukulwa nabo, bajabula etinhlitiyweni tabo; futsi bala kutsatsa tikhali, ngoba bebamtfukutselele kakhulu umehluleli lomkhulu, ngalokunjalo nebantfu benkhululeko, kangangekutsi abafunanga kutsatsa tikhali kute bavikele live labo.",
                "14": "Futsi kwenteka kutsi ngesikhatsi Moroni akubona loku, ngetulu kwaloko abona kutsi emaLamani beseketa eminceleni yelive, watfukutsela kakhulu ngenca yenkhani yalabo bantfu labekadze asebente ngekukhutsala lokukhulu kubavikela; yebo, watfukutsela kakhulu; umphefumulo wakhe wagcwala intfukutselo ngenca yabo.",
                "15": "Futsi kwenteka kutsi watfumela sicelo, ngelivi lebantfu, kumphatsi welive, afisa kutsi asifundze, futsi amnike (Moroni) emandla ekuphocelela lawo mahlubuka kutsi avikele live lawo, noma-ke ababulale.",
                "16": "Ngoba bekungumsebenti wakhe wekucala kutsi acedze lemibango lenjena kanye nekuphikisana emkhatsini webantfu; ngoba buka, kute kube manje loku bekungiko lokwabangela konkhe kubhujiswa kwabo. Futsi kwenteka kutsi loku kwavunyelwa ngekwelivi lebantfu.",
                "17": "Futsi kwenteka kutsi Moroni wayaleta libutfo lakhe kutsi lihambe liyokulwa nalabo bantfu benkhosi, kutsi behlise kutikhukhumeta kanye nekuhlonipheka kwabo baphindze babalinganise nemhlabatsi, noma batsatse tikhali futsi basekele indlela yenkhululeko.",
                "18": "Futsi kwenteka kutsi emabutfo ahamba ayokulwa nabo; futsi bakwehlisa kutikhukhumeta kwabo kanye nekuhlonipheka kwabo, kangangekutsi ngesikhatsi baphakamisa tikhali tabo temphi kutsi balwe nebantfu baMoroni babulawa, balinganiswa nemhlabatsi.",
                "19": "Futsi kwenteka kutsi bekatinkhulungwane letine lawo mahlubuka labulawa ngenkemba; futsi labo baholi bawo labangabulawanga emphini batsatfwa baphonswa ejele, ngoba sasingekho sikhatsi sekutekwa kwemacala abo ngalesi sikhatsi.",
                "20": "Futsi insalela yalawo mahlubuka, kunekutsi ishaywe iwe phansi ngenkemba, yatinikela esibonakalisweni senkhululeko, yaphocelelwa kutsi isiphakamise sibonakaliso senkhululeko emibhoshongweni yayo, kanye nasemadolobheni ayo, iphindze itsatse tikhali ivikele live layo.",
                "21": "Ngaleyondlela Moroni wabacedza bantfu benkhosi, kangangekutsi kwasekute namunye lowatiwa ngalelibito lebantfu benkhosi; futsi ngaleyondlela wayicedza inkhani kanye nekukutikhukhumeta kwalabo bantfu labebatsi bengati lehloniphekile; kodvwa behliswa kutsi batitfobe njengabomnakabo, futsi balwele inkhululeko yabo ngesibindzi ebugcilini.",
                "22": "Buka, kwenteka kutsi ngesikhatsi Moroni asacedza timphi kanye nemibango emkhatsini webantfu bakhe lucobo, abafaka ngaphansi kwekuthula kanye nemphucuko, futsi enta imitsetfo yekulungiselela imphi nemaLamani, buka, emaLamani abesafikile eveni laMoroni, lelaliseminceleni ngaselugwini lwelwandle.",
                "23": "Futsi kwenteka kutsi emaNefi labekasedolobheni laMoroni bekete emandla ngalokwanele; ngako-ke Amalikhiya wawakhipha, abulala labaningi. Futsi kwenteka kutsi Amalikhiya walitsatsa lidolobha, yebo, watsatsa nato tonkhe tincaba tawo.",
                "24": "Futsi labo lababaleka baphuma edolobheni laMoroni baya edolobheni laNefiha; ngetulu kwaloko bantfu basedolobheni laLehi bagcogcana ndzawonye, benta emalungiselelo, futsi bebakulungele kutsi bamelane nemaLamani emphini.",
                "25": "Kodvwa kwenteka kutsi Amalikhiya akafunanga kuwavumela emaLamani kutsi ahambe aye edolobheni laNefiha kuyokulwa, kodvwa wawagcina entansi ngaselugwini lwelwandle, ashiya emadvodza kuwo onkhe emadolobha kutsi aligcine futsi alivikele.",
                "26": "Futsi wachubeka ngaleyondlela, atsatsa lamaningi emadolobha, lidolobha laNefiha, nelidolobha laLehi, nelidolobha laMoriyanthoni, nelidolobha la-Omneri, nelidolobha laGidi, kanye nelidolobha laMulekhi, onkhe labekaseminceleni emphumalanga ngaselugwini lwelwandle.",
                "27": "Futsi emaLamani awatfola ngaleyondlela, ngebucili ba-Amalikhiya, emadolobha lamaningi kangaka, ngemabutfo awo langabaleki, onkhe labeciniswe kakhulu ngendlela yetincaba taMoroni; tonkhe letatinika emaLamani tincaba leticinile.",
                "28": "Futsi kwenteka kutsi ahamba aya eminceleni yelive iNala, achuba emaNefi labekaphambi kwawo futsi abulala lamaningi.",
                "29": "Kodvwa kwenteka kutsi ahlangana naThiyankham lobekabulele Moriyanthoni futsi wavimbela bantfu bakhe ekubalekeni kwakhe.",
                "30": "Futsi kwenteka kutsi wamvimba na-Amalikhiya, asahamba nelibutfo lakhe lelikhulu kute atsatse live iNala, futsi ngalokunjalo nelive lelingasenyakatfo.",
                "31": "Kodvwa bukani wahlangabetana nekudvumala ngekudvudvulwa nguThiyankham nebantfu bakhe, ngoba bebangemachawe lamakhulu; ngoba yonkhe indvodza yaThiyankham yayiwendlula emaLamani ngemandla abo kanye nangebuciko bekulwa, kangangekutsi bawehlula emaLamani.",
                "32": "Futsi kwenteka kutsi bawahlukubeta, kangangekutsi bawabulala kwate kwaba mnyama. Futsi kwenteka kutsi Thiyankham nemadvodza akhe bamisa emathende abo eminceleni yelive iNala; na-Amalikhiya wamisa emathende akhe eminceleni elusebeni ngaselugwini lwelwandle, futsi abalekiswa ngalendlela.",
                "33": "Futsi kwenteka kutsi ngesikhatsi sebufikile busuku, Thiyankham kanye nenceku yakhe banyenya bahamba ebusuku, baya enkanjini ya-Amalikhiya; futsi bukani, butfongo babubengamile ngenca yekukhatsala kwabo lokukhulu, lokwakubangwe yimisebenti kanye nekushisa kwelusuku.",
                "34": "Futsi kwenteka kutsi Thiyankham wanyenya ngansense wangena ethendeni lenkhosi, wayihlaba ngentjumentju enhlitiyweni yayo; wakubangela kufa kwenkhosi ngekuphatima kweliso kute angativusi tinceku tayo.",
                "35": "Futsi waphindze wabuyela futsi ngansense enkanjini yakhe, bukani, emadvodza akhe bekalele, wawavusa wawatjela tonkhe tintfo labetentile.",
                "36": "Futsi wenta kutsi emabutfo akhe atilungiselele, hleze emaLamani besekavukile futsi besekatawuta kubo.",
                "37": "Waphela ngaleyondlela-ke umnyaka wemashumi lamabili nesihlanu wekubusa kwebehluleli kubantfu baNefi; futsi taphela kanjalo tinsuku ta-Amalikhiya."
            },
            "52": {
                "1": "Manje, kwenteka kutsi ngemnyaka wemashumi lamabili nesitfupha wekubusa kwebehluleli kubantfu baNefi, bukani, ngesikhatsi emaLamani avuka ngekusa kwekucala kwenyanga yekucala, bukani, atfola Amalikhiya afile ethendeni lakhe; futsi abona kutsi Thiyankham besekakulungele kutsi alwe nawo ngalolo suku.",
                "2": "Manje, ngesikhatsi emaLamani akubona loku esaba; aliyekela lisu lawo lekuhamba aye eveni lelingasenyakatfo, ahlehla kanye nalo lonkhe libutfo lawo aya edolobheni laMulekhi, afuna kuvikeleka etincabeni tawo.",
                "3": "Futsi kwenteka kutsi umnakabo-Amalikhiya wabekwa kutsi abe yinkhosi ngetulu kwebantfu; libito lakhe bekungu-Amoroni; ngako-ke inkhosi Amoroni, umnakabonkhosi Amalikhiya, wabekwa kutsi abuse esikhundleni sakhe.",
                "4": "Futsi kwenteka kutsi wayaleta kutsi bantfu bakhe bawagcine lawo madolobha, labebawatsetse ngekucitsa ingati, ngoba kute emadolobha labawatsatsa ngaphandle kwekucitsa ingati leningi.",
                "5": "Manje, Thiyankham wabona kutsi emaLamani abetimisele kugcina lawo madolobha labekawatsetse, kanye naleto tincenye telive lebekatitsetse taba ngetawo; futsi ngetulu kwaloko ngekubona buningi besibalo sawo, Thiyankham wacabanga kutsi kwakungakafaneli etame kutsi awahlasele etincabeni tawo.",
                "6": "Kodvwa wawagcina emadvodza akhe ndzawo tonkhe, shengatsi wenta emalungiselelo emphi; yebo, futsi ngempela bekalungiselela kutsi ativikele kuwo, ngekukhuphula tindvonga titungelete aphindze alungiselela tindzawo tekubhaca.",
                "7": "Futsi kwenteka kutsi wachubeka kanjalo alungiselela imphi wate Moroni watfumela sibalo lesikhulu semadvodza kutsi ayocinisa libutfo lakhe.",
                "8": "Waphindze Moroni ngetulu kwaloko watfumela imiyaleto kuye kutsi atigcine tonkhe tiboshwa letatiwele etandleni takhe; njengoba emaLamani abebophe tiboshwa letiningi, kute atigcine tonkhe tiboshwa temaLamani njengenhlawulo yalabo emaLamani bekabatsetse.",
                "9": "Ngetulu kwaloko waphindze watfumela imiyaleto kuye kutsi acinise live iNala, futsi avikele indlela lencane leyayiholela eveni lelingasenyakatfo, hleze emaLamani ayitfole leyo ndzawo bese aba nemandla ekubahlukubeta ndzawo tonkhe.",
                "10": "Moroni ngetulu kwaloko watfumela kuye, afisa kutsi etsembeke ekugcineni leyo ncenye yelive, nekutsi afune onkhe ematfuba ekuwahlupha emaLamani kuleyo ncenye, ngekwemandla akhe bekanawo, kute mhlawumbe aphindze awatsatse ngelicebo noma ngalenye indlela lawo madolobha labekadze atsetfwe etandleni tabo; nekutsi avimbe aphindze acinise emadolobha ndzawo tonkhe, lawo labengakate awele etandleni temaLamani.",
                "11": "Futsi waphindze watsi kuye, bengitota kuwe, kodvwa buka, emaLamani ayasihlasela eminceleni yelive ngaselwandle lolungasenshonalanga; futsi buka, ngiyawahlasela, ngako-ke anginawukwati kuta kuwe.",
                "12": "Manje, inkhosi (Amoroni) beseyihambile yaphuma eveni laseZarahemla, futsi yaseyatise indlovukazi mayelana nekufa kwemnakabo, seyigcogcele ndzawonye sibalo lesikhulu semadvodza, futsi sesihambe sayokulwa nemaNefi eminceleni ngaselwandle lolungasenshonalanga.",
                "13": "Ngaleyondlela yayetama kuwahlukubeta emaNefi, kanye nekuheha incenye yemabutfo awo kutsi aye kuleyo ncenye yelive, asayalete lawo labekawashiye kutsi atsatse emadolobha lebekadze bawatsatsile, kutsi awahlukubete emaNefi eminceleni ngaselwandle lolungasemphumalanga, futsi awatsatse emave awo kangangoba kwakusemandla awo, ngekwemandla emabutfo awo.",
                "14": "Ngalesi sizatfu emaNefi aba kuleto timo letiyingoti ekupheleni kwenyaka wemashumi lamabili nesitfupha wekubusa kwebehluleli kubantfu baNefi.",
                "15": "Kodvwa bukani, kwenteka ngemnyaka wemashumi lamabili nesikhombisa wekubusa kwebehluleli kutsi Thiyankham, ngekuyaletwa nguMoroni—lobekabeke emabutfo kutsi avikele imincele leseningizimu kanye nasenshonalanga yelive, futsi lobekasacale luhambo loluya ngaseveni iNala, kute asite Thiyankham ngemadvodza akhe ekutsatseni futsi emadolobha labekadze abalahlekele—",
                "16": "Futsi kwenteka kutsi Thiyankham bekatfole imiyaleto yekutsi ahlasele lidolobha laMulekhi, aphindze futsi alitsatse uma kungase kwenteke.",
                "17": "Futsi kwenteka kutsi Thiyankham wenta emalungiselelo kutsi ahlasele lidolobha laMulekhi, futsi ahambe nelibutfo kuyowahlasela emaLamani; kodvwa wabona kutsi kwakungeke kwenteke kutsi awehlule uma asetincabeni tawo; ngako-ke wawayekela emasu akhe wabuyela edolobheni iNala, kutsi alindzele kufika kwaMoroni, kute libutfo lakhe licine.",
                "18": "Futsi kwenteka kutsi Moroni wafika nelibutfo lakhe eveni iNala, ekupheleni kwemnyaka wemashumi lamabili nesikhombisa wekubusa kwebehluleli kubantfu baNefi.",
                "19": "Futsi ekucaleni kwenyaka wemashumi lamabili nesiphohlongo, Moroni naThiyankham kanye nalabaningi betindvuna letinkhulu babamba umhlangano wemphi—wekutsi bebatokwenta kanjani kutsi bente emaLamani aphume atawukulwa nabo; noma kutsi ngandlela tsite babakhohlise kutsi baphume etincabeni tawo, kute batfole kubengama baphindze balitsatse lidolobha laMulekhi.",
                "20": "Futsi kwenteka kutsi batfumela titfunywa ebutfweni lemaLamani, lelalivikele lidolobha laMulekhi, kumholi walo, libito lakhe lobekunguJakobe, bafisa kutsi aphume nemabutfo akhe kutsi bahlangane nabo ematsafeni emkhatsini wemadolobha lamabili. Kodvwa bukani, Jakobe, lobekangumZoramu, akafunanga kuphuma nelibutfo lakhe kutsi atohlangana nabo ematsafeni.",
                "21": "Futsi kwenteka kutsi Moroni, ete ematsemba ekuhlangana nabo endzaweni lengavuni muntfu, ngako-ke, wenta sincumo ngekutsi ente lisu kute awalutse emaLamani kutsi aphume etincabeni tawo.",
                "22": "Ngako-ke wenta kutsi Thiyankham atsatse sibalo lesincane semadvodza ahambe ehlele entansi edvute nelugu lwelwandle; futsi Moroni kanye nelibutfo lakhe, ngekuhlwa, bahamba baya ehlane, enshonalanga yelidolobha iMulekhi; ngako-ke, ngakusasa, ngesikhatsi bogadzi bemaLamani sebabone Thiyankham, bagijima bayotjela Jakobe, umholi wabo.",
                "23": "Futsi kwenteka kutsi emabutfo emaLamani ahamba ayawukulwa naThiyankham, acabanga kutsi ngesibalo sawo angamncoba Thiyankham ngenca yebuncane besibalo sakhe. Ngesikhatsi Thiyankham awabona emabutfo emaLamani eta kutawukulwa naye wacala kuhlehla wehlela ngaselugwini lwelwandle, ngasenyakatfo.",
                "24": "Futsi kwenteka kutsi ngesikhatsi emaLamani abona kutsi besekacala kubaleka, aba nesibindzi abacosha ngemfutfo. Futsi ngesikhatsi Thiyankham awaholela khashane emaLamani labekabacosha angabakhandzi, buka, Moroni wayaleta kutsi incenye yelibutfo lakhe lelalinaye lihambe liye edolobheni, futsi lilitsatse.",
                "25": "Futsi benta kanjalo, baphindze bababulala bonkhe labo labebashiywe kutsi balivikele lidolobha, yebo, bonkhe labo bebangafuni kubeka phansi tikhali tabo temphi.",
                "26": "Ngalesi sizatfu Moroni walitsatsa lidolobha iMulekhi nencenye yelibutfo lakhe, abe ahamba nalenye incenye kuyohlangana nemaLamani uma abuya ekucosheni Thiyankham.",
                "27": "Futsi kwenteka kutsi emaLamani amlandzela Thiyankham ate efika dvutane nelidolobha iNala, emvakwaloko ahlangabetwa nguLehi kanye nelibutfo lakhe lelincane, lelalishiywe kutsi livikele lidolobha iNala.",
                "28": "Manje bukani, ngesikhatsi tindvuna letinkhulu temaLamani setibone Lehi nelibutfo lakhe beta batawukulwa nawo, abaleka adideke kakhulu, hleze mhlawumbe angabe asakhona kulitfola lidolobha iMulekhi ngaphambi kwekutsi Lehi awakhandze; ngoba abesakhatsele ngenca yekuhamba kwawo, futsi emadvodza aLehi abengakakhatsali.",
                "29": "Manje emaLamani abengati kutsi Moroni bekasemuva kwawo nelibutfo lakhe; konkhe labekwesaba kwakunguLehi kanye nebantfu bakhe.",
                "30": "Manje Lehi bekete sifiso sekuwakhandza bate bahlangane naMoroni kanye nelibutfo lakhe.",
                "31": "Futsi kwenteka kutsi ngaphambi kwekutsi emaLamani asahlehlele khashane atungeletwa ngemaNefi, ngemadvodza aMoroni kulunye luhlangotsi, kanye nebantfu baLehi ngakulolunye, bonkhe labebangakakhatsali futsi basagcwele emandla; kodvwa emaLamani besekakhatsele ngenca yeluhambo lwawo loludze.",
                "32": "Futsi Moroni wayaleta emadvodza akhe kutsi awahlasele ate anikele tikhali tawo temphi.",
                "33": "Futsi kwenteka kutsi Jakobe, angumholi wawo, aphindze angumZoramu, futsi anemoya longancobeki, wawahola emaLamani kutsi ayawukulwa ngentfukutselo lenemandla lamakhulu ngalokumelene naMoroni.",
                "34": "Ngenca yekutsi Moroni abesendleleni yawo yekuhamba, ngako-ke, Jakobe bekatimisele kubabulala abancume ate aphumele ngale kwelidolobha laMulekhi. Kodvwa bukani, Moroni kanye nemadvodza akhe bebanemandla kakhulu; ngako-ke abatange bawavumele emaLamani kutsi endlule.",
                "35": "Futsi kwenteka kutsi tinhlangotsi totimbili talwa ngentfukutselo lenemandla lamakhulu; futsi kwaba khona labaningi lababulawa kuto totimbili tinhlangotsi; yebo, naMoroni walimala kwatsi Jakobe wabulawa.",
                "36": "Lehi wacindzetela emuva kwabo ngentfukutselo lenemandla nemadvodza akhe lanemandla, kangangekutsi emaLamani labekangemuva anikela tikhali tawo temphi; kwatsi labasele bawo, badidekile kakhulu, abatanga noma bahambe noma balwe.",
                "37": "Manje Moroni abona kudideka kwawo, watsi kuwo: Uma ningaletsa ngaphambili tikhali tenu temphi futsi nitinikele, bukani sitawuyekela kucitsa ingati yenu.",
                "38": "Futsi kwenteka kutsi ngesikhatsi emaLamani asawavile lamavi, tindvuna tawo letinkhulu, bonkhe labo labebangatange babulawe, beta ngaphambili futsi batijika phansi tikhali tabo temphi etinyaweni taMoroni, baphindze bayala emadvodza abo kutsi nawo ente njalo.",
                "39": "Kodvwa bukani, bebabaningi labebangafuni; futsi labo labebangafuni kunikela tinkemba tabo batsatfwa baboshwa, kwatsi tikhali tabo temphi tatsatfwa kubo, baphocelelwa kutsi bahambe nabomnakabo baye eveni iNala.",
                "40": "Manje sibalo setiboshwa letatitsetfwe sasendlula sibalo salabo labebabulewe, yebo, sasingetulu kwalabo labebabulewe etinhlangotsini totimbili."
            },
            "53": {
                "1": "Futsi kwenteka kutsi babeka bogadzi etikwetiboshwa temaLamani, batiphoca kutsi tihambe tiyongcwaba labafile bato, yebo, futsi ngalokunjalo nalabafile bemaNefi labebabulewe; futsi Moroni wabeka emadvodza etikwato kutsi atigadze ngesikhatsi tenta umsebenti wato.",
                "2": "Moroni wahamba waya edolobheni laMulekhi anaLehi, watsatsa sikhundla sekuphatfwa kwelidolobha wasinika Lehi. Manje buka, lo Lehi bekayindvodza lebeyikadze inaMoroni esikhatsini lesiningi setimphi takhe tonkhe; futsi bekayindvodza lebeyifana naMoroni, batfokota ngekuphepha kwalomunye nalomunye; yebo, bebatsandzana, futsi batsandvwa bantfu bonkhe baNefi.",
                "3": "Futsi kwenteka kutsi emvakwekutsi emaLamani sekacedzile kungcwaba labafile babo ngalokunjalo nalabafile bemaNefi, ahanjiswa abuyiselwa emuva eveni iNala; futsi Thiyankham, ngemiyaleto yaMoroni, wenta kutsi acale kusebenta agubhe umsele atungelete live, noma lidolobha, iNala.",
                "4": "Wenta kutsi akhe ludvonga lwemapulango elusentseni ngekhatsi kwemsele; akhiphe kungcola emseleni akujike ngale kweludvonga lwemapulango; futsi benta kutsi emaLamani asebente ngalendlela ate alitungelete lidolobha iNala atungelete ngelubondza lolucinile lwemapulango kanye nemhlabatsi, lobekufika etulu kakhulu.",
                "5": "Lelidolobha laba yincaba lecine kakhulu emvakwaloko; futsi kulelidolobha batigadza tiboshwa temaLamani; yebo, ngisho nangekhatsi kweludvonga labebatente kutsi tilwakhe ngetandla tato lucobo. Manje Moroni bekaphocelelekile kutsi ente emaLamani kutsi asebente, ngoba bekulula kutsi agadvwe ngesikhatsi asemsebentini wawo; futsi bekafisa kuba nemabutfo akhe onkhe uma ahlasela emaLamani.",
                "6": "Futsi kwenteka kutsi Moroni ngaleyondlela besekatfole kuncoba kwalelinye lemabutfo lamakhulu emaLamani, sekalitsetse lidolobha laMulekhi, lebelingulelinye letincaba temaLamani lebeticinile eveni laNefi; futsi ngaleyondlela besekakhe incaba lecinile kutsi agcine tiboshwa takhe.",
                "7": "Futsi kwenteka kutsi akatange asenta imetamo nanini yekulwa nemaLamani kulowo mnyaka, kodvwa wasebentisa bantfu bakhe kulungiselela imphi, yebo, kanye nekwenta tincaba leticinile tekuvimbela emaLamani, yebo, futsi kanjalo nekukhulula bafati babo kanye nebantfwana babo endlaleni kanye nasenhluphekweni, kanye nekuniketa kudla emabutfo akhe.",
                "8": "Manje kwenteka kutsi emabutfo emaLamani, elwandle lolusenshonalanga, eningizimu, ngesikhatsi Moroni angekho ngenca yesento sangansense sekuhlubuka emkhatsini wemaNefi, lokwadala kungevani emkhatsini wabo, kwenta kutsi awazuze ngendlela letsite emaNefi, yebo, kangangekutsi besekatsetse emadolobha awo lamaningi kuleyo ncenye yelive.",
                "9": "Ngako-ke ngenca yebubi emkhatsini wabo, yebo, ngenca yekuphikisana kanye nesento sangansense sekuhlubuka emkhatsini wabo batitfola sebasetimeni letiyingoti kakhulu.",
                "10": "Manje buka, nginentfo letsite lekumele ngiyisho mayelana nebantfu ba-Amoni, labo, ekucaleni, labebangemaLamani; kodvwa nga-Amoni kanye nabomnakabo, noma-ke ngemandla kanye nangelivi laNkulunkulu, base bagucukele eNkhosini; baletfwa entansi eveni laseZarahemla, futsi kusukela ngaleso sikhatsi seloku bavikelwa ngemaNefi.",
                "11": "Futsi ngenca yesifungo sabo bavinjelwa ngiso kutsi batsatsele bomnakabo tikhali; ngoba bebente sifungo sekutsi abasayuphindze nanini bayicitsa ingati; futsi ngekwesifungo sabo bebayawufa; yebo, bebayawutivumela kutsi bawele etandleni tabomnakabo, kube kungasiko kutsi bekungenca yesihawu kanye nelutsandvo lolukhulu Amoni kanye nemnakabo labebanalo ngabo.",
                "12": "Futsi ngalesi sizatfu baletfwa eveni laseZarahemla; futsi seloku bavikelwa ngemaNefi njalo.",
                "13": "Kodvwa kwenteka kutsi ngesikhatsi babona ingoti, netinhlupheko letiningi kanye netinsizi emaNefi labekatitfwalela bona, batsintseka ngesihawu futsi babanesifiso sekutsatsa tikhali kutsi bavikele live labo.",
                "14": "Kodvwa buka, ngesikhatsi sebatawutsatsa tikhali temphi tabo, behlulwa kuvunyiswa nguHilamani kanye nabomnakabo, ngoba bese batawusephula sifungo lebebasentile.",
                "15": "Futsi Hilamani bekesaba hleze ngekwenta njalo balahlekelwe yimiphefumulo yabo; ngako-ke bonkhe labo labebangene kulesi sivumelwano baphoceleleka kutsi babuke bomnakabo bendlula kamatima etihluphekweni tabo, etimeni tabo letiyingoti ngalesi sikhatsi.",
                "16": "Kodvwa buka, kwenteka kutsi bebanemadvodzana lamaningi, labekangangenanga esivumelwaneni sekutsi angeke atsatse tikhali tawo temphi kute ativikele etitseni tawo; ngako-ke abutsana ndzawonye ngalesi sikhatsi, ngebuningi balabo labebangakwati kutitsatsa tikhali, futsi batibita ngekutsi bangemaNefi.",
                "17": "Futsi bangena esivumelwaneni sekutsi balwele inkhululeko yemaNefi, yebo, kutsi bavikele live ngekunikela ngetimphilo tabo; yebo, ngisho nabo benta sivumelwano sekutsi abayuze balahle inkhululeko yabo, kodvwa bayawukulwa tikhatsi tonkhe kuvikela emaNefi kanye nabo ebugcilini.",
                "18": "Manje bukani, bekukhona tinkhulungwane letimbili talawo majaha, lebetingene kulesi sivumelwano futsi tatsatsa tikhali tato temphi kuvikela live lato.",
                "19": "Manje buka, njengoba betingakate nanini timise kabi emaNefi, manje ngalesi sikhatsi taba lusito lolukhulu; ngoba tatsatsa tikhali tato temphi, futsi tafuna kutsi Hilamani abe ngumholi wato.",
                "20": "Bonkhe bebangemajaha, bangemachawe lamakhulu ngekwesibindzi, futsi ngalokunjalo nangekwemandla kanye nangekusebenta; kodvwa buka, loku bekungasiko kuphela—bebangemadvodza labekaneliciniso ngaso sonkhe sikhatsi kuko konkhe lebebaphatsiswe kona ngekwetsenjwa.",
                "21": "Yebo, bebangemadvodza laneliciniso nalanebucotfo, ngoba bebafundziswe kutsi bayigcine imiyaleto yaNkulunkulu kanye nekuhamba ngekulunga phambi kwakhe.",
                "22": "Manje kwenteka kutsi Hilamani wawahola emajaha akhe labekatinkhulungwane letimbili temasotja, wayawusekela bantfu eminceleni yelive eningizimu ngaselwandle lolungasenshonalanga.",
                "23": "Futsi waphela ngalendlela-ke umnyaka wemashumi lamabili nesiphohlongo wekubusa kwebehluleli kubantfu baNefi."
            },
            "54": {
                "1": "Manje kwenteka kutsi ekucaleni kwemnyaka wemashumi lamabili nemfica webehluleli, Amoroni watfumela kuMoroni afisa kutsi ashintjise ngetiboshwa.",
                "2": "Futsi kwenteka kutsi Moroni wativa anekujabula lokukhulu ngalesi sicelo, ngoba bekafuna imiphako leyayiniketwe kutsi yondle tiboshwa temaLamani kutsi yondle bantfu bakhe; futsi aphindze afuna bantfu bakhe kutsi bacinise libutfo lakhe.",
                "3": "Manje emaLamani bekatsetse besifazane labaningi kanye nebantfwana, kantsi kwakute namunye wesifazane noma umntfwana emkhatsini wato tonkhe tiboshwa taMoroni, noma tiboshwa Moroni bekatitsetse; ngako-ke Moroni wenta sincumo ngekutsi ente licebo lekutsi atfole tiboshwa temaNefi letiningi kunemaLamani kangangoba kwakungenteka.",
                "4": "Ngako-ke wabhala incwadzi, wayitfumela ngenceku ya-Amoroni, yona kanye leyo leyayiletse incwadzi kuMoroni. Manje lawa ngemavi lawabhalela Amoroni, atsi:",
                "5": "Buka, Amoroni, ngikubhalele lokutsite mayelana nalemphi leniyichubile ngalokumelene nebantfu bami, noma-ke umnakenu layichubile ngalokumelene nabo, futsi lenisatimisele kuyichuba emvakwekufa kwakhe.",
                "6": "Buka, ngitawukutjela lokutsite mayelana nekulunga kwaNkulunkulu, kanye nenkemba yentfukutselo yakhe lenemandla onkhe, lelengela kini ngaphandle kwekutsi niphendvuke futsi nihocise emabutfo enu emaveni enu, noma eveni lekungelenu, lokulive lemaNefi.",
                "7": "Yebo, bengitawukutjela letintfo kube bewungakhona kutilalela; yebo, bengitawukutjela mayelana naleso sihogo lesibi lesilindzele kwemukela babulali labanjengawe kanye nemnakenu, ngaphandle kwekutsi niphendvuke futsi nihocise tinhloso tenu tekubulala, nibuyele nemabutfo enu emaveni enu.",
                "8": "Kodvwa njengoba nake natilahla letintfo, futsi nalwa nebantfu beNkhosi, ngilindzele kutsi nitawukwenta loko futsi.",
                "9": "Manje buka, sikulungele kuhlangana nani; yebo, futsi ngaphandle kwekutsi nihocise tinhloso tenu, buka, nitawudvonsela phansi intfukutselo yaloyo Nkulunkulu lenimlahlile, kute kube sekubhujisweni kwenu nonkhe.",
                "10": "Kodvwa, njengoba iNkhosi iphila, emabutfo etfu atawukuta kini ngaphandle kwekutsi nihocise, futsi masinyane nitawuvakashelwa ngekufa, ngoba sitawuwagcina emadolobha etfu kanye nemihlaba yetfu; futsi sitawuyigcina inkholo yetfu kanye netindlela taNkulunkulu",
                "11": "Kodvwa buka, kubukeka kimi kungatsi leti tintfo lengitikhuluma nawe tilite; noma kubukeka kimi kungatsi ungumntfwana wesihogo; ngako-ke ngitawuyivala incwadzi yami ngekukutjela kutsi anginawutishintjisa tiboshwa, ngaphandle kwembandzela wekutsi nitawukhulula indvodza nemkayo kanye nebantfwana bayo, ngesiboshwa sinye; uma nikwenta loku, ngitawushintjisa.",
                "12": "Futsi buka, uma ningakwenti loku, ngitawunihlasela nemabutfo ami, yebo, ngitawuhlomisa ngisho nebesifazane kanye nebantfwana bami, futsi ngitawukuta ngilwe nani, ngitawunilandzela ngisho eveni lenu, lokulive lelilifa letfu lekucala; yebo, futsi kuyawuba yingati ngengati, yebo imphilo ngemphilo; ngitawukulwa nani nite nibulawe nisuswe emhlabeni.",
                "13": "Buka, ngitfukutsele, kanjalo nebantfu bami; nifune kusibulala, tsine sifune kutivikela kuphela. Kodvwa buka, uma nisafuna kusibulala natsi sitawufuna kunibulala; yebo, futsi sitawulifuna live letfu, live lelilifa letfu lekucala.",
                "14": "Manje ngiyayivala incwadzi yami; NginguMoroni; ngingumholi webantfu bemaNefi.",
                "15": "Manje kwenteka kutsi Amoroni, ngesikhatsi asayitfolile lencwadzi, watfukutsela; wabhala lenye incwadzi leya kuMoroni, futsi lawa ngemavi lawabhala, atsi:",
                "16": "Ngingu-Amoroni, inkhosi yemaLamani; ngingumnakabo-Amalikhiya lenambulala. Buka, ngitawuyiphindzisela ingati yakhe kini, yebo, futsi ngitawunihlasela nemabutfo ami ngoba angikwesabi kusonga kwakho.",
                "17": "Ngoba buka, boyihlo babona bomnakabo, kangangekutsi babancisha lilungelo labo lekubusa ekubeni lalilabo.",
                "18": "Manje buka, uma ningabeka phansi tikhali tenu, bese nitiletsa ngaphansi kwalabo umbuso lowungewabo ngekwemtsetfo, ngitawukwenta kutsi bantfu bami babeke phansi tikhali tabo futsi bangabe basalwa nanini.",
                "19": "Buka, usonge kakhulu ngalokumelene nami kanye nebantfu bami; kodvwa buka, asikwesabi kusonga kwakho.",
                "20": "Noma kunjalo, ngitawuvuma kutsi sishintjiselane tiboshwa njengekwesicelo sakho, ngentfokoto, kute ngigcinele emadvodza ami emphi kudla; futsi sitawuchuba imphi lengeke iphele, kute siletse emaNefi ngaphansi kwetfu noma aphele ingunaphakadze.",
                "21": "Mayelana naloyo Nkulunkulu lotsi simlahlile, buka, asati lutfo ngaloyo muntfu; ngisho nani imbala; kodvwa uma kungenteka kutsi ukhona umuntfu lonjalo, asati kodvwa kungenteka usidalile njengani.",
                "22": "Futsi uma kungenteka kutsi ukhona develi kanye nesihogo, buka angeke yini akutfumele lapho kutsi uyawuhlala kanye nemnaketfu lenimbulele, lophawule ngaye kutsi uye endzaweni lenjalo na? Kodvwa buka leti tintfo atinamsebenti.",
                "23": "Ngingu-Amoroni, futsi ngiwesitukulwane saZoramu, boyihlo labamphocelela futsi bamkhipha eveni laseJerusalema.",
                "24": "Buka manje, ngingumLamani lonesibindzi; buka, lemphi ichutjelwe kutsi iphindzisele koniwa kwabo, nekugcina iphindze ibuyisele emalungelo abo kutsi babuse; futsi ngiyayivala lencwadzi yami leya kuMoroni."
            },
            "55": {
                "1": "Manje kwenteka kutsi ngesikhatsi Moroni sekatfole lencwadzi watfukutsela kakhulu, ngoba bekati kutsi Amoroni bekanelwati loluphelele ngenkhohliso yakhe; yebo, bekati kutsi Amoroni bekanelwati kutsi bekungasiso sizatfu lesilungile lebesimente wachuba imphi ngalokumelene nebantfu baNefi.",
                "2": "Watsi: Buka, ngeke ngishintjiselane ngetiboshwa na-Amoroni ngaphandle kwekutsi ahocise lenhloso yakhe, njengoba ngichazile encwadzini yami; ngoba ngeke ngivume kutsi abe nalamanye emandla ngetulu kwalawa lanawo.",
                "3": "Buka, ngiyayati indzawo lapho emaLamani agadza khona bantfu bami lababatsetse babenta tiboshwa; futsi njengoba Amoroni angatukungivumela ngekwencwadzi yami, buka, ngitawukwenta kuye njengekwemavi ami; yebo, ngitawufuna kufa emkhatsini wabo baze bacele lucolo.",
                "4": "Manje kwenteka kutsi ngesikhatsi Moroni sekawashito lamavi, wenta kutsi kwentiwe luphenyo emkhatsini wemadvodza akhe, kute mhlawumbe atfole indvodza lebeyisitukulwane saLamani emkhatsini wabo.",
                "5": "Futsi kwenteka kutsi bamtfola munye, libito lakhe lobekunguLamani; futsi bekangulomunye wetinceku tenkhosi lebeyibulewe ngu-Amalikhiya.",
                "6": "Manje Moroni wenta kutsi Lamani kanye nemadvodza akhe lamancane ngesibalo bahambe baye kubogadzi labebagadze emaNefi.",
                "7": "Manje emaNefi bekagadvwe edolobheni laseGidi; ngako-ke Moroni wabeka Lamani futsi wenta kutsi emadvodza lamancane ngesibalo ahambe naye.",
                "8": "Ngesikhatsi sekuhlwile Lamani waya kubogadzi labebagadze emaNefi, buka, bambona eta bambingelela, kodvwa watsi kubo: Ningesabi; bukani, ngingumLamani. Bukani, secile kumaNefi, futsi alele; bukani sitsetse liwayini labo seta nalo.",
                "9": "Manje ngesikhatsi emaLamani eva lamavi amemukela ngenjabulo; atsi kuye: Sinikeni liwayini lenu, kute sinatse; siyatfokota kutsi niphatse liwayini ngoba sikhatsele.",
                "10": "Kodvwa Lamani watsi kubo: Asiligcine lelinye liwayini letfu size siyawukulwa nemaNefi. Kodvwa lenkhulumo yabenta kutsi bafise kakhulu kulinatsa liwayini.",
                "11": "Ngoba, batsi: Sikhatsele, ngako-ke asilinatse leliwayini, futsi sekuyotsi emvakwesikhashana nje bese sesitfola sabelo seliwayini letfu, leselitawusicinisa kute siyawukulwa nemaNefi.",
                "12": "Lamani watsi kubo: Ningenta njengekwetifiso tenu.",
                "13": "Futsi kwenteka kutsi balinatsa liwayini ngekukhululeka; futsi belinambitseka kamnandzi, ngako-ke balinatsa ngekukhululeka lokukhulu; futsi belidzakisa, ngoba belilungiselwe kutsi libe nemandla.",
                "14": "Futsi kwenteka kutsi balinatsa batfokota, kwatsi emvakwesikhashana nje bese badzakwe bonkhe.",
                "15": "Manje ngesikhatsi Lamani kanye nebantfu bakhe babona kutsi bonkhe bese badzakiwe, futsi sebasebutfongweni lobujulile, babuyela kuMoroni bayomtjela tonkhe tintfo lebetentekile.",
                "16": "Manje loku kwenteka njengelicebo laMoroni. Futsi Moroni besekawalungiselele onkhe emadvodza akhe ngetikhali temphi; wahamba waya edolobheni iGidi, ngesikhatsi emaLamani asebutfongweni lobujulile futsi adzakiwe, wafike waphosa tikhali temphi etiboshweni, kangangekutsi tonkhe tahloma.",
                "17": "Yebo, ngisho nebesifazane babo, kanye nabo bonkhe bantfwana babo, ngebuningi balabo lebebangakwati kusebentisa tikhali temphi, ngesikhatsi Moroni ahlomisa tonkhe leto tiboshwa; tonkhe leto tintfo tentiwa ngekuthula lokukhulu.",
                "18": "Kodvwa kube bebawavusile emaLamani, buka bekadzakiwe futsi emaNefi bekangawabulala.",
                "19": "Kodvwa buka, loku bekungasiso sifiso saMoroni; bekangakujabuleli kubulala noma kucitsa ingati, kodvwa bekajabulela kusindzisa bantfu bakhe ekubhujisweni; futsi ngalesi sizatfu bekangeke aletse kuye kwehlulela ngalokungalungi, bekangeke awele etikwemaLamani awabulale adzakiwe.",
                "20": "Kodvwa besekatifezile tifiso takhe; ngoba besekatihlomisile leto tiboshwa temaNefi lebetingekhatsi kwetindvonga telidolobha, futsi besekatinike emandla ekutsatsa leto tincenye lebetingekhatsi kwetindvonga.",
                "21": "Emvakwaloko wenta kutsi lawo madvodza labekanawo ahlehle libangana kusuka kubo, bese atungeleta emabutfo emaLamani.",
                "22": "Manje buka loku kwenteka ngesikhatsi sasebusuku, kangangekutsi ngesikhatsi emaLamani avuka ekuseni abona kutsi besekatungeletwe ngemaNefi ngaphandle, futsi tiboshwa tawo bese tihlomile ngekhatsi.",
                "23": "Futsi ngaleyondlela abona kutsi emaNefi besekanemandla etikwawo; futsi kuletitimo atfola kutsi bekungasadzingeki kutsi alwe nemaNefi; ngako-ke tindvuna tawo letinkhulu tafuna tikhali tabo temphi, futsi tatiletsa phambili tatiphonsa phansi etinyaweni temaNefi, titicelela umusa.",
                "24": "Manje buka, loku bekusifiso saMoroni, wawatsatsa wawenta tiboshwa temphi, futsi walitsatsa lidolobha, wenta kutsi tonkhe tiboshwa tikhululwe, lebetingemaNefi; tahlangana nelibutfo laMoroni, futsi tafaka emandla lamakhulu ebutfweni lakhe.",
                "25": "Futsi kwenteka kutsi wenta kutsi emaLamani, labekawente tiboshwa, acale umsebenti wekucinisa tincaba etindzaweni tonkhe telidolobha iGidi.",
                "26": "Futsi kwenteka kutsi ngesikhatsi sekalicinisile lidolobha iGidi, njengekwetifiso takhe, wenta kutsi tiboshwa takhe titsatfwe tiyiswe edolobheni iNala; ngetulu kwaloko waligadza lelo dolobha ngelibutfo lelinemandla lamakhulu.",
                "27": "Futsi kwenteka kutsi, nanoma kungenca yemacebo onkhe angansense emaLamani, atigcina futsi ativikela tonkhe tiboshwa lebekatitsetse, ngetulu kwaloko awugcina wonkhe umhlaba kanye nekuzuza lebesebaphindze bakutsatsa.",
                "28": "Futsi kwenteka kutsi emaNefi acala kuncoba futsi, aphindze afuna emalungelo kanye netimfanelo tawo.",
                "29": "Tikhatsi letiningi emaLamani etama kubatungeleta ebusuku, kodvwa kulemetamo alahlekelwa tiboshwa letiningi.",
                "30": "Futsi sikhatsi lesiningi etama kuniketa lelinye lemawayini abo kumaNefi, kute bawabulale ngebutsi noma ngekuwadzakisa.",
                "31": "Kodvwa buka, emaNefi bekangaphuti kuyikhumbula iNkhosi Nkulunkulu wawo kulesi sikhatsi sawo senhlupheko. Bebangenawutifaka elugibeni; yebo, akalinatsanga liwayini lawo, ngaphandle kwekutsi balinikete kucala letinye tetiboshwa temaLamani.",
                "32": "Futsi ngaleyondlela bebacaphele kutsi kubebete butsi lobebungafakelwa bona; ngoba uma liwayini labo belingaba ngushevu kumLamani belingaba ngushevu futsi nakumNefi; futsi babuhlola ngaleyondlela bonkhe tjwala bawo.",
                "33": "Manje kwenteka kutsi kwaba nesidzingo sekutsi Moroni ente emalungiselelo ekuhlasela lidolobha iMoriyanthoni; ngoba buka, emaLamani, ngekwemisebenti yawo, besekalicinisile lidolobha iMoriyanthoni late laba yincaba lecine kakhulu.",
                "34": "Futsi bekachubeka nekuletsa emabutfo lamasha kulelo dolobha, futsi kanjalo nemiphako lemisha.",
                "35": "Waphela kanjalo ke umnyaka wemashumi lamabili nemfica wekubusa kwebehluleli kubantfu baNefi."
            },
            "56": {
                "1": "Manje kwenteka ekucaleni kwemnyaka wemashumi lamatsatfu wekubusa kwebehluleli, ngelusuku lwesibili enyangeni yekucala, Moroni watfola incwadzi levela kuHilamani, ichaza ngesimo sebantfu kuleyo ncenye yelive.",
                "2": "Futsi lawa ngemavi lawabhala, atsi: Mnaketfu, lotsandzeka kakhulu, Moroni eNkhosini nasetinhluphekweni temphi yetfu; buka, mnaketfu lotsandzekako, nginalokutsite lengifuna kukutjela kona mayelana nemphi yetfu kulencenye yelive.",
                "3": "Buka, emadvodzana latinkhulungwane letimbili talabo bantfu Amoni lehla nabo wabakhipha eveni laNefi—manje bowati kutsi laba bebabesitukulwane saLamani, lobekayindvodzana lendzala yababe Lehi;",
                "4": "Manje kute sidzingo kutsi ngikulandzise mayelana nemasiko abo noma kungakholwa kwabo, ngoba uyati mayelana nato tonkhe leti tintfo—",
                "5": "Ngako-ke kuyangenetisa kutsi ngikutjele kutsi tinkhulungwane letimbili talawa majaha titsatse tikhali tato temphi, tafuna kutsi ngibe ngumholi wato; futsi siphumele ebaleni kutawuvikela live letfu",
                "6": "Futsi manje uyati mayelana nesivumelwano boyise labasenta, sekutsi angeke batitsatse tikhali tabo temphi kutsi balwe nabomnakabo kute bacitse ingati.",
                "7": "Kodvwa emnyakeni wemashumi lamabili nesitfupha, ngesikhatsi babona tinhlupheko tetfu kanye netinsizi tetfu ngabo, besebatosephula sivumelwano labebasentile bese batsatsa tikhali tabo temphi kuyawusivikela.",
                "8": "Kodvwa angibavumelanga kutsi basephule lesivumelwano lebebasentile ngekucabanga kutsi Nkulunkulu bekatawusicinisa, kangangekutsi besingeke sisahlupheka kakhulu ngenca yekugcwaliseka kwesifungo lebebasentile.",
                "9": "Kodvwa buka, nayi intfo yinye lesijabula ngayo kakhulu. Ngoba buka, ngemnyaka wemashumi lamabili nesitfupha, mine, Hilamani, ngawahola lawa majaha latinkhulungwane letimbili saya edolobheni laseJudiya, kuyawusita Anthiphasi, lowambeka kutsi abe ngumholo webantfu bakuleyo ncenye yelive.",
                "10": "Futsi ngawahlanganisa emadvodzana ami, (ngoba afanelekile kutsi abitwe ngemadvodzana) nelibutfo la-Anthiphasi, lawo mandla Anthiphasi lawajabulela kakhulu; ngoba buka, libutfo lakhe laselincishiswe ngemaLamani ngoba emabutfo awo besekabulele sibalo lesikhulu semadvodza etfu, lokusizatfu kutsi sikhale.",
                "11": "Noko, singatidvudvuta ngeliciniso, lekutsi bafele etimisweni telive labo kanye netaNkulunkulu wabo, yebo, futsi bajabulile.",
                "12": "Futsi emaLamani ngetulu kwaloko asagcine tiboshwa letiningi, tonkhe lekutindvuna letinkhulu, kute namunye lomunye labamshiye aphila. Futsi sicabanga kutsi kungumanje ngalesi sikhatsi setiseveni laNefi; kunjalo uma tingabulawanga.",
                "13": "Manje lawa ngemadolobha emaLamani labekawatsetse ngekucitsa ingati yalabaningi bemadvodza etfu lanesibindzi:",
                "14": "Live laseManthi, noma lidolobha laseManthi, nelidolobha laZeziromu, kanye nelidolobha laseKhumeni, kanye nelidolobha lase-Anthiphara.",
                "15": "Lawa ngemadolobha lawatfola kutsi abe ngewabo ngesikhatsi ngifika edolobheni laseJudiya; futsi ngatfola Anthiphasi kanye nemadvodza akhe basebenta kamatima ngemandla abo onkhe kutsi balicinise lelidolobha.",
                "16": "Yebo, bebakhatsele ngekwemtimba kanjalo nangekwemoya, ngoba bebalwe ngesibindzi emini baphindze basebenta kamatima ebusuku kute bawagcine emadolobha abo; futsi ngaleyondlela bebamelene netinhlupheko letinkhulu letitinhlobonhlobo.",
                "17": "Manje bebatimesele kuncoba kulendzawo noma bafe; ngako-ke ngaleso sizatfu ungacabanga kutsi lelibutfo lelincane lengafika nalo, yebo, lawo madvodzana ami, abanika ematsemba lamakhulu nenjabulo lenkhulu.",
                "18": "Manje kwenteka kutsi ngesikhatsi emaLamani asabona kutsi Anthiphasi besekatfole emandla lamakhudlwana ebutfweni lakhe, aphocelelwa yimiyalo ya-Amoroni kutsi angalihlaseli lidolobha laseJudiya, noma atawukulwa natsi.",
                "19": "Futsi ngaleyondlela sabusiswa yiNkhosi; ngoba kube ake eta etikwetfu kulobu butsakatsaka betfu mhlawumbe abengalibulala libutfo letfu lelincane; kodvwa salondvolotwa.",
                "20": "Ayalwa ngu-Amoroni kutsi awagcine lawo madolobha labesebawatsetse. Waphela kanjalo-ke umnyaka wemashumi lamabili nesitfupha. Ekucaleni kwemnyaka wemashumi lamabili nesikhombisa sasesililungiselele lidolobha letfu kanye natsi lucobo kutsi sitivikele.",
                "21": "Manje besifuna kutsi emaLamani atosihlasela; ngoba besingafuni kutsi siwahlasele etincabeni tawo.",
                "22": "Futsi kwenteka kutsi sabeka tinhloli ndzawo tonkhe, kutsi tigadze iminyakato yemaLamani, kute angasendluli ebusuku noma emini ayohlasela lamanye emadolobha etfu labengasenyakatfo.",
                "23": "Ngoba sasati kutsi kulawo madolobha bebangakacini ngalokwanele kutsi bahlangane nawo; ngako-ke besifuna, kutsi uma nje angendlula ngakitsi, siwahlasele ngemuva, futsi ngaleyondlela silwe nawo ngemuva phindze ngaso leso sikhatsi ahlangabetwe ngembili. Sasicabanga kutsi singawancoba; kodvwa buka, sadvumala kulesifiso setfu.",
                "24": "Akatange alokotse endlule ngakitsi nelibutfo lawo lonkhe, noma nje endlule nencenye, hleze angabi nemandla ngalokwanele bese ayehlulwa.",
                "25": "Noma akatange alokotse ahambe ehle ayawukulwa nelidolobha laseZarahemla; noma alokotse ancamule enhloko yeSidoni, kuya edolobheni laNefiha.",
                "26": "Ngaleyondlela, ngemabutfo awo, abetimisele kutsi awagcine lawo madolobha labekawatsetse.",
                "27": "Manje kwenteka kutsi ngenyanga yesibili yalowomnyaka, saletselwa imiphako leminingi lebeyivela kuboyise balawo madvodzana ami latinkhulungwane letimbili.",
                "28": "Ngetulu kwaloko satfunyelelwa emadvodza latinkhulungwane letimbili avela eveni laseZarahemla. Ngaleyondlela satilungiselela ngemadvodza latinkhulungwane letilishumi, nemiphako yawo, kanjalo neyebafati bawo kanye neyebantfwana bawo.",
                "29": "EmaLamani, nakabona emabutfo etfu akhula malanga onkhe, nemiphako ifika kutawusisekela, acala kwesaba, abese acala kuphuma, kube bekungenteka kuyosivimbela kutfola imiphako kanye nemandla.",
                "30": "Manje ngesikhatsi sibona kutsi emaLamani abesacala kungakhululeki ngaloku, saba nesifiso sekwenta licebo lelalitofezeka kuwo; ngako-ke Anthiphasi wayala kutsi ngihambe phambili nemadvodzana ami lamancane siye edolobheni lelingumakhelwane, kube shengatsi sihambisa imiphako.",
                "31": "Kwakufanele sendlule edvute nelidolobha i-Anthiphara, kube shengatsi siya edolobheni lelingaphambili, eminceleni ngaselugwini lwelwandle.",
                "32": "Futsi kwenteka kutsi sahamba, shengatsi setfwele imiphako yetfu, siya kulelo dolobha.",
                "33": "Futsi kwenteka kutsi Anthiphasi wahamba nencenye yelibutfo lakhe, washiya labasalako kutsi bagcine lidolobha. Kodvwa akahambanga ngate ngahamba ngaphambili nelibutfo lami lelincane, sate sefika dvutane nelidolobha i-Anthiphara.",
                "34": "Manje, edolobheni i-Anthiphara bekubekwe libutfo lelicine kakhulu lemaLamani; yebo, leliningi kakhulu.",
                "35": "Futsi kwenteka kutsi ngesikhatsi asatjelwe tinhloli tawo, eta nelibutfo lawo ahamba acondza kitsi.",
                "36": "Futsi kwenteka kutsi sawabalekela, saya ngasenyakatfo. Ngaleyondlela saliholela khashane libutfo lelinemandla lamakhulu lemaLamani.",
                "37": "Yebo, kwate kwaba libanga lelidze, kangangekutsi ngesikhatsi abona libutfo la-Anthiphasi liwalandzela, ngemandla alo onkhe, akatange ajikele ngesekudla noma ngesencele, kodvwa achubeka neluhambo lwawo ngendlela lecondzile emvakwetfu; futsi, njengoba sasicabanga, kwakuyinhloso yawo kutsi asibulale ngaphambi kwekutsi Anthiphasi awakhandze, kute angatungeletwa bantfu betfu.",
                "38": "Manje Anthiphasi, abubona bungoti betfu, walusheshisa luhambo lwelibutfo lakhe. Kodvwa buka, kwasekungusebusuku; ngako-ke akasikhandzanga, na-Anthiphasi akawakhandzanga; ngako-ke samisa emathende sahlala kwesikhashana ngalobo busuku",
                "39": "Futsi kwenteka kutsi ngaphambi kwentsatsakusa, buka, emaLamani abesasilandzela. Manje sasingakacini ngalokwanele kutsi silwe nawo; yebo, ngangingeke ngivume kutsi emadvodzana ami lamancane awele etandleni tawo; ngako-ke sachubeka neluhambo lwetfu saya ehlane.",
                "40": "Manje akalokotsanga ajikela ngesekudla noma ngesencele hleze atungeletwe; nami ngalokunjalo angilokotsanga ngajikela ngesekudla noma ngesencele hleze angikhandze, bese asisakhoni kumelana nawo, kodvwa sibulawe bese ayaphunyula; ngako-ke sabaleka lilanga lonkhe saya ehlane, kwate kwaba mnyama.",
                "41": "Futsi kwenteka kutsi, ngesikhatsi kukhanya kwasekuseni kufika sawabona emaLamani asetikwetfu, sawabalekela.",
                "42": "Kodvwa kwenteka kutsi akasilandzelanga kakhulu ngaphambi kwekutsi eme; futsi kwakusekuseni ngelusuku lwesitsatfu enyangeni yesikhombisa.",
                "43": "Manje, noma akhandvwa ngu-Anthiphasi asatanga, kodvwa ngatsi kumadvodzana ami: Bukani, asati kodvwa sicabanga kutsi beme ngenhloso yekutsi sibahlasele, kute asibambe elugibeni lwawo;",
                "44": "Ngako-ke nitsini, madvodzana ami, nitawuhamba yini niyawuwahlasela na?",
                "45": "Manje ngitsi kuwe, mnaketfu lotsandzekako Moroni, angitange nanini ngisibone sibindzi lesikhulu kangaka, cha, hhayi emkhatsini wawo onkhe emaNefi.",
                "46": "Ngoba njengoba ngangihlale ngibabita ngemadvodzana ami (ngoba bonkhe bebabancane kakhulu) nabo batsi kimi: Babe, buka Nkulunkulu wetfu unatsi, futsi angeke avume kutsi sibulawe; ngako sivumele sihambe; angeke sibabulele bomnaketfu uma nabo bangasiyekela; ngako-ke asambeni, hleze balehlule libutfo la-Anthiphasi",
                "47": "Manje, bebangatange sebalwe, kodvwa bebangakwesabi kufa; futsi bebacabanga kakhulu ngenkhululeko yaboyise kunekucabanga ngetimphilo tabo; yebo, bebafundziswe bonina, kutsi uma bangangabati, Nkulunkulu bekatawubakhulula.",
                "48": "Futsi bangilandzisa emavi abonina, batsi: Asingabati kutsi bomake betfu bebakwati loko.",
                "49": "Futsi kwenteka kutsi ngabuyela emuva netinkhulungwane letimbili tami ngayokulwa nemaLamani labekasicoshile. Manje buka, emabutfo a-Anthiphasi besekawakhandzile, yabe imphi leyesabekako seyicalile.",
                "50": "Libutfo la-Anthiphasi selikhatsele, ngenca yeluhambo lwabo ngesikhatsi lesifishane kangaka, beselitowela etandleni temaLamani; futsi kube angibuyanga netinkhulungwane tami letimbili abetoyifeza inhloso yawo.",
                "51": "Ngoba Anthiphasi besekafile ngenkemba, kanye nalabaningi bebaholi bakhe, ngenca yekukhatsala kwabo, lokwakubangwa luhambo lwabo lolwalushesha—ngako-ke emadvodza a-Anthiphasi adidekile ngenca yekufa kwebaholi babo, acala kuhlehlela emuva ngaphambi kwemaLamani.",
                "52": "Futsi kwenteka kutsi emaLamani ema sibindzi, acala kubacosha; futsi emaLamani bekabacosha ngemfutfo lomkhulu ngesikhatsi Hilamani atseleka etikwawo netinkhulungwane letimbili takhe, wacala kuwabulala kakhulu, kangangekutsi libutfo lonkhe lemaLamani lema laphindze lagucukela kuHilamani",
                "53": "Manje ngesikhatsi bantfu ba-Anthiphasi babona kutsi emaLamani abesagucukile, bagcogcela ndzawonye emadvodza abo baphindze beta emvakwemaLamani.",
                "54": "Manje kwenteka kutsi tsine, bantfu baNefi, bantfu ba-Anthiphasi, nami netinkhulungwane tami letimbili, sawatungeleta emaLamani, sawabulala; yebo, kangangekutsi aphoceleleka kutsi anikele ngetikhali tawo temphi kanjalo nawo njengetiboshwa temphi.",
                "55": "Manje kwenteka kutsi ngesikhatsi asatinikele kitsi, buka, ngawabala lawo majaha labekalwe kanye nami, nginekwesaba hleze bekamaningi lebekabulelewe.",
                "56": "Kodvwa buka, ngekujabula kwami lokukhulu, kwakute nalinye kuwo lebelibulewe; yebo, futsi bekalwe shengatsi anemandla aNkulunkulu; yebo, kute emadvodza latiwako lake alwa ngemandla lamangalisa kangaka; futsi nangemandla lamakhulu atseleka etikwemaLamani, kangangekutsi awesabisa; ngalesi sizatfu emaLamani atinikela njengetiboshwa temphi.",
                "57": "Njengoba sasite indzawo yetiboshwa tetfu, kutsi sitigadze kute tingahlangani nemabutfo emaLamani, ngako-ke satitfumela eveni laseZarahemla, kanye nencenye yalawo madvodza labekangakabulawa a-Anthiphasi, kanye nawo; kwatsi labasalako ngabatsatsa ngabahlanganisa nemajaha ami ema-Amoni, sase sitsatsa luhambo lwetfu sabuyela emuva edolobheni laseJudiya."
            },
            "57": {
                "1": "Manje kwenteka kutsi ngatfola incwadzi ivela ku-Amoroni, inkhosi, itsi uma ngangingaletsa leto tiboshwa temphi lebesititsetse naye bekatawusitiniketa lidolobha lase-Anthiphara.",
                "2": "Kodvwa ngatfumela incwadzi enkhosini, letsi besinesiciniseko kutsi emabutfo etfu bekenele kutsi alitsatse lidolobha lase-Anthiphara ngemandla etfu, futsi kukhulula tiboshwa ngalelo lidolobha bekungasho kutsi besingakahlakaniphi, nekutsi besiyawutikhulula kuphela tiboshwa tetfu ngekushintjiselana.",
                "3": "Futsi Amoroni wayala imibandzela yencwadzi yami, ngoba bekangafuni kushintjiselana ngetiboshwa; ngako-ke sacala kwenta emalungiselelo ekutsi siyawuhlasela lidolobha lase-Anthiphara.",
                "4": "Kodvwa bantfu base-Anthiphara balishiya lidolobha, babalekela kulamanye emadolobha abo, lebekangewabo, kute bawacinise; ngaleyondlela lidolobha lase-Anthiphara lawela etandleni tetfu.",
                "5": "Waphela kanjalo-ke umnyaka wemashumi lamabili nesiphohlongo wekubusa kwebehluleli.",
                "6": "Futsi kwenteka kutsi ekucaleni kwemnyaka wemashumi lamabili nemfica, satfola imiphako, kanjalo nekungetelwa ebutfweni letfu, kusuka eveni laseZarahemla, kanye naseveni lelitungelete lapho, lokwaba sibalo semadvodza latinkhulungwane letisitfupha, ngaphandle kwemashumi lasitfupha emadvodzana a-Amoni lebeketele kutawuhlanganyela nabomnakabo, licembu lami lelincane letinkhulungwane letimbili. Manje buka, besesicinile, yebo, futsi ngetulu kwaloko saba nemiphako leminingi leyaletfwa kitsi.",
                "7": "Futsi kwenteka kutsi bekusifiso setfu kutsi siyichube imphi nelibutfo lebelibekwe kutsi livikele lidolobha iKhumeni.",
                "8": "Manje buka, ngitawukukhombisa kutsi sasheshe sasifeza lesifiso setfu; yebo, ngelibutfo letfu lelicinile, noma nencenye yelibutfo letfu lelicinile, salitungeleta, ebusuku, lidolobha iKhumeni, ngaphambi nje kwekutsi batfole imiphako.",
                "9": "Futsi kwenteka kutsi sabeka emathende kwesikhashane satungeleta lidolobha busuku lobuningi; salala etikwetinkemba tetfu, futsi sabeka bogadzi, kute emaLamani angeti kitsi ebusuku asibulale, loku lakwetama tikhatsi letiningi; kodvwa etikhatsini letiningi akwetama loku ingati yawo yacitfwa.",
                "10": "Ekugcineni imiphako yawo yefika, futsi besekatongena edolobheni ebusuku. Tsine, esikhundleni sekuba ngemaLamani, besingemaNefi; ngako-ke, sawatsatsa kanye nemiphako yawo.",
                "11": "Futsi nanoma emaLamani besekavinjelwe kutsi atfole kusekelwa ngalendlela, bekatimisele kutsi aligcine lelidolobha; ngako-ke kwadzingeka kutsi siyitsatse leyo miphako siyitfumele eJudiya, kutsi tiboshwa tetfu sititfumele eveni laseZarahemla.",
                "12": "Futsi kwenteka kutsi kungakendluli tinsuku letiningi ngaphambi kwekutsi emaLamani acale kulahla lonkhe litsemba lekusitakala; ngako-ke alidedela lidolobha etandleni tetfu; futsi ngaleyondlela bese siwafezile emacebo etfu ekutfola lelidolobha iKhumeni.",
                "13": "Kodvwa kwenteka kutsi tiboshwa tetfu betitiningi kakhulu kangangekutsi, nanoma sibalo setfu sasisikhulu, saphoceleleka kutsi sisebentise lonkhe libutfo letfu kutsi sitigcine, noma sitibulale.",
                "14": "Ngoba buka, betiyawukweca tibaleke setisibalo lesikhulu, futsi tilwe ngematje, kanye nangetagila, nanoma ngayini lenye intfo lebetingayitfola, kangangekutsi abulala letingetulu kwetinkhulungwane letimbili kuyangetulu emvakwekutsi setitinikele kuba tiboshwa temphi.",
                "15": "Ngako-ke kwadzingeka, kutsi siticedze timphilo tato, noma sitigadze, ngenkemba esandleni, sitehlise tiye eveni laseZarahemla; futsi ngetulu kwaloko nemiphako yetfu yayingabeneli bantfu betfu, singakayibali leyo lebesiyitsetse kumaLamani.",
                "16": "Manje, kuleto timo letibucayi, kwaba yindzaba lematima kakhulu kutsi kutsatfwe sincumo kutsi kwentiweni ngaleti tiboshwa temphi; noko, sancuma kutsi sititfumele entansi eveni laseZarahemla; ngako-ke sakhetsa incenye yemadvodza etfu, sawaniketa ligunya etiboshweni tetfu kutsi aye entansi eveni laseZarahemla.",
                "17": "Kodvwa kwenteka kutsi ngakusasa abuya. Manje buka, asiwabutanga mayelana netiboshwa; ngoba buka, emaLamani besekasetikwetfu, futsi abuya ngesikhatsi kutsi atawusisindzisa kutsi singaweli etandleni tawo. Ngoba buka, Amoroni besekawatfumelele sabelo lesisha semiphako futsi kanjalo nemabutfo lamaningi emadvodza.",
                "18": "Futsi kwenteka kutsi lawo madvodza lebesiwatfumele netiboshwa afika ngesikhatsi kutawuwamisa, njengoba besekatosincoba.",
                "19": "Kodvwa buka, licembu lami lelincane letinkhulungwane letimbili kanye nemashumi lasitfupha lalwa ngekutinikela lokukhulu; yebo, belicinile phambi kwemaLamani, futsi lababulala bonkhe labebabukene nalo.",
                "20": "Futsi njengoba labebasele belibutfo letfu lase lifuna kuhlehla phambi kwemaLamani, buka, lawo latinkhulungwane letimbili nemashumi lasitfupha bekacinile futsi aphikelele.",
                "21": "Yebo, lalalela futsi lacaphela kutsi liwente onkhe emavi ekuyalwa ngalokungiko; yebo, futsi kwenteka kulo ngisho njengekwelukholo lwalo; futsi ngawakhumbula emavi lelawakhuluma kimi ekutsi bonina bebalifundzisile.",
                "22": "Manje buka, bekungulamadvodzana ami, kanye nalawo madvodzana labekadze akhetsiwe kutsi ahambise tiboshwa, lesiwabonga ngaloku kuncoba lokukhulu; ngoba bekungiwo lawashaya emaLamani; ngako-ke achutjwa abuyiselwa emuva edolobheni laseManthi.",
                "23": "Saligcina lidolobha letfu iKhumeni, futsi asibulawanga sonkhe ngenkemba; noko, salahlekelwa kakhulu.",
                "24": "Futsi kwenteka kutsi emvakwekutsi emaLamani sekabalekile, ngekushesha nganiketa imiyalo yekutsi emadvodza ami labekalimele atsatfwe emkhatsini walabafile, futsi ngenta kutsi emanceba awo abhandishwe.",
                "25": "Futsi kwenteka kutsi bekukhona langemashumi lamabili, kulawo latinkhulungwane letimbili nemashumi lasitfupha ami, labekaculekile ngenca yekulahlekelwa yingati; noko, ngenca yebuhle baNkulunkulu, nangekumangala kwetfu lokukhulu, nangenjabulo yemabutfo etfu onkhe, bekute namunye wawo lowafa; yebo, futsi bekute namunye emkhatsini wawo longawatfolanga emanceba lamaningi.",
                "26": "Manje, kulondvoloteka kwawo bekumangalisa ebutfweni letfu lonkhe, yebo, kutsi alondvoloteke kube kukhona tinkhulungwane tabomnaketfu labebabulewe. Futsi ngalokufanele sikubona kungenca yemandla lamangalisako aNkulunkulu, ngenca yelukholo lwabo lolukhulu kuloko labebafundziswe kona kutsi bakukholwe—kutsi bekukhona Nkulunkulu lolungile, futsi nekutsi loyo lobekangangabati, bekalondvolotwa ngemandla akhe lamangalisako.",
                "27": "Manje lolu bekulukholo lwalabo lengikhulume ngabo; bancane, futsi tingcondvo tabo ticinile, futsi babeka litsemba labo kuNkulunkulu njalo nje.",
                "28": "Manje kwenteka kutsi emvakwekutsi sesiwanakekele emadvodza etfu labekalimele, futsi sesibangcwabile betfu labebafile kanjalo nalabafile bemaLamani, labebabaningi, buka, sabuta kuGidi mayelana naleto tiboshwa lebeticale kuhamba tehla taya eveni laseZarahemla naye.",
                "29": "Manje Gidi bekuyindvuna lenkhulu yelicembu lebeyibekiwe kutsi igadze ngesikhatsi tehla tiya kulelo live.",
                "30": "Manje, lawa ngemavi Gidi lawakhuluma kimi: Buka, sesicalile kuhamba sehlela entansi eveni laseZarahemla netiboshwa tetfu. Futsi kwenteka kutsi sahlangana netinhloli temabutfo etfu, lebetitfunyelwe kutsi tiyobuka inkambu yemaLamani.",
                "31": "Futsi tasimemeta, titsi—Bukani, emabutfo emaLamani ahamba acondze ngasedolobheni iKhumeni; futsi bukani, atawubahlasela, yebo, atawubabulala bantfu betfu.",
                "32": "Futsi kwenteka kutsi tiboshwa tetfu takuva kumemeta kwato, lokwenta kutsi tibe nesibindzi; futsi tacala kusivukela.",
                "33": "Futsi kwenteka ngenca yekusivukela kwato senta kutsi tinkemba tetfu tiwele etikwato. Futsi kwenteka kutsi taya tilicembu tagijimela etinkembeni tetfu, lokwenta kutsi, sibalo lesikhulu sato sibulawe; labasala bato beca futsi basibalekela.",
                "34": "Futsi buka, ngesikhatsi setibalekile asikhonanga kutikhandza, satsatsa luhambo lwetfu ngematubane sacondza ngasedolobheni iKhumeni; buka, safika ngesikhatsi kute sisite bomnaketfu ekugcineni lelidolobha.",
                "35": "Futsi buka, sesiphindze sakhululwa saphuma etandleni tetitsa tetfu. Futsi libusisiwe libito laNkulunkulu wetfu; ngoba buka, nguye losikhululile; yebo, losentele lentfo lenkhulu kangaka.",
                "36": "Manje kwenteka kutsi ngesikhatsi mine, Hilamani, sengiwevile lamavi aGidi, ngagcwala injabulo lenkhulu ngenca yebuhle baNkulunkulu ekusilondvoloteni, kute singafi sonkhe; yebo, futsi ngiyetsemba kutsi imiphefumulo yalaba lababulewe seyingene ekuphumuleni kwaNkulunkulu wabo."
            },
            "58": {
                "1": "Buka, manje kwenteka kutsi inhloso yetfu lelandzelako kwakukutfola lidolobha laseManthi; kodvwa buka, kwakute indlela lesasingawakhipha ngayo edolobheni ngemacembu etfu lamancane. Ngoba buka, abekukhumbula loko lesasikwentile kute kube ngunyalo; ngako-ke asikhonanga kuwakhohlisa kutsi aphume etincabeni tawo.",
                "2": "Futsi abemaningi kakhulu kwengca libutfo letfu kangangekutsi asitange silokotse siye kuyowahlasela etincabeni tawo.",
                "3": "Yebo, kwadzingeka kutsi sisebentise emadvodza etfu ekugcineni leto tincenye telive lesasesititfolile kutsi tibe tetfu; ngako-ke kwadzingeka kutsi sime, kute sitfole emandla langetekile lavela eveni laseZarahemla kanye nesabelo lesisha semiphako.",
                "4": "Futsi kwenteka kutsi ngalesi sizatfu ngatfumela sitfunywa kumbusi welive letfu, kutsi ngimatise mayelana nesimo sebantfu betfu. Futsi kwenteka kutsi sagadza kutsi sitfole imiphako kanye nemandla lavela eveni laseZarahemla.",
                "5": "Kodvwa buka, sazuza kancane kuloku; ngoba emaLamani nawo abetfola emandla lamakhulu lusuku ngelusuku, kanye nemiphako leminingi; taba kanjena-ke timo tetfu ngalesi sikhatsi.",
                "6": "Futsi emaLamani abephuma asihlasela tikhatsi ngetikhatsi, atimisele kusibulala ngelicebo; noko sasingakhoni kutokulwa nawo, ngenca yetindzawo tawo tekuphepha kanye netincaba tawo.",
                "7": "Futsi kwenteka kutsi salindza kuleti timo letimatima sikhatsi lesingangetinyanga letiningi, sate sacishe safa ngenca yekweswela kudla.",
                "8": "Kodvwa kwenteka kutsi sakutfola kudla, lokwaletfwa kitsi kugadvwe libutfo lemadvodza latinkhulungwane letimbili labekatosisita; futsi lolu ngilo lodvwa lusito lesalutfola, kutsi sitivikele siphindze sivikele nelive letfu kutsi lingaweli etandleni tetitsa tetfu, yebo, kutsi silwe netitsa tetfu letingabaleki.",
                "9": "Manje sizatfu salobu bulukhuni betfu, noma sizatfu sekutsi kungani bangatfumelanga emandla langetekile kitsi, sasingasati; ngako-ke sasikhatsatekile siphindze sigcwele kwesaba, hleze ngandlela tsite tehlulelo taNkulunkulu tite eveni letfu, kutosiketula kanye nekutosibhubhisa.",
                "10": "Ngako-ke sathandaza ngenshisekelo lenkhulu kuNkulunkulu, kutsi asicinise aphindze asikhulule asikhiphe etandleni tetitsa tetfu, yebo, nekutsi asinike emandla kutsi siwagcine emadolobha etfu, kanye nemave etfu, naloko lesinako, kute sisekele bantfu betfu.",
                "11": "Yebo, futsi kwenteka kutsi iNkhosi Nkulunkulu wetfu yasivakashela yasicinisekisa kutsi itawusikhulula; yebo, kangangekutsi yasinika kuthula emiphefumulweni yetfu, yasipha nelukholo lolukhulu, yaphindze yasenta kutsi setsembele ekukhululweni ngiyo.",
                "12": "Sema sibindzi nelibutfo letfu lelincane lesasilitfolile, sagcila ngenshisekelo kuncoba titsa tetfu, nekugcina emave etfu, naloko lesasinako nebafati betfu, kanye nebantfwana betfu, nemgomo wenkhululeko yetfu.",
                "13": "Ngako-ke sahamba ngemandla etfu onkhe sayawukulwa nemaLamani, labekasedolobheni laseManthi; futsi sawamisa emathende etfu eceleni kwelihlane, lelalisedvute nelidolobha.",
                "14": "Futsi kwenteka kutsi ngakusasa, ngesikhatsi emaLamani abona kutsi sasiseminceleni ngasehlane lelalisedvute nelidolobha, atfumela tinhloli tawo tatungeleta kute atfole sibalo kanye nemandla elibutfo letfu.",
                "15": "Futsi kwenteka kutsi ngesikhatsi abona kutsi sasingakacini, ngekwesibalo setfu, esaba nekutsi sasitowavimbela ekusekelweni kwawo ngaphandle kwekutsi aphume alwe natsi asibulale, acabanga futsi kutsi abengasibulala kalula ngemabutfo awo lamaningi, ngako-ke acala kwenta emalungiselelo ekutsi aphume atawukulwa natsi.",
                "16": "Ngesikhatsi sibona kutsi abenta emalungiselelo ekutsi aphume atawukulwa natsi, buka, ngenta Gidi, kanye nesibalo lesincane semadvodza, kutsi abhace ehlane, na-Thiyomneri ngalokunjalo nesibalo lesincane semadvodza kutsi nabo babhace ehlane.",
                "17": "Manje Gidi kanye nemadvodza akhe bebangesekudla bese kutsi labanye bangesencele; ngesikhatsi sebabhacile, buka, mine ngasala, nalabasele belibutfo lami, kuyo kanye leyondzawo lesasimise kuyo kucala emathende etfu kutilungiselela sikhatsi sekutsi emaLamani aphume atawukulwa natsi.",
                "18": "Futsi kwenteka kutsi emaLamani aphuma nelibutfo lawo leliningi kutawukulwa natsi. Futsi ngesikhatsi asafikile asatokhwela etikwetfu ngenkemba, ngenta emadvodza ami, lawo labekanami, kutsi ahlehlele ehlane.",
                "19": "Futsi kwenteka kutsi emaLamani asilandzela ngesivivini lesikhulu, ngoba abenesifiso lesikhulu kutsi asikhandze kute asibulale; ngako-ke asilandzela angena ehlane; futsi sendlula emkhatsini waGidi kanye naThiyomneri, kangangekutsi bona ababonwanga ngemaLamani.",
                "20": "Futsi kwenteka kutsi ngesikhatsi emaLamani asendlulile, noma ngesikhatsi libutfo selendlulile, Gidi naThiyomneri bavuka etindzaweni tabo tekubhaca, batincamula tinhloli temaLamani kutsi tingasakhoni kubuyela edolobheni.",
                "21": "Futsi kwenteka kutsi ngesikhatsi sebatincamulile, bagijima baya edolobheni bakhwela etikwabogadzi labebashiywe kutsi bagadze lidolobha, kangangekutsi bababulala base bayalitsatsa lelidolobha.",
                "22": "Manje loku kwenteka ngoba emaLamani avumela libutfo lawo lonkhe, ngaphandle kwabogadzi labambalwa nje kuphela, kutsi liholelwe ehlane.",
                "23": "Futsi kwenteka kutsi Gidi kanye naThiyomneri ngalendlela bese bakutfolile kulawula tincaba tawo. Futsi kwenteka kutsi satsatsa indlela yetfu, emvakwekutsi sesihambe kakhulu ehlane saya ngaseveni laseZarahemla.",
                "24": "Futsi ngesikhatsi emaLamani abona kutsi abeya ngaseveni laseZarahemla, esaba kakhulu, hleze bekukhona lisu lelalibekiwe kubaholela ekubhujisweni; ngako-ke acala kuhlehlela emuva ehlane futsi, yebo, abuyela emuva ngayo kanye leyondlela labekachamuke ngayo.",
                "25": "Buka, besekungusebusuku ase amisa emathende awo, ngoba tindvuna letinkhulu temaLamani taticabanga kutsi emaNefi besekakhatsele ngenca yeluhambo lwawo; futsi ticabanga kutsi abelijikisile lonkhe libutfo lawo ngako-ke akacabanganga lutfo mayelana nelidolobha laseManthi.",
                "26": "Manje kwenteka kutsi ngesikhatsi sekuhlwile, ngenta kutsi emadvodza ami angalali, kodvwa ahambe ngalenye indlela aye ngaseveni laseManthi.",
                "27": "Futsi ngenca yaloku kuhamba kwetfu kwasebusuku, buka, ngakusasa sasesingembili kwemaLamani, kangangekutsi safika kucala kunawo edolobheni laseManthi.",
                "28": "Ngako-ke kwenteka, kutsi ngalelicebo salitsatsa lidolobha laseManthi laba ngeletfu ngaphandle kwekucitsa ingati",
                "29": "Futsi kwenteka kutsi ngesikhatsi emabutfo emaLamani efika edvute nelidolobha, abona kutsi sasikulungele kulwa nawo, amangala kakhulu futsi aphatfwa kwesaba lokukhulu, kangangekutsi abalekela ehlane.",
                "30": "Yebo, futsi kwenteka kutsi emabutfo emaLamani abaleka aphuma kuyo yonkhe leyoncenye yelive. Kodvwa buka, abetfwele besifazane kanye nebantfwana labaningi baphuma eveni.",
                "31": "Nalawo madolobha labekatsetfwe ngemaLamani, onkhe ngalesikhatsi asaphetfwe ngitsi; futsi bobabe betfu nebesifazane betfu kanye nebantfwana betfu sebabuyela emakhaya abo, bonkhe ngaphandle kwalabo labatsatfwe baba tiboshwa baphindze batfwalwa ngemaLamani.",
                "32": "Kodvwa buka, emabutfo etfu mancane kutsi agcine emadolobha lamaningi kangaka kanye nemphahla leningi kangaka.",
                "33": "Kodvwa buka, setsembe Nkulunkulu wetfu losinike kuncoba ngetulu kwalawo mave, kangangoba siwatfolile lawo madolobha kanye nalawo mave, labekavele angewetfu.",
                "34": "Manje asisati sizatfu sekutsi umbuso yini ungasiniki emandla langetekile; nalawo madvodza laketa kitsi akati kutsi kuyangani singanikwa emandla langetekile.",
                "35": "Buka, asati kodvwa kungenteka kutsi aniphumeleli, futsi nidvonsele emabutfo kuleyoncenye yelive; uma kunjalo, asifuni kuvungama",
                "36": "Kodvwa uma kungenjalo, buka, siyesaba kutsi kukhona kungevani embusweni, kutsi bangatfumeli emadvodza lamaningi kutsi atawusisita; ngoba siyati kutsi maningi kakhulu kunalawo labawatfumele.",
                "37": "Kodvwa buka, akunandzaba—siyetsemba Nkulunkulu utawusikhulula, nanoma kungebutsakatsaka bemabutfo etfu, yebo, futsi asikhulule nasetandleni tetitsa tetfu.",
                "38": "Buka, lona ngumnyaka wemashumi lamabili nemfica, ekupheleni kwawo, futsi lamave sengewetfu; nemaLamni asabalekele eveni laNefi.",
                "39": "Futsi lawo madvodzana ebantfu ba-Amoni, lengikhulume kahle ngawo, anami eveni laseManthi; neNkhosi iwasekele, yebo, futsi yawagcina ekubulaweni ngenkemba, kangangekutsi kute namunye lobulewe.",
                "40": "Kodvwa buka, atfole emanceba lamaningi; noko eme acina kuleyo nkhululeko Nkulunkulu lawakhulule ngayo; futsi akukhutsalele kukhumbula iNkhosi Nkulunkulu wawo lusuku ngelusuku; yebo, ayakucaphela kugcina imitsetfo yayo, kanye netehlulelo tayo, kanye nemiyaleto yayo njalo nje; futsi lukholo lwawo lucinile kuto tiphrofetho mayelana naloko lokutako.",
                "41": "Manje, mnaketfu lotsandzekako, Moroni, shengatsi iNkhosi Nkulunkulu wetfu, losihlengile futsi wasikhulula, angakugcina njalo nje phambi kwakhe; yebo, futsi shengatsi angabatsandza labantfu, kute utfole imphumelelo ekutfoleni konkhe loko emaLamani lakutsatsa kitsi kube ngekwetfu, lobekukwekusisekela. Manje, buka, ngiyayivala lencwadzi. NginguHilamani, indvodzana ya-Alima."
            },
            "59": {
                "1": "Manje kwenteka ngemnyaka wemashumi lamatsatfu wekubusa kwebehluleli kubantfu baNefi, emvakwekutsi Moroni asayitfolile aphindze ayifundzile incwadzi yaHilamani, wajabula kakhulu ngenca yenhlalakahle, yebo, ngemphumelelo lenkhulu Hilamani laba nayo, ekutfoleni lawo mave labekalahlekile.",
                "2": "Yebo, waphindze wabatisa bonkhe bantfu bakhe, kulo lonkhe live lelitungeletile kuleyo ncenye lebekakuyo, kute nabo ngalokunjalo bajabule",
                "3": "Futsi kwenteka kutsi masinyane nje watfumela incwadzi kuPhahorani, afuna kutsi abite emadvodza kutsi ahlangane ndzawonye kuyocinisa Hilamani, noma emabutfo aHilamani, kute akwati kugcina leyo nceye yelive kalula labephunyeleliswe ngekumangalisa lokukhulu kutsi aphindze ayitfole",
                "4": "Futsi kwenteka kutsi ngesikhatsi Moroni asatfumele lencwadzi eveni laseZarahemla, wacala futsi wenta lisu kutsi akwati kutfola leto timphahla noma emadolobha labekasele emaLamani labekawatsetse kubo.",
                "5": "Futsi kwenteka kutsi ngesikhatsi Moroni enta emalungiselelo ekuhamba ayawukulwa nemaLamani, buka, bantfu baNefiha, labebabutsene ndzawonye bavela edolobheni laMoroni nasedolobheni laLehi kanye nasedolobheni laMoriyanthoni, bahlaselwa ngemaLamani.",
                "6": "Yebo, ngisho nalawo labekaphoceleleke kutsi abaleke eveni laseManthi, kanye naseveni lelitungeletile, eta ahlanganyela nemaLamani kulencenye yelive.",
                "7": "Futsi ngenca yekuba maningi kakhulu, yebo, aphindze atfola emandla lusuku ngelusuku, ngemyalo wa-Amoroni eta alwa nebantfu baNefiha, futsi acala kubabulala kakhulu.",
                "8": "Futsi emabutfo awo abemaningi kakhulu kangangekutsi bantfu labebasele baNefiha baphoceleleka kutsi bawabalekele; beta bahlangana lelibutfo laMoroni.",
                "9": "Manje njengoba Moroni bekacabanga kutsi bekufanele kube khona emadvodza labekatotfunyelwa edolobheni laNefiha, kuyawusita bantfu kugcina lelo dolobha, futsi ati kutsi bekulula kuligcina lelidolobha ekuweleni etandleni temaLamani kunekuphindze balitsatse kuwo, wacabanga kutsi bebatoligcina lelo dolobha kalula.",
                "10": "Ngako-ke waligcina lonkhe libutfo lakhe kute ligcine tonkhe leto tindzawo lebekaphindze watitfola.",
                "11": "Manje, ngesikhatsi Moroni abona kutsi lidolobha laNefiha laselilahlekile waba nelusizi lolukhulu, futsi wacala kungabata, ngenca yebubi bebantfu, kutsi angeke yini bawele etandleni tabomnakabo.",
                "12": "Manje kwakunjalo nakuto tonkhe tindvuna takhe letinkhulu. Tangabata futsi ngetulu kwaloko tamangala ngenca yebubi bebantfu, loku kwakungenca yemphumelelo yemaLamani ngetulu kwabo.",
                "13": "Futsi kwenteka kutsi Moroni wawutfukutselela umbuso, ngenca yekungabi nemdlandla kwawo mayelana nenkhululeko yelive labo."
            },
            "60": {
                "1": "Futsi kwenteka kutsi waphindze wabhalela umbusi welive, lobekanguPhahorani, lawa ngemavi lawabhala, atsi: Buka, ngicondzisa incwadzi yami kuPhahorani, edolobheni laseZarahemla, longumehluleli lomkhulu kanye nembusi eveni lonkhe, kanjalo nakubo bonkhe labo labakhetfwe ngulabantfu kutsi babuse futsi baphatse tindzaba talemphi.",
                "2": "Ngoba buka, nginalokutsite lengitawukusho kubo ngendlela yekubasola; ngoba buka, nine lucobo lwenu niyati kutsi nibekwe kutsi nibutsele ndzawonye emadvodza, futsi niwahlomise ngetinkemba, nangabocelemba, kanye nangato tonkhe tikhali temphi letitinhlobonhlobo, futsi niwatfumele ayawukulwa nemaLamani, nanoma ngutiphi tincenye langangena kuto eveni letfu.",
                "3": "Manje bukani, ngitsi kini mine, nemadvodza ami, kanjalo naHilamani kanye nemadvodza akhe, sive kuhlupheka lokukhulu kakhulu; yebo, kulamba, koma, nekukhatsala, kanye nako konkhe kuhlupheka lokutinhlobonhlobo.",
                "4": "Kodvwa bukani, kube bekunguloku kodvwa kuhlupheka lesibe nako besingeke sivungame noma sikhonone.",
                "5": "Kodvwa bukani, kube kukhulu kubulawa emkhatsini webantfu betfu; yebo, tinkhulungwane tife ngenkemba, lobekungeke kube njalo kube emabutfo etfu niwanike emandla kanye nelusito lolwanele. Yebo, kube kukhulu kusibukelela kwenu.",
                "6": "Manje bukani, sifuna kwati imbangela yaloku kusibukelela lokukhulu kangaka; yebo, sifuna kwati imbangela yekungasicabangeli kwenu.",
                "7": "Ningafuna kuhlala etihlalweni tenu tebukhosi nisesimeni sekungacabangi, tibe titsa tenu tisakata umsebenti wekufa ndzawo tonkhe na? Yebo, tibe tibulala tinkhulugwane tabomnakenu—",
                "8": "Yebo, nalabo labebatsembe kuvikelwa ngini, yebo, banibeke esimeni sekutsi ngabe nibanike lusito, yebo, ngabe nitfumele emabutfo kubo, kute abacinise, futsi ngabe nisindzise tinkhulungwane tabo ekufeni ngenkemba.",
                "9": "Kodvwa bukani, loku akusiko kodvwa—niyigodlile imiphako yenu kubo, kangangekutsi labaningi balwile futsi bopha bate bafa ngenca yetifiso tabo letinkhulu labebanato tekutsi kuzuze laba bantfu; yebo, futsi loku bakwente ngesikhatsi sebatoshabalaliswa yindlala, ngenca yekubabukelela kwenu lokukhulu.",
                "10": "Manje, bomnaketfu labatsandzekako—ngoba kufanele nitsandzeke; yebo, futsi bekufanele ngabe nitikhatsatile kakhulu ngenhlalakahle kanye nangenkhululeko yalabantfu; kodvwa bukani, nibabukelele kangangekutsi ingati yetinkhulungwane iyawukuta etikwetinhloko tenu kutiphindziselela; yebo, ngoba Nkulunkulu uyakwati konkhe kukhala kwabo, kanye nato tonkhe tinhlupheko tabo—",
                "11": "Bukani, nicabanga kutsi ningahlala etihlalweni tenu tebukhosi, bese ngenca yebuhle lobukhulu baNkulunkulu ningenti lutfo futsi yena bese uyanikhulula na? Bukani, uma nicabanga loku nicabange lite lelite.",
                "12": "Nicabanga kutsi, njengoba babaningi kangaka labomnakenu labafa kungenca yebubi babo na? Ngitsi kini, uma nicabanga kanjalo nicabanga lite; ngoba ngitsi kini, baningi labafe ngenkemba; futsi bukani nitawubekwa licala ngaloko;",
                "13": "Ngoba iNkhosi ivumela labalungile kutsi babulawe kute kulunga kwayo nekwehlulela kute kulababi; ngako-ke akukafaneli nicabange kutsi labalungile balahlekile ngoba babulewe; kodvwa bukani, bangena ekuphumuleni kweNkhosi Nkulunkulu wabo.",
                "14": "Manje bukani, ngitsi kini, ngiyesaba kakhulu kutsi tehlulelo taNkulunkulu titawukuta etikwalabantfu, ngenca yebuvila babo lobukhulu, yebo, nebuvila bembuso wetfu, kanye nekubabukelela kwabo lokukhulu kakhulu bomnakabo, yebo, labo lababulewe.",
                "15": "Ngoba kube bekungasiko ngenca yebubi lobucale kucala enhloko yetfu, besingamelana netitsa tetfu kangangekutsi betingeke tiwatfole emandla etikwetfu.",
                "16": "Yebo, kube bekungasiko ngenca yemphi leyaba khona emkhatsini wetfu; yebo, kube bekungasiko ngenca yalabantfu benkhosi, lababanga kucitseka kwengati leningi kangaka emkhatsini wetfu; yebo, ngesikhatsi silwa sodvwa, kube sahlanganisa emandla etfu njengoba besentile phambilini; yebo, kube bekungasiko ngenca yekufuna emandla kanye neligunya kulabo bantfu benkhosi ngetulu kwetfu; kube bekatsembekile emzabalazweni wenkhululeko yetfu, futsi ahlangana natsi, ahamba ayawukulwa netitsa tetfu, esikhundleni sekutsatsela tsine tinkemba tabo, lokwaba yimbangela yekucitseka kwengati leningi kangaka emkhatsini wetfu; yebo, kube sihambe sayawukulwa nato ngemandla eNkhosi, besiyawutihlakata titsa tetfu, ngoba bekuyawukwenteka, njengekugcwaliseka kwelivi layo.",
                "17": "Kodvwa bukani, manje emaLamani eta kitsi, atitsatsela emave etfu, futsi abulala bantfu betfu ngenkemba, yebo, besifazane betfu kanye nebantfwana betfu, futsi ngetulu kwaloko ayabatfwala ayobatfumba, ababangele kutsi beve tonkhe tinhlobo tetinhlupheko, futsi loku kwenteka ngenca yebubi lobukhulu balabo labafuna emandla kanye nemagunya, yebo, ngisho labo bantfu benkhosi.",
                "18": "Kodvwa kuyangani ngikhulume kangaka mayelana naloludzaba? Ngoba asati kodvwa kungenteka kutsi nani lucobo nifuna emagunya. Asati kodvwa kungenteka kutsi nani futsi nibatsengisi eveni lenu.",
                "19": "Noma nisibukelele ngoba nisenkhabeni yelive letfu nitungeletwe bavikeli, kutsi ningenti kutsi kudla kuletfwe kitsi, kanjalo nemadvodza kutsi atawucinisa emabutfo etfu na?",
                "20": "Ngabe seniyikhohliwe yini imiyaleto yeNkhosi yenu Nkulunkulu na? Yebo, ngabe senikukhohliwe yini kutfunjwa kwabobabe betfu na? Ngabe senitikhohliwe yini tikhatsi letiningi sikhululwa etandleni tetitsa tetfu na?",
                "21": "Noma nicabanga kutsi iNkhosi isetawuphindza isikhulule, sibe tsine sihleti etihlalweni tetfu tebukhosi futsi sibe singawasebentisi emasu iNkhosi lesinikete wona na?",
                "22": "Yebo ngabe nitawuhlala ebuvileni nibe nitungeletwe tinkhulungwane talabo, yebo, kanye nemashumi etinkhulungwane, nabo futsi ngalokunjalo labahleti ebuvileni, kube kukhona tinkhulungwane etindzaweni tonkhe eminceleni yelive letifa ngenkemba, yebo, letilimele futsi letophako na?",
                "23": "Ngabe nicabanga kutsi Nkulunkulu angeke anibeke licala yini uma nihleti futsi nitibukela letintfo tenteka na? Bukani ngitsi kini, Cha. Manje ngifuna kutsi nikhumbule kutsi Nkulunkulu utsite lingekhatsi lesitja liyawuhlantwa kucala, bese emvakwaloko nelingephandle lesitja seliyahlantwa.",
                "24": "Manje ngaphandle kwekutsi niphendvuke kuloko lenikwentile, futsi nicale nisukume futsi nente, nitfumele kitsi kudla kanye nemadvodza, kanjalo nakuHilamani, kute naye asekele leto tincenye telive letfu laphindze watitfola, kute natsi ngalokunjalo sitfole futsi timphahla tetfu letisele kuleti tincenye, bukani kutawudzingeka kutsi singabe sisalwa nemaLamani site sihlante kucala lingekhatsi letfu, yebo, ngisho nebaphatsi labakhulu labaphetse umbuso wetfu.",
                "25": "Futsi ngaphandle kwekutsi ninginike lelengikucele encwadzini yami, futsi niphumele ebaleni ningikhombise umoya weliciniso wenkhululeko, niphokophele kukhulisa kanye nekucinisa emabutfo etfu, futsi niwanikete kudla kwekuwasekela, bukani ngitawushiya incenye yebantfu bami benkhululeko kutsi bagcine lencenye yelive letfu, futsi ngitawushiya emandla kanye netibusiso taNkulunkulu etikwabo, kute kubebete lamanye emandla langasebenta kulwa nabo—",
                "26": "Futsi loku ngenca yelukholo lwabo lolukhulu, kanye nekubeketela kwabo etinkhatsatweni tabo—",
                "27": "Ngitawuta kini, futsi uma kukhona loyo emkhatsini wenu lonesifiso senkhululeko, yebo, uma nje kungaba khona nenhlasi nje yenkhululeko lesele, bukani ngitawuphehla lutfutfuva emkhatsini wenu, kute kutsi labo labanetifiso tekutsatsa emandla kanye neligunya baphele nya.",
                "28": "Yebo, bukani angiwesabi emandla enu noma emagunya enu, kodvwa nguNkulunkulu wami lengimesabako; futsi kungemiyaleto yakhe kutsi ngitsatse inkemba yami kute ngivikele lokufunwa live lami, futsi kungenca yekungalungi kwenu kutsi sibe nekulahlekelwa lokungaka.",
                "29": "Bukani sesikhatsi, yebo, sikhatsi manje sesifikile, sekutsi ngaphandle kwekutsi nivuke nivikele live lenu kanye nalabancane benu, inkemba yekulunga ilengela etikweni; yebo, futsi itawuwela etikwenu futsi inivakashele nite nibhujiswe nya.",
                "30": "Bukani, ngilulindzele lusito lweni, futsi, ngaphandle kwekutsi nisinikete lusito, bukani, ngitawufika kini, ngisho naseveni laseZarahemla, nginishaye ngenkemba, kangangekutsi ningabe nisaba nemandla ekuvimbela inchubekela phambili yalabantfu endleleni yenkhululeko yetfu.",
                "31": "Ngoba bukani, iNkhosi ngeke ivume kutsi niphile nikhule nicine ebubini benu kutsi nibulale bantfu bayo labalungile.",
                "32": "Bukani, nicabanga kutsi iNkhosi inganisindzisa nine futsi iwehlulele emaLamani, kube kungemasiko abobabe lenta inzondo yabo, yebo, futsi iphindze yengetetelwa ngulabo labahlubuka kitsi, kube bubi benu busizatfu sekutsandza kwenu inkhatimulo kanye netintfo letilite temhlaba na?",
                "33": "Niyati kutsi naphambuka emitsetfweni yaNkulunkulu, futsi niyati kutsi niyinyatsela ngaphansi kwetinyawo tenu. Bukani, iNkhosi itsi kimi: Uma ngabe labo lenibabekile kutsi babe babusi benu bangaphendvuki etonweni tabo kanye nasebubini babo lobukhulu, niyawuhamba nikhuphuke niyawukulwa nabo.",
                "34": "Manje bukani, mine, Moroni, ngiphocelelekile, ngekwesivumelwano lengisentile sekugcina imiyaleto yaNkulunkulu wami; ngako-ke ngifuna kutsi nililalele lelivi laNkulunkulu, futsi nitfumele ngekushesha kimi imiphako kanye nemadvodza enu, futsi ngalokunjalo nakuHilamani.",
                "35": "Futsi bukani, uma ningakwenti loku ngita kini ngekushesha; ngoba bukani, Nkulunkulu angeke avume kutsi sibulawe yindlala; ngako-ke utawusinika kudla kwenu, ngisho noma ngabe kufanele kutsi kube ngenkemba. Manje bonani kutsi niyaligcwalisa lelivi laNkulunkulu.",
                "36": "Bukani, nginguMoroni, indvuna yenu lenkhulu. Angifuni emandla, kodvwa kutsi ngiwadvonsele phansi. Angifuni kuhlonishwa ngumhlaba, kodvwa inkhatimulo yaNkulunkulu wami, kanye nenkhululeko nenhlalakahle yelive lami. Futsi ngaloko ngiyayivala incwadzi yami."
            },
            "61": {
                "1": "Buka, manje kwenteka kutsi masinyane emvakwekutsi Moroni sekatfumele incwadzi yakhe kumbusi lomkhulu, watfola incwadzi levala kuPhahorani, umbusi lomkhulu. Lawa ngemavi lawatfola:",
                "2": "Mine, Phahorani, lengingumbusi lomkhulu walelive, ngitfumela lamavi kuMoroni, indvuna lenkhulu yelibutfo. Buka, ngitsi kuwe, Moroni, angijabuli ngetinhlupheko tenu letinkhulu, yebo, kuyawudzabukisa umphefumulo wami.",
                "3": "Kodvwa buka, kukhona labo labajabulako ngenca yetinhlupheko tenu, yebo, kangangekutsi sebasukumile bangivukela, kanjalo nalabo bebantfu bami lababantfu benkhululeko, yebo, futsi labo labangivukele baningi kakhulu.",
                "4": "Futsi ngulabo labebafuna kutsatsa sihlalo sekwehlulela kimi lababe yimbangela yalobubi lobukhulu kangaka; ngoba basebentise kuyenga lokukhulu, badukise tinhlitiyo tebantfu labaningi, lokutawuba yimbangela yenhlupheko lenkhulu emkhatsini wetfu; bawubambile umphako wetfu, baphindze besabisa bantfu benkhululeko kangangekutsi abaketi kimi.",
                "5": "Futsi buka, bangicoshile bangikhipha, ngibalekele eveni laGideyoni, nemadvodza lamaningi lebengingakwati kuwatfola.",
                "6": "Buka, ngitfumele simemetelo kuyoyonkhe lencenye yelive; buka, bayatseleka beta kitsi malanga onkhe, kutawutsatsa tikhali tabo, kutawuvikela live labo kanye nenkhululeko yabo, nekutotiphindziselela ngekoniwa kwabo.",
                "7": "Futsi bete kitsi, kangangekutsi labo labasukeme basivukela abasitfobeli, yebo, kangangekutsi bayasesaba futsi angeke balokotse batawukulwa natsi.",
                "8": "Sebatfole live laba ngelabo, noma lidolobha, laseZarahemla; sebabeke inkhosi yabo, futsi seyibhalele inkhosi yemaLamani, kuyo yente sivumelwano sekuhlangana; kuleso sivumelwano ivumile kuligcina live laseZarahemla, ngaloko kuligcina kwayo icabanga kutsi kutawukwenta emaLamani alincobe live lelisesele, bese ibekwa iba yinkhosi etikwalabantfu uma sebancotjwe ngemaLamani.",
                "9": "Manje, encwadzini yakho ungigcekile, kodvwa akunandzaba; angikatfukutseli, kodvwa ngiyatfokota ngebuhle benhlitiyo yakho. Mine Phahorani, angifuni mandla, ngaphandle nje kuphela kwekugcina sihlalo sami sekwehlulela kute ngilondvolote emalungelo kanye nenkhululeko yebantfu bami, Umphefumulo wami ume ucinile kuleyo nkhululeko Nkulunkulu lasikhulule ngayo.",
                "10": "Manje, buka, sitawuvimbela bubi ngisho nangekucitsa ingati. Angeke siyicitse ingati yemaLamani uma atawuhlala eveni lawo.",
                "11": "Angeke siyicitse ingati yabomnaketfu uma bangeke basivukele futsi batsatse inkemba ngalokumelene natsi.",
                "12": "Sitawutinikela ejokeni lebugcili uma kudzingekile ngekulunga kwaNkulunkulu, noma uma asiyaleta kutsi sente njalo.",
                "13": "Kodvwa buka akasiyaleti kutsi sitinikele etitseni tetfu, kodvwa kutsi sibeke litsemba letfu kuye, futsi utawusikhulula.",
                "14": "Ngako-ke, mnaketfu lotsandzekako, Moroni, asingabuvumeli bubi, futsi noma ngabe ngubuphi bubi angeke sikwati kubuvimbela ngemavi etfu, yebo, njengekuvukela kanye nekuhlubuka, asikuvimbele ngetinkemba tetfu, kute sigcine inkhululeko yetfu, kute sijabule ngemusa lomkhulu welibandla letfu, kanye nasendleleni yeMhlengi kanye naNkulunkulu wetfu.",
                "15": "Ngako-ke, wota kimi ngekushesha nemadvodza akho lambalwa, bese labasalako ubashiya kuLehi kanye naThiyankham; ubanike emandla ekutsi bachubeke nemphi kuleyo ncenye yelive, ngekwaMoya waNkulunkulu, futsi lokungumoya wenkhululeko lokubo.",
                "16": "Buka ngitfumele umphako lomncane kubo, kute bangafi nite nikwati kufika kimi.",
                "17": "Gcogcani ndzawonye noma ngabe nguliphi libutfo leningakwati kuligcogca uma nita lapha, futsi sitawuhamba ngekushesha siyawukulwa nalawo mahlubuka, ngemandla aNkulunkulu wetfu ngelukholo lolukitsi.",
                "18": "Futsi sitawulitsatsa lidolobha laseZarahemla libe ngeletfu, kute sitfole kudla lokuningi sikutfumele kuLehi banaThiyankham; yebo, sitawuhamba siyawukulwa nawo ngemandla eNkhosi, futsi sitawubucedza lobubi lobukhulu.",
                "19": "Manje, Moroni, ngiyajabula ngekutfola incwadzi yakho, ngoba bengikhatsatekile ngandlela tsite mayelana nalokufanele sikwente, kutsi bekulungile yini kutsi siyawukulwa nabomnaketfu.",
                "20": "Kodvwa utsite, ngaphandle kwekutsi baphendvuke iNkhosi ikuyaletile kutsi kumele silwe nabo.",
                "21": "Bona kutsi uyabacinisa boLehi naThiyankham eNkhosini; batjele kutsi bangesabi, ngoba Nkulunkulu utawubakhulula, yebo, kanye nabo bonkhe labo labeme bacina kuleyo nkhululeko Nkulunkulu labakhulule ngayo. Manje ngiyayivala incwadzi yami kumnaketfu lotsandzekako, Moroni."
            },
            "62": {
                "1": "Manje kwenteka kutsi ngesikhatsi Moroni sekayitfolile lencwadzi inhlitiyo yakhe yaba nesibindzi, futsi wagcwala injabulo lenkhulu kakhulu ngenca yekwetsembeka kwaPhahorani, kutsi bekangasiye naye umtsengisi kuyo inkhululeko kanye netimiso telive lakhe.",
                "2": "Kodvwa futsi wakhala kakhulu ngenca yebubi balabo labebasuse Phahorani esihlalweni sekwehlulela, yebo, kafishane nje ngenca yalabo labahlubuka eveni labo kanjalo nakuNkulunkulu wabo.",
                "3": "Futsi kwenteka kutsi Moroni watsatsa sibalo lesincane semadvodza, njengekwesifiso saPhahorani, waniketa Lehi kanye naThiyankham kuphatsa kulabo labebasele belibutfo lakhe, wabese uyahamba uya ngaseveni laGideyoni.",
                "4": "Futsi wasiphakamisa sibonakaliso senkhululeko kunoma nguyiphi indzawo labekangena kuyo, futsi watsatsa noma ngabe nguliphi libutfo lebekangalitfola eluhambeni lwakhe lonkhe loluya ngaseveni laGideyoni.",
                "5": "Futsi kwenteka kutsi tinkhulungwane tabutsanela esibonakalisweni sakhe, tatitsatsa tinkemba tato kute tivikele inkhululeko yato, kute bangangeni ebugcilini.",
                "6": "Ngako-ke, ngesikhatsi Moroni sekawabutsele ndzawonye noma ngumaphi emadvodza labengawatfola ekuhambeni kwakhe konkhe, wafika eveni laGideyoni; ngesikhatsi ahlanganisa emabutfo akhe kanye nalawo akaPhahorani baba nemandla kakhulu, ngisho nangetulu kwemadvodza aPhakhasi, lobekayinkhosi yalawo mahlubuka labekacoshe bantfu benkhululeko babakhipha eveni laseZarahemla futsi batsatsa live laba labo.",
                "7": "Futsi kwenteka kutsi Moroni kanye naPhahorani bahamba behlela entansi nemabutfo abo baya eveni laseZarahemla, bachubeka balihlasela lelidolobha, futsi bahlangabetana nebantfu baPhakhasi, kangangekutsi balwa.",
                "8": "Buka, Phakhasi wabulawa kwatsi bantfu bakhe batsatfwa baboshwa, Phahorani wabese ubuyiselwa esihlalweni sakhe sekwehlulela.",
                "9": "Futsi bantfu baPhakhasi behlulelwa, ngekwemtsetfo, kanjalo nalabo bantfu benkhosi labebatsetfwe baphonswa etilongweni; babulawa ngekwemtsetfo; yebo, labo bantfu baPhakhasi kanye nalabo bantfu benkhosi, noma ngabe ngumuphi lobekangafuni kutsatsa tikhali kuvikela live labo, kodvwa balwa nalo, babulawa.",
                "10": "Futsi ngaleyondlela kwadzingeka kutsi lomtsetfo ugcinwe ngekucophelela kwentelwa kuphepha kwelive labo; yebo, futsi loyo lobekatfolakala aphikisana nenkhululeko yabo wabulawa ngekushesha ngekwemtsetfo.",
                "11": "Waphela kanjalo-ke umnyaka wemashumi lamatsatfu wekubusa kwebehluleli kubantfu baNefi; Moroni kanye naPhahorani sebakubuyisele kuthula eveni laseZarahemla, emkhatsini webantfu babo, sebababulele bonkhe labo labebangakatsembeki etimisweni tenkhululeko.",
                "12": "Futsi kwenteka ekucaleni kwemnyaka wemashumi lamatsatfu nakunye wekubusa kwebehluleli kubantfu baNefi, Moroni masinyane wenta kutsi imiphako ihanjiswe, kanjalo nelibutfo lemadvodza latinkhulungwane letisitfupha litfunyelwe kuHilamani, kuyawumsita ekugcineni leyo ncenye yelive.",
                "13": "Ngetulu kwaloko wenta kutsi lelibutfo lemadvodza latinkhulungwane letisitfupha, nekudla lokwanele, kutfunyelwe emabutfweni aLehi anaThiyankham. Futsi kwenteka kutsi loku kwentiwa kute kuciniswe lelive ngekumelana nemaLamani.",
                "14": "Futsi kwenteka kutsi Moroni kanye naPhahorani, bashiya licembu lemadvodza lelikhulu eveni laseZarahemla, batsatsa luhambo lwabo nelicembu lelikhulu lemadvodza baya ngaseveni laseNefiha, baphokophele kuyawuketula emaLamani kulelo dolobha.",
                "15": "Futsi kwenteka kutsi ngesikhatsi basahamba baya ngakulelo live, babamba licembu lelikhulu lemadvodza emaLamani, babulala lamaningi awo, baphindze batsatsa imiphako yawo kanye netikhali tawo.",
                "16": "Futsi kwenteka emvakwekutsi sebawatsetse, benta kutsi angene esivumelwaneni sekutsi angeke asatitsatsa tikhali tawo temphi alwe nemaNefi nanini.",
                "17": "Ngesikhatsi sekangene kulesi sivumelwano bawatfumela kutsi ayawuhlala nebantfu baka-Amoni, futsi bekasibalo cishe lesitinkhulungwane letine lawo labekangakabulawa.",
                "18": "Futsi kwenteka kutsi ngesikhatsi sebawatfumele bachubeka neluhambo lwabo loluya eveni laseNefiha. Futsi kwenteka kutsi ngesikhatsi sebafike edolobheni laseNefiha, bamisa emathende abo ematsafeni aseNefiha, labekasedvute nelidolobha iNefiha.",
                "19": "Manje Moroni bekanesifiso sekutsi emaLamani aphume ayawukulwa nabo, ematsafeni; kodvwa emaLamani, ati ngesibindzi sabo lesikhulu kakhulu, aphindze abona sibalo sabo lesikhulu kakhulu, ngako-ke akalokotsanga nhlobo aphuma kuyawukulwa nabo; ngako-ke abatange balwe ngalolo suku.",
                "20": "Ngesikhatsi busuku bufika, Moroni wahamba ebumnyameni balobobusuku, wate wafinyelela esicongweni seludvonga kuhlola kutsi emaLamani bekangakuyiphi incenye yelidolobha lapho bekamise khona emathende kwesikhashana nelibutfo lawo.",
                "21": "Futsi kwenteka kutsi bekasemphumalanga, ngasekungeneni; futsi onkhe bekalele. Manje Moroni wabuyela ebutfweni lakhe, wenta kutsi lisheshise lilungise tintsambo leticinile kanye nemaladi, kutsi kwehliselwe phansi kusuka ngetulu eludvongeni kungeniswe ngekhatsi kweludvonga.",
                "22": "Futsi kwenteka kutsi Moroni wenta kutsi emadvodza akhe ahambe ete etikweludvongeni, bese ehlela kuleyo ncenye yelidolobha, yebo, ngisho nasenshonalanga, lapho emaLamani bekangakemisi emathende awo kwesikhashana nemabutfo awo.",
                "23": "Futsi kwenteka kutsi bonkhe behliselwa edolobheni ebusuku, ngetintsambo tabo leticinile kanye nangemaladi abo; ngako-ke ngesikhatsi kufika kusa bonkhe bese bangekhatsi kwetindvonga telidolobha.",
                "24": "Manje, ngesikhatsi emaLamani avuka abona kutsi emabutfo aMoroni bekangekhatsi kwetindvonga, esaba kakhulu; kangangekutsi abaleka aphuma ngesikhala.",
                "25": "Manje ngesikhatsi Moroni abona kutsi bekambalekela, wenta kutsi emadvodza akhe ahambe awalandzele, abulale labaningi, aphindze atungelete labaningi labanye, bese uyawatsatsa abe tiboshwa; kwatsi labasalako bawo babalekela eveni laMoroni, lebelisemnceleni ngaselugwini lwelwandle.",
                "26": "Ngaleyondlela Moroni kanye naPhahorani balitfola lidolobha laseNefiha laba labo ngaphandle kwekulahlekelwa nangumphefumulo munye; futsi baba baningi bemaLamani lababulawa.",
                "27": "Manje kwenteka kutsi labaningi bemaLamani labebatiboshwa baba nesifiso sekuhlangana nebantfu ba-Amoni bese baba bantfu labakhululekile.",
                "28": "Futsi kwenteka kutsi ngebuningi balabo labebanaleso sifiso, banikwa njengekwetifiso tabo.",
                "29": "Ngako-ke, tonkhe tiboshwa temaLamani tahlangana nebantfu ba-Amoni, bacala kusebenta kakhulu, balima umhlabatsi, bakhulisa tonkhe tinhlobo talokuyinhlavu, kanye nemihlambi yetimvu nemihlambi yetinkhomo letitinhlobonhlobo; futsi ngaleyondlela emaNefi aphumula emtfwalweni lomkhulu; yebo, kangangekutsi aphunyutwa kuto tonkhe tiboshwa temaLamani.",
                "30": "Manje kwenteka kutsi Moroni, emvakwekutsi sekatfole lidolobha laNefiha laba lakhe, sekatsetse tiboshwa letiningi, loko lokwasehlisa kakhulu sibalo semabutfo emaLamani, futsi sekatfole labaningi bemaNefi labebaboshiwe, loko lokwalicinisa kakhulu libutfo laMoroni; ngako-ke Moroni wahamba esuka eveni laNefiha waya eveni laLehi.",
                "31": "Futsi kwenteka kutsi ngesikhatsi emaLamani abona kutsi Moroni beketa atawukulwa nawo, aphindze esaba futsi alibalekela libutfo laMoroni.",
                "32": "Futsi kwenteka kutsi Moroni kanye nelibutfo lakhe bawacosha lidolobha ngelidolobha, bate bahlangana naLehi banaThiyankham; futsi emaLamani abalekela Lehi anaThiyankham, ehlisa imincele ngaselugwini lwelwandle, ate afika eveni laMoroni.",
                "33": "Emabutfo emaLamani abutsana onkhe ndzawonye, kangangoba onkhe aba licembu linye eveni laMoroni. Manje Amoroni, inkhosi yemaLamani, nayo ngalokunjalo beyinawo.",
                "34": "Futsi kwenteka kutsi Moroni naLehi kanye naThiyankham bakanekisa nemabutfo abo batungeleta eminceleni yelive laMoroni, kangangoba emaLamani atungeletwa eminceleni yelihlane ngaseningizimu, kanye naseminceleni yelihlane lelisempumalanga.",
                "35": "Futsi ngaleyondlela bamisa emathende kwesikhashana busuku bonkhe. Ngoba buka, emaNefi kanye nemaLamani ngalokunjalo besebakhatsele ngenca yebudze beluhambo; ngako-ke abentanga licebo lekuhlakanipha ebusuku, ngaphandle kwaThiyankham; ngoba yena bekamtfukutselele kakhulu Amoroni, kangangekutsi bekabona kutsi ngu-Amoroni, kanye na-Amalikhiya umnakabo, labebayimbangela yalemphi lenkhulu nalengapheli emkhatsini wabo kanye nemaLamani, lebeyiyimbangela yekulwa kanye nekucitseka kwengati lokukhulu kangaka, yebo, kanye nendlala lengaka.",
                "36": "Futsi kwenteka kutsi Thiyankham entfukutselweni yakhe wahamba waya enkanjini yemaLamani, wahla ngeludvonga lwelidolobha. Wahamba ngentsambo, indzawo ngendzawo, kangangoba wate wayitfola inkhosi; wayijikijela ngentjumentju, leyabhobosa edvute nenhlitiyo. Kodvwa buka, inkhosi yativusa tinceku tayo ngaphambi kwekutsi ife, kangangekutsi tamlandzela Thiyankham, futsi tambulala.",
                "37": "Manje kwenteka kutsi ngesikhatsi Lehi kanye naMoroni batfola kutsi Thiyankham besekafile badzabuka kakhulu; ngoba buka, bekayindvodza lebeyililwele ngebuchawe live layo, yebo, umngani weliciniso lenkhululeko; futsi bekeve tinhlupheko letiningi kakhulu. Kodvwa buka, besekafile, futsi sekahambe indlela yemhlaba wonkhe.",
                "38": "Manje kwenteka kutsi Moroni wahamba ngakusasa, wate wefika kumaLamani, kangangekutsi bawabulala kakhulu; baphindze bawachuba bawakhipha eveni; abaleka, kangangekutsi abatange basabuya ngaleso sikhatsi kutawukulwa nemaNefi.",
                "39": "Futsi waphela kanjalo-ke umnyaka wemashumi lamatsatfu nakunye wekubusa kwebehluleli kubantfu baNefi; ngaleyondlela bese bake baba netimphi, nekucitseka kwengati, nendlala, kanye netinhlupheko, sikhatsi lesiyiminyaka leminingi.",
                "40": "Futsi bekukhona kubulalana, nemibango, nekuhlubuka, kanye nato tonkhe tinhlobo tebubi emkhatsini webantfu baNefi; noko ngenca yalabalungile, yebo, ngenca yemithandazo yalabalungile, basindziswa.",
                "41": "Kodvwa buka, ngenca yekudvonsa lokukhulu kakhulu kwalemphi emkhatsini wemaNefi kanye nemaLamani labaningi bese balukhuni, ngenca yekudvonsa lokukhulu kakhulu kwemphi; futsi labaningi batsamba ngenca yetinhlupheko tabo, kangangekutsi batitfoba phambi kwaNkulunkulu, ngisho nasekujuleni kwekutitfoba.",
                "42": "Futsi kwenteka kutsi emvakwekutsi Moroni sekaticinisile leto tincenye telive lebetisengotini kakhulu kumaLamani, taze tacina ngalokwanele, wabuyela edolobheni laseZarahemla; kanjalo naHilamani wabuyela endzaweni lelifa lakhe; kwaba khona kuthula lokwamiswa emkhatsini webantfu baNefi.",
                "43": "Moroni wanikela kuphatfwa kwemabutfo akhe etandleni tendvodzana yakhe, libito layo bekunguMoroniha; futsi yena watsatsa umhlalaphansi ekhaya lakhe kute acitse tinsuku takhe letasetisele ngekuthula.",
                "44": "Futsi Phahorani wabuyela esihlalweni sakhe sekwehlulela; naHilamani watsatsa umsebenti wekushumayela kubantfu livi laNkulunkulu; ngoba ngenca yetimphi letiningi kangaka kanye nemibango kwadzingeka kutsi lihlelwe futsi libandla.",
                "45": "Ngako-ke, Hilamani kanye nabomnakabo bahamba, balimemetela livi laNkulunkulu ngemandla lamakhulu, kangangoba bakholisa bantfu labaningi ngebubi babo, lokwabenta kutsi baphendvuke etonweni tabo baphindze babhajatiswe eNkhosini Nkulunkulu wabo.",
                "46": "Futsi kwenteka kutsi baphindze balimisa libandla laNkulunkulu, kulo lonkhe live.",
                "47": "Yebo, imigomo yentiwa mayelana nemtsetfo. Behluleli babo, kanye nebehluleli babo labakhulu bakhetfwa.",
                "48": "Futsi bantfu baNefi baphindze bacala baphumelela eveni, bacala bandza bacina kakhulu eveni. Bacala futsi bakhula banotsa kakhulu.",
                "49": "Kodvwa nanoma kungenca yemcebo wabo, nemandla abo, kanye nemphumelelo yabo, abatange batikhukhumete ngenca yekutibona kwabo; noma baphute kukhumbula iNkhosi Nkulunkulu wabo; kodvwa batitfoba kakhulu ngaphambi kwayo.",
                "50": "Yebo, bakhumbula kutsi betitinkhulu kangakanani tintfo iNkhosi lebeyibentele tona, kutsi beyibakhululile ekufeni, nasekuboshweni, nasemajele, kanye nakuto tonkhe tinhlobo tetinhlupheko, futsi beyibakhululile baphuma etandleni tetitsa tabo.",
                "51": "Futsi bathandaza eNkhosini Nkulunkulu wabo njalonjalo, kangangekutsi iNkhosi yababusisa, njengekwelivi layo, kangangoba bakhula bacina baphindze baphumelela eveni.",
                "52": "Futsi kwenteka kutsi tonkhe leti tintfo tenteka. NaHilamani wafa, ngemnyaka wemashumi lamatsatfu nesihlanu wekubusa kwebehluleli kubantfu baNefi."
            },
            "63": {
                "1": "Futsi kwenteka kutsi ekucaleni kwemnyaka wemashumi lamatsatfu nesitfupha wekubusa kwebehluleli kubantfu baNefi, Shibiloni watsatsa leto tintfo letingcwele letatiletfwe kuHilamani.",
                "2": "Futsi bekayindvodza lelungile, wahamba ngebucotfo phambi kwaNkulunkulu; wetama kutsi ente lokuhle njalonjalo, ngekutsi ayigcine imiyaleto yeNkhosi Nkulunkulu wakhe; futsi wenta kanjalo nemnakabo.",
                "3": "Futsi kwenteka kutsi Moroni naye wafa. Waphela kanjalo-ke umnyaka wemashumi lamatsatfu nesitfupha wekubusa kwebehluleli.",
                "4": "Futsi kwenteka kutsi ngemnyaka wemashumi lamatsatfu nesikhombisa wekubusa kwebehluleli, kwaba khona licembu lelikhulu lemadvodza, lelingabalelwa etinkhulungwaneni letisihlanu nemakhulu lamane, nebafati bawo kanye nebantfwana bawo, esuka aphuma eveni laseZarahemla aya eveni lelingasenyakatfo.",
                "5": "Futsi kwenteka kutsi Hagothi, ayindvodza letsandza kwati lokufihlakele, ngako-ke wahamba watakhela umkhumbi lomkhulu kakhulu, eminceleni yelive iNala, ngaseveni iNchitsakalo, wawungenisa elwandle lolusenshonalanga, ngasesihlengeni lesincane lesiholela eveni lelingasenyakatfo.",
                "6": "Buka, bekukhona labaningi bemaNefi labangena kuwo bahamba nemiphako leminingi kakhulu, nebesifazane labaningi kanye nebantfwana; futsi batsatsa indlela yabo leya ngasenyakatfo. Waphela kanjalo-ke umnyaka wemashumi lamatsatfu nesikhombisa",
                "7": "Ngemnyaka wemashumi lamatsatfu nesiphohlongo, lendvodza yakha leminye imikhumbi. Futsi umkhumbi wekucala waphindze wabuya, bantfu labanye labaningi bangena kuwo; nabo ngalokunjalo batsatsa umphako lomningi, baphindze bahamba baya eveni lelingasenyakatfo.",
                "8": "Futsi kwenteka kutsi akuphindzanga kwevakala lutfo ngabo. Sicabanga kutsi bamita ekujuleni kwelwandle. Futsi kwenteka kutsi lomunye umkhumbi nawo wahamba; kutsi lowo waya kuphi asati.",
                "9": "Futsi kwenteka kutsi ngalowo mnyaka baba baningi bantfu labahamba baya eveni lelingasenyakatfo. Waphela kanjalo-ke umnyaka wemashumi lamatsatfu nesiphohlongo.",
                "10": "Futsi kwenteka ngemnyaka wemashumi lamatsatfu nemfica wekubusa kwebehluleli, Shibiloni naye wafa, Khoriyanthoni besekahambe waya eveni lelingasenyakatfo ngemkhumbi, kuyawumikisa umphako kubantfu labebahambe baya kulelo live.",
                "11": "Ngako-ke kwadzingeka kutsi Shibiloni endlulise leto tintfo letingcwele, ngaphambi kwekufa kwakhe, kundvodzana yaHilamani, leyayibitwa ngekutsi nguHilamani, leyayicanjwe ngelibito leyise.",
                "12": "Manje buka, yonkhe leyo micopho leyayiphetfwe nguHilamani yabhalwa futsi yatfunyelwa emkhatsini webantfwana bebantfu kulo lonkhe live, ngaphandle kwaleto tincenye Alima labebayale ngato kutsi tingembulwa.",
                "13": "Noko, leti tintfo kwakufanele tigcinwe tingcwele, futsi tendluliselwe tehle tisuke esitukulwaneni sinye kuya kulesinye; ngako-ke ngalowo mnyaka, tatinikwe Hilamani, ngaphambi kwekufa kwaShibiloni.",
                "14": "Futsi kwaphindze kwenteka ngawo lowo mnyaka kutsi kwaba khona lamanye emahlubuka labekahambe aya kumaLamani, aphindze aphehlwa kutsi awatfukutselele emaNefi.",
                "15": "Futsi ngalowo mnyaka ehla nelibutfo leliningi kakhulu kutawukulwa nebantfu baMoroniha, noma nelibutfo laMoroniha, lapho ashaywa aphindze achutjwa abuyiselwa emuva futsi emaveni awo, alahlekelwe kakhulu.",
                "16": "Waphela kanjalo-ke umnyaka wemashumi lamatsatfu nemfica wekubusa kwebehluleli kubantfu baNefi.",
                "17": "Waphela kanjalo-ke umlandvo waAlima, kanye naHilamani indvodzana yakhe, kanjalo naShibiloni, lobekayindvodzana yakhe."
            }
        }
    },
    "hel": {
        "meta": {
            "slug": "hel",
            "name": "INcwadzi yaHilamani",
            "chapterWord": "Sehluko"
        },
        "chapters": {
            "1": {
                "intro": "Umlandvo wemaNefi. Timphi kanye nemibango yawo, kanye nekuphikisana kwawo. Ngetulu kwaloko netiphrofetho tebaphrofethi labaningi labangcwele, ngaphambi kwekuta kwaKhristu, ngekwemibhalo yaHilamani, lobekayindvodzana yaHilamani, futsi kanjalo nangekwemibhalo yemadvodzana akhe, kwehla kute kufike ekuteni kwaKhristu. Ngetulu kwaloko lamaningi emaLamani ayaphendvuka. Umlandvo wekuphendvuka kwawo. Umlandvo wekulunga kwemaLamani, bubi kanye netinengiso temaNefi, ngekwembhalo waHilamani kanye nemadvodzana akhe, kwehla njalo kute kufike ekuteni kwaKhristu, ubitwa ngekutsi yincwadzi yaHilamani, kanye nalokunye.",
                "1": "Manje bukani, kwenteka ekucaleni kwemnyaka wemashumi lamane wekubusa kwebehluleli ebantfwini baNefi, kwacala kwaba khona inkinga lenkhulu emkhatsini webantfu baNefi.",
                "2": "Ngoba bukani, Phahorani besekafile, futsi sekahambe indlela yemhlaba wonkhe; ngako-ke kwacala kwabakhona umbango lomkhulu mayelana nekutsi ngubani lobekufanele atsatse sihlalo sekwehlulela emkhatsini wabomnakabo, labebangemadvodzana aPhahorani.",
                "3": "Manje lawa ngemabito alabo labebabanga sihlalo sekwehlulela, labenta nekutsi bantfu babange: Phahorani, Phayankhi, kanye naPhakhumeni.",
                "4": "Manje lawa akusiwo onkhe emadvodzana aPhahorani (ngoba bekanalamaningi), kodvwa lawa ngiwo labekabanga sihlalo sekwehlulela; ngako-ke, enta kutsi kube khona kwehlukana katsatfu emkhatsini webantfu.",
                "5": "Noko, kwenteka kutsi Phahorani wakhetfwa ngelivi lebantfu kutsi abe ngumehluleli lomkhulu kanye nembusi kubantfu baNefi.",
                "6": "Futsi kwenteka kutsi Phakhumeni, ngesikhatsi abona kutsi bekangeke akhone kusitfola sihlalo sekwehlulela, wavumelana nelivi lebantfu.",
                "7": "Kodvwa bukani, Phayankhi, kanye naleyo ncenye yebantfu lebeyinesifiso sekutsi abe ngumbusi wabo, batfukutsela kakhulu; ngako-ke, besekatawubalutsa labo bantfu kutsi basukume bavukele bomnakabo.",
                "8": "Futsi kwenteka ngesikhatsi sekatokwenta loku, bukani, watsatfwa, wayogwetjwa licala ngekwelivi lebantfu, wajeziswa ngekufa; ngoba bekahlubukile futsi wafuna kucedza inkhululeko yebantfu.",
                "9": "Manje ngesikhatsi labo bantfu labebanesifiso sekutsi abe ngumbusi wabo babona kutsi besekajeziswe ngekufa, ngako-ke batfukutsela, bukani, batfumela Khishkhumeni, kutsi aye esihlalweni sekwehlulela saPhahorani, wabulala Phahorani ngesikhatsi ahleli esihlalweni sekwehlulela.",
                "10": "Wacoshwa tinceku taPhahorani; kodvwa bukani, belisetulu litubane laKhishkhumeni kangangekutsi bekute namunye umuntfu lobekangamkhandza.",
                "11": "Waya kulabo labebamtfumile, futsi bonkhe bangena esivumelwaneni, yebo, bafunga ngeMenti wabo waphakadze, kutsi bebangeke batjele namunye umuntfu kutsi Khishkhumeni bekabulele Phahorani.",
                "12": "Ngako-ke, Khishkhumeni akatange atiwe emkhatsini webantfu baNefi, ngoba bekatifihlile ngesikhatsi abulala Phahorani. Futsi Khishkhumeni kanye nelicembu lakhe, lebelente sivumelwano naye, lahlangana nebantfu, ngendlela yekutsi abatange batfolwe bonkhe; kodvwa ngebuningi balabo labatfolakala bajeziswa ngekufa.",
                "13": "Manje bukani, Phakhumeni wabekwa, ngekwelivi lebantfu, kutsi abe ngumehluleli lomkhulu kanye nembusi kubantfu, kute abuse esikhundleni semnakabo Phahorani; futsi bekunjengekwelilungelo lakhe. Konkhe loku kwenteka emnyakeni wemashumi lamane wekubusa kwebehluleli; kwabese kuba kuphela kwawo.",
                "14": "Futsi kwenteka ngemnyaka wemashumi lamane nakunye wekubusa kwebehluleli, kutsi emaLamani besekagcogcele ndzawonye emabutfo emadvodza lamaningi langabaleki, awahlomisa ngetinkemba, ngabocelemba nebutjoki, kanye nangemicibisholo, nangekwekuvikela inhloko, kanye nangetivikelo tesifuba, nangato tonkhe tinhlobo temahawu.",
                "15": "Aphindze ehlela entansi kute achube imphi nemaNefi. Futsi bekaholwa yindvodza libito layo lobekunguKhoriyanthuma; lebeyiyentalelwane yaZarahemla; iphindze ibe lihlubuka lelivela kumaNefi; bekuyindvodza lenkhulu futsi lenemandla.",
                "16": "Ngako-ke, inkhosi yemaLamani, libito layo bekunguThubalothi, lobekayindvodzana ya-Amoroni, ngekucabanga kutsi Khoriyanthuma, ngoba bekayindvodza lenemandla, bekangakwati kumelana nemaNefi, ngemandla akhe futsi kanjalo nangekuhlakanipha kwakhe lokukhulu, kangangekutsi ngekumtfumela kwakhe phambili bekatotfola emandla ngetulu kwemaNefi—",
                "17": "Ngako-ke wawaphehla kutsi atfukutsele, futsi wawagcogcela ndzawonye emabutfo akhe, wabeka Khoriyanthuma kutsi abe ngumholi wabo, waphindze wenta kutsi bahambe behlele eveni laseZarahemla kutsi bayawukulwa nemaNefi.",
                "18": "Futsi kwenteka kutsi ngenca yembango lomkhulu kakhulu kanye nebumatima lobukhulu embusweni, abatange babeke bogadzi labenele eveni laseZarahemla; ngoba bebacabanga kutsi emaLamani bekangeke alinge ete enkhabeni yemave abo kutsi atawuhlasela lelo lidolobha lelikhulu iZarahemla.",
                "19": "Kodvwa kwenteka kutsi Khoriyanthuma wahamba phambili ahola emabutfo akhe lamaningi, wate wefika kubahlali belidolobha, nekuhamba kwabo bekunelitubane lelisetulu kakhulu kangangekutsi asitange sibekhona sikhatsi semaNefi kutsi agcogcele ndzawonye emabutfo awo.",
                "20": "Ngako-ke Khoriyanthuma wababulala bogadzi labebasekungeneni kwelidolobha, wahamba waya phambili nelibutfo lakhe lonkhe wayawungena edolobheni, futsi bababulala bonkhe labebaphikisana nabo, kangangekutsi balitsatsa lidolobha lonkhe.",
                "21": "Futsi kwenteka kutsi Phakhumeni, lobekangumehluleli lomkhulu, wabaleka ngaphambi kwaKhoriyanthuma, wate wefika ngasetindvongeni telidolobha. Futsi kwenteka kutsi Khoriyanthuma wamshaya wamhlanganisa neludvonga, kangangekutsi wafa. Taphela kanjalo-ke tinsuku taPhakhumeni.",
                "22": "Manje ngesikhatsi Khoriyanthuma abona kutsi besekalitfolile lidolobha laseZarahemla, sekabona kutsi emaNefi besekababalekele, abulawa, aphindze atsatfwa, aphonswa ejele, nekutsi besekatitfolile tincaba leticine kakhulu eveni lonkhe kutsi tibe ngetakhe, inhlitiyo yakhe yema sibindzi kangangekutsi besekatohamba ayawukulwa kulo lonkhe live.",
                "23": "Manje akahlalanga eveni laseZarahemla, kodvwa wachubeka nelibutfo lelikhulu, wacondza ngasedolobheni iNala; ngoba bekuyinhloso yakhe kutsi ahambe futsi avule indlela yakhe ngenkemba, kute atfole tincenye letisenyakatfo yelive.",
                "24": "Futsi, acabanga kutsi emandla abo lamakhulu kakhulu bekasekhatsi nekhatsi nelive, ngako-ke wachubeka, angabaniki litfuba lekutsi babutsane ndzawonye ngaphandle nje kwetincumbi letincane; futsi ngaleyondlela bawahlasela bawabulala.",
                "25": "Kodvwa bukani, loku kuhamba kwaKhoriyanthuma aye ekhatsi nekhatsi nelive kwanika Moroniha litfuba lelikhulu etikwawo, nanoma besisikhulu sibalo semaNefi labekabulewe.",
                "26": "Ngoba bukani, Moroniha bekacabanga kutsi emaLamani bekangeke alinge ete ekhatsi nekhatsi nelive, kodvwa kutsi bekatohlasela emadolobha labekatungeletwe eminceleni njengoba bekadze nakucala entile; ngako-ke Moroniha bekente kutsi emabutfo abo lacinile agcine leto tincenye lebetingaseminceleni.",
                "27": "Kodvwa bukani, emaLamani bekangesabi njengekwesifiso sakhe, kodvwa besekangene ekhatsi nelive, besekayitsatsile inhloko dolobha lebekulidolobha laseZarahemla, futsi bekahamba adzabula acondze etincenyeni letibalulekile telive, abulala bantfu labaningi kakhulu, besilisa, nebesifazane, kanye nebantfwana, atsatsa emadolobha lamaningi kanye netincaba letiningi kube ngekwabo.",
                "28": "Kodvwa ngesikhatsi Moroniha sekakubonile loku, watfumela Lehi ngekushesha kanye nelibutfo kutsi ahambe etindzaweni tonkhe awancandze ngaphambi kwekutsi afike eveni iNala.",
                "29": "Futsi wenta kanjalo; wawancandza ngaphambi kwekutsi afike eveni iNala, wawahlasela, kangangekutsi acala ahlehlela emuva aya ngaseveni laseZarahemla.",
                "30": "Futsi kwenteka kutsi Moroniha wawancandza ekuhlehleni kwawo ngemuva, wawahlasela, kangangekutsi kwaba yimphi yengati leningi kakhulu; yebo, labaningi babulawa, futsi emkhatsini wesibalo salabo labebabulewe Khoriyanthuma naye ngalokunjalo watfolakala lapho.",
                "31": "Manje, buka emaLamani bekangasakwati kuhlehla noma ngukuphi, noma kuya enyakatfo, noma kuya eningizimu, noma emphumalanga, noma enshonalanga, ngoba besekatungeletwe ndzawo tonkhe ngemaNefi.",
                "32": "Khoriyanthuma wawafaka ngaleyondlela emaLamani ekhatsi nekhatsi nemaNefi, kangangekutsi besebasemandleni emaNefi, futsi naye lucobo lwakhe besekabulewe, futsi emaLamani atinikela etandleni temaNefi.",
                "33": "Futsi Moroniha waphindze walitsatsa lidolobha laseZarahemla kutsi libe ngelakhe, waphindze wenta kutsi emaLamani labekadze aboshiwe ahambe aphume eveni ngekuthula.",
                "34": "Waphela kanjalo-ke umnyaka wemashumi lamane nakunye wekubusa kwebehluleli."
            },
            "2": {
                "1": "Futsi kwenteka kutsi ngemnyaka wemashumi lamane nakubili wekubusa kwebehluleli, emvakwekutsi Moroniha sekacinisekise kuthula futsi emkhatsini wemaNefi nemaLamani, bukani, bekute lobekatawutsatsa sihlalo sekwehlulela; ngako-ke kwacala kwaba nembango futsi emkhatsini webantfu mayelana nekutsi ngubani lobekumele atsatse sihlalo sekwehlulela.",
                "2": "Futsi kwenteka kutsi Hilamani, lobekayindvodzana yaHilamani, wabekwa kutsi atsatse sihlalo sekwehlulela, ngelivi lebantfu.",
                "3": "Kodvwa bukani, Khishkhumeni, lobekabulele Phahorani, abebhacele kubulala naHilamani; futsi bekasekelwe licembu lakhe, lebelingene esivumelwaneni sekutsi kube bete namunye lotawukwati ngebubi bakhe.",
                "4": "Ngoba bekukhona Gadiyanthoni mumbe, lobekayingcweti kakhulu ekukhulumeni, kanjalo nangebuciko bakhe, kutsi achubeke nekwenta umsebenti lofihlekile wekubulala kanye newekugebenga; ngako-ke waba ngumholi welicembu laKhishkhumeni.",
                "5": "Ngako-ke wabayenga, kanjalo naKhishkhumeni, kutsi uma bangambeka esihlalweni sekwehlulela bekatawukwenta labo labebabelicembu lakhe kutsi banikwe emandla kanye neligunya emkhatsini webantfu; ngako-ke Khishkhumeni wafuna kumbulala Hilamani.",
                "6": "Futsi kwenteka kutsi ngesikhatsi ahamba aya ngasesihlalweni sekwehlulela kuyawubulala Hilamani, bukani yinye yetinceku taHilamani, lebeyiphumile ebusuku, itfolile, ngekutifihla, lwati ngalawo macebo labekabekiwe ngulelicembu kubulala Hilamani—",
                "7": "Futsi kwenteka kutsi yahlangana naKhishkhumeni, yamnika luphawu; ngako-ke Khishkhumeni wayitjela inhloso yesifiso sakhe, afuna kutsi imhole imyise esihlalweni sekwehlulela kute abulale Hilamani.",
                "8": "Ngesikhatsi inceku yaHilamani seyikwati konkhe lobekusenhlitiyweni yaKhishkhumeni, nekutsi bekuyinhloso yakhe kubulala, kanjalo nekutsi bekuyinhloso yabo bonkhe labo labebabelicembu lakhe kutsi babulale, baphange, nekuzuza emandla, (futsi loku bekulisu labo lelifihlekile, nelicebo labo) inceku yaHilamani yatsi kuKhishkhumeni: Asihambe siye esihlalweni sekwehlulela.",
                "9": "Manje loku kwamjabulisa Khishkhumeni, ngoba bekacabanga kutsi bekatawulifeza lisu lakhe; kodvwa bukani, inceku yaHilamani, basahamba baya esihlalweni sekwehlulela, yagwaza Khishkhumeni enhlitiyweni, kangangekutsi wawa wafa ngaphandle kwekububula. Yagijima yayotjela Hilamani tonkhe tintfo leyayitibonile, naleyayitivile kanye naleyayitentile.",
                "10": "Futsi kwenteka kutsi Hilamani watfumela kutsi kuyawubanjwa lelicembu letigebengu kanye nebabulali labafihlakele, kute bajeziswe ngekwemtsetfo.",
                "11": "Kodvwa bukani, ngesikhatsi Gadiyanthoni sekatfolile kutsi Khishkhumeni akabuyanga wesaba kutsi hleze naye abulawe; ngako-ke wenta kutsi licembu lakhe limlandzele. Babaleka baphuma eveni, ngendlela lefihlakele, baya ehlane; ngalesi sizatfu ngesikhatsi Hilamani sekatfumele kutsi bayobanjwa abatange basatfolakala ndzawo.",
                "12": "Futsi lokunye ngaloGadiyanthoni kutobuye kukhulunywe ngako emvakwaloku. Waphela kanjalo-ke umnyaka wemashumi lamane nakubili wekubusa kwebehluleli kubantfu baNefi",
                "13": "Futsi bukani, ekugcineni kwalencwadzi nitawubona kutsi loGadiyanthoni waba yimbangela yekubhujiswa, yebo, cishe konkhe kubhujiswa kwebantfu baNefi.",
                "14": "Bukani angisho ekugcineni kwencwadzi yaHilamani, kodvwa ngisho ekugcineni kwencwadzi yaNefi, lengitsatse kuyo wonkhe umlandvo lengiwubhalile."
            },
            "3": {
                "1": "Manje kwenteka kutsi ngemnyaka wemashumi lamane nakutsatfu wekubusa kwebehluleli, akutange kube khona umbango emkhatsini webantfu baNefi ngaphandle nje kwekutikhukhumeta lokuncane lobekusebandleni, lokwabanga kuphikisana lokuncane emkhatsini webantfu, futsi loku kuphikisana kwasombululeka ekupheleni kwemnyaka wemashumi lamane nakutsatfu.",
                "2": "Futsi akutange kube khona umbango emkhatsini webantfu ngemnyaka wemashumi lamane nakune; kanjalo akutange kube khona mbango longanani ngemnyaka wemashumi lamane nesihlanu.",
                "3": "Futsi kwenteka kutsi ngemnyaka wemashumi lamane nesitfupha, yebo, kwaba khona umbango lomkhulu kanye nekuhlubuka lokuningi; lokwaba yimbangela yekutsi labaningi kakhulu besuke baphume eveni laseZarahemla, bahambe baye eveni lelingasenyakatfo kute balitsatse lelive libe lifa.",
                "4": "Bahamba indlela lendze kakhulu, kangangekutsi bate befika emachibini lamakhulu emanti kanye nasemifuleni leminingi.",
                "5": "Yebo, basabalala kuto tonkhe tincenye telive, kuto tonkhe tincenye telive letatingakentiwa tabatindzala naletatingenamahlatsi, ngenca yebahlali labaningi labebahlala kulo.",
                "6": "Manje kwakute incenye yelive leyayingenalutfo, ngaphandle nje kwemahlatsi; kodvwa ngenca yekubhujiswa lokukhulu kwebantfu labebahlala kulo ngaphambilini labitwa ngekutsi ayinalutfo.",
                "7": "Futsi ngenca yekutsi kwakunemahlatsi lamancane kulo lonkhe live, noko bantfu labaya lapho baba tingcweti ekusebentiseni semende; ngako-ke bakha tindlu tasemende, labahlala kuto.",
                "8": "Futsi kwenteka kutsi bandza baphindze basabalala, besuka eveni lebelingaseningizimu baya eveni lebelingasenyakatfo, futsi basabalala kangangekutsi bacala kumbonya umhlaba wonkhe, kusukela elwandle loluseningizimu kuya elwandle lolusenyakatfo, kusukela elwandle lolusenshonalanga kuya elwandle lolusemphumalanga.",
                "9": "Bantfu labebaseveni lelingasenyakatfo bebahlala emathendeni, kanye nasetindlini tasemende, futsi bavumela noma ngusiphi sihlahla lesasimila kulo lonkhe live kutsi sikhule, kute nasekufike sikhatsi babe netingodvo tekwakha tindlu tabo, yebo, nemadolobha abo, nemathempeli abo, nemasinagoge abo, netindlu tabo letingcwele, kanye nato tonkhe tinhlobo tetakhiwo tabo.",
                "10": "Futsi kwenteka kutsi njengoba tingodvo tatiyindlala kakhulu eveni lelingasenyakatfo, batfumela letiningi ngemkhumbi.",
                "11": "Ngaleyondlela basita bantfu labebaseveni lelingasenyakatfo kutsi bakhe emadolobha lamaningi, ngetingodvo kanye nangasemende.",
                "12": "Futsi kwenteka kutsi bekukhona labaningi bantfu ba-Amoni, labebangemaLamani ngekutalwa, nabo ngalokunjalo bahamba baya kulelive.",
                "13": "Manje kukhona imibhalo leminingi legciniwe mayelana nenchubo talabantfu, ngebuningi balabantfu, lenemininingwane futsi leminingi kakhulu, mayelana nabo.",
                "14": "Kodvwa bukani, incenye yinye ekhulwini yencubo yalabantfu, yebo, umlandvo wemaLamani kanye nemaNefi, netimphi tabo, nembango, nekuphikisana, nekushumayela kwabo, netiphrofetho tabo, nekutfumela kwabo tintfo ngemkhumbi nekwakha kwabo imikhumbi, emathempeli, nemasinagoge, netindlu tabo letingcwele, nekulunga kwabo, nebubi babo, nekubulala kwabo, nekuphanga kwabo, nebugebengu babo, nato tonkhe tinhlobo tetinengiso tabo, bugwadla babo, angeke kufakwe kulomsebenti.",
                "15": "Kodvwa bukani, kukhona letiningi tincwadzi kanye naleminingi imibhalo yalo lonkhe luhlobo, futsi seloku yagcinwa ikakhulu ngemaNefi.",
                "16": "Futsi yendluliswa ngemaNefi kusukela esitukulwaneni kuya kulesinye, ate awela esiphambekweni aphindze abulawa, aphangwa, atingelwa, abuyiselwa emuva, abulawa, futsi asakatwa emhlabeni wonkhe, ahlangana nemaLamani ate angasabitwa ngekutsi ngemaNefi, asakhohlakele, angakhuteki, anebudlova, yebo, asangemaLamani.",
                "17": "Manje sengibuyela emlandvweni wami, ngako-ke loko lengikukhulumile kwenteke emvakwekutsi sekube nemibango lemikhulu, nekuphatamiseka, netimphi kanye nekuphikisana, emkhatsini webantfu baNefi.",
                "18": "Umnyaka wemashumi lamane nesitfupha wekubusa kwebehluleli waphela;",
                "19": "Futsi kwenteka kutsi wawusekhona umbango lomkhulu eveni, yebo, nangemnyaka wemashumi lamane nesikhombisa, kanjalo nangemnyaka wemashumi lamane nesiphohlongo.",
                "20": "Noko Hilamani wasitsatsa sihlalo sekwehlulela ngekulunga kanye nangebucotfo; yebo, wetama kugcina imitsetfo, netehlulelo, kanye nemiyaleto yaNkulunkulu; wenta loko lokwakulungille emehlweni aNkulunkulu njalo; wahamba etindleleni teyise, kangangekutsi waphumelela eveni.",
                "21": "Futsi kwenteka kutsi bekanemadvodzana lamabili. Lomdzala wamnika libito laNefi, kwatsi lomncane, libito laLehi. Futsi acala akhulela eNkhosini.",
                "22": "Futsi kwenteka kutsi timphi kanye nemibango kwacala kwaya ngekuphela, kancane kancane emkhatsini webantfu bemaNefi, ngasekupheleni kwemnyaka wemashumi lamane nesiphohlongo wekubusa kwebehluleli kubantfu baNefi.",
                "23": "Futsi kwenteka kutsi ngemnyaka wemashumi lamane nemfica wekubusa kwebehluleli, kwachubeka kwabanekuthula lokwacinisekiswa eveni, ngaphandle nje kwemacembu layimfihlo Gadiyanthoni sigebengu labewasungulile etincenyeni letiningi telive lokwakuhlalwa kuto, ngaleso sikhatsi labengatiwa ngulabo labebaphetse embusweni; ngako-ke awatange asuswe eveni.",
                "24": "Futsi kwenteka kutsi ngawo lowo mnyaka kwaba khona imphumelelo lenkhulu kakhulu ebandleni, kangangekutsi kwaba khona tinkhulungwane letaba malunga ebandleni, tabhajatiselwa ekuphendvukeni.",
                "25": "Yaba yinkhulu kakhulu imphumelelo ebandleni, netibusiso taba tiningi kakhulu letatfululwa kubantfu, kangangekutsi nebaphristi labakhulu kanye nebafundzisi bamangala kakhulu.",
                "26": "Futsi kwenteka kutsi umsebenti weNkhosi waphumelela kangangoba bantfu labaningi babhajatiswa futsi bahlanganiswa ebandleni laNkulunkulu, yebo, emashumi etinkhulungwane.",
                "27": "Ngaleyondlela singabona kutsi iNkhosi inemusa kulabo, ngebucotfo betinhlitiyo tabo, lababita libito layo lelingcwele.",
                "28": "Yebo, ngaleyondlela siyabona kutsi lisango lasezulwini livulelwe bonkhe, ngisho nalabo labatawukholwa ebitweni laJesu Khristu, loyiNdvodzana yaNkulunkulu.",
                "29": "Yebo, siyabona kutsi noma ngubani lofunako angabambelela evini laNkulunkulu, leliphilako futsi lelinemandla, leliyawuhlukanisa ekhatsi inkhohliso nabosochaka kanye nebucili badeveli, liholele umlandzeli waKhristu endleleni lengumtjuntju nalencane awele kulowo mhosha waphakadze wekuhlupheka lolungiselwe kutsi ugwinye lababi—",
                "30": "Libeke imiphefumulo yabo, yebo, imiphefumulo yabo lengabhubhi, esandleni sangesekudla saNkulunkulu embusweni wasezulwini, kutsi ihlale phansi na-Abrahama, na-Isaka, naJakobe, nabo bonkhe bobabe betfu labangcwele, ingaphindzi nanini iphumele ngaphandle.",
                "31": "Futsi ngalowo mnyaka kwachubeka kwaba nekujabula eveni laseZarahemla, kanye nakuto tonkhe tifundza letitungeletile, nakulo lonkhe live lelalingelemaNefi.",
                "32": "Futsi kwenteka kutsi kwaba nekuthula kanye nekujabula lokukhulu esikhatsini lesasisele semnyaka wemashumi lamane nemfica; yebo, kanjalo kwachubeka kwaba nekuthula kanye nenjabulo lenkhulu ngemnyaka wemashumi lasihlanu wekubusa kwebehluleli.",
                "33": "Ngemnyaka wemashumi lasihlanu nakunye wekubusa kwebehluleli kwaba nekuthula futsi, ngaphandle kwekutikhukhumeta lokwacala kwangena ebandleni—hhayi ebandleni laNkulunkulu, kodvwa etinhlitiyweni tebantfu labebatibita ngekutsi belibandla laNkulunkulu.",
                "34": "Bebatikhukhumeta, bahlupha labaningi bebazalwane babo. Manje loku kwakububi lobukhulu, lobenta incenye yebantfu labatfobeke kakhulu kutsi beve kuhlushwa lokukhulu, futsi bendlule enhluphekweni lenkhulu.",
                "35": "Noko bazila baphindze bathandaza njalo, bakhula baba nemandla ekutitfobeni kwabo, baya ngekucina elukholweni lwaKhristu, yate imiphefumulo yabo yagcwala injabulo kanye nendvudvuto, yebo, tinhlitiyo tabo tahlantwa futsi tangcweliswa, kungcweliswa lokuta ngenca yekunikela tinhlitiyo tabo kuNkulunkulu.",
                "36": "Futsi kwenteka kutsi umnyaka wemashumi lasihlanu nakubili nawo waphela ngekuthula, ngaphandle kwekutikhukhumeta lokukhulu kakhulu lokwasekungene etinhlitiyweni tebantfu; lokwakungenca yengcebo yabo lenkhulu kakhulu kanye nekuphumelela kwabo eveni; futsi kwakhula kubo lusuku ngelusuku.",
                "37": "Futsi kwenteka kutsi ngemnyaka wemashumi lasihlanu nakutsatfu wekubusa kwebehluleli, Hilamani wafa, kwase kutsi indvodzana yakhe lendzala Nefi yacala kubusa esikhundleni sakhe, Futsi kwenteka kutsi yasitsatsa sihlalo sekwehlulela ngekulunga nangebucotfo; yebo, yayigcina imiyaleto yaNkulunkulu, yaphindze yahamba etindleleni teyise."
            },
            "4": {
                "1": "Futsi kwenteka ngemnyaka wemashumi lasihlanu nakune kwabakhona emahlubuka labaningi ebandleni, ngetulu kwaloko kwabakhona umbango emkhatsini webantfu, kangangekutsi kwabakhona kucitseka kwengati leningi.",
                "2": "Futsi incenye yalabavukelako yabulawa yaphindze yachutjwa yakhishelwa ngephandle kwelive, futsi yaya enkhosini yemaLamani.",
                "3": "Futsi kwenteka kutsi yetama kuphehla emaLamani kutsi alwe nemaNefi; kodvwa buka, emaLamani abesaba kakhulu, kangangekutsi akawalalelanga emavi alawo mahlubuka.",
                "4": "Kodvwa kwenteka ngemnyaka wemashumi lasihlanu nesitfupha wekubusa kwebehluleli, kwabakhona emahlubuka lakhuphukela kumaLamani esuka kumaNefi; futsi aphumelela ndzawonye nalawo lamanye ekuwaphehleni kutsi atfukutselele emaNefi; futsi kuwo wonkhe lowo mnyaka bebalungiselela imphi.",
                "5": "Futsi ngemnyaka wemashumi lasihlanu nesikhombisa behla kutawukulwa nemaNefi, futsi bawucala umsebenti wekubulala; yebo, kangangekutsi ngemnyaka wemashumi lasihlanu nesiphohlongo wekubusa kwebehluleli baphumelela kutfola live laseZarahemla kutsi libe ngelabo; yebo, kanjalo nawo onkhe emave, nelive lebelisedvutane nelive iNala.",
                "6": "Futsi emaNefi nemabutfo aMoroniha achutjwa ayiswa eveni leNala;",
                "7": "Futsi lapho baticinisa tincaba ngalokumelene nemaLamani, kusuka elwandle lolusenshonalanga, kute kuyofika emphumalanga; lobekuluhambo lwelusuku kumNefi, emnceleni lapho bebacinise khona babeka emabutfo abo kutsi avikele live labo lelisenyakatfo.",
                "8": "Futsi ngaleyondlela lawo mahlubuka emaNefi, ngelusito lwemabutfo lamaningi emaLamani, bese atfole konkhe lokukwemaNefi lobekuseveni lelingaseningizimu. Futsi konkhe loko kwenteka eminyakeni yemashumi lasihlanu nesiphohlongo kanye nemfica yekubusa kwebehluleli.",
                "9": "Futsi kwenteka ngemnyaka wemashumi lasitfupha wekubusa kwebehluleli, Moroniha waphumelela nemabutfo akhe ekutfoleni tincenye letiningi telive; yebo, bawabuyisa emadolobha lamaningi lebesekawele etandleni temaLamani.",
                "10": "Futsi kwenteka ngemnyaka wemashumi lasitfupha nakunye wekubusa kwebehluleli baphumelela ekutfoleni nencenye yako konkhe lobekungekwabo.",
                "11": "Manje loku kulahlekelwa lokukhulu kangaka kwemaNefi, kanye nekubulawa lokukhulu lokwabasemkhatsini wabo, kwakungenawenteka kube bekungasiko ngenca yebubi babo kanye netinengiso tabo lebetisemkhatsini wabo; yebo, futsi etikwaloko bekukhona nasemkhatsini walabo; labebatibita ngekutsi babelibandla laNkulunkulu.",
                "12": "Futsi bekungenca yekutikhukhumeta kwetinhlitiyo tabo, ngenca yemcebo wabo lomkhulu, yebo, kwakungenca yekucindzetela kwabo labamphofu, bagodla kudla kwalabalambile, bagodla tingubo talabangcunu, futsi bashaya bomnakabo labatitfobile esihlatsini, benta inhlekisa ngaloko lokungcwele, baphika moya wekuphrofetha kanye newekwembulelwa, babulala, baphanga, bacamba emanga, baphinga, bakhula emibangweni lemikhulu, futsi bahlubuka baya eveni laNefi, emkhatsini wemaLamani—",
                "13": "Futsi ngenca yalobubi babo lobukhulu, kanye nekutichayisa kwabo ngemandla abo, bashiywa emandleni abo; ngako-ke abatange baphumelele, kodvwa bahlushwa baphindze bashaywa, bachutjwa phambi kwemaLamani, bate balahlekelwa cishe ngiwo onkhe emave abo.",
                "14": "Kodvwa buka, Moroniha washumayela tintfo letiningi kubantfu ngenca yebubi babo, kanjalo naNefi kanye naLehi, labebangemadvodzana aHilamani, bashumayela letiningi tintfo kubantfu, yebo, futsi baphrofetha letiningi tintfo kubo mayelana nebubi babo, kanye naloko lobekutawenteka kubo uma bebangaphendvuki etonweni tabo.",
                "15": "Futsi kwenteka kutsi baphendvuka, futsi njengoba bebaphendvuka bacala kuphumelela.",
                "16": "Ngoba ngesikhatsi Moroniha sekabona kutsi bese baphendvuka watinikela ekutseni abahole indzawo ngendzawo, nelidolobha ngelidolobha, bate bayitfole incenye yemphahla yabo kanye nencenye yemave abo onkhe.",
                "17": "Futsi waphela kanjalo-ke umnyaka wemashumi lasitfupha nakunye wekubusa kwebehluleli.",
                "18": "Futsi kwenteka kutsi ngemnyaka wemashumi lasitfupha nakubili wekubusa kwebehluleli, Moroniha bekangeke asakwati kutfola lobekukwabo kumaLamani.",
                "19": "Ngako-ke baliyekela lisu labo lekutfola emave abo labesekasele, ngoba bekasemaningi kakhulu emaLamani kangangekutsi kwaba lukhuni kumaNefi kutsi atfole lamanye emandla etikwawo; ngako-ke Moroniha wabeka onkhe emabutfo akhe kutsi agcine leto tincenye labekatitsetse.",
                "20": "Futsi kwenteka kutsi, ngenca yebukhulu besibalo semaLamani emaNefi aba nekwesaba lokukhulu, hleze ehlulwe, bese agcotjwagcotjwa phansi, abulawe futsi abhujiswe.",
                "21": "Yebo, acala atikhumbula tiphrofetho ta-Alima, kanjalo nemavi aMosiya; futsi abona kutsi bekabantfu lababonhlokolukhuni, nekutsi bekayitsatsa njengentfo lelite imiyaleto yaNkulunkulu;",
                "22": "Futsi nekutsi besekayishintjile aphindze ayinyatsela ngaphansi kwetinyawo tawo imitsetfo yaMosiya, noma loko iNkhosi lebeyimyalete ngako kutsi akunike bantfu; futsi abone kutsi imitsetfo yawo beseyonakele, futsi nekutsi besekabantfu lababi, kangangekutsi besekamabi njengemaLamani.",
                "23": "Futsi ngenca yebubi bawo libandla beselicale kuncipha; acala kungakholelwa kumoya wekuphrofetha kanye nakumoya wekwembulelwa; futsi tehlulelo taNkulunkulu besetibabuke njo ebusweni.",
                "24": "Futsi abona kutsi besekanebutsakatsaka, njengabomnakabo, emaLamani, nekutsi Moya weNkhosi awutange usabalondvolota; yebo, besekakhweshile kubo ngoba Moya weNkhosi akahlali emathempelini langcolile—",
                "25": "Ngako-ke iNkhosi yayekela kubalondvolota ngemandla ayo lamangalisako futsi langenakulinganiswa, ngoba besekawele esimeni sekungakholwa kanye nasebubini lobukhulu; futsi abona kutsi emaLamani besekamaningi kakhulu kunawo, futsi ngaphandle kwekutsi anamatsele eNkhosini Nkulunkulu wawo kufanele afe ngendlela lengenakuvimbeleka.",
                "26": "Ngoba buka, abona kutsi emandla emaLamani bekamakhulu njengemandla awo, ngisho indvodza ngendvodza. Futsi ngaleyondlela awela kuleso siphambeko lesikhulu; yebo, ngaleyondlela aba butsakatsaka, ngenca yesiphambeko sawo, esikhatsini nje seminyaka lemincane."
            },
            "5": {
                "1": "Futsi kwenteka kutsi kuwo lowo mnyaka, bukani, Nefi wanika sihlalo sekwehlulela endvodzeni libito layo lokwakunguSezoramu.",
                "2": "Ngoba njengoba imitsetfo yabo kanye nemibuso yabo kwakumiswe ngelivi lebantfu, futsi labo labebakhetsa bubi bebabaningi kakhulu kunalabo labebakhetsa lokuhle, ngako-ke besebalungele kubhujiswa, ngoba imitsetfo bese yonakele.",
                "3": "Yebo, bekungasiko loku kuphela, besebabantfu lababonhlokolukhuni, kangangekutsi besebangasakwati kuphatfwa ngemtsetfo noma kulunga, ngaphandle kwekutsi kubangele kubhujiswa kwabo.",
                "4": "Futsi kwenteka kutsi Nefi besekakhatsele ngenca yebubi babo; wadzela sihlalo sekwehlulela, wakubeka etikwemahlombe akhe kutsi ashumayele livi laNkulunkulu tonkhe tinsuku takhe lebesetisele, kanjalo nemnakabo Lehi, tonkhe tinsuku takhe lebesetisele.",
                "5": "Ngoba bakhumbula emavi uyise Hilamani lawakhuluma kubo. Lawa ngemavi lawakhuluma:",
                "6": "Bukani, madvodzana ami, ngifisa kutsi nikhumbule kugcina imiyaleto yaNkulunkulu; futsi ngifuna kutsi niwamemetele kubantfu lamavi. Bukani, ngininikete emabito ebatali betfu bekucala labaphuma eveni laseJerusalema; loku ngikwente ngenhloso yekutsi uma nikhumbula emabito enu nibakhumbule; futsi uma nibakhumbula niyikhumbule nemisebenti yabo; nekutsi uma nikhumbula imisebenti yabo nati kutsi kukhulunyiwe, futsi kubhaliwe, kutsi bebalungile.",
                "7": "Ngako-ke madvodzana ami, ngifisa kutsi nente loko lokuhle, kute kukhulunywe ngani, kuphindze kubhalwe ngani, njengoba kukhulunyiwe kwaphindze kwabhalwa ngabo.",
                "8": "Nyalo madvodzana ami, bukani nginalokunye lokutsite lengikufisa kini, lokungukutsi, ningatenti letintfo kute nitikhukhumete, kodvwa nitente kute nitibekele ingcebo ezulwini, yebo, lokungeyaphakadze, futsi lengashabalali; yebo, kute nitfole sipho lesiligugu sekuphila lokuphakadze, lesinesizatfu sekucabanga kutsi siniketwe bobabe betfu",
                "9": "Awu khumbulani, khumbulani, madvodzana ami, emavi inkhosi Bhenjamini leyawakhuluma kubantfu bayo; yebo, khumbulani kutsi kute lenye indlela noma lisu umuntfu langasindziswa ngalo, ngaphandle kwengati lehlawulako yaJesu Khristu, lotawukuta; yebo, khumbulani kutsi uta kutawuhlenga umhlaba.",
                "10": "Futsi khumbulani emavi Amulekhi lawakhuluma kuZeziromu, edolobheni lase-Amoniha; ngoba washo kuye kutsi iNkhosi ngempela itawukuta kute itawuhlenga bantfu bayo, kodvwa angeke ite kutawubahlenga basetonweni tabo, kodvwa kubahlenga etonweni tabo",
                "11": "Futsi inemandla lanikwe yona lavela kuBabe kutsi ibahlenge etonweni tabo ngenca yekuphendvuka; ngako-ke itfumele tingilosi tayo kutsi timemetele tindzaba temibandzela yekuphendvuka, lokuletsa bantfu emandleni eMhlengi, kute kusindziswe imiphefumulo yabo.",
                "12": "Manje, madvodzana ami, khumbulani, khumbulani kutsi kusetikwelidvwala leMhlengi wetfu, longuKhristu, iNdvodzana yaNkulunkulu, lapho kufanele nakhele khona sisekelo senu; kute kutsi uma develi atfumela imimoya yakhe lenemandla, yebo, imibane yakhe esivunguvungwini, yebo, uma sonkhe sangcotfo sakhe nesiphepho sakhe lesinemandla siwela kini, singabi nemandla etikwenu kutsi sinihudvulele phansi emhosheni wekuhlupheka kanye naselusizini lolungapheli ngenca yelidvwala lenakhele etikwalo, lelisisekelo lesicinile, sisekelo lapho uma bantfu bakhela kuso angeke bawe.",
                "13": "Futsi kwenteka kutsi lawa bekungemavi Hilamani lawafundzisa emadvodzana akhe; yebo, wawafundzisa tintfo letiningi letingakabhalwa, netintfo letiningi letibhaliwe.",
                "14": "Futsi awakhumbula emavi akhe; ngako-ke ahamba, agcina imiyaleto yaNkulunkulu, yekufundzisa livi laNkulunkulu emkhatsini wabo bonkhe bantfu baNefi, acala edolobheni iNala.",
                "15": "Kusuka lapho ahamba aya edolobheni laGidi; kusuka edolobheni laGidi aya edolobheni laMulekhi;",
                "16": "Ahamba esuka kulelo dolobha aya kulelinye, ate ahamba emkhatsini wabo bonkhe bantfu baNefi labebaseveni lelingaseningizimu; kusuka lapho aya eveni laseZarahemla, emkhatsini wemaLamani.",
                "17": "Futsi kwenteka kutsi ashumayela ngemandla lamakhulu, kangangekutsi atfobisa emahlubuka lamaningi labekahlubuke kumaNefi, kangangekutsi eta ngaphambili ativuma tono tawo aphindze abhajatiselwa ekuphendvukeni, masinyane abuyela kumaNefi kuyawukwetama kulungisa lokungakalungi labekakwentile.",
                "18": "Futsi kwenteka kutsi Nefi kanye naLehi bashumayela kumaLamani ngemandla kanye nangeligunya lelikhulu, ngoba bebanemandla neligunya lebebaniketwe lona kutsi bakhulume, kanjalo baniketwa naloko lokwakufanele bakukhulume—",
                "19": "Ngako-ke bakhuluma kumaLamani lokwawamangalisa kakhulu, kutsi akholiswe, kangangekutsi kwabakhona tinkhulungwane letisiphohlongo temaLamani letatiseveni laseZarahemla kanye nasetindzaweni letitungeletile letabhajatiselwa ekuphendvukeni, futsi takholiswa ngebubi bemasiko aboyise.",
                "20": "Futsi kwenteka kutsi Nefi kanye naLehi bachubeka kusukela lapho baya eveni laNefi.",
                "21": "Futsi kwenteka kutsi batsatfwa libutfo lemaLamani labaphonsa ejele; yebo, kulo kanye lelo jele Amoni nabomnakabo labebaphonswe kulo tinceku taLimhayi.",
                "22": "Emvakwekutsi sebaphonswe ejele tinsuku letiningi ngaphandle kwekudla, buka, ahamba aya ejele kuyawubatsatsa kute ababulale.",
                "23": "Futsi kwenteka kutsi Nefi naLehi batungeletwa ngulokungatsi ngumlilo, kangangekutsi akatange alinge abeke tandla tawo kubo ngekwesaba hleze ashe. Noko, Nefi naLehi abatange bashe, futsi kwakungatsi beme ekhatsi nekhatsi nemlilo kodvwa abatange bashe.",
                "24": "Ngesikhatsi babona kutsi bebatungeletwe yinsika yemlilo, nekutsi beyingabashisi, tinhlitiyo tabo tema sibindzi.",
                "25": "Ngoba bebabona kutsi emaLamani abengeke alinge abeke tandla tawo kubo; noma alinge ete edvute nabo, kodvwa ema shengatsi ashaywe aba timungulu ngenca yekumangala.",
                "26": "Futsi kwenteka kutsi Nefi naLehi basondzela ngembili bacala kukhuluma nawo, batsi: Ningesabi, ngoba bukani, nguNkulunkulu lonikhombise lentfo lemangalisako, leyo leboniswa kini kutsi angeke nikwati kubeka tandla tenu kitsi nisibulale.",
                "27": "Futsi bukani, sebawashito lamavi, umhlaba watamatama kamatima, netindvonga telijele tatamatama kwangatsi titowela phansi; kodvwa bukani, atiwanga. Futsi bukani labo labebasejele bekungemaLamani kanye nemaNefi labekangemahlubuka.",
                "28": "Futsi kwenteka kutsi bambonywa ngelifu lelimnyama, kwesaba lokubi lokumatima kweta etikwabo.",
                "29": "Futsi kwenteka kutsi kwefika livi lokwakungatsi lingetulu kwelifu lelimnyama, litsi: Phendvukani, phendvukani, ningabe nisafuna nanini kubulala tinceku tami lengititfumele kini kutsi timemetele tindzaba letimnandzi.",
                "30": "Futsi kwenteka kutsi ngesikhatsi aliva lelivi, aphindze abona kutsi kwakungasilo livi lekudvuma noma livi lesiphitsiphitsi semsindvo lomkhulu, kodvwa bukani, kwakulivi lelalikhulumela phansi lipholile ngalokuphelele, lokwakungatsi lalihleba, futsi lahlaba kuwo kanye umphefumulo—",
                "31": "Nanoma lelivi lalipholile, bukani umhlaba watamatama kamatima, netindvonga telijele taphindze tatamatama, shengatsi titawuwela phansi; futsi bukani nelifu lebumnyama, lelalibambonyile alitange lisuke—",
                "32": "Bukani livi laphindze leta, litsi: Phendvukani, phendvukani, ngoba umbuso welizulu sewusondzele; ningabe nisafuna kubulala tinceku tami nanini. Futsi kwenteka kutsi umhlaba waphindze watamatama, netindvonga tatamatama.",
                "33": "Futsi ngetulu kwaloko laphindze leta kwesitsatfu livi, lakhuluma kubo emavi lamangalisako langeke akhulunywe ngumuntfu; netindvonga taphindze tatamatama, nemhlaba watamatama shengatsi wawutawuhlukana ekhatsi.",
                "34": "Futsi kwenteka kutsi emaLamani akakhonanga kubaleka ngenca yelifu lelimnyama lelalibambonyile; yebo, ngetulu kwaloko bebangakhoni kunyakata ngenca yekwesaba lokwafika etikwabo.",
                "35": "Manje bekukhona munye emkhatsini wabo lobekangumNefi ngekwekutalwa, lobekake waba ngewelibandla laNkulunkulu kodvwa wahlubuka kubo.",
                "36": "Futsi kwenteka kutsi wagucuka, bukani, wabona efini lelimnyama buso baNefi banaLehi; futsi bukani, bebukhatimula kakhulu, njengebuso betingilosi. Wabona kutsi bebaphakamisele emehlo abo ezulwini; basesimeni sekungatsi bakhuluma noma baphakamisela emavi abo emuntfwini lotsite labebambona.",
                "37": "Futsi kwenteka kutsi lendvodza yamemeta esicukwini, kute naso sigucuke sibuke. Bukani, kwaba nemandla lesaniketwa wona kutsi sigucuke sibuke, nembala sabubona buso baNefi naLehi.",
                "38": "Futsi satsi kulendvodza: Buka, ngabe tisho kutsini tonkhe letintfo, futsi ngubani lona lawa madvodza lakhuluma naye?",
                "39": "Manje libito lalendvodza bekungu-Aminadabu. Aminadabu watsi kubo: Bakhuluma netingilosi taNkulunkulu.",
                "40": "Futsi kwenteka kutsi emaLamani atsi kuye: Siyawukwenta njani, kute lelifu lebumnyama lisuswe ekusimbonyeni na?",
                "41": "Aminadabu watsi kubo: Kumele niphendvuke, niphindze nikhale kulo lelivi, nite nibe nelukholo kuKhristu, lenafundziswa ngaye ngu-Alima, na-Amulekhi, kanye naZeziromu; uma nitawukwenta loku, lelifu lebumnyama litawususwa ekunimbonyeni.",
                "42": "Futsi kwenteka kutsi bonkhe bacala kukhala evini lakhe loyo lobekatamatamise umhlaba; yebo, bakhala late lifu lebumnyama lesuswa.",
                "43": "Futsi kwenteka kutsi ngesikhatsi baphonsa emehlo abo ngala nangala, babona kutsi lifu lebumnyama laselisusiwe ekubambonyeni, bukani, babona kutsi bebatungeletiwe, yebo wonkhe muntfu, yinsika yemlilo.",
                "44": "Nefi kanye naLehi bebasekhatsi kuwo; yebo, bebatungeletiwe; yebo, bekungatsi basekhatsi nekhatsi elangabini lemlilo, kodvwa alitange libashise, noma lishise tindvonga telijele; futsi bagcwaliswa ngaleyo njabulo lengachazeki nalegcwele inkhatimulo.",
                "45": "Bukani, Moya loNgcwele waNkulunkulu wehlela phansi uvela ezulwini, wangena etinhlitiyweni tabo, futsi kwakungatsi bagcwaliswe ngemlilo, bakwati kukhuluma emavi lamangalisako.",
                "46": "Futsi kwenteka kutsi kweta livi kubo, yebo, livi lelitfokotisako, lokwakungatsi kuhleba, litsi:",
                "47": "Kuthula, kuthula akube kini, ngenca yelukholo lwenu kuloTsandziwe Kakhulu wami, lobekakhona kusukela ekusekelweni kwemhlaba.",
                "48": "Manje, ngesikhatsi bakuva loku baphonsa emehlo abo shengatsi bafuna kubona kutsi laliphuma kuphi lelivi; bukani, babona emazulu avuleka; netingilosi tehlela phansi tiphuma ezulwini tabasita.",
                "49": "Futsi bekubantfu cishe labangemakhulu lamatsatfu lababona baphindze beva letintfo; futsi batjelwa kutsi bahambe bangamangali, noma bangabate.",
                "50": "Futsi kwenteka kutsi bahamba, bafundzisa bantfu, bamemetela etifundzeni tonkhe letitungeletile tonkhe tintfo labebativile nalebebatibonile, kangangekutsi incenye leningi yemaLamani yakholiswa, ngenca yebukhulu bebufakazi labebabutfolile.",
                "51": "Futsi ngebuningi balabo labakholiswa batibeka phansi tikhali tabo temphi, kanjalo nenzondo yabo kanye nemasiko aboyise.",
                "52": "Futsi kwenteka kutsi babuyisela kumaNefi emave lokwakungewabo."
            },
            "6": {
                "1": "Futsi kwenteka kutsi ngesikhatsi umnyaka wemashumi lasitfupha nakubili wekubusa kwebehluleli sewuphelile, tonkhe letintfo bese tentekile futsi emaLamani, incenye lenkhulu yawo, babantfu labalungile, kangangekutsi kulunga kwawo bekwendlula loko kwemaNefi, ngenca yekucina kanye nekusima kwawo elukholweni.",
                "2": "Ngoba buka, bekukhona labaningi bemaNefi labesebalukhuni futsi bangenakuphendvuka baphindze bababi kakhulu, kangangekutsi balilahla livi laNkulunkulu kanye nato tonkhe tinshumayelo kanye netiphrofetho leteta emkhatsini wabo.",
                "3": "Noko, bantfu belibandla baba nenjabulo lenkhulu ngenca yekuphendvuka kwemaLamani, yebo, ngenca yelibandla laNkulunkulu, lebese lisunguliwe emkhatsini wawo. Futsi bahlanganyela lomunye nalomunye, baba nekutfokota lokukhulu lomunye nalomunye, baphindze baba nenjabulo lenkhulu.",
                "4": "Futsi kwenteka kutsi labaningi bemaLamani beta behlela eveni laseZarahemla, bamemetela kubantfu bemaNefi indlela labaphendvuka ngayo, futsi bawancusa kutsi akholwe aphindze aphendvuke.",
                "5": "Yebo, futsi lamaningi ashumayela ngemandla lamakhulu kakhulu kanye nangeligunya, kangangoba babehlisela ekujuleni kwekutitfoba, kutsi babe balandzeli labatfobekile baNkulunkulu kanye neMvana.",
                "6": "Futsi kwenteka kutsi labaningi bemaLamani bahamba baya eveni lelingasenyakatfo; kanjalo Nefi kanye naLehi bahamba baya eveni lelingasenyakatfo, kuyoshumayela kubantfu. Waphela kanjalo-ke umnyaka wemashumi lasitfupha nakutsatfu.",
                "7": "Bukani, kwabakhona kuthula kulo lonkhe live, kangangekutsi emaNefi ahamba kunoma nguyiphi incenye yelive labebafuna kuhamba kuyo, noma emkhatsini wemaNefi noma kumaLamani.",
                "8": "Futsi kwenteka kutsi emaLamani nawo ngalokunjalo ahamba noma ngukuphi lapho bekafuna kuhamba khona, noma bekusemkhatsini wemaLamani noma emkhatsini wemaNefi; futsi ngaleyondlela aba nekuhlangana lokukhululekile lomunye nalomunye, kutsenga kanye nekutsengisa, kanye nekutfola inzuzo, njengekufisa kwabo.",
                "9": "Futsi kwenteka kutsi baceba kakhulu, emaLamani kanye nemaNefi; futsi babaneligolide leliningi kakhulu, kanye nesiliva, kanye nayo yonkhe inhlobo yetinsimbi letiligugu, eveni leliseningizimu naseveni lelisenyakatfo.",
                "10": "Manje live leliseningizimu belibitwa ngaLehi, bese kutsi live lelisenyakatfo belibitwa ngaMulekhi, lebelicanjwe ngendvodzana yaSedekiya; ngoba iNkhosi Mulekhi yamletsa eveni lelisenyakatfo, Lehi eveni leliseningizimu.",
                "11": "Futsi buka, bekukhona yonkhe inhlobo yeligolide kuwo omabili lamave, kanye nesiliva, nayo yonkhe inhlobo yensimbi leligugu; ngetulu kwaloko bekukhona tingcweti tebabumbi, letatisebenta tonkhe tinhlobo tensimbi futsi tiyicwengisisa; ngaleyondlela taceba.",
                "12": "Bahlanyela lokuyinhlavu ngebuningi bato, enyakatfo kanye naseningizimu; baphumelela kakhulu, enyakatfo naseningizimu. Batalana bandza futsi bakhula bacina kakhulu eveni. Bakhulisa imihlambi yetimvu kanye nemihlambi yetinkhomo letiningi, yebo, letiningi letikhuluphalisiwe.",
                "13": "Bukani besifazane babo basebenta beluka, benta yonkhe inhlobo yendvwangu, yelineni lelukiwe lecolisakele kanye nendvwangu yalo lonkhe luhlobo, kwembatsisa bungcunu babo. Wendlula ngaleyondlela-ke umnyaka wemashumi lasitfupha nakune kunekuthula.",
                "14": "Futsi emnyakeni wemashumi lasitfupha nesihlanu baphindza baba nekutfokota lokukhulu kanye nekuthula, yebo, kushumayela lokukhulu kanye netiphrofetho letiningi mayelana naloko lobekutawukuta. Wendlula ngaleyondlela-ke umnyaka wemashumi lasitfupha nesihlanu.",
                "15": "Futsi kwenteka kutsi ngemnyaka wemashumi lasitfupha nesitfupha wekubusa kwebehluleli, bukani, Sezoramu wabulawa ngesandla lebesingatiwa ngesikhatsi ahleti esihlalweni sekwehlulela. Futsi kwenteka kutsi ngawo lowo mnyaka, indvodzana yakhe, lebeyibekwe bantfu esikhundleni sakhe, nayo ngalokunjalo yabulawa. Waphela ngaleyondlela-ke umnyaka wemashumi lasitfupha nesitfupha.",
                "16": "Ekucaleni kwemnyaka wemashumi lasitfupha nesikhombisa bantfu baphindze bacala kukhula kakhulu ebubini.",
                "17": "Ngoba bukani, iNkhosi beyibabusisile kuso sonkhe lesi sikhatsi ngemcebo welive kangangoba abatange baphehlelwe entfukutselweni, etimphini, noma ekucitseni ingati; ngako-ke bacala kubeka litsemba labo emcebeni wabo; yebo, bacala bafuna kutfola inzuzo kute batiphakamise lomunye etikwalomunye; ngako-ke bacala kubulala ngansense, nekweba kanye nekuphanga, kute batfole inzuzo.",
                "18": "Manje bukani, labo babulali kanye nebaphangi bebalicembu lebelicanjwe nguKhishkhumeni kanye naGadiyanthoni. Manje bese babaningi, nasemkhatsini wemaNefi, belicembu laGadiyanthoni. Kodvwa bukani, bebabaningi kakhulu emkhatsini waleyo ncenye yemaLamani lebeyinebubi kakhulu. Futsi bebabitwa ngekutsi tigebengu nebabulali baGadiyanthoni.",
                "19": "Futsi bekungibo lababulala umehluleli lomkhulu Sezoramu, kanye nendvodzana yakhe, ngesikhatsi basesihlalweni sekwehlulela; futsi bukani, abatange batfolwe.",
                "20": "Manje kwenteka kutsi ngesikhatsi emaLamani atfola kutsi bekukhona tigebengu emkhatsini wawo adzabuka kakhulu; enta konkhe lokusemandleni awo kutsi atibulale tiphele emhlabeni wonkhe.",
                "21": "Kodvwa bukani, Sathane watiphehla tinhlitiyo encenyeni lenkhulu yemaNefi, kangangekutsi ahlangana nalawo macembu latigebengu, angena esivumelwaneni nasetifungweni tabo, kutsi batawuvikelana futsi balondvolotane nguloyo naloyo kunoma ngutiphi timo letimatima labebayawuba kuto, kute bangeva buhlungu ngenca yekubulala kwabo, nekuphanga kanye nekweba kwabo.",
                "22": "Futsi kwenteka kutsi baba netimphawu tabo, yebo, timphawu tabo letiyimfihlo, kanye nemagama abo layimfihlo; kute ngaloku bakwati kwehlukanisa umnakabo longene esivumelwaneni, kute kutsi noma ngabe ngubuphi bubi umnakabo labentako angalinyatwa ngumnakabo, noma ngulabo labebabelicembu lakhe, labebangene kulesivumelwano.",
                "23": "Futsi ngaleyondlela bebangabulala, baphange, bebe, futsi bente bugwadla kanye nayo yonkhe inhlobo yebubi, ngalokuphambene nemtsetfo welive labo futsi kanjalo nemitsetfo yaNkulunkulu wabo.",
                "24": "Futsi loyo lobekawelicembu labo lobekangavetela umhlaba ngebubi babo kanye nangetinengiso tabo, bekabekwa licala, hhayi ngekwemitsetfo yelive labo, kodvwa ngekwemitsetfo yebubi babo, lebeyiniketwe nguGadiyanthoni kanye naKhishkhumeni.",
                "25": "Manje buka, nguleti tifungo letiyimfihlo kanye netivumelwano Alima layala ngato indvodzana yakhe kutsi tingaphumeli eveni, hleze tibe yindlela yekwehlisela bantfu phansi ekubhujisweni.",
                "26": "Manje bukani, leto tifungo letiyimfihlo kanye netivumelwano atiletfwanga kuGadiyanthoni tiphuma emibhalweni lebeyiniketwe Hilamani; kodvwa bukani, betifakwe enhlityweni yaGadiyanthoni nguye kanye loyo muntfu lowaheha batali betfu bekucala kutsi badle sitselo lesingakavunyelwa.",
                "27": "Yebo, yena kanye loyo muntfu lowenta lisu naKhayini kutsi uma angabulala umnakabo Abela angeke atiwe emhlabeni. Futsi wenta lisu naKhayini kanye nebalandzeli bakhe kusukela ngaleso sikhatsi kuya phambili.",
                "28": "Futsi ngetulu kwaloko nguye kanye loyo muntfu lowakufaka etinhlitiyweni tebantfu kutsi bakhe umbhoshongo lophakeme ngalokwenele kute bafinyelele ezulwini. Futsi bekunguye kanye loyo muntfu lowahola bantfu labebavela kulombhoshongo beta kulelive; lowandzisa imisebenti yebumnyama kanye netinengiso kulo lonkhe live, wate wabahudvulela phansi bantfu ekubhujisweni nya, kanye nasesihogweni lesingapheli.",
                "29": "Yebo, nguye kanye loyo muntfu lowakufaka enhlitiyweni yaGadiyanthoni kutsi achubeke njalo ngemsebenti webumnyama, kanye newekubulala ngansense; futsi ukusekelile loko kusukela ekucaleni kwemuntfu kwehle kute kube ngulesi sikhatsi samanje.",
                "30": "Futsi bukani, nguye loyo longumcambi waso sonkhe sono. Bukani, usachubeka nemsebenti wakhe webumnyama kanye newekubulala ngansense, futsi undlulisa emachinga abo, tifungo, tivumelwano, kanye nemasu abo ebubi lobukhulu, titukulwane ngetitukulwane kangangoba angatfola kubambelela etinhlitiyweni tebantfwana bebantfu.",
                "31": "Manje bukani, besekatfole kubambelela lokukhulu etinhlitiyweni temaNefi; yebo, kangangekutsi besekamabi kakhulu; yebo, incenye lenkhulu yawo beseyisukile endleleni yekulunga, futsi yanyatsela imiyaleto yaNkulunkulu phansi kwetinyawo tawo, aphendvukela etindleleni tawo, atakhela tithico teligolide kanye nesiliva lawo.",
                "32": "Futsi kwenteka kutsi bonkhe lobubi beta kubo ngesikhashana lesingasiminyaka mingaki, kangangekutsi incenye lenkhulu yabo yeta kubo ngemnyaka wemashumi lasitfupha nesikhombisa wekubusa kwebehluleli kubantfu baNefi.",
                "33": "Futsi akhula ebubini bawo ngemnyaka wemashumi lasitfupha nesiphohlongo, lokwabangela lusizi nesililo lesikhulu kulabalungile.",
                "34": "Futsi ngaleyondlela siyabona kutsi emaNefi acala alahlekelwa lukholo, akhula ebubini nasetinengisweni, kwatsi emaLamani wona acala kukhula kakhulu ekumatini Nkulunkulu wawo; yebo, acala kuyigcina imitsetfo nemiyaleto yakhe, kanye nekuhamba ecinisweni nangebucotfo ngaphambi kwakhe.",
                "35": "Futsi ngaleyondlela siyabona kutsi Moya weNkhosi wacala kutsi ukhweshe kumaNefi, ngenca yebubi kanye nebulukhuni betinhlitiyo tawo.",
                "36": "Futsi ngaleyondlela siyabona kutsi iNkhosi yacala kutfulula Moya wayo kumaLamani, ngenca yekutsandza kwawo kanye nekufuna kutsi akholwe emavini ayo.",
                "37": "Futsi kwenteka kutsi emaLamani alitingela licembu letigebengu taGadiyanthoni; futsi alishumayela livi laNkulunkulu emkhatsini wencenye yato lebeyinebubi kakhulu, kangangekutsi lelicembu letigebengu lesuswa laphela nya emkhatsini wemaLamani.",
                "38": "Futsi kwenteka kutsi ngakulolunye luhlangotsi, emaNefi abakhulisa aphindze abasekela, acala kuleyo ncenye lebeyinebubi kakhulu, late lasabalala lonkhe live lemaNefi, futsi layenga incenye lekhulu yalabalungile bate babuyela phansi ekukholweni imisebenti yabo futsi bahlanganyela nabo emiphangweni yabo, bahlanganyela nabo ekubulaleni kwabo ngansense kanye nasemacenjini abo angansense.",
                "39": "Futsi ngaleyondlela batfola kuwuphatsa ngalokuphelele umbuso, kangangekutsi banyatsela ngaphansi kwetinyawo tabo bashaya baphindze bahlupha futsi bafulatsela labamphofu nalabamnene, kanye nebalandzeli labatfobekile baNkulunkulu.",
                "40": "Futsi ngaleyondlela siyabona kutsi bese basesimeni lesibi kakhulu, futsi sebakulungele kubhujiswa kwaphakadze.",
                "41": "Futsi kwenteka kutsi umnyaka wemashumi lasitfupha nesiphohlongo waphela ngaleyondlela wekubusa kwebehluleli kubantfu baNefi."
            },
            "7": {
                "intro": "Siphrofetho saNefi, iNdvodzana yaHilamani—Nkulunkulu wesabisa bantfu baNefi ngekutsi utawubavakashela ngentfukutselo yakhe, lokutobangela kutsi babhujiswe ngaphanndle kwekutsi baphendvuke ebubini babo. Nkulunkulu ushaya bantfu baNefi ngamashayabhuce wesifo; bayaphendvuka baphindze babuyela kuye, Samuweli, umLamani, uphrofetha kumaNefi.",
                "1": "Buka, manje kwenteka kutsi ngemnyaka wemashumi lasitfupha nemfica wekubusa kwebehluleli kubantfu baNefi, Nefi, indvodzana yaHilamani, wabuyela edolobheni laseZarahemla asuka eveni lelingasenyakatfo.",
                "2": "Ngoba bekaphumile emkhatsini webantfu labebaseveni lelingasenyakatfo, walishumayela livi laNkulunkulu kubo, waphindze waphrofetha tintfo letiningi kubo",
                "3": "Futsi bawalahla onkhe emavi akhe, kangangekutsi akatange avunyelwe kuhlala emkhatsini wabo, kodvwa waphindze wabuyela eveni latalelwa kulo.",
                "4": "Futsi abona bantfu basesimeni sebubi lobesabeka kanje, kanye naleto tigebengu taGadiyanthoni titsatsa tihlalo tekwehlulela—setitsetse ngebucili emandla kanye neligunya lalelive; tabeka eceleni imiyaleto yaNkulunkulu, futsi tangenti nalokuncane lokulungile phambi kwakhe; tangehluleli ngekulunga kubantfwana bebantfu;",
                "5": "Tijezisa labalungile ngenca yekulunga kwabo; tiyekela labanelicala nalababi kutsi bangajeziswa ngenca yemali yabo; ngetulu kwaloko tibekwa etihlalweni letisetulu tembuso, kutsi tibuse tiphindze tente ngekwentsandvo yato, kute titfole inzuzo kanye neludvumo lwemhlaba, futsi, ngetulu kwaloko, kute tiphinge kalula, tebe, tibulale, tiphindze tente ngekwentsadvo yato—",
                "6": "Manje lobu bubi lobukhulu befika kumaNefi, esikhatsini lesiyiminyaka lemincane; futsi ngesikhatsi Nefi akubona loku, inhlitiyo yakhe yagcwala lusizi ngekhatsi esifubeni sakhe; wamemeta ngebuhlungu bemphefumulo wakhe.",
                "7": "Awu, kube tinsuku tami taba nguletinsuku ngesikhatsi babe Nefi aphuma kwekucala eveni laseJerusalema, ngabe ngangiyojabula naye eveni lesetsembiso; ngaleso sikhatsi bantfu bakhe bekulula kubancenga, bacinile ekugcineni imiyaleto yaNkulunkulu, kungasilula kutsi baholelwe ekwenteni lokubi; futsi bebashesha kuwalalela emavi eNkhosi—",
                "8": "Yebo, kube tinsuku tami tatingaleto tinsuku, ngabe umphefumulo wami wawutfokota kuko kulunga kwabomnaketfu.",
                "9": "Kodvwa buka, nginikwe kutsi leti kube tinsuku tami, nekutsi umphefumulo wami uyawugcwaliswa ngelusizi ngenca yebubi babomnaketfu.",
                "10": "Buka, manje kwenteka kutsi bekungusetikwembhoshongo, lobewusensimini yaNefi, lebeyingasemgwacweni lomkhulu lobewuya emakethe lenkhulu, lebeyisedolobheni laseZarahemla; ngako-ke, Nefi bekaguce embhoshongweni lobewusensimini yakhe, umbhoshongo lobewusedvute nelisango lensimu lapho umgwaco lomkhulu bewendlula khona.",
                "11": "Futsi kwenteka kutsi bekukhona emadvodza latsite labekendlula lapho ambona Nefi ngesikhatsi athandaza ngenshisekelo kuNkulunkulu embhoshongweni; agijima ayotjela bantfu ngalabekakubonile, futsi nebantfu babutsana ndzawonye ngeticuku kute bati sizatfu sekulila lokukhulu kangaka ngenca yebubi bebantfu.",
                "12": "Manje, ngesikhatsi Nefi asukuma watibona ticuku tebantfu labesebabutsene ndzawonye.",
                "13": "Futsi kwenteka kutsi wakhuluma nabo watsi: Bukani, kungani nibutsene ndzawonye na? Kungoba nifuna nginitjele ngebubi benu na?",
                "14": "Yebo, ngenca yekutsi ngigibele embhoshongweni wami kute ngithandaze ngenshisekelo kuNkulunkulu wami, ngenca yelusizi lolukhulu lwenhlitiyo yami, ngenca yebubi benu!",
                "15": "Futsi ngenca yekulila kanye nekukhala kwami senibutsene ndzawonye, niyamangala; yebo, futsi kufanele kutsi nimangale; yebo, nimele kumangala ngoba senitinikele kangangekutsi develi sewunemandla lamakhulu etinhlitiyweni tenu.",
                "16": "Yebo, nivumelani kutinikela ekuyengweni nguloyo lofuna kuphonsa imiphefumulo yenu phansi ekuhluphekeni kwaphakadze kanye naselusizini lolungapheli na?",
                "17": "Awu phendvukani, phendvukani! Kungani nitawukufa na? Buyani, buyani eNkhosini Nkulunkulu wenu. Kungani inilahlile na?",
                "18": "Kungoba nitente lukhuni tinhlitiyo tenu; yebo, anifuni kulalela livi lemelusi lolungile; yebo, nimente wanitfukutselela.",
                "19": "Bukani, esikhundleni sekutsi anigcogce, ngaphandle kwekutsi niphendvuke, bukani, utawunihlakata kute nibe yinyama yetinja kanye netilwane tasendle.",
                "20": "Awu, ngabe nimkhohlwe kanjani Nkulunkulu wenu ngalo kanye lolusuku lanikhulula ngalo na?",
                "21": "Kodvwa bukani, kungoba nifuna kutfola inzuzo, kute nidvunyiswe bantfu, yebo, kute nitfole ligolide nesiliva. Futsi senibeke tinhlitiyo tenu emcebeni kanye nasetintfweni letilite talomhlaba, ngenca yato niyabulala, niyaphanga, niyeba, nifakaze emanga ngamakhelwane wenu, niphindze nente tonkhe tinhlobo tebubi.",
                "22": "Futsi ngalesizatfu lusizi luyeta kini ngaphandle kwekutsi niphendvuke. Ngoba uma ningeke niphendvuke, bukani, lelidolobha lelikhulu, kanye nawo onkhe lawo madolobha lamakhulu lalitungeletile, laseveni lekungeletfu, atawutsatfwa kute ningasabi nendzawo kuwo; ngoba bukani, iNkhosi angeke ininike emandla, njengoba yentile kute kube ngumanje, kutsi nimelane netitsa tenu.",
                "23": "Ngoba bukani, naku lokushiwo yiNkhosi: Angeke ngikhombise kulabo lababi emandla ami, kulomunye ngetulu kwalomunye, ngaphandle kwalabo labaphendvukako etonweni tabo, futsi balalele emavi ami. Manje ngako-ke, ngifuna kutsi nibuke, bomnaketfu, kutsi kuyawubancono kumaLamani kunani ngaphandle kwekutsi niphendvuke.",
                "24": "Ngoba bukani, wona alunge kakhulu kunani, ngoba akate one ngalokumelene nalolo lwati lolukhulu lenilutfolile; ngako-ke iNkhosi itawuba nemusa kuwo; yebo, itawandzisa tinsuku tawo iphindze yandzise intalelwane yawo, kantsi nine nitawubhujiswa ngaphandle kwekutsi niphendvuke.",
                "25": "Yebo, maye kini ngenca yaleso sinengiso lesikhulu lesite kini, futsi nitihlanganise naso, yebo, lelo cembu leliyimfihlo lelasungulwa nguGadiyanthoni!",
                "26": "Yebo, lusizi luyawuta kini ngenca yaloko kutichenya lenikuvumele kutsi kungene etinhlitiyweni tenu, lokuniphakamise ngetulu kwaloko lokulungile ngenca yemcebo wenu lomkhulu kakhulu!",
                "27": "Yebo, maye kini ngenca yebubi kanye netinengiso tenu!",
                "28": "Futsi ngaphandle kwekutsi niphendvuke nitawukufa; yebo, nemave enu atawutsatfwa kini, niphindze nibhujiswe niphele emhlabeni wonkhe.",
                "29": "Bukani manje, angisho kutsi letintfo tiyawuba njalo, ngekwami, ngoba akusiko kuhlakanipha kwami kutsi ngitati letintfo; kodvwa bukani, ngiyati kutsi letintfo tiliciniso ngoba iNkhosi Nkulunkulu itembulile kimi, ngako-ke ngiyafakaza kutsi titawukwenteka."
            },
            "8": {
                "1": "Manje kwenteka kutsi ngesikhatsi Nefi asawakhulumile lamavi, buka, bekukhona emadvodza labekabehluleli, labephindze abe elicembu leliyimfihlo laGadiyanthoni, bekatfukutsele, futsi amemeta aphikisana naye, atsi kubantfu: Kungani ningayibambi lendvodza niyiletse lapha, kute ijeziswe ngelicala leyilentile.",
                "2": "Kungani niyibuka lendvodza, futsi niyilalela itfuka labantfu kanye nemtsetfo wetfu na?",
                "3": "Ngoba buka, Nefi bekakhulume kubo mayelana nenkhohlakalo yemtsetfo wabo; yebo, tiningi tintfo Nefi latisho letingeke tibhalwe; futsi kute lakukhuluma lokuphikisana nemiyaleto yaNkulunkulu.",
                "4": "Futsi labo behluleli bebatfukutsele ngenca yekutsi wakhuluma ngalokusobala kubo mayelana nemisebenti yabo yebumnyama leyimfihlo; noko, abatange balinge bambambe, ngoba bebesaba bantfu hleze bamemete ngalokumelene nabo.",
                "5": "Ngako-ke bamemeta ebantfwini, batsi: Kungani nivumele lendvodza kutsi isitfuke na? Ngoba bukani ibagweba bonkhe labantfu, ngisho nasekubhujisweni; yebo, ngetulu kwaloko nekutsi lamadolobha etfu lamakhulu ayawutsatfwa kitsi, singabe sisaba nendzawo kuwo.",
                "6": "Manje siyati kutsi loku akunawenteka, ngoba bukani, sinemandla, futsi emadolobha etfu makhulu, ngako-ke titsa tetfu angeke tibe nemandla etikwetfu.",
                "7": "Futsi kwenteka kutsi babaphehla ngaleyondlela bantfu kutsi bamtfukutselele Nefi, bacala imibango emkhatsini wabo; ngoba kukhona labatsite labamemeta batsi: Yiyekeleni lendvodza, ngoba iyindvodza lelungile, futsi leto tintfo leyitikhulumile titawukwenteka ngempela ngaphandle kwekutsi siphendvuke;",
                "8": "Yebo, bukani, tonkhe tehlulelo lafakaze ngato titawuta etikwetfu; ngoba siyati kutsi ufakaze lokungiko kitsi mayelana nebubi betfu. Bukani buningi, futsi uyatati tonkhe tintfo letitawusehlela njengoba ati ngebubi betfu.",
                "9": "Yebo, futsi bukani, kube bekangasiye umphrofethi abengeke afakaze mayelana naleto tintfo.",
                "10": "Futsi kwenteka kutsi labo labebafuna kumbulala Nefi baphoceleleka ngenca yekwesaba, kutsi bangambambi; ngako-ke waphindze wacala kukhuluma nabo, abona kutsi besekatfole umusa emehlweni alabanye, kangangekutsi labebasele babo baba nekwesaba.",
                "11": "Ngako-ke waphoceleleka kutsi akhulume lokunye kubo watsi: Bukani, bomnaketfu, anifundzanga yini kutsi Nkulunkulu waniketa emandla kumuntfu munye, ngisho nakuMosi, kutsi ashaye emanti eLwandle loluBovu, futsi ahlukana ekhatsi, kangangekutsi ema-Israyeli labebobabe betfu, ewela emhlabatsini lowomile, futsi emanti ambonya libutfo lemaGibhithe awangwinya onkhe na?",
                "12": "Manje bukani, uma Nkulunkulu anika lendvodza emandla langaka, pho kungani niphikisana emkhatsini wenu, nitsi akate anginike emandla kutsi ngati mayelana netehlulelo letitawukuta kini ngaphandle kwekutsi niphendvuke na?",
                "13": "Kodvwa, bukani, aniphiki emavi ami kuphela, kodvwa niphika onkhe emavi lakhulunywe bobabe betfu, nemavi lakhulunywa ngulendvodza, Mosi, lobekanemandla lamakhulu kangaka labekaniketwe wona, yebo, emavi lawakhuluma mayelana nekuta kwaMesiya.",
                "14": "Yebo, akatange yini afakaze kutsi iNdvodzana yaNkulunkulu kufanele ite na? Futsi njengoba aphakamisa inyoka yelitfusi ehlane, kanjalo uyawuphakanyiswa loyo lokufanele ete.",
                "15": "Futsi ngebuningi babo labo labebayoyibuka leyo nyoka bebayophila, kanjalo ngebuningi balabo labayobuka iNdvodzana yaNkulunkulu ngelukholo, babe nemoya lotfobekile, bayawuphila, ngisho leyo mphilo lengunaphakadze.",
                "16": "Manje bukani, Mosi akusuye yena yedvwa lowafakaza ngaletintfo, kodvwa nabo bonkhe baphrofethi labangcwele, kusukela etinsukwini takhe kuya etinsukwini ta-Abrahama.",
                "17": "Yebo, bukani, Abrahama wakubona kuta kwayo, wagcwala injabulo futsi watfokota.",
                "18": "Yebo, futsi bukani ngitsi kini, Abrahama akusuye yena yedvwa lowati ngaletintfo, kodvwa bekukhona labaningi ngaphambi kwetinsuku ta-Abrahama labebabitwe ngekweluhlelo lwaNkulunkulu; yebo, nangekweluhlelo lweNdvodzana yakhe; futsi kute loku kukhonjiswe kubantfu, iminyaka leminingi letinkhulungwane ngaphambi kwekuta kwayo, kutsi kuhlengwa kuyawukuta kubo.",
                "19": "Manje ngifuna kutsi nati, kutsi kusukela etinsukwini ta-Abrahama bekukhona labaningi baphrofethi labafakazile ngaletintfo; yebo, bukani, umphrofethi Zenoshe wafakaza ngesibindzi; ngaloko wabulawa.",
                "20": "Futsi bukani, Zenokhi ngalokunjalo, na-Eziyasi, na-Isaya, naJeremiya, (Jeremiya yena kanye loyo mphrofethi lowafakaza ngekubhujiswa kweJerusalema) manje siyati kutsi iJerusalema yabhujiswa ngekwemavi aJeremiya. Pho, kungani iNdvodzana yaNkulunkulu ingeti, ngekwesiphrofetho sakhe na?",
                "21": "Manje nitawuphika yini kutsi iJerusalema yabhujiswa na? Ningasho yini kutsi emadvodzana aSedekiya awatange abulawe, onkhe ngaphandle kwaMulekhi na? Yebo, aniboni yini kutsi intalelwane yaSedekiya inatsi na, futsi bakhishwa eveni laseJerusalema na? Kodvwa bukani, akusiko loku kuphela—",
                "22": "Babe Lehi wakhishwa eJerusalema ngenca yekutsi wafakaza ngaletintfo. Nefi naye wafakaza ngaletintfo, cishe nabo bonkhe bobabe betfu, kwehla kute kube ngulesi sikhatsi; yebo, bafakazile ngekuta kwaKhristu, balangatelele, futsi balutfokotele lusuku lwakhe lolutawufika.",
                "23": "Futsi bukani, unguNkulunkulu, futsi unabo, waphindze watibonakalisa kubo, kutsi bebahlengwe nguye, futsi bamnika ludvumo, ngenca yaloko lokutawufika.",
                "24": "Manje, ngekubona kutsi niyatati letintfo futsi angeke nitiphike ngaphandle kwekutsi nicambe emanga, ngako-ke nonile, ngoba nitilahlile tonkhe letintfo, nanoma kunebufakazi lobuningi kangaka lenibutfolile; yebo, nititfolile tonkhe tintfo, tintfo letisezulwini, kanye nato tonkhe tintfo letisemhlabeni, njengebufakazi bekutsi tiliciniso.",
                "25": "Kodvwa bukani, nililahlile liciniso, nahlamuka Nkulunkulu wenu longcwele, nangalesi sikhatsi, esikhundleni sekutsi nitibekele umcebo ezulwini, lapho kute lutfo lokubolako, nalapho kute lutfo lokungcolile lokungangena khona, nitibekela intfukutselo ngelusuku lwekwehlulelwa",
                "26": "Yebo, nangalesi sikhatsi senilungele, ngenca yekubulala nekuphinga nenkhohlakalo yenu, kutsi nibhujiswe ingunaphakadze; yebo, futsi ngaphandle kwekutsi niphendvuke kutawufika kini masinyane.",
                "27": "Yebo, bukani manje sekuseminyango yenu; yebo, hambani niye esihlalweni sekwehlulela, nifune; futsi bukani, umehluleli wenu ubulewe, futsi ulele engatini yakhe; ubulewe ngumnakabo, lofuna kuhlala esihlalweni sekwehlulela.",
                "28": "Bukani, bobabili belicembu lenu leliyimfihlo, umcambi walo lokunguGadiyanthoni kanye nalomubi lofuna kubulala bantfu."
            },
            "9": {
                "1": "Bukani, manje kwenteka kutsi ngesikhatsi Nefi sekawakhulumile lamavi, lamanye emadvodza labekasemkhatsini wabo agijima aya esihlalweni sekwehlulela; yebo, bekasihlanu lahamba, futsi atsi kulomunye nalomunye, ngesikhatsi asahamba;",
                "2": "Bukani, manje sitawukwati ngekweliciniso kutsi ngabe lendvodza inguye yini umphrofethi futsi nekutsi Nkulunkulu uyiyaletile yini kutsi iphrofethe tintfo letimangalisa kangaka kitsi. Bukani, asikholwa kutsi uyiyaletile; yebo, asikholwa kutsi ingumphrofethi; noko, uma lentfo layishito mayelana nemehluleli lomkhulu iliciniso, kutsi ufile, uma kunjalo sitawukholwa kutsi lamanye emavi lawakhulumile aliciniso.",
                "3": "Futsi kwenteka kutsi agijima ngemandla, ate afika esihlalweni sekwehlulela; futsi buka, umehluleli lomkhulu besekawele phansi, alele engatini yakhe.",
                "4": "Manje bukani, ngesikhatsi sekakubona loku atfuka kakhulu, kangangekutsi awela phansi; ngoba bekangatange sekawakholwe emavi Nefi labekawakhulumile mayelana nemehluleli lomkhulu.",
                "5": "Kodvwa manje, ngesikhatsi sekabona akholwa, futsi afikelwa kwesaba hleze tonkhe tehlulelo Nefi labekatikhulumile tenteke kubantfu; ngako-ke atfutfumela, awela phansi.",
                "6": "Manje, masinyane emvakwekutsi umehluleli sekabulewe—agwazwe ngumnakabo lobekagcoke tingubo tekutifihla, wabaleka, tinceku tagijima tayotjela bantfu, tikhala sikhalo sekubulala emkhatsini wabo;",
                "7": "Futsi buka bantfu babutsana ndzawonye endzaweni yesihlalo sekwehlulela—buka, ngekumangala bawabona lawo madvodza lasihlanu labesawele phansi.",
                "8": "Manje buka, labantfu bebangati lutfo mayelana nesicuku lebesibutsene ensimini yaNefi; ngako-ke batsi kulomunye nalomunye: Lamadvodza ngiwo labulele umehluleli, futsi Nkulunkulu sewuwashayile kute angabe asakhona kusibalekela.",
                "9": "Futsi kwenteka kutsi bawabamba, bawabopha bawaphonsa etilongweni. Kwase kuba khona simemetelo lesatfunyelwa kuto tonkhe tindzawo kutsi umehluleli besekabulewe, nekutsi babulali bese batsetfwe baphonswa ejele.",
                "10": "Futsi kwenteka kutsi ngakusasa bantfu babutsana ndzawonye kutsi batokhala baphindze bazile, emngcwabeni wemehluleli lomkhulu kakhulu lobekabulewe.",
                "11": "Futsi ngalesi sizatfu nalabo behluleli labebasensimini yaNefi, sebawevile lamavi akhe, nabo ngalokunjalo babutsana ndzawonye emngcwabeni.",
                "12": "Futsi kwenteka kutsi babuta kubantfu batsi: Baphi labo labasihlanu labebatfunywe kuyova mayelana nemehluleli lomkhulu kutsi ngabe ufile na? Baphendvula batsi: Mayelana nalabo labasihlanu lenitsi nibatfumile, tsine asati; kodvwa kukhona labasihlanu labababulali, lesibaphonse ejele.",
                "13": "Futsi kwenteka kutsi behluleli bafuna kutsi labo baletfwe; baletfwa; buka kwakungulabo labasihlanu labebatfunyiwe; futsi buka behluleli bababuta kute bati mayelana nalendzaba, baphindze babatjela konkhe loko labebakwentile, batsi:",
                "14": "Sigijime seta endzaweni yesihlalo sekwehlulela, futsi ngesikhatsi sesibona tonkhe tintfo tinjengoba Nefi abekadze afakazile, setfuka kangangekutsi sawela phansi; ngesikhatsi siphaphama ekwetfukeni kwetfu, bukani basiphonsa ejele.",
                "15": "Manje, ngekubulawa kwalendvodza, asati kutsi ngubani lokwentile loku; futsi nguloku kuphela lesikwatiko, sigijime seta lapha njengekufisa kwenu, futsi bukani besekafile, njengekwemavi aNefi.",
                "16": "Manje kwenteka kutsi behluleli bayichaza indzaba kubantfu, futsi bakhala kakhulu ngalokumelene naNefi, batsi: Bukani, siyati kutsi Nefi kufanele kutsi uvumelane nemuntfu kutsi abulale umehluleli, futsi emvakwaloko kute akumemetele kitsi, kute asente siphendvukele elukholweni lwakhe, kute atiphakamise kutsi abe ngumuntfu lomkhulu, lokhetfwe nguNkulunkulu, kanye nemphrofethi.",
                "17": "Manje bukani, sitawuyitfola lendvodza, futsi itolivuma licala layo isitjele ngembulali wangempela wemehluleli.",
                "18": "Futsi kwenteka kutsi labo labasihlanu bakhululwa ngelusuku lwemngcwabo. Noko, babekhuta behluleli ngemavi labebawakhulumile ngalokumelene naNefi, baphikisana nabo ngamunye nangamunye, kangangekutsi babehlula.",
                "19": "Nanoma kunjalo, benta kutsi Nefi atsatfwe aboshwe aletfwe phambi kwesicuku, bacala kumbuta ngetindlela letehlukene kute bamdide, kute bambeke licala khona atawubulawa—",
                "20": "Batsi kuye: Wente luzungu nemuntfu; ngubani lendvodza lebulele na? Manje sitjele, ulivume licala lakho; batsi, Buka nayi imali; ngetulu kwaloko sitawukuvumela uphile uma ungasitjela, futsi usivume leso sivumelwano losente naloyo.",
                "21": "Kodvwa Nefi watsi kubo: Awu tiwula, nine leningakasoki ngekwenhlitiyo, nine timphumphutse, futsi nine bantfu lababonhlokolukhuni, ngabe niyati yini kutsi kuyote kube kunini iNkhosi Nkulunkulu wenu inivumela kutsi nichubeke nalendlela yenu yekona na?",
                "22": "Awu kumele nicale nihhewule futsi nikhale, ngenca yekubhujiswa lokukhulu lokunihlalele kulesi sikhatsi, ngaphandle kwekutsi niphendvuke.",
                "23": "Bukani nitsi ngivumelene nemuntfu kutsi abulale Sezoramu, umehluleli wetfu lomkhulu. Kodvwa bukani, ngitsi kini, loku kungenca yekutsi ngifakaze kini kute nati mayelana nalentfo; yebo, kutsi kube njengebufakazi kini, kutsi ngiyati ngenkhohlakalo kanye nangetinengiso letisemkhatsini wenu.",
                "24": "Futsi ngenca yekutsi ngente loku, senitsi ngivumelene nemuntfu kutsi ente lentfo; yebo, ngenca yekutsi nginikhombise lesibonakaliso seningitfukutselele, futsi senifuna kungibulala.",
                "25": "Manje bukani, ngitawunikhombisa lesinye sibonakaliso, bese niyabona kutsi nitawufuna kungibulala yini.",
                "26": "Bukani ngitsi kini: Hambani niye endlini yaSiyantham, longumnakaboSezoram, nifike nitsi kuye—",
                "27": "Ngabe Nefi, lotenta umphrofethi, lona lophrofetha ngebubi lobungaka mayelana nalabantfu, uvumelene yini nawe, kutsi umbulale Sezoramu, longumnakenu na?",
                "28": "Bukani, uyawutsi kini, Cha.",
                "29": "Futsi niyawutsi kuye: Umbulele yini umnakenu na?",
                "30": "Futsi uyawukuma anekwesaba, angati kutsi atsini. Bukani, uyawuphika kini; futsi uyawukwenta shengatsi wetfukile; noko, uyawutsi kini akanacala.",
                "31": "Kodvwa bukani, niyawumhlola, futsi niyawutfola ingati etimbatfweni takhe.",
                "32": "Senikubonile loku, niyawutsi: Iphumaphi lengati na? Ucabanga kutsi asati kutsi yingati yemnakenu lena na?",
                "33": "Emvakwaloko uyawutfutfumela, abukeke aphaphatsekile, shengatsi kufa sekufike kuye.",
                "34": "Emvakwaloko niyawutsi: Ngenca yaloku kwesaba kanye nalokuphaphatseka lokusebusweni bakho, buka, siyati kutsi unelicala.",
                "35": "Emvakwaloko kwesaba lokukhulu kuyawumfikela; emvakwaloko uyawuvuma kini, futsi angabe asaphika kutsi nguye lobulele.",
                "36": "Emvakwaloko uyawusho kini, kutsi mine, Nefi, angati lutfo mayelana naloludzaba ngaphandle kwekutsi luniketwe kimi ngemandla aNkulunkulu. Futsi emvakwaloko niyawukwati kutsi ngingumuntfu lotsembekile, nekutsi ngitfunyelwe kini nguNkulunkulu.",
                "37": "Futsi kwenteka kutsi bahamba bayawukwenta, njengoba Nefi abatjelile. Futsi bukani, emavi labekawakhulumile bekaliciniso; ngoba njengekwalawo mavi waphika; ngetulu kwaloko njengekwalawo mavi wavuma.",
                "38": "Waletfwa kutsi atawutivumela kutsi nguye lucobo lwakhe lobekangumbulali, kangangekutsi labo labasihlanu bakhululwa, kanjalo naNefi.",
                "39": "Kwaba khona labatsite labangemaNefi labakholelwa emavini aNefi; futsi bekukhona labanye, labakholwa ngenca yebufakazi balabo labasihlanu, ngoba baphendvuka ngesikhatsi basejele.",
                "40": "Manje kwaba khona labanye emkhatsini webantfu, labatsi Nefi bekangumphrofethi.",
                "41": "Futsi kwaba khona labanye labatsi: Bukani, ungunkulunkulu, ngoba ngaphandle kwekutsi angunkulunkulu bekangeke atati tonkhe letintfo. Ngoba bukani, usitjele imicabango yetinhlitiyo tetfu, ngetulu kwaloko wasitjela tintfo; futsi sewusatise umbulali wangempela wemehluleli wetfu lomkhulu."
            },
            "10": {
                "1": "Futsi kwenteka kutsi kwaba khona kuchekeka emkhatsini webantfu, kangangekutsi behlukana ekhatsi baya ngala nangale bahamba tindlela tabo, bashiya Nefi yedvwa, ngesikhatsi emile emkhatsini wabo.",
                "2": "Futsi kwenteka kutsi Nefi naye wahamba ngeyakhe indlela wacondza ngasendlini yakhe, azindla ngaletintfo iNkhosi lebeyimkhombise tona.",
                "3": "Futsi kwenteka ngesikhatsi asazindla—akhatsatekile kakhulu ngenca yenkhohlakalo yebantfu bemaNefi, imisebenti yabo lefihlakele yebumnyama, nekubulala kwabo, nekuphanga kwabo, kanye nangato tonkhe tinhlobo tebubi—kwenteka ngesikhatsi asazindla enhlitiyweni yakhe, buka, kweta livi kuye litsi:",
                "4": "Ubusisiwe, Nefi, ngaletintfo lotentile; ngoba ngibonile kutsi ulimemetele kanjani livi lengikunike lona, ngekungakhatsali, kulabantfu. Futsi awubesabanga, awufunanga nekulondvolota imphilo yakho, kodvwa ufune kwenta intsandvo yami, kanye nekugcina imiyaleto yami.",
                "5": "Manje, ngoba wente loku ngekungakhatsali lokungaka, buka, ngitawukubusisa ingunaphakadze; futsi ngitawukwenta ube nemandla ngemavi kanye nangekwenta, ngelukholo kanye nangekwemisebenti; yebo, nekutsi tonkhe tintfo uyawukwentelwa tona ngekwelivi lakho, ngoba angeke ucele loko lokuphambene nentsandvo yami.",
                "6": "Buka, wena unguNefi, mine nginguNkulunkulu. Buka, ngikumemetela loku kuwe phambi kwetingilosi tami, kutsi uyawuba nemandla etikwalabantfu, futsi uyawushaya umhlaba ngendlala, nangamashayabhuce wesifo kanye nangekuwubhubhisa, nekuhambisana nenkhohlakalo yalabantfu.",
                "7": "Buka, ngikunika emandla, kutsi noma ngabe yini loyawuyibopha emhlabeni iyawuboshwa nasezulwini; futsi noma ngabe yini loyawuyikhulula emhlabeni iyawukhululwa nasezulwini; ngenca yaloku uyawuba nemandla emkhatsini walabantfu.",
                "8": "Futsi ngenca yaloku, uma uyawutsi kulelithempeli alichekeke ekhatsi, kuyawukwenteka.",
                "9": "Futsi uma uyawutsi kulentsaba, Dzilikela phansi ulingane, kuyawukwenteka.",
                "10": "Futsi bukani, uma uyawutsi Nkulunkulu akabashaye labantfu, kuyawukwenteka.",
                "11": "Manje buka, ngiyakuyaleta, kutsi uyawuhamba umemetele kulabantfu, kutsi naku lokushiwo yiNkhosi Nkulunkulu, longuSomandla: Ngaphandle kwekutsi niphendvuke niyawushaywa, ngisho nangembubhiso.",
                "12": "Futsi bukani, manje kwenteka kutsi ngesikhatsi iNkhosi seyiwakhulumile lamavi kuNefi, wema futsi akatange asaya endlini yakhe, kodvwa wabuyela kuto leto ticuku lebetisakateke yonkhe indzawo ebusweni belive, futsi wacala kumemetela kuto livi leNkhosi lebelikhulunywe kuye, mayelana nekubhujiswa kwabo uma bebangeke baphendvuke.",
                "13": "Manje buka, nangetulu kwaleso simangaliso lesikhulu Nefi labekasentile sekubatjela mayelana nekufa kwemehluleli lomkhulu, batenta lukhuni tinhlitiyo tabo futsi bangawalaleli emavi eNkhosi.",
                "14": "Ngako-ke Nefi walimemetela kubo livi leNkhosi, watsi: Ngaphandle kwekutsi niphendvuke, naku lokushiwo yiNkhosi, niyawushaywa ngisho nangembubhiso.",
                "15": "Futsi kwenteka kutsi ngesikhatsi Nefi sekalimemetele kubo livi, buka, bachubeka nekutenta lukhuni tinhlitiyo tabo bangafuni nekuwalalela emavi akhe; ngako-ke bametfuka, bafuna kumbamba kute bamphonse ejele.",
                "16": "Kodvwa buka, emandla aNkulunkulu bekanaye, futsi abakwatanga kumtsatsa bamphonse ejele, ngoba watsatfwa nguMoya wemukiswa waya khashane waphuma emkhatsini wabo.",
                "17": "Futsi kwenteka kutsi ngaleyondlela wahamba akuMoya, asuka esicukwini aya kulesinye sicuku, amemetela livi laNkulukulu, wate walimemetela kubo bonkhe, noma walitfumela kubo bonkhe bantfu.",
                "18": "Futsi kwenteka kutsi abafunanga kuwalalela emavi akhe; kwacala kwaba khona imibango, kangangekutsi behlukana ngekuphikisana baphindze bacala nekubulalana lomunye nalomunye ngenkemba.",
                "19": "Waphela kanjalo-ke umnyaka wemashumi lasikhombisa nakunye wekubusa kwebehluleli kubantfu baNefi."
            },
            "11": {
                "1": "Manje kwenteka kutsi ngemnyaka wemashumi lasikhombisa nakubili wekubusa kwebehluleli imibango yakhula, kangangekutsi kwaba khona timphi kulo lonkhe live emkhatsini wabo bonkhe bantfu baNefi.",
                "2": "Futsi bekungulelicembu leliyimfihlo letigebengu lelachubeka nalomsebenti wembubhiso kanye nenkhohlakalo. Lemphi yachubeka wonkhe lowo mnyaka; yaphindze yachubeka nangemnyaka wemashumi lasikhombisa nakutsatfu.",
                "3": "Futsi kwenteka kutsi ngalomnyaka Nefi wakhala eNkhosini, watsi:",
                "4": "Awu Nkhosi, ungavumi kutsi labantfu babulawe ngenkemba; kodvwa Awu Nkhosi, esikhundleni saloku yenta kube khona indlala eveni, kute ibaphehlele ekukhumbuleni iNkhosi Nkulunkulu wabo, mhlawumbe batawuphendvuka baphindze babuyele kuwe.",
                "5": "Futsi loko kwenteka, njengekwemavi aNefi. Kwaba khona indlala lenkhulu eveni, emkhatsini wabo bonkhe bantfu baNefi. Futsi ngenca yaloko ngemnyaka wemashumi lasikhombisa nakune indlala yachubeka, umsebenti wekubulala ngenkemba waphela kodvwa kwaba kubi kakhulu ngendlala.",
                "6": "Futsi lomsebenti wekubulala waphindze wachubeka nangemnyaka wemashumi lasikhombisa nesihlanu. Ngoba umhlaba washaywa kangangoba woma, wangakhiphi lokuyinhlavu ngesikhatsi saloko lokuyinhlavu; futsi umhlaba wonkhe washaywa, ngisho nasemkhatsini wemaLamani kanjalo nasemkhatsini wemaNefi, kangangekutsi bashaywa kangangekutsi bafa ngetinkhulungwane kuleto tincenye telive lebetinebubi lobukhulu.",
                "7": "Futsi kwenteka kutsi bantfu babona kutsi bese batawufa ngenca yendlala, bacala kukhumbula iNkhosi Nkulunkulu wabo; baphindze bacala bawakhumbula emavi aNefi.",
                "8": "Futsi bantfu bacala kuncenga behluleli babo labakhulu kanye nebaholi babo, kutsi batsi kuNefi: Buka, siyati kutsi wena ungumuntfu waNkulunkulu, ngako-ke khala eNkhosini Nkulunkulu wetfu kutsi ayisuse kitsi lendlala, hleze onkhe emavi lowawakhuluma mayelana nekubhujiswa kwetfu afezeke.",
                "9": "Futsi kwenteka kutsi behluleli basho kuNefi, njengekwemavi labebanesifiso sawo. Futsi kwenteka kutsi ngesikhatsi Nefi abona kutsi bantfu bese baphendvukile baphindze batitfoba ngetingubo temasaka, waphindze wakhala eNkhosini watsi:",
                "10": "Awu Nkhosi, buka labantfu baphendvukile; futsi sebalisusile licembu laGadiyanthoni emkhatsini wabo kangangekutsi selite laphela nya, futsi sebawafihlile emasu alo layimfihlo phansi.",
                "11": "Manje, Awu Nkhosi, ngenca yaloku kutfobeka kwabo ngicela ususe intfukutselo yakho, bese wenta intfukutselo yakho yeneliswe ngekubhujiswa kwalabo bantfu lababi losewuvele ubabulele.",
                "12": "Awu Nkhosi, ngicela kutsi ususe intfukutselo yakho, yebo, intfukutselo yakho lenkhulu kakhulu, futsi wente kutsi lendlala iphele kulelive.",
                "13": "Awu Nkhosi, ngicela kutsi ungive, futsi wente kutsi kwenteke njengekwemavi ami, utfumele imvula emhlabeni wonkhe, kute ukhiphe titselo tawo, kanye nalokuyinhlavu kwawo ngesikhatsi salokuyinhlavu.",
                "14": "Awu Nkhosi, waweva emavi ami ngesikhatsi ngitsi, Akube khona indlala, kute mashayabhuce wenkemba aphele; futsi ngiyati kutsi, ngisho nangalesi sikhatsi, utaweva emavi ami, ngoba watsi: Uma labantfu baphendvuka ngitawubaphephisa.",
                "15": "Yebo, Awu Nkhosi, futsi uyabona kutsi sebaphendvukile, ngenca yendlala namashayabhuce wesifo kanye nembubhiso lokute kubo.",
                "16": "Manje, Awu Nkhosi, ungayisusa yini intfukutselo yakho, ubalinge futsi kutsi batawukusebentela na? Uma kunjalo, Awu Nkhosi, ungababusisa ngekwemavi akho lowashito.",
                "17": "Futsi kwenteka kutsi ngemnyaka wemashumi lasikhombisa nesitfupha iNkhosi yayisusa intfukutselo yayo kubantfu, yenta kutsi imvula ine emhlabeni, kangangekutsi watikhipha titselo tawo ngesikhatsi setitselo tawo. Futsi kwenteka kutsi wakukhipha lokuyinhlavu kwawo ngesikhatsi salokuyinhlavu kwawo.",
                "18": "Futsi buka, bantfu batfokota baphindze bamdvumisa Nkulunkulu, live lonkhe lagcwala injabulo; abatange basafuna nanini kumbulala Nefi, kodvwa bamtsatsa njengemphrofethi lomkhulu, kanye nemuntfu waNkulunkulu, lonemandla lamakhulu kanye neligunya laliniketiwe lelivela kuNkulunkulu.",
                "19": "Futsi bukani, Lehi, umnakabo, bekangekho ngisho nakancane emvakwakhe ngekwetintfo letiphatselene nekulunga.",
                "20": "Futsi ngaleyondlela kwenteka kutsi bantfu baNefi bacala baphindze baphumelela eveni, bacala kwakha tindzawo tabo lebese titindzala, bacala kutalana bandza, bate bagcwala live lonkhe, ngasenyakatfo kanye nangaseningizimu, kusukela elwandle lolusenshonalanga kuya elwandle lolusemphumalanga.",
                "21": "Futsi kwenteka kutsi umnyaka wemashumi lasikhombisa nesitfupha waphela ngekuthula. Umnyaka wemashumi lasikhombisa nesikhombisa wacala ngekuthula; nelibandla landza lagcwala live lonkhe; nencenye lenkhulu yebantfu, emaNefi kanye nemaLamani, baba belibandla; futsi baba nekuthula lokukhulu kakhulu eveni; waphela kanjalo-ke umnyaka wemashumi lasikhombisa nesikhombisa.",
                "22": "Futsi baphindza baba nekuthula ngemnyaka wemashumi lasikhombisa nesiphohlongo, ngaphandle kwemibango lemincane mayelana nemaphuzu etimfundziso lebetibekwe baphrofethi.",
                "23": "Futsi ngemnyaka wemashumi lasikhombisa nemfica kwacala kwaba khona kungevani lokukhulu. Kodvwa kwenteka kutsi Nefi naLehi, kanye nalabaningi babomnakabo labebati mayelana nemaphuzu laliciniso etimfundziso, batfola netembulo letiningi etinsukwini tonkhe, ngako-ke bashumayela kubantfu, kangangekutsi bakucedza kungevani kwabo kuwo lowo mnyaka.",
                "24": "Futsi kwenteka kutsi ngemnyaka wemashumi lasiphohlongo wekubusa kwebehluleli kubantfu baNefi, kwabakhona lidlanzana lelitsite lemahlubuka lebelisuka kubantfu baNefi, lokwase kuneminyaka ngaphambilini lahamba laya kumaLamani, futsi latibita ngemaLamani, kanjalo nelidlanzana lelitsite lebelilesitukulwane sangempela semaLamani, liphehlelwe entfukutselweni ngiwo, noma ngulawo mahlubuka, ngako-ke lasusa imphi nabomnakabo.",
                "25": "Futsi bebabulala baphindze baphanga; emvakwaloko bebabuyela emuva etintsabeni, futsi baya ehlane kanye nasetindzaweni letifihlakele, babhaca kute bangatfolakali, batfola kwengetwa esibalweni sabo emalanga onkhe, kangangoba bekuba khona emahlubuka lahamba aya kubo.",
                "26": "Futsi ngenca yaloku ngekuhamba kwesikhatsi, yebo, ngisho ngesikhatsi lesingasiyo iminyaka lemingakhi, bese balicembu lelikhulu kakhulu letigebengu; bawacwaninga onkhe lamasu layimfihlo aGadiyanthoni; futsi ngaleyondlela baba tigebengu taGadiyanthoni.",
                "27": "Manje buka, letigebengu tenta incushuncushu lenkhulu, yebo, ngisho nekubhujiswa lokukhulu emkhatsini webantfu baNefi, kanjalo nasemkhatsini webantfu bemaLamani.",
                "28": "Futsi kwenteka kutsi kwadzingeka kutsi ucedvwe lomsebenti wekubhujiswa; ngako-ke batfumela libutfo lemadvodza lanemandla ehlane kanye nasetintsabeni kuyawufuna lelicembu letigebengu, kutsi libulawe.",
                "29": "Kodvwa buka, kwenteka kutsi ngawo kanye lowo mnyaka bachutjwa babuyiselwa emuva emaveni abo. Futsi waphela kanjalo-ke umnyaka wemashumi lasiphohlongo wekubusa kwebehluleli kubantfu baNefi.",
                "30": "Futsi kwenteka kutsi ekucaleni kwemnyaka wemashumi lasiphohlongo nakunye bahamba bayawukulwa nalelicembu letigebengu, babulala letiningi; kanjalo nabo bavakashelwa ngekubhujiswa lokukhulu.",
                "31": "Futsi baphoceleleka kutsi baphume futsi ehlane nasetintsabeni babuyele emaveni abo, ngenca yesibalo lesikhulu kakhulu saleto tigebengu lebesetigcwele etintsabeni kanye nasehlane.",
                "32": "Futsi kwenteka kutsi waphela kanjalo-ke lomnyaka. Netigebengu tachubeka nekwandza takhula tacina, kangangekutsi tawedzelela emabutfo emaNefi, kanjalo newemaLamani; tadala kwesaba lokukhulu kubantfu eveni lonkhe.",
                "33": "Yebo, ngoba tavakashela tincenye letiningi telive, tenta imbubhiso lenkhulu kakhulu kubantfu; yebo tabulala labaningi, tatfwala labanye tayobatfumbela ehlane ikakhulukati bafati kanye nebantfwana babo.",
                "34": "Manje lobubi lobungaka, lobeta ebantfwini ngenca yebubi babo, kwabaphehlela futsi ekukhumbuleni iNkhosi Nkulunkulu wabo.",
                "35": "Futsi waphela kanjalo-ke umnyaka wemashumi lasiphohlongo nakunye wekubusa kwebehluleli.",
                "36": "Futsi ngemnyaka wemashumi lasiphohlongo nakubili bacala futsi bayikhohlwa iNkhosi Nkulunkulu wabo. Ngemnyaka wemashumi lasiphohlongo nakutsatfu bacala bakhula bacina ebubini. Ngemnyaka wemashumi lasiphohlongo nakune abatange batilungise tindlela tabo.",
                "37": "Futsi kwenteka ngemnyaka wemashumi lasiphohlongo nesihlanu bakhula baya ngekucina ekutikhukhumeteni kwabo, nasebubini babo; futsi ngaleyondlela babese balungela kubhujiswa futsi.",
                "38": "Futsi waphela kanjalo-ke umnyaka wemashumi lasiphohlongo nesihlanu."
            },
            "12": {
                "1": "Futsi ngaleyondlela siyabona kutsi abanamaciniso kangakanani, ngalokunjalo nekungatinti kwetinhlitiyo tebantfwana bebantfu; yebo, siyabona kutsi iNkhosi ngebuhle bayo lobukhulu lobungapheli iyababusisa iphindze ibaphumelelise labo lababeka litsemba labo kuyo.",
                "2": "Yebo, futsi singabona ngaso kanye leso sikhatsi uma seyiphumelelisa bantfu bayo, yebo, ngekwandza kwemasimu abo, imihlambi yabo yetimvu kanye nemihlambi yabo yetinkhomo, neligolide, nesiliva, kanye nato tonkhe tintfo letiligugu letitinhlobonhlobo kanye nebuciko; isindzisa timphilo tabo, ibakhulula ibakhipha etandleni tetitsa tabo; itsambisa tinhlitiyo tetitsa tabo kute tingamemeteli timphi ngalokumelene nabo; yebo, kwephetsa, yenta tintfo yentele inhlalakahle kanye nenjabulo yebantfu bayo; yebo, ngaleso sikhatsi kuba sikhatsi lapho batenta lukhuni tinhlitiyo tabo, bakhohlwe yiNkhosi Nkulunkulu wabo, futsi banyatsele ngaphansi kwetinyawo tabo loNgcwele—yebo, futsi loku kungenca yekukhululeka kwabo, kanye nekuphumelela kwabo lokukhulu kakhulu.",
                "3": "Ngaleyondlela siyabona kutsi ngaphandle kwekutsi iNkhosi ibajezise bantfu bayo ngetinhlupheko letiningi, yebo, ngaphandle kwekutsi ibavakashele ngekufa nekwesaba, nangendlala kanye nangayo yonkhe inhlobo yamashayabhuce wesifo, angeke bayikhumbule.",
                "4": "Awu kubuwula kangakanani, kulite kangakanani, kububi kangakanani, kubudeveli kangakanani, futsi bashesha kangakanani kwenta bubi, baphute kangakanani kwenta lokuhle, bantfwana bebantfu; yebo, bashesha kangakanani kulalela emavi alomubi, babeke litsemba labo etintfweni letilite temhlaba.",
                "5": "Yebo, bashesha kangakanani kutsi batichenye; yebo, bashesha kangakanani kutikhukhumeta, bente lonkhe luhlobo lwalokubi; futsi baphuta kangakanani kuyikhumbula iNkhosi Nkulunkulu wabo, nekutsi balalele imiyalo yayo, yebo, baphuta kangakanani kuhamba etindleleni tekuhlakanipha.",
                "6": "Buka, abafuni kutsi iNkhosi Nkulunkulu wabo, lebadalile, ibaphatse futsi ibuse etikwabo; nanoma kungebuhle bayo lobukhulu kanye nemusa wayo kubo, bayayidzelela imiyalo yayo, futsi abafuni kutsi ibe ngumcondzisi wabo",
                "7": "Awu kukhulu kanganani kungabi lutfo kwebantfwana bebantfu; yebo, balite ngisho kunelutfuli lwemhlaba.",
                "8": "Ngoba buka, lutfuli lwemhlaba luya lena nalena, luhlukana ekhatsi nekhatsi, ngekuyaletwa nguNkulunkulu wetfu lomkhulu futsi longunaphakadze",
                "9": "Yebo, buka ngelivi lakhe emagcuma kanye netintsaba kuyatfutfumela futsi kutamatame.",
                "10": "Nangemandla elivi lakhe kuyachekeka, kulingane, yebo, njengelitsafa.",
                "11": "Yebo, ngemandla elivi lakhe umhlaba wonkhe uyatfutfumela;",
                "12": "Yebo, ngemandla elivi lakhe, tisekelo tiyatamatama, ngisho nasemkhatsini imbala.",
                "13": "Yebo, uma atsi kuwo umhlaba—Gucuka—uyagucuka.",
                "14": "Yebo, uma atsi kuwo umhlaba—Buyela emuva, kute welule lusuku ngemahora lamaningi—kuyenteka;",
                "15": "Futsi ngenca yaloku, ngekwelivi lakhe umhlaba ubuyela emuva, kubukeke kumuntfu kwangatsi lilanga limile alinyakati; yebo, futsi buka, kunjalo; ngoba ngempela ngumhlaba logucukako hhayi lilanga.",
                "16": "Buka, futsi, uma atsi kulamanti elwandle lolukhulu—Yoma—kuyenteka.",
                "17": "Buka, uma atsi kulentsaba—Phakama, ute utawukuwa etikwalelidolobha, kute limbonyeke,—buka kuyenteka.",
                "18": "Futsi buka, uma umuntfu afihla umcebo ngaphansi kwemhlaba, uma iNkhosi iyawutsi—Awucalekiswe, ngenca yebubi baloyo lowufihlile—buka, uyawucalekiswa.",
                "19": "Futsi uma iNkhosi iyawutsi—Awucalekiswe, kute kubebete umuntfu loyawutfola kusukela nyalo kute kube phakadze—buka, kute umuntfu lowutfolako kusukela nyalo kute kube phakadze.",
                "20": "Futsi buka, uma iNkhosi iyawutsi kumuntfu—Ngenca yebubi bakho, uyawucalekiswa ingunaphakadze—kuyawenteka.",
                "21": "Futsi uma iNkhosi iyawutsi—Ngenca yebubi bakho utawususwa phambi kwami—iyawukwenta kutsi kube njalo.",
                "22": "Futsi maye kuloyo leyawusho kuye loku, ngoba kuyawuba njalo kuloyo loyawukwenta bubi, futsi akanawusindziswa; ngako-ke, ngalesi sizatfu, kute bantfu basindziswe, kuphendvuka kumenyetelwe.",
                "23": "Ngako-ke, babusisiwe labo labatawuphendvuka baphindze balilalele livi leNkhosi Nkulunkulu wabo; ngoba ngibo labo labayawusindziswa.",
                "24": "Futsi kwangatsi Nkulunkulu angavuma, ngebungcwele bakhe lobungapheli, kutsi bantfu baholelwe ekuphendvukeni kanye nasemisebentini lemihle, kute kubuyiselwe kubo umusa ngemusa, ngekwemisebenti yabo.",
                "25": "Futsi ngifisa kutsi bonkhe bantfu basindziswe. Kodvwa siyafundza kutsi ngelusuku lolukhulu nelwekugcina kuyawuba khona labayawuphonswa ngephandle, yebo, labayawukhishelwa ngephandle ebukhoneni beNkhosi;",
                "26": "Yebo, labayawuyiswa esimeni selusizi lolungapheli, bagcwalise emavi latsi: Labo labente lokuhle bayawuba nekuphila lokuphakadze; bese labo labente lokubi bayawulahlwa ingunaphakadze. Futsi kunjalo. Amen."
            },
            "13": {
                "intro": "Siphrofetho saSamuweli, umLamani, kumaNefi.",
                "1": "Manje kwenteka kutsi ngemnyaka wemashumi lasiphohlongo nesitfupha, emaNefi abesolo ahleli ebubini, yebo, ebubini lobukhulu, emaLamani ngakulolunye luhlangotsi wona abetama kugcina imiyaleto yaNkulunkulu ngekucophelela, ngekwemtsetfo waMosi.",
                "2": "Futsi kwenteka kutsi ngawo lowo mnyaka bekukhona Samuweli lotsite, umLamani, loweta eveni laseZarahemla, wacala kushumayela kubantfu. Futsi kwenteka kutsi washumayela, tinsuku letiningi, kuphendvuka kubantfu, kodvwa bamcosha bamkhiphela ngephandle, futsi besekatobuyela eveni lakhe.",
                "3": "Kodvwa buka, livi leNkhosi leta kuye, kutsi kumele aphindze abuyele, ayawuphrofetha kubantfu noma ngutiphi tintfo letatitawufika enhlitiyweni yakhe.",
                "4": "Futsi kwenteka kutsi abatange bamvumele kutsi angene edolobheni; ngako-ke wahamba wayawugibela eludvongeni lwalo, welula sandla sakhe futsi wamemeta ngelivi lelikhulu, waphindze waphrofetha kubantfu letintfo iNkhosi leyatifaka enhlitiyweni yakhe.",
                "5": "Watsi kubo: Bukani, mine, Samuweli, umLamani, ngikhuluma emavi iNkhosi lewafake enhlitiyweni yami; futsi bukani ikufakile enhlitiyweni yami kutsi ngisho kulabantfu kutsi inkemba yekulunga ilengela etikwalabantfu; futsi iminyaka lengemakhulu lamane angeke yendlule ngaphandle kwekutsi inkemba yekulunga iwele etikwalabantfu.",
                "6": "Yebo, kubhujiswa lokumatima kubalindzile labantfu, nakanjani kuyeta kulabantfu, futsi kute lokungabasindzisa ngaphandle kwekuphendvuka kanye nelukholo eNkhosini Jesu Khristu, lotawuta nakanjani emhlabeni, aphindze eve buhlungu betintfo letiningi futsi afele bantfu bakhe.",
                "7": "Futsi bukani, ingilosi yeNkhosi ikumemetele loku kimi, futsi iletse tindzaba letimnandzi emphefumulweni wami. Bukani, ngitfunyelwe kini kutsi ngitawumemetela nakini futsi, kute nani nibe netindzaba letimnandzi; kodvwa bukani anivumanga kungemukela.",
                "8": "Ngako-ke, itsi iNkhosi: Ngenca yebulukhuni betinhlitiyo tebantfu bemaNefi, ngaphandle kwekutsi baphendvuke ngitawususa livi lami kubo, ngiphindze ngihocise Moya wami kubo, futsi angeke ngisababeketelela nanini, ngitawugucula tinhlitiyo tabomnakabo ngalokumelene nabo.",
                "9": "Futsi iminyaka lengemakhulu lamane angeke yendlule ngaphambi kwekutsi ngente kutsi bashaywe; yebo, ngitawubavakashela ngenkemba nangendlala kanye nangamashayabhuce wesifo.",
                "10": "Yebo, ngitawubavakashela ngelulaka lwami lolwesabekako, futsi kuyawuba khona labo besitukulwane sesine labayawuphila, betitsa tenu, kutsi babone kubhujiswa nya kwenu; futsi loku kuyawukwenteka ngempela ngaphandle kwekutsi niphendvuke, kusho iNkhosi; nalabo besitukulwane sesine bayawuletsa kubhujiswa kwenu.",
                "11": "Kodvwa uma nitawuphendvuka niphindze nibuyele eNkhosini Nkulunkulu wenu ngitawulususa lulaka lwami, kusho iNkhosi; yebo, naku lokushiwo yiNkhosi, babusisiwe labo labatawuphendvuka baphindze babuyele kimi, kodvwa maye kuloyo longaphendvuki.",
                "12": "Yebo, maye kulelidolobha lelikhulu laseZarahemla; ngoba bukani, kungenca yalabo labalungile kutsi lisindziswe; yebo, maye kulelidolobha lelikhulu, ngoba ngiyacondza, kusho iNkhosi, kutsi baningi, yebo, etincenyeni letiningi talelidolobha lelikhulu, labatawutenta lukhuni tinhlitiyo tabo ngalokumelene nami, kusho iNkhosi.",
                "13": "Kodvwa babusisiwe labo labatawuphendvuka, ngoba ngitawubaphephisa. Kodvwa bukani, kube bekungasiko ngenca yalabalungile labakulelidolobha lelikhulu, bukani, bengiyawukwenta kutsi umlilo wehle uphume ezulwini ulibhubhise",
                "14": "Kodvwa bukani, kungenca yalabalungile kutsi liphephiswe. Kodvwa bukani, sikhatsi siyeta, kusho iNkhosi, kutsi uma senicosha labalungile emkhatsini wenu, ngaleso sikhatsi niyawube senilungele kubhujiswa; yebo, maye kulelidolobha lelikhulu, ngenca yebubi kanye netinengiso letikulo.",
                "15": "Yebo, futsi maye kulelidolobha laGideyoni, ngenca yebubi netinengiso letikulo.",
                "16": "Yebo, maye kuwo onkhe emadolobha laseveni lelitungeletile, lokungewemaNefi, ngenca yebubi kanye netinengiso letikuwo",
                "17": "Futsi bukani, sicalekiso siyawuta etikwalelive, kusho iNkhosi yemaBandla, ngenca yebantfu labakulelive, yebo, ngenca yebubi babo kanye netinengiso tabo.",
                "18": "Futsi kuyawukwenteka, kusho iNkhosi yemaBandla, yebo, Nkulunkulu wetfu lomkhulu neweliciniso, kutsi loyo lofihla umcebo ngaphansi kwemhlaba angeke aphindze awutfole nanini, ngenca yesicalekiso lesikhulu salelive, ngaphandle nangabe ungumuntfu lolungile futsi ayawufihla eNkhosini.",
                "19": "Ngoba ngifuna, kusho iNkhosi, kutsi bafihle umcebo wabo kimi; futsi bacalekisiwe labo labangawufihli umcebo wabo kimi; ngoba kute namunye lofihla umcebo wakhe kimi ngaphandle kwalabalungile; futsi loyo longawufihli umcebo wakhe kimi, ucalekisiwe, kanjalo nalowo mcebo wakhe, futsi kute namunye loyawutfola ngenca yesicalekiso salelive.",
                "20": "Futsi lusuku luyeta lapho bayawufihla umcebo wabo, ngenca yekutsi babeke litsemba labo emcebeni; futsi ngenca yekutsi babeke litsemba labo emcebeni, batawufihla umcebo wabo uma babalekela titsa tabo; ngoba angeke bawufihle kimi, bacalekisiwe kanjalo nawo umcebo wabo; ngalolo suku bayawushaywa, kusho iNkhosi.",
                "21": "Bukani nine, bantfu balelidolobha lelikhulu, futsi nilalele emavi ami; yebo, lalelani emavi iNkhosi lewashoko; ngoba bukani, itsi nicalekisiwe ngenca yemcebo wenu, kanjalo nemcebo wenu ucalekisiwe ngenca yekutsi nibeka litsemba lenu kuwo, futsi anikawalaleli emavi aloyo lowaninika wona",
                "22": "Aniyikhumbuli iNkhosi Nkulunkulu wenu etintfweni lenibusise ngato, kodvwa ngaso sonkhe sikhatsi niyawukhumbula umcebo wenu, hhayi kubonga iNkhosi Nkulunkulu wenu ngawo; yebo tinhlitiyo tenu atihlali tiseNkhosini, kodvwa tigcwele kutichenya lokukhulu, ngekutikhukhumeta, nangekutatisa lokukhulu, umbango, umona, inzondo, kuhlukubeta, kubulala, kanye nato tonkhe tinhlobo tebubi.",
                "23": "Ngenca yalesizatfu iNkhosi Nkulunkulu yente kutsi sicalekiso sehlele kulelive, kanjalo nasetikwemcebo wenu, loku kungenca yebubi benu.",
                "24": "Yebo, maye kulabantfu, ngenca yalesi sikhatsi lesesifikile, kutsi nicoshe baphrofethi, nihlekise ngabo, nibagcobe ngematje, nibabulale, niphindze nente yonkhe inhlobo yebubi kubo, njengoba benta basendvulo.",
                "25": "Manje uma nikhuluma, nitsi: Kube tinsuku tetfu bekunguletinsuku tabobabe betfu basendvulo, besingeke sibabulale baphrofethi; besingeke sibagcobe ngematje, futsi sibacoshe.",
                "26": "Bukani nine nibabi kwendlula bona; ngoba njengoba iNkhosi iphila, uma umphrofethi efika emkhatsini wenu amemetela kini livi leNkhosi, lelifakaza ngetono tenu kanye nebubi benu, niyamtfukutselela, niphindze nimcoshe nifune tonkhe tinhlobo tetindlela tekumbulala; yebo, nitsi ungumphrofethi wemanga, nekutsi usoni, wadeveli, ngenca yekutsi ufakaza kutsi tento tenu timbi.",
                "27": "Kodvwa bukani, uma umuntfu angafika emkhatsini wenu atsi: Yentani loku naloku kute bubi; yentani lokwa nalokwa angeke nive buhlungu; yebo, utawutsi: Philani ngekutichenya lokusetinhlitiyweni tenu; yebo, philani ngekutichenya ngendlela lenibona ngayo, futsi yentani noma ngayini lefiswa yinhlitiyo yenu—uma umuntfu angafika emkhatsini wenu asho loku, nitawumemukela, nitsi ungumphrofethi.",
                "28": "Yebo, nitawumphakamisa, niphindze nimnike tintfo tenu; nitawumnika ligolide lenu kanye nesiliva yenu, nitawumembatsisa tingubo letibitako; futsi ngenca yekutsi ukhuluma emavi ekuyengana, latsi konkhe kulungile, ngaloko angeke nilitfole liphutsa kuye.",
                "29": "Awu nine situkulwane lesibi nalesiphambene; nine bantfu labalukhuni nalababonhlokolukhuni, nicabanga kutsi kuyawute kube nini iNkhosi inibeketelela? Yebo, kuyawute kube nini nivumela kuholwa baholi labatiwula nalabatimphumphutse? Yebo, kuyawute kube nini nikhetsa bumnyama esikhundleni sekukhanya na?",
                "30": "Yebo, bukani, intfukutselo yeNkhosi seyivele yokhelekile ngalokumelene nani; bukani, seyilicalekisile lelive ngenca yebubi benu.",
                "31": "Futsi bukani, sikhatsi siyeta lapho atawucalekisa umcebo wenu, kangangoba utawuphunyuka, ningakhoni kuwubamba; futsi ngetinsuku tekuhlupheka kwenu angeke nikhone kuwugcina.",
                "32": "Futsi ngetinsuku tekuhlupheka kwenu niyawukhala eNkhosini; nekukhala kwenu kuyawuba lite, ngoba kubhujiswa kwenu sekuvele kufikile etikwenu, futsi nekubhujiswa kwenu sekucinisekisiwe; ngaleso sikhatsi niyawukhala niphindze nihhewule ngalolo suku, kusho iNkhosi yemaBandla. Futsi ngaleso sikhatsi niyawulila, nitsi:",
                "33": "Awu kube ngaphendvuka, ngangababulali baphrofethi, ngangabagcobi ngematje futsi ngangabacoshi. Yebo, ngalolo suku niyawutsi: Awu kube sayikhumbula iNkhosi Nkulunkulu wetfu ngelilanga isinika umcebo wetfu, ngabe awukaphunyuki ute usilahlekele; ngoba buka, umcebo wetfu awusekho kitsi.",
                "34": "Bukani, sibeka lithulusi lapha ngakusasa alisekho; futsi bukani, tinkemba tetfu titsetfwe kitsi ngelilanga lapho sitifunela imphi.",
                "35": "Yebo, sifihle umcebo wetfu futsi seyisiphunyukele ngenca yekucalekiswa kwalelive.",
                "36": "Awu kube saphendvuka ngelilanga livi leNkhosi lifika kitsi; ngoba buka lelive licalekisiwe, futsi tonkhe tintfo tiyaphunyuka, asikhoni kutibamba.",
                "37": "Bukani, situngeletwe ngemadimoni, yebo, situngeletwe tingilosi taloyo lofuna kubhubhisa imiphefumulo yetfu. Bukani, bubi betfu bukhulu. Awu Nkhosi, ngabe angeke yini uyisuse intfukutselo yakho kitsi na? Loku kuyawuba lulwimi lwenu ngaleto tinsuku.",
                "38": "Kodvwa bukani, tinsuku tenu tekuvivinywa setendlulile; niluhlehlisile lusuku lwekusindziswa kwenu kwate kwendlula sikhatsi ingunaphakadze, futsi kubhujiswa kwenu sekucinisekisiwe; yebo, ngoba tonkhe tinsuku tekuphila kwenu nifune loko leningeke nikutfole; futsi nifune injabulo ngekwenta lokubi, lokuyintfo lephikisana nendalo yaloko kulunga lokukuyo iNhloko yetfu lengetulu neyaPhakadze.",
                "39": "Awu nine bantfu balelive, ngifisa kwangatsi beningaweva emavi ami! Futsi ngiyathandaza kutsi intfukutselo yeNkhosi isuswe kini, nekutsi niphendvuke niphindze nisindziswe."
            },
            "14": {
                "1": "Manje kwenteka kutsi Samuweli, umLamani, waphrofetha tintfo letinkhulu naletingi kakhulu letingeke tibhalwe.",
                "2": "Buka, watsi kubo: Bukani, ngininika sibonakaliso; sekutsi eminyakeni lesihlanu letako, futsi bukani, iyawubese seyiyafika iNdvodzana yaNkulunkulu kutawuhlenga bonkhe labo labayawukholwa egameni layo.",
                "3": "Bukani, ngitawuninika loku kutsi kube sibonakaliso ngesikhatsi sekufika kwayo; ngoba bukani, kuyawuba khona kukhanya lokukhulu ezulwini, kangangekutsi ebusuku ngaphambi kwekutsi ifike angeke bube khona bumnyama, kangangekutsi kubantfu kuyawuba shengatsi kusemini.",
                "4": "Ngako-ke, kuyawuba khona lusuku lunye nebusuku kanye nelusuku, kube shengatsi lusuku lunye futsi kute busuku; loku kuyawuba sibonakaliso kini; ngoba niyawukwati ngekuphuma kwelilanga futsi kanjalo nangekushona kwalo; ngako-ke bayawukwati ngekweliciniso kutsi kuyawuba netinsuku letimbili nebusuku; noko busuku ngeke bube mnyama; futsi lobo kuyawuba busuku ngaphambi kwekutsi atalwe.",
                "5": "Bukani, kuyawuba khona inkhanyeti lensha leyawuvela, yeluhlobo leningakate nilubone; futsi naloku kuyawuba sibonakaliso kini.",
                "6": "Bukani, loko akusiko konkhe, kuyawuba khona letiningi tibonakaliso kanye netimangaliso ezulwini.",
                "7": "Futsi kuyawukwenteka kutsi nonkhe niyawumangala, niphindze nitibute, kangangekutsi niyawuwela phansi.",
                "8": "Futsi kuyawukwenteka kutsi loyo loyawukholwa kuyo iNdvodzana yaNkulunkulu, yena kanye loyo uyawuba nekuphila lokuphakadze.",
                "9": "Bukani, naku lengiyalete ngako iNkhosi, ngengilosi yayo, kutsi kufanele ngite ngitawunitjela lentfo; yebo, iyalete kutsi ngitawutiphrofetha letintfo kini; yebo, itsite kimi: Khala kulabantfu utsi, phendvukani futsi nilungise indlela yeNkhosi.",
                "10": "Manje, ngenca yekutsi ngingumLamani, ngikhulume kini emavi iNkhosi lengiyalete ngawo, futsi ngenca yekutsi abe lukhuni ngalokumelene nani, niyangitfukutselela nifuna kungibulala, niphindze nangicosha emkhatsini wenu.",
                "11": "Futi nitawuweva emavi ami, ngoba, ngalenhloso ngite etikwaletindvonga talelidolobha, kute nive futsi nati ngetehlulelo taNkulunkulu letinilindzile ngenca yebubi benu, futsi nekutsi nati ngemibandzela yekuphendvuka;",
                "12": "Nekutsi nati ngekuta kwaJesu Khristu, iNdvodzana yaNkulunkulu, Babe welizulu kanye nemhlaba, uMdali wetintfo tonkhe kusukela ekucaleni; futsi nekutsi nati ngetibonakaliso tekuta kwakhe, ngenhloso yekutsi nikholwe egameni lakhe.",
                "13": "Uma nikholwa egameni lakhe nitawuphendvuka etonweni tenu tonkhe, kute ngaloko nibe nekutsetselelwa kwato ngetento takhe letinhle.",
                "14": "Bukani, lesinye sibonakaliso ngininika sona futsi, yebo, sibonakaliso sekufa kwakhe.",
                "15": "Ngoba bukani, kufanele ngempela afe kute kube khona kusindziswa; yebo, kufanele futsi kumele kutsi afe, kute kube khona kuvuka kwalabafile, kute ngaloko bantfu baletfwe ebukhoneni beNkhosi.",
                "16": "Yebo, bukani, lokufa kwenta kube khona kuvuka, futsi kuhlenga lonkhe luntfu ekufeni kwekucala—loko kufa kwakamoya; ngoba lonkhe luntfu, ngekuwa kwa-Adamu lususiwe ebukhoneni beNkhosi, lutsatfwa ngekutsi lufile, etintfweni tasemhlabeni kanye nasetintfweni takamoya.",
                "17": "Kodvwa bukani, kuvuka kwaKhristu kuhlenga luntfu, yebo, ngisho luntfu lonkhe, futsi kulubuyisela ebukhoneni beNkhosi.",
                "18": "Yebo, kuletsa umbandzela wekuphendvuka, wekutsi loyo lophendvukako yena kanye loyo ngeke ajutjwe aphonswe emlilweni; kodvwa loyo longaphendvuki uyajutjwa aphonswe emlilweni; bese kuta kubo futsi kufa kwakamoya, yebo, kufa kwesibili, ngoba bayasuswa futsi etintfweni letiphatselene nekulunga.",
                "19": "Ngako-ke phendvukani, phendvukani, hleze ngekwati letintfo kodvwa ningatenti niyawutivumela kutsi nibekwe licala, bese niletfwa kulokufa kwesibili.",
                "20": "Kodvwa bukani, njengoba ngishito kini mayelana nalesinye sibonakaliso, sibonakaliso sekufa kwayo, bukani, ngalolo suku layawukuva ngalo kufa lilanga liyawushona lale kuveta kukhanya kwalo kini; kanjalo nenyanga kanye netinkhanyeti; futsi angeke kube khona kukhanya eveni lonkhe, kusukela esikhatsini leso layawukuva ngaso kufa, sikhatsi lesitinsuku letintsatfu, kute kube sikhatsi layawuvuka ngaso futsi ekufeni.",
                "21": "Yebo, ngesikhatsi leso layawukhipha ngaso umoya kuyawuba khona kudvuma kanye nemibane sikhatsi lesingemahora lamaningi, futsi umhlaba uyawutamatama uphindze utfutfumale; nemadvwala lasetikwemhlaba wonkhe, lakhona ngetulu kanye nangephansi kwemhlaba, leniwati manje njengalacinile, noma incenye lenkhulu yawo leyintfo lecinile kakhulu, ayawuhlephuka;",
                "22": "Yebo, ayawuchekeka kabili, emvakwaloko ayawutfolakala achekekile futsi anetimfa, netincetu letichekekile emhlabeni wonkhe, yebo, ngetulu kanye nangephansi kwemhlaba.",
                "23": "Bukani, kuyawuba khona tiphepho letinkhulu, kuphindze kube khona tintsaba letiningi letiyawulaliswa phansi, tifane nematsafa, futsi kuyawuba khona tindzawo letiningi manje letibitwa ngematsafa letiyawuba tintsaba, budze bato lobukhulu kakhulu.",
                "24": "Nemigwaco lemikhulu leminingi iyawuchekeka, nemadolobha lamaningi ayawusala angenamuntfu.",
                "25": "Nemathuna lamaningi ayawuvuleka, akhiphe labaningi bawo labafa; bese labaningi labangcwele bayawuvela kulabaningi.",
                "26": "Bukani, naku lokukhulunywe yingilosi kimi; ngoba itsite kimi kuyawuba khona kudvuma kanye nemibane sikhatsi lesingemahora lamaningi.",
                "27": "Futsi itsite kimi ngesikhatsi kudvuma kanye nemibane kusachubeka, kanye nesiphepho, letintfo kufanele tibekhona, futsi nekutsi bumnyama buyombonya umhlaba wonkhe sikhatsi lesingangetinsuku letintsatfu.",
                "28": "Ingilosi itsite kimi labaningi bayawubona tintfo letinkhulu kakhulu kunaleti, ngenhloso yekutsi bakholwe kutsi letibonakaliso kanye naletimangaliso tiyawukwenteka kulo lonkhe live, ngenhloso yekutsi kungabikhona sizatfu sekungakholwa emkhatsini webantfwana bebantfu—",
                "29": "Futsi loku kungenhloso yekutsi loyo loyawukholwa asindziswe, futsi nekutsi loyo longeke akholwe, sehlulelo lesilungile site kubo; futsi ngetulu kwaloko uma babekwa licala batiletsela bona kubekwa licala.",
                "30": "Manje khumbulani, khumbulani, bomnaketfu, kutsi loyo lolahlekako, utilahlekisa yena; futsi loyo lowenta bubi, ubenta kuye lucobo; ngoba bukani, nikhululekile; nivunyelwe kutsi nitentele; ngoba bukani, Nkulunkulu uninike lwati futsi wanenta kutsi nikhululeke.",
                "31": "Uninike kutsi nati lokuhle kulokubi, waphindze waninika kutsi nikhetse kuphila noma kufa; futsi ningenta lokuhle bese nibuyiselwa kuloko lokuhle, noma kutsi loko lokuhle kubuyiselwe kini; noma ningenta lokubi, futsi loko lokubi kubuyiselwe kini."
            },
            "15": {
                "1": "Manje, bomnaketfu labatsandzekako, bukani, ngimemetela kini kutsi ngaphandle kwekutsi niphendvuke imiti yenu iyawusala ingenamuntfu.",
                "2": "Yebo, ngaphandle kwekutsi niphendvuke, besifazane benu bayawuba nesizatfu lesikhulu sekulila ngelusuku lapho bayawube bamunyisa khona; ngoba niyawetama kubaleka kodvwa kuyawube kute indzawo yekukhosela; yebo, futsi maye kulabo labayawube batetfwele, ngoba bayawube besindvwa bangakwati kubaleka; ngako-ke, bayawugcotjwagcotjwa phansi bashiywe kutsi bafe.",
                "3": "Yebo, maye kulabantfu lababitwa ngekutsi bantfu baNefi ngaphandle kwekutsi baphendvuke, uma babona tonkhe letibonakaliso netimangaliso labayawukhonjiswa tona; ngoba bukani, bebabantfu labakhetsiwe beNkhosi; yebo, bantfu baNefi beyibatsandza, ngetulu kwaloko ibajezisile; yebo, ngetinsuku tebubi babo ibajezisile ngenca yekutsi beyibatsandza.",
                "4": "Kodvwa bukani bomnaketfu, beyiwazonda emaLamani ngenca yekutsi tento tawo betitimbi njalo, futsi loku kungenca yebubi bemasiko aboyise. Kodvwa bukani, insindziso ite kuwo ngekushumayela kwemaNefi; ngalesi sizatfu iNkhosi itandzisile tinsuku tawo",
                "5": "Futsi ngifuna kutsi nibone kutsi incenye lenkhulu yawo iphila ngendlela yemiyalo yawo, futsi ahamba ngekucophelela phambi kwaNkulunkulu, ayetama kugcina imiyaleto yakhe nemitsetfo yakhe kanye netehlulelo takhe ngekwemtsetfo waMosi.",
                "6": "Yebo, ngitsi kini, incenye lenkhulu yawo yenta loku, futsi yetama ngekukhutsala lokungakhatsali kutsi iletse bomnakabo labasele ekwatini liciniso; ngako-ke baningi labangeta sibalo sawo nsuku tonkhe.",
                "7": "Bukani, niyatatela nine, ngoba nikubonile loku, kutsi ngebuningi balabo labaletfwa ekwatini liciniso, nekwati ngemasiko lamabi nalanengekile aboyise, futsi baholelwa kutsi bakholwe yimibhalo lengcwele, yebo, tiphrofetho tebaphrofethi labangcwele, letibhaliwe, letibaholela ekukholweni eNkhosini, nasekuphendvukeni, kukholwa loko nekuphendvuka lokuletsa kugucuka kwenhlitiyo yabo—",
                "8": "Ngako-ke, ngebuningi balabo labete kuloku, niyatatela kutsi bacinile futsi basimile elukholweni, nakuyo leyontfo labakhululwe ngayo.",
                "9": "Ngetulu kwaloko niyati kutsi batingcwabile tikhali tabo temphi, futsi bayesaba kutitsatsa hleze ngandlela tsite bone; yebo, niyabona kutsi bayesaba kona—ngoba bukani batawuvumela kutsi bagcotjwagcotjwe phansi baphindze babulawe titsa tabo, futsi angeke baphakamise tinkemba tabo ngalokumelene nabo, loku kungenca yelukholo lwabo kuKhristu.",
                "10": "Manje, ngenca yekusima kwabo uma sebakholwa kuleyontfo labakholwa kuyo, ngoba ngenca yekucina kwabo uma sebakhanyiselwe, bukani, iNkhosi iyawubabusisa iphindze yandzise tinsuku tabo, nanoma kungenca yebubi babo—",
                "11": "Yebo, noma bangancishelwa lukholo iNkhosi iyawubandzisela tinsuku tabo, kute kufike sikhatsi labakhulume ngaso bobabe betfu, kanjalo nemphrofethi Zenoshe, nalabanye baphrofethi labaningi, mayelana nekubuyiselwa kwabomnaketfu, emaLamani, ekwatini liciniso futsi—",
                "12": "Yebo, ngitsi kini, ngetikhatsi tekugcina tetsembiso teNkhosi telulelwe kubomnaketfu, emaLamani; futsi nanoma kungenca yetinhlupheko letiningi labayawuba nato, futsi nanoma bayawujikiswa bayiswe emuva nasembili emhlabeni wonkhe, batingelwe, bashaywe, basakatwe ngephandle, bete indzawo yekukhosela, iNkhosi iyawuba nemusa kubo.",
                "13": "Futsi loku kungekwesiphrofetho, kutsi bayawuphindze baletfwe ekwatini liciniso, lokulwati lweMhlengi wabo, kanye nemelusi wabo lomkhulu neweliciniso, babalwe netimvu takhe.",
                "14": "Ngako-ke ngitsi kini, kuyawuba ncono kubo kunani ngaphandle kwekutsi niphendvuke.",
                "15": "Ngoba bukani, kube imisebenti lemikhulu bakhonjiswa yona lenikhonjiswe yona, yebo, kubo labo labancishelwa kukholwa ngenca yemasiko aboyise, niyatibonela kutsi bebangeke nanini baphindze bancishelwe lukholo.",
                "16": "Ngako-ke, iNkhosi itsi: Angeke ngibabhubhise baphele nya, kodvwa ngitawenta kutsi ngelusuku lwekuhlakanipha kwami babuyele kimi futsi, kusho iNkhosi.",
                "17": "Manje bukani, itsi iNkhosi, mayelana nebantfu bemaNefi: Uma bangeke baphendvuke, baphindze betame kwenta intsandvo yami, ngitawubabhubhisa baphele nya, kusho iNkhosi, ngenca yekungakholwa kwabo nanoma kungemisebenti leminingi lemikhulu lengiyentile emkhatsini wabo, futsi ngempela njengoba iNkhosi iphila letintfo tiyawuba njalo, kusho iNkhosi."
            },
            "16": {
                "1": "Manje, kwenteka kutsi baba baningi labaweva emavi aSamuweli, umLamani, lawakhuluma etikwetindvonga telidolobha. Ngebuningi balabo labakholelwa evini lakhe bahamba bayawufuna Nefi; futsi ngesikhatsi sebamtfolile bativuma kuye tono tabo bangatiphiki, banesifiso sekutsi babhajatiselwe eNkhosini.",
                "2": "Kodvwa ngebuningi balabo labangatange bakholelwe emavini aSamuweli bamtfukutselela; bamjikijela ngematje asetikweludvonga, ngetulu kwaloko labaningi bamdubula ngemicibisholo ngesikhatsi eme etikweludvonga; kodvwa Moya weNkhosi bewunaye, kangangekutsi abakwatanga kumshaya ngematje abo futsi kanjalo nangemicibisholo yabo.",
                "3": "Manje ngesikhatsi babona kutsi bebangakhoni kumshaya, kwaba khona labaningi kakhulu labakholelwa emavini akhe, kangangekutsi bahamba baya kuNefi kute babhajatiswe.",
                "4": "Ngoba bukani, Nefi bekabhabhatisa, aphrofetha, ashumayela, amemetela kuphendvuka ebantfwini, abakhombisa timphawu kanye netibonakaliso, futsi enta timangaliso emkhatsini webantfu, kute bati kutsi Khristu bese kufanele ete madvute—",
                "5": "Abatjela ngetintfo lebekufanele tenteke masinyane, kute bati futsi bakhumbule ngesikhatsi sekuta kwato kutsi tatembuliwe kubo ngaphambili, ngenhloso yekutsi bakholwe; ngako-ke ngebuningi balabo labakholwa emavini aSamuweli baya kuye kute babhajatiswe; ngoba beta baphendvuka futsi bativuma tono tabo.",
                "6": "Kodvwa liningi labo aliwakholwanga emavi aSamuweli; ngako-ke ngesikhatsi babona kutsi bebangakhoni kumshaya ngematje kanye nangemicibisholo yabo, bakhala etindvuneni tabo, batsi: Tsatsani lomuntfu nimbophe, ngoba bukani unadeveli; futsi ngenca yemandla adeveli lakuye asikhoni kumshaya ngematje etfu kanye nangemicibisholo yetfu; ngako-ke mtsatseni nimbophe, bese niyamsusa lapha.",
                "7": "Futsi ngesikhatsi sebahamba kute bayombamba, bukani, wagcumela phansi asuka etulu eludvongeni, wabaleka waphuma eveni labo, yebo, wate wefika eveni lakubo, futsi wacala kushumayela kanye nekuphrofetha emkhatsini webantfu bakubo.",
                "8": "Bukani, emaNefi akaphindzanga eva ngaye; futsi taba kanjalo-ke tindzaba tebantfu.",
                "9": "Waphela kanjalo-ke umnyaka wemashumi lasiphohlongo nesitfupha wekubusa kwebehluleli kubantfu baNefi.",
                "10": "Waphela kanjalo-ke nemnyaka wemashumi lasiphohlongo nesikhombisa wekubusa kwebehluleli, incenye leningi yebantfu ihleli nekutatisa kanye nekwenta bubi, futsi incenye lencane ihamba ngekucaphela ngaphambi kwaNkulunkulu.",
                "11": "Futsi kwaphindze kwaba ngulesi simo, nangemnyaka wemashumi lasiphohlongo nesiphohlongo wekubusa kwebehluleli.",
                "12": "Kwabakhona lokuncane kugucuka etimeni tebantfu, ngaphandle kwekutsi bantfu bacala kucina kakhulu ekwenteni bubi, futsi benta lokuningi kakhulu kwaloko lokwakuphambene nemiyaleto yaNkulukulu, ngemnyaka wemashumi lasiphohlongo nemfica wekubusa kwebehluleli.",
                "13": "Kodvwa kwenteka kutsi ngemnyaka wemashumi layimfica wekubusa kwebehluleli, kwaba khona tibonakaliso letinkhulu letanikwa bantfu, kanye netimangaliso; nemavi ebaphrofethi acala kugcwaliseka.",
                "14": "Futsi tingilosi tavela kubantfu, tati, futsi tamemetela kubo tindzaba letimnandzi tekutfokota lokukhulu; ngako-ke ngalomnyaka imibhalo lengcwele yacala kugcwaliseka.",
                "15": "Noko, bantfu bacala benta tinhlitiyo tabo taba lukhuni, bonkhe ngaphandle kwaleyo ncenye yabo lebeyikholwa kakhulu, yemaNefi futsi kanjalo neyemaLamani, bacala kutsembela emandleni abo kanye nasekuhlakanipheni kwabo, batsi:",
                "16": "Letinye tetintfo baticagele kahle, emkhatsini waletiningi kangaka; kodvwa buka, siyati kutsi yonkhe lemisebenti lemikhulu kanye nalemangalisako ngeke igcwaliseke, lokwakhulunywa ngayo.",
                "17": "Futsi bacala kucocisana kanye nekuphikisana, batsi:",
                "18": "Akunamcondvo kutsi umuntfu lonjengaKhristu uyawuta; uma kunjalo, futsi ayiNdvodzana yaNkulunkulu, Babe welizulu nemhlaba, njengoba bekukhulunyiwe, kuyangani angeke atibonakalise kitsi kanjalo nakulabo labayawube baseJerusalema na?",
                "19": "Yebo, kuyangani angeke atibonakalise kulelive kanjalo naseveni laseJerusalema na?",
                "20": "Kodvwa bukani, siyati kutsi leli lisiko lelibi, lelandluliselwa kitsi bobabe betfu, kusenta kutsi sikholwe entfweni letsite lenkhulu futsi nalemangalisako leyawukwenteka, kodvwa hhayi emkhatsini wetfu, kodvwa eveni lelikhashane kakhulu, live lesingalati; ngaloko-ke bangasigcina singenalwati, ngoba ngeke sikwati kutibonela ngemehlo etfu kutsi tiliciniso.",
                "21": "Futsi, ngebucili kanye nangebuciko lobungacondzakali balomubi, bente timfihlakalo letitsite letinkhulu lesingeke siticondze, letiyosigcina sisesimeni lesibi singaphansi kwemavi abo, futsi ngetulu kwaloko sibe ngaphansi kwabo, ngoba setsembele kubo kutsi basifundzise livi; futsi ngaleyondlela bayawusigcina site lwati uma sitinikela kubo, tinsuku tonkhe tekuphila kwetfu.",
                "22": "Futsi tiningi letinye tintfo bantfu labaticabanga etinhlitiyweni tabo, lebetibuwula futsi tilite; bebaphatamisekile kakhulu, ngoba Sathane wabaphehla kutsi bente bubi njalo; yebo, bekahamba azulazula andzisa emahemuhemu kanye nemibango eveni lonkhe, kute atente lukhuni tinhlitiyo tebantfu ngalokumelene naloko lobekukuhle kanye naloko lobekutawenteka.",
                "23": "Futsi nanoma kungenca yetimphawu kanye netibonakaliso lebetentiwa emkhatsini webantfu beNkhosi, kanye netimangaliso letiningi labebatenta, Sathane watfola kubambelela lokukhulu etinhlitiyweni tebantfu eveni lonkhe.",
                "24": "Futsi waphela kanjalo-ke umnyaka wemashumi layimfica wekubusa kwebehluleli kubantfu baNefi.",
                "25": "Futsi iphela kanjalo-ke incwadzi yaHilamani, ngekwembhalo waHilamani kanye nemadvodzana akhe."
            }
        }
    },
    "3-ne": {
        "meta": {
            "slug": "3-ne",
            "name": "Nefi wesiTsatfu",
            "chapterWord": "Sehluko"
        },
        "chapters": {
            "1": {
                "intro": "Lo Hilamani bekayindvodzana yaHilamani, lobekayindvodzana ya-Alima, lobekayindvodzana ya-Alima, lobekawesitukulwane saNefi lobekayindvodzana yaLehi, lowaphuma eJerusalema ngemnyaka wekucala wekubusa kwaSedekiya, inkhosi yakaJuda.",
                "1": "Manje kwenteka kutsi umnyaka wemashumi layimfica nakunye wasewendlulile futsi kwasekuyiminyaka lengemakhulu lasitfupha kusukela ngesikhatsi Lehi ashiya eJerusalema; Kwakungumnyaka lapho Lakhoniyasi abengumehluleli lomkhulu kanye nembusi welive.",
                "2": "Futsi Nefi, indvodzana yaHilamani, besekesukile eveni laseZarahemla, anike indvodzana yakhe Nefi umyalo, lobekayindvodzana yakhe lendzala, mayelana nabongcwengcwe belitfusi, kanye nayo yonkhe imibhalo lebeyigciniwe, nato tonkhe leto tintfo letatigcinwe tingcwele kusukela ekusukeni kwaLehi eJerusalema.",
                "3": "Emvakwaloko wesuka eveni, kutsi waya kuphi, kute umuntfu lowatiko; futsi indvodzana yakhe Nefi yayigcina imibhalo esikhundleni sakhe, yebo, umbhalo walabantfu.",
                "4": "Futsi kwenteka kutsi ekucaleni kwemnyaka wemashumi layimfica nakubili, buka, tiphrofetho tebaphrofethi tacala kugcwaliseka ngalokugcwele; ngoba kwacala kwaba khona tibonakaliso letinkhulu kanye netimangaliso letentekako emkhatsini webantfu.",
                "5": "Kodvwa bekukhona labanye labacala batsi sikhatsi sesendlulile sekutsi emavi agcwaliseke, labekakhulunywe nguSamuweli, umLamani.",
                "6": "Bacala kutfokota ngalokuphatselene nabomnakabo, batsi: Bukani sikhatsi sesendlulile, futsi nemavi aSamuweli akagcwaliseki; ngako-ke, kujabula kwenu kanye nelukholo lwenu mayelana nalentfo bekulite.",
                "7": "Futsi kwenteka kutsi benta siphitsiphitsi lesikhulu kulo lonkhe live; nebantfu labebakholwa bacala baba nelusizi lolukhulu, hleze ngandlela tsite leto tintfo letatikhulunyiwe tingenteki.",
                "8": "Kodvwa buka, balugadzisisa lolo suku nalobo busuku kanye nalolo suku lolwaluyawuba njengelusuku lunye kube shengatsi kute busuku, kute bati kutsi lukholo lwabo belungakabi lite.",
                "9": "Manje kwenteka kutsi bekunelusuku lolwabekwa eceleni ngulabangakholwa, kutsi bonkhe labo labakholelwa kulawo masiko kumele babulawe ngaphandle kwekutsi lesibonakaliso senteke, lesasinikwe nguSamuweli umphrofethi.",
                "10": "Manje kwenteka kutsi ngesikhatsi Nefi, indvodzana yaNefi, abubona lobubi bebantfu bakhe, inhlitiyo yakhe yaba nelusizi lolukhulu.",
                "11": "Futsi kwenteka kutsi wahamba waphumela ngaphandle waguca phansi, wakhala kakhulu kuNkulunkulu wakhe akhalela bantfu bakhe, yebo, labo labesebatawubulawa ngenca yelukholo lwabo emasikweni aboyise.",
                "12": "Futsi kwenteka kutsi wakhala kakhulu eNkhosini lonkhe lolo suku; futsi buka, livi leNkhosi lefika kuye, latsi;",
                "13": "Phakamisa inhloko yakho ume sibindzi, ngoba buka, sikhatsi sesifikile, futsi kulobu busuku sibonakaliso sitawuniketwa, kusasa ngiyeta emhlabeni, kutawukhombisa umhlaba kutsi ngitakugcwalisa konkhe loko lengente kutsi kukhulunywe ngemlomo webaphrofethi bami labangcwele.",
                "14": "Buka, ngita kubami, kutawugcwalisa tonkhe tintfo lengitembule kubantfwana bebantfu kusukela ekusekelweni kwemhlaba, nekutawukwenta intsandvo, yaBabe neyeNdvodzana—yaBabe ngenca yami, neyeNdvodzana ngenca yenyama yami. Futsi buka, sikhatsi sesifikile, futsi ngalobu busuku sibonakaliso sitawuniketwa.",
                "15": "Futsi kwenteka kutsi lawo mavi lefika kuNefi agcwaliseka, njengoba bekakhulunyiwe, ngoba buka, ngekushona kwelilanga abutange bube khona bumnyama; nebantfu bacala kumangala ngoba abutange bube khona bumnyama ngesikhatsi kufika busuku.",
                "16": "Futsi kwabakhona labaningi, labebangatange bawakholwe emavi ebaphrofethi, labawela phansi kwaba shengatsi bafile, ngoba bati kutsi lisu lelikhulu lembubhiso lebebalakhele labo labebakholelwa emavini ebaphrofethi laselivinjelwe; ngoba sibonakaliso lesasimenyetelwe sase sifikile.",
                "17": "Futsi bacala kwati kutsi iNdvodzana yaNkulunkulu besekufanele ivele masinyane; yebo; kwephetsa, bonkhe bantfu emhlabeni wonkhe kusukela enshonalanga kuya emphumalanga, eveni lelisenyakatfo kanye naseveni leliseningizimu, bamangala kakhulu kangangekutsi bawela phansi.",
                "18": "Ngoba bebati kutsi baphrofethi bebafakazile ngaletintfo iminyaka leminingi, nekutsi lesibonakaliso lesasiniketiwe sasesifikile; bacala kwesaba ngenca yebubi babo kanye nekungakholwa kwabo.",
                "19": "Futsi kwenteka kutsi abutange bube khona bumnyama kubo bonkhe lobo busuku, kodvwa kwakukhanya shengatsi kusemini, Futsi kwenteka kutsi lilanga laphindze laphuma ekuseni, njengalokwetayelekile; futsi bati kutsi bekulusuku lolo iNkhosi lebeyitawutalwa ngalo, ngenca yalesibonakaliso lesasiniketiwe.",
                "20": "Futsi tasetentekile, yebo, tonkhe tintfo, ngako konkhe, njengekwemavi ebaphrofethi.",
                "21": "Futsi kwaphindze kwenteka kutsi inkhanyeti lensha yavela, njengekwelivi.",
                "22": "Futsi kwenteka kutsi kusukela ngalesi sikhatsi kuya phambili kwacala kwaba khona emanga labekakhulunywa emkhatsini webantfu, nguSathane, kute atente lukhuni tinhlitiyo tabo, ngemetamo yekutsi bangakholelwa kuleto tibonakaliso kanye netimangaliso labebatibonile; kodvwa nanoma kwakungalawamanga kanye nenkhohliso incenye lenkhulu yebantfu yakholwa, yaphindze yaphendvukela eNkhosini.",
                "23": "Futsi kwenteka kutsi Nefi abehamba emkhatsini walabantfu, nalabanye labaningi, babhabhatisela ekuphendvukeni, lokwenta kutsi kube nekutsetselelwa kwetono. Ngalesi sizatfu bantfu bacala futsi baba nekuthula eveni.",
                "24": "Kwababete imibango, ngaphandle nje kwalabambalwa labacala kushumayela, betama kubonisa ngemibhalo lengcwele kutsi sasingekho sidzingo sekutsi bagcine umtsetfo waMosi. Manje kuloku bebaphambuka, ngoba bebangayicondzi imibhalo lengcwele.",
                "25": "Kodvwa kwenteka kutsi ngekushesha baphendvuka, futsi banetiseka ngeliphutsa lebebakulo, ngoba batiswa kutsi lomtsetfo wawusengakagcwaliseki, nekutsi bekufanele ugcwaliseke ngako konkhe; yebo, livi lefika kubo kutsi kufanele ugcwaliseke; yebo, kutsi kwakungeke kwendlule ngisho liganyana linye noma lichashatana linye kute konkhe kugcwaliseke; ngako-ke ngawo kanye lowo mnyaka baletfwa ekulatini liphutsa labo futsi bawavuma emaphutsa abo.",
                "26": "Wendlula kanjalo-ke umnyaka wemashumi layimfica nakubili, uletsa tindzaba letimnandzi kubantfu ngenca yaleto tibonakaliso lebesetentekile, njengekwemavi esiphrofetho sabo bonkhe baphrofethi labangcwele.",
                "27": "Futsi kwenteka kutsi umnyaka wemashumi layimfica nakutsatfu nawo ngalokunjalo wendlula ngekuthula, ngaphandle nje kwetigebengu taGadiyanthoni, letatihlala etintsabeni, letatigcwele live; ngoba taticinile tincaba tato kanye netindzawo tato letifihlekile kangangekutsi bantfu bebangakhoni kutincoba; ngako-ke tabulala kakhulu, tenta kusontsana lokuningi emkhatsini webantfu.",
                "28": "Futsi kwenteka kutsi ngemnyaka wemashumi layimfica nakune tacala tandza kakhulu, ngenca yekutsi bekukhona emahlubuka lamaningi emaNefi labekabalekela kuto, lokwabanga lusizi lolukhulu kulawo maNefi labekasele eveni.",
                "29": "Ngetulu kwaloko kwaba khona sizatfu selusizi lolukhulu emkhatsini wemaLamani; ngoba buka, bekanebantfwana labaningi labakhula baba nemandla eminyakeni, bacala kutimela, baholelwa ngulabanye labebangemaZoramu, ngemanga abo kanye nangemavi abo ekuyengana, bahlanganyela naleto tigebengu taGadiyanthoni.",
                "30": "Ngaleyondlela emaLamani nawo ahlushwa, acala kwehla elukholweni lwawo kanye nasekulungeni, ngenca yebubi besitukulwane lesasisakhula."
            },
            "2": {
                "1": "Futsi kwenteka kutsi umnyaka wemashumi layimfica nesihlanu waphela ngaleyondlela nawo, nebantfu bacala kutikhohlwa leto tibonakaliso kanye naleto timangaliso labebativile, bacala kancane kancane kutsi bangabe basamangaliswa sibonakaliso noma simangaliso lebesivela ezulwini, kangangekutsi bacala kutsi babe lukhuni etinhlitiyweni tabo, baba timphumphutse etingcondvweni tabo, futsi bacala kungakukholwa konkhe loko labebakuvile nalabebakubonile—",
                "2": "Bacabanga etinhlitiyweni tabo tintfo letitsite letilite, kutsi betentiwe bantfu kanye nangemandla adeveli, kute tidukise tiphindze tikhohlise tinhlitiyo tebantfu; ngaleyondlela Sathane waphindze watitfola tinhlitiyo tebantfu, kangangekutsi wawaphumphutsekisa emehlo abo futsi wabedukisa kutsi bakholwe kutsi imfundziso yaKhristu beyiyintfo lebuwula futsi lelite.",
                "3": "Futsi kwenteka kutsi bantfu bacala kutsi bakhule bacine ebubini kanye nasetinengisweni; abatange bakholwe kutsi bekutawuphindze kube khona letinye tibonakaliso noma timangaliso lebetisatawuniketwa; futsi Sathane bekahamba azulazula, adukisa tinhlitiyo tebantfu, abalinga aphindze abenta kutsi bente bubi lobukhulu eveni.",
                "4": "Waphela kanjalo-ke umnyaka wemashumi layimfica nesitfupha; kanjalo nemnyaka wemashumi layimfica nesikhombisa; kanjalo nemnyaka wemashumi layimfica nesiphohlongo; kanjalo nemnyaka wemashumi layimfica nemfica;",
                "5": "Kanjalo neminyaka lelikhulu bese yendlulile kusukela etinsukwini taMosiya, lobekayiNkhosi kubantfu bemaNefi.",
                "6": "Iminyaka lengemakhulu lasitfupha nemfica bese yendlulile kusukela Lehi ashiya eJerusalema.",
                "7": "Futsi iminyaka leyimfica bese yendlulile kusukela esikhatsini lebekuniketwe ngaso sibonakaliso, lebekukhulunywe ngaso baphrofethi, sekutsi Khristu bekayawufika emhlabeni.",
                "8": "Manje emaNefi acala kubala sikhatsi sawo kusukela ngalesikhatsi lebekuniketwe ngaso sibonakaliso, noma kusukela ngekufika kwaKhristu; ngako-ke, iminyaka leyimfica beseyendlulile.",
                "9": "Nefi, lobekanguyise waNefi, lobekagcine lemibhalo, akatange asabuyela eveni laseZarahemla, futsi akatange atfolakale ndzawo kulo lonkhe live.",
                "10": "Futsi kwenteka kutsi bantfu bachubeka nekuhlala ebubini, nanoma kushumayela kanye nekuphrofetha kwakukuningi emkhatsini wabo; ngaleyondlela wendlula kanjalo-ke nemnyaka welishumi, kanjalo nemnyaka welishumi nakunye wendlula ngaleyondlela ebubini.",
                "11": "Futsi kwenteka kutsi ngemnyaka welishumi nakutsatfu kwacala kwaba khona timphi kanye nemibango kulo lonkhe live; ngoba tigebengu taGadiyanthoni bese titiningi kakhulu, futsi bese tibulele bantfu labaningi kakhulu, tabhubhisa nemadolobha lamaningi kakhulu, tandzisa nekufa lokuningi kakhulu kanye nekubulawa kwebantfu lokuningi kulo lonkhe live, kangangekutsi kwadzingeka kutsi bonkhe bantfu, emaNefi kanye nemaLamani, batsatse tikhali bayawukulwa nato.",
                "12": "Ngako-ke, onkhe emaLamani labekaphendvukele eNkhosini ahlangana nabomnakabo, emaNefi, aphoceleleka, kuvikela timphilo tabo kanye nebesifazane babo kanye nebantfwana babo, kutsi atsatse tikhali alwe naleto tigebengu taGadiyanthoni, yebo, futsi kanjalo nekutsi agcine emalungelo abo, netinzuzo telibandla labo nekukhonta kwabo, nemandla abo ekutimela, kanye nenkhululeko yabo.",
                "13": "Futsi kwenteka kutsi ngaphambi kwekutsi lomnyaka welishumi nakutsatfu wendlule emaNefi esatjiswa ngekubhujiswa nya ngenca yalemphi, leyaba yimbi kakhulu.",
                "14": "Futsi kwenteka kutsi lawo maLamani labekahlangene nemaNefi abalwa kanye nemaNefi;",
                "15": "Sicalekiso sawo sasuswa kuwo, futsi sikhumba sawo sabese siba mhlophe njengesemaNefi;",
                "16": "Emajaha abo kanye nemadvodzakati abo aba mahle kakhulu, abalwa kanye nemaNefi, abitwa ngekutsi ngemaNefi. Futsi waphela kanjalo-ke umnyaka wemashumi nakutsatfu.",
                "17": "Futsi kwenteka ekucaleni kwemnyaka welishumi nakune, imphi emkhatsini wetigebengu kanye nebantfu baNefi yachubeka futsi yaba yimbi kakhulu; noko, bantfu baNefi bake batfola kutehlula letigebengu, kangangekutsi batiphocelela kutsi tibaleke tibuyele emuva batikhipha emaveni abo batiyisa etintsabeni kanye nasetindzaweni tato letifihlekile.",
                "18": "Waphela kanjalo-ke umnyaka welishumi nakune. Ngemnyaka welishumi nesihlanu taphuma tatokulwa nebantfu baNefi; futsi ngenca yebubi bebantfu baNefi, kanye nemibango yabo leminingi kanye nekuphikisana, tigebengu taGadiyanthoni takhona kubacinela.",
                "19": "Waphela kanjalo-ke umnyaka welishumi nesihlanu, ngaleyondlela bantfu bebasesimeni setinhlupheko letiningi; nenkemba yekubhujiswa beseyilengela etikwabo, kangangekutsi besebatawushaywa ngiyo, futsi loku kungenca yebubi babo."
            },
            "3": {
                "1": "Manje kwenteka kutsi ngemnyaka wemashumi nesitfupha kusukela ekufikeni kwaKhristu, Lakhoniyasi, umbusi welive, watfola incwadzi levela kumholi kanye nembusi walelicembu letigebengu; lawa ngemavi labebhaliwe, atsi:",
                "2": "Lakhoniyasi, lohlonipheke kakhulu nalongumbusi lomkhulu walelive, buka, ngikubhalela lencwadzi, ngikunika ludvumo lolukhulu kakhulu ngenca yekucina kwakho, kanjalo nekucina kwebantfu bakho, ekugcineni loko lenicabanga kutsi kulilungelo kanye nenkhululeko yenu; yebo, nime kahle, shengatsi nisekelwe sandla sankulunkulu, ekuvikeleni inkhululeko yenu, nemphahla yenu kanye nelive lenu, noma loko lenikubita ngekwenu.",
                "3": "Futsi kubonakala kungidzabukisa, Lakhoniyasi lohlonipheke kakhulu, kutsi ungaba siwula kangaka futsi utichayise ngekucabanga kutsi ungamelana nemadvodza lanesibindzi nalamaningi kangaka lalawulwa ngimi, lokungumanje eme ngemumo etikhalini tawo, alindzele ngekulangatelela livi lelitsi—Hambani nehlele kumaNefi niwabulale.",
                "4": "Mine, ngekwati umoya wabo wekungehluleki, sengike ngabavivinya emphini, ngati ngenzondo yabo lengapheli ngani ngenca yalokungalungi lokuningi lenikwente kubo, ngako-ke uma bangehlela entasi batawukulwa nani bayawunehlela ngembubhiso niphele nya.",
                "5": "Ngako-ke ngibhale lencwadzi, ngayivala ngesandla sami lucobo, ngoba ngikhatsatekile ngenhlalakahle yenu, ngenca yekucina kwenu kuloko lenikholelwa kutsi kulungile, kanye nebuchawe benu emphini.",
                "6": "Ngako-ke ngiyakubhalela, ngoba ngifisa kutsi ninikele loku kubantfu bami, emadolobha enu, tindzawo tenu, kanye naloko lokungekwenu, kunekutsi nehlelwe ngenkemba nekutsi kubhujiswa kute etikweni.",
                "7": "Noma-ke ngalamanye emavi, tinikeleni kitsi, bese nitihlanganisa natsi niphindze nati ngemisebenti yetfu lefihlekile, nibe bomnaketfu kute nani nifane natsi—hhayi tigcila tetfu, kodvwa bomnaketfu nalesibambisene nabo kuko konkhe lesinako.",
                "8": "Buka, ngiyafunga kuwe, uma ningakwenta loku, ngesifungo, angeke nibulawe; kodvwa uma ningakwenti loku, ngiyafunga kuwe ngesifungo, kutsi ngenyanga letako ngitawuyala emabutfo ami kutsi ehle atawukulwa nani, angeke asibambe sandla sawo futsi angeke aphephise lutfo, kodvwa ayawunibulala, ehlisele inkemba etikwenu nite niphele nya.",
                "9": "Buka, nginguGidiyani; ngingumbusi walelicembu leliyimfihlo laGadiyanthoni; licembu nemisebenti yalo lengatiko kutsi mihle; futsi kwasendvulo kuphindze kwendluliselwe kitsi.",
                "10": "Ngikubhalela lencwadzi, Lakhoniyasi, ngiyetsemba kutsi nitawunikela letindzawo tenu naloko lokukwenu, ngaphandle kwekucitsa ingati, kute bantfu bami babuyelwe ngemalungelo abo kanye nekuphatsa kwabo, labahlubuke kini ngenca yebubi benu ekubagodleleni emalungelo abo ekuphatsa, futsi ngaphandle kwekutsi nente loku, ngitawuphindzisela koniwa kwabo. NginguGidiyani.",
                "11": "Manje kwenteka kutsi ngesikhatsi Lakhoniyasi atfola lencwadzi wamangala kakhulu, ngenca yesibindzi saGidiyani sekufuna kutsatsa live lemaNefi libe ngelabo, nekusongela bantfu kanye nekufuna kuphindzisela koniwa kwalabo labebangatange boniwe, ngaphandle kwekutsi bebatone bona ngekuhlubuka baye kuleto tigebengu letimbi naletinengekile.",
                "12": "Manje buka, lo Lakhoniyasi, umbusi, bekayindvodza lelungile, futsi bekangesatjiswa ngulokufunwa kanye nangetisongo tesigebengu; ngako-ke akatange ayinake lencwadzi yaGidiyani, umbusi wetigebengu, kodvwa wenta kutsi bantfu bakhe bakhale eNkhosini bacele emandla kulungiselela sikhatsi leto tigebengu lebetitawehla ngaso kutawukulwa nabo.",
                "13": "Yebo, watfumela simemetelo kubo bonkhe bantfu, kutsi bagcogcele ndzawonye besifazane babo, bantfwana babo, imihlambi yabo yetimvu kanye nemihlambi yabo yetinkhomo kanye nako konkhe kwabo, ngaphandle kwelive labo, endzaweni yinye.",
                "14": "Futsi wenta kutsi kwakhiwe tincaba tibatungelete, nekucina kwato kube kukhulu kakhulu. Waphindze wenta kutsi emabutfo, emaNefi newemaLamani, noma abo bonkhe labo labebabalwa kanye nemaNefi, kutsi abekwe njengabogadzi atungelete kutsi abagadze, nekutsi abavikele etigebengwini emini nasebusuku.",
                "15": "Yebo, watsi kubo: Njengoba iNkhosi iphila, ngaphandle kwekutsi niphendvuke kubo bonkhe bubi benu, futsi nikhale eNkhosini, anisoze nanini nikhululwe etandleni taleto tigebengu taGadiyanthoni.",
                "16": "Futsi abemakhulu aphindze amangalisa emavi kanye netiphrofetho taLakhoniyasi kangangekutsi tabanga kwesaba kubo bonkhe bantfu; betama ngemandla abo kutsi bente njengekwemavi aLakhoniyasi.",
                "17": "Futsi kwenteka kutsi Lakhoniyasi wabeka tindvuna letinkhulu etikwawo onkhe emabutfo emaNefi, kutsi awahole ngesikhatsi tigebengu tehla tiphuma ehlane kutawukulwa nabo.",
                "18": "Manje indvuna lenkhulu kakhulu ngetulu kwato tonkhe tindvuna letinkhulu kanye nemekhuti lomkhulu wemabutfo onkhe emaNefi wabekwa, libito lakhe bekunguGidigidoni.",
                "19": "Manje kwakungumhambo emkhatsini wemaNefi kutsi kubekelwe tindvuna tawo letinkhulu, (ngaphandle kwalesikhatsi sabo sebubi) umuntfu lotsite lobekanemoya wekwembulelwa kanye newekuphrofetha; ngako-ke, lo Gidigidoni bekangumphrofethi lomkhulu emkhatsini wabo, aphindze futsi angumehluleli lomkhulu.",
                "20": "Manje bantfu batsi kuGidigidoni: Thandaza eNkhosini, bese uyasivumela kutsi sihambe sikhuphukele etintsabeni siye ehlane, kute sihlasele letigebengu sitibulale emaveni ato lucobo.",
                "21": "Kodvwa Gidigidoni watsi kubo: INkhosi iyala; ngoba uma singakhuphuka siyawukulwa nato iNkhosi iyawusinikela etandleni tato; ngako-ke sitawutilungiselela ekhatsi nekhatsi nemave etfu, futsi sitawugcogcela ndzawonye onkhe emabutfo etfu, angeke siyawukulwa nato, kodvwa sitawutilindza tize tite titawukulwa natsi; ngako-ke njengoba iNkhosi iphila, uma sikwenta loku itawutinikela etandleni tetfu.",
                "22": "Futsi kwenteka kutsi ngemnyaka welishumi nesikhombisa, ngasekupheleni kwalowo mnyaka, simemetelo saLakhoniyasi sasesihambe lelive lonkhe, futsi besebatsatse emahhashi abo, netincola tabo, netinkhomo tabo, nemihlambi yabo yonkhe yetimvu kanye nemihlambi yabo yonkhe yetinkhomo, nalokuyinhlavu kwabo, kanye nako konkhe labebanako, bahamba ngetinkhulungwane kanye nangemashumi etinkhulungwane, bate bahamba bonkhe baya kuleyo ndzawo lebeyibekiwe kutsi batawuhlanganela kuyo, kute bativikele etitseni tabo",
                "23": "Futsi lelive lelalibekiwe bekulive laseZarahemla, live lelalisemkhatsini welive laseZarahemla kanye nelive iNala, yebo, emnceleni lowawusemkhatsini welive iNala kanye nelive iNcitsakalo.",
                "24": "Futsi kwabakhona tinkhulungwane letiningi kakhulu tebantfu labebabitwa ngekutsi ngemaNefi, labagcogcana ndzawonye kulelive. Manje Lakhoniyasi wenta kutsi bagcogcane ndzawonye eveni lelalingaseningizimu, ngenca yesicalekiso lesikhulu lesasisetikwelive lelingasenyakatfo.",
                "25": "Futsi baticinisa ngalokumelene netitsa tabo, bahlala eveni linye, balicembu linye, bawesaba emavi labekakhulunywe nguLakhoniyasi, kangangekutsi baphendvuka etonweni tabo tonkhe; baphakamisela imithandazo yabo eNkhosini Nkulunkulu wabo, kutsi abakhulule ngaleso sikhatsi titsa tabo titawehla kutawukulwa nabo.",
                "26": "Baba nelusizi lolukhulu kakhulu ngenca yetitsa tabo. NaGidigidoni wenta kutsi bente tikhali temphi letitinhlobonhlobo, nekutsi bekumele bacine ngetivikelo, netihlangu, nemahawu, ngendlela labekabalayele ngayo."
            },
            "4": {
                "1": "Futsi kwenteka kutsi ngasekupheleni kwemnyaka welishumi nesiphohlongo lawo mabutfo etigebengu besekayilungiselele imphi, acala kwehla futsi aphuma emagcumeni, kanye nasetintsabeni, nasehlane, nasetincabeni tawo leticinile, kanye nasetindzaweni tawo letifihlekile, acala kutitsatsela tindzawo taba ngetawo, lebetiseveni leliseningizimu kanye naleto lebetiseveni lelisenyakatfo, futsi acala kutitsatsela emave onkhe aba ngewabo labekashiywe ngemaNefi, kanye nemadolobha labekashiywe ete bantfu.",
                "2": "Kodvwa buka, bekute tilwane tasendle netinyamatane kulawo mave labekashiywe ngemaNefi, futsi bekute tinyamatane tetigebengu ngaphandle kwasehlane.",
                "3": "Tigebengu betingeke tiphile ngaphandle kwekutsi tibe sehlane, ngenca yekweswela kudla; ngoba emaNefi bekashiye tindzawo tawo tite lutfo, agcogca imihlambi yetimvu tawo kanye nemihlambi yetinkhomo tawo kanye nako konkhe labekanako, futsi aba licembu linye.",
                "4": "Ngako-ke, bekute litfuba lekutsi tigebengu tiphange futsi titfole kudla, ngaphandle kwekutsi tiphumele ebaleni tilwe nemaNefi; futsi ngenca yekutsi emaNefi bekalicembu linye, aphindze asibalo lesikhulu kakhulu, atibekele imiphako, emahhashi netinkhomo, kanye nemihlambi letinhlobonhlobo, kute akwati kuphila sikhatsi lesingangeminyaka lesikhombisa, ngaleso sikhatsi bekanelitsemba lekutsi ayawube sekatibulele taphela tigebengu eveni lonkhe; wendlula kanjalo-ke umnyaka welishumi nemfica.",
                "5": "Futsi kwenteka kutsi ngemnyaka welishumi nemfica Gidiyani watfola kutsi bekufanele kutsi akhuphuke ayawukulwa nemaNefi, ngoba bekute indlela yekutsi baphile ngaphandle kwekutsi baphange, bebe futsi babulale.",
                "6": "Bebangeke balokotse bagcwale eveni lonkhe kute bakwati kuhlanyela lokuyinhlavu, hleze emaNefi ete kuto futsi ababulale; ngako-ke Gidiyani waniketa umyaleto emabutfweni akhe wekutsi ngaloyo mnyaka bekufanele bakhuphuke bayawukulwa nemaNefi.",
                "7": "Futsi kwenteka kutsi bakhuphuka bayawukulwa; futsi kwakuyinyanga yesitfupha; buka, lwalulukhulu luphindze lwesabeka lolo suku lebeta ngalo kutawukulwa; futsi bebagcoke ngendlela yetigebengu; banesikhumba semvu lebesitungelete tinkhalo tabo, batihuce ngengati, tinhloko tabo tihhuliwe, babeke tivikelo tenhloko kubo; kubukeka kwemabutfo aGidiyani bekwesabeka kakhulu, ngenca yetivikelo tabo, nangenca yekutihuca kwabo ngengati.",
                "8": "Futsi kwenteka kutsi emabutfo emaNefi, ngesikhatsi abona kubukeka kwelibutfo la Gidiyani, awela phansi onkhe, akhala eNkhosini Nkulunkulu wawo, kutsi ibaphephise futsi ibakhulule etandleni tetitsa tawo.",
                "9": "Futsi kwenteka kutsi ngesikhatsi emabutfo aGidiyani akubona loku acala kumemeta ngelivi lelikhulu, ngenca yenjabulo yawo, ngoba bekacabanga kutsi emaNefi bekawiswe kwesaba ngenca yekwesaba emabutfo awo.",
                "10": "Kodvwa advumala ngaloku, ngoba emaNefi bekangawesabi; kepha bekesaba Nkulunkulu wawo futsi amncusa kutsi awavikele; ngako-ke, ngesikhatsi emabutfo aGidiyani agijima aya kubo bese atilungiselele kuhlangabetana nawo; yebo, ngemandla eNkhosi bawemukela.",
                "11": "Imphi yacala kulenyanga yesitfupha; kulwa kwaba kukhulu kwaphindze kwaba kubi kakhulu, yebo, kwaba kukhulu futsi kwaba kubi kakhulu kubulawa kwebantfu kwalapho, kangangekutsi bekungakate kwatiwe nanini kubulawa kwebantfu lokukhulu kangaka emkhatsini wabo bonkhe labantfu baLehi seloku ashiya eJerusalema.",
                "12": "Nanoma Gidiyani bekente kusonga kanye nekufunga, buka, emaNefi abashaya, kangangekutsi bahlehlela emuva phambi kwawo.",
                "13": "Futsi kwenteka kutsi Gidigidoni wayala kutsi emabutfo akhe abalandzele ate ayewufika eminceleni yasehlane, futsi nekutsi angaphephisi namunye loyawuwela etandleni tawo kuleyondlela; futsi ngaleyondlela abalandzela ate ababulala, eminceleni yelihlane, ate awugcina nemyalo waGidigidoni.",
                "14": "Futsi kwenteka kutsi Gidiyani, lobekeme alwa ngesibindzi, walandzelwa ngesikhatsi abaleka; ngenca yekukhatsala ngekulwa kwakhe lokukhulu wabanjwa wabulawa. Kwaphela kanjalo-ke ngaGidiyani sigebengu.",
                "15": "Futsi kwenteka kutsi emabutfo emaNefi aphindze abuyela endzaweni yawo yekuphepha. Futsi kwenteka kutsi lomnyaka welishumi nemfica wendlula, netigebengu atiphindzanga tabuya kutsi titawukulwa; atibuyanga nangemnyaka wemashumi lamabili.",
                "16": "Nangemnyaka wemashumi lamabili nakunye atibuyanga kutawukulwa, kodvwa tavimbetela tinhlangotsi tonkhe kute titungelete bantfu baNefi; ngoba beticabanga kutsi uma tingahle tivimbe bantfu baNefi emaveni abo, tibatungelete tinhlangotsi tonkhe, futsi uma betingabavimba kuyo yonkhe inzunzo yabo yangaphandle, loko bekungabenta kutsi batinikele njengetifiso tabo.",
                "17": "Manje bese batibekele lomunye umholi, libito lakhe bekunguZemnariha; ngako-ke bekunguZemnariha lowenta kutsi loku kuvinjetelwa kwenteke.",
                "18": "Kodvwa buka, loku kwaba lusito kumaNefi; ngoba bekulukhuni kutsi tigebengu tibavimbetele sikhatsi lesidze kute tiphumelele kumaNefi, ngenca yemphako lomningi labebawugcinile,",
                "19": "Futsi ngenca yekweswelakala kwemphako etigebengwini; ngoba buka, betingenalutfo ngaphandle nje kwenyama yekutsi titiphilise, leyo nyama letayitfola ehlane;",
                "20": "Futsi kwenteka kutsi tinyamatane tasendle tancipha ehlane kangangekutsi tigebengu taphose tabulawa yindlala.",
                "21": "EmaNefi bekahamba njalo emini kanye nasebusuku, atseleka emabutfweni, ababulala ngetinkhulungwane kanye nangemashumi latinkhulungwane.",
                "22": "Ngayolendlela kwaba sifiso sebantfu baZemnariha kutsi baliyekele lisu labo, ngenca yekubhujiswa lokukhulu lokwabehlela ebusuku nasemini.",
                "23": "Futsi kwenteka kutsi Zemnariha wanika umyalo kubantfu bakhe wekutsi bakuyekele kuvimbetela, bahambe baye etincenyeni letingephandle kakhulu telive lelingasenyakatfo.",
                "24": "Manje, Gidigidoni alati lisu labo, futsi ati ngebutsakatsaka babo ngenca yekufuna kudla, kanye nekubulawa lokukhulu lebekwentekile emkhatsini wabo, ngako-ke watfumela emabutfo akhe ngesikhatsi sasebusuku, futsi wayivala indlela yabo yekubaleka, wabeka emabutfo akhe endleleni yabo yekubaleka.",
                "25": "Loku emabutfo akwenta ngesikhatsi sasebusuku, futsi ahamba ayawuvimba ngaphambili kwaletigebengu, kwatsi ngakusasa, ngesikhatsi letigebengu ticala luhambo lwato, tahlangana nemabutfo emaNefi etindzaweni totimbili ngembili nangemuva.",
                "26": "Naleto tigebengu lebetiseningizimu nato ngalokunjalo tavinjelwa etindzaweni tato tekubaleka. Tonkhe letintfo tentiwa ngekuyalwa nguGidigidoni.",
                "27": "Kwaba khona tinkhulungwane letininingi letatinikela kutsi tibe tiboshwa temaNefi, kwatsi labasala kuto babulawa.",
                "28": "Umholi wato, Zemnariha, watsatfwa walengiswa esihlahleni, yebo, etulu kuso wate wafa. Emvakwekutsi sebamlengisile wate wafa basigawulela phansi sihlahla, babese bayakhala ngelivi lelikhulu, batsi:",
                "29": "Shengatsi iNkhosi ingabalondvolota bantfu bayo ekulungeni kanye nasebungcweleni benhlitiyo, kute bente kutsi babawise phansi bonkhe labo labayawufuna kubabulala ngenca yemandla kanye nemacembu layimfihlo, njengalendvodza lewiselwe phansi.",
                "30": "Batfokota futsi bakhala ngelivi linye, batsi: Shengatsi Nkulunkulu wa-Abrahama, Nkulunkulu wa-Isaka, kanye naNkulunkulu waJakobe, angabavikela labantfu bahlale ekulungeni, uma nje bayawubita libito laNkulunkulu wabo kutsi abavikele.",
                "31": "Futsi kwenteka kutsi bachumuka, bonkhe kanyekanye, bahlabelela, futsi badvumisa Nkulunkulu wawo ngentfo lenkhulu kangaka labentele yona, ekubalondvoloteni kutsi bangaweli etandleni tetitsa tabo.",
                "32": "Yebo, bakhala batsi: Hosana Nkulunkulu Longetulu Kwako Konkhe. Futsi bakhala batsi: Libusisiwe libito leNkhosi Nkulunkulu Somandla, Nkulunkulu Longetulu Kwako Konkhe.",
                "33": "Tinhlitiyo tabo takhukhumuka ngenca yenjabulo, kwate kwaba khona nekuphuma kwetinyembeti lokuningi, ngenca yebuhle lobukhulu baNkulunkulu ekubakhululeni etandleni tetitsa tabo; futsi bebati kutsi bekungenca yekuphendvuka kwabo kanye nekutitfoba kwabo lokwakwente kutsi bakhululwe ekubhujisweni kwaphakadze."
            },
            "5": {
                "1": "Manje buka, bekute namunye lophilako emkhatsini wabo bonkhe bantfu bemaNefi lebekawangabata ngisho nakancane emavi abo bonkhe baphrofethi labangcwele labebakhulumile; ngoba bebati kutsi bekufanele kutsi agcwaliseke.",
                "2": "Futsi bebati kutsi bekufanele kutsi Khristu sewufikile, ngenca yetibonakaliso letiningi lebetiniketiwe, ngekwemavi ebaphrofethi; nangenca yetintfo lebesetivele tentekile bebati kutsi bekufanele kutsi tonkhe tigcwaliseke njengoba bekukhulunyiwe",
                "3": "Ngako-ke atiyekela tonkhe tono tawo, kanye netinengiso tawo, nebugwadla bawo, bamsebentela Nkulunkulu ngako konkhe kukhutsala imini nebusuku.",
                "4": "Manje kwenteka kutsi ngesikhatsi sekatsetse tonkhe letigebengu taba tiboshwa, kangangekutsi kute namunye loweca kulebetingakabulawa, atiphonsa ejele tiboshwa tato, enta kutsi livi laNkulunkulu lishunyayelwe kuto; futsi ngebuningi baleto letaphendvuka etonweni tato taphidze tangena esivumelwaneni sekutsi betingeke tisaphindze tibulale betikhululwa.",
                "5": "Kodvwa liningi laleto lebetingangenanga esivumelwaneni, lebetisachubeka nekuba netimfihlo tekubulala etinhlitiyweni tato, yebo, liningi laleto lebetitfolakala tisongela bomnakabo betibekwa licala futsi tijeziswe ngekwemtsetfo.",
                "6": "Futsi ngaleyondlela awacedza onkhe lawo macembu ebubi, layimfihlo kanye nalatinengiso, lobekukhona kuwo bubi lobukhulu kakhulu, kanye nekubulala lokuningi kakhulu lobekwentiwa.",
                "7": "Waphela kanjalo-ke umnyaka wemashumi lababili nakubili, nemnyaka wemashumi lamabili nakutsatfu, nemnyaka wemashumi lamabili nakune, nemnyaka wemashumi lamabili nesihlanu; futsi yendlula kanjalo-ke iminyaka lengemashumi lamabili nesihlanu.",
                "8": "Futsi besekukhona tintfo letiningi lebesetentekile, emehlweni alabanye, letatingaba nguletinkhulu naletimangalisako; noko, angeke tibhalwe tonkhe kulencwadzi; yebo, lencwadzi angeke ikwati kucukatsa ngisho incenye yalokulikhulu yaloko lokwentiwa emkhatsini walabantfu labaningi kangaka esikhatsini lesingangeminyaka lengemashumi lamabili nesihlanu.",
                "9": "Kodvwa buka kukhona imibhalo lecuketse tonkhe tento talabantfu; futsi umlandvo lomfisha naloliciniso waniketwa nguNefi.",
                "10": "Ngako-ke ngente umbhalo wami waletintfo ngekwelombhalo waNefi, lowawucoshwe kubongcwengcwe labebabitwa ngekutsi bongcwengcwe baNefi.",
                "11": "Futsi buka, ngenta lombhalo kubongcwengcwe lengibente ngetami tandla lucobo.",
                "12": "Futsi buka, ngibitwa ngekutsi nginguMormon, ngibitwa ngelive laMormon, live Alima lamisa kulo libandla emkhatsini webantfu, yebo, libandla lekucala lelasungulwa emkhatsini wabo emvakwesiphambeko sabo.",
                "13": "Buka, ngingumfundzi waJesu Khristu, iNdvodzana yaNkulunkulu. Ngibitwe nguye kutsi ngimemetele livi lakhe emkhatsini webantfu bakhe, kute babe nekuphila lokuphakadze.",
                "14": "Futsi kudzingekile kutsi mine, ngekwentsandvo yaNkulunkulu, kute imithandazo yalabo lasebendlulile, labebangcwele, igcwaliseke ngekwelukholo, kumele ngente umbhalo waletintfo lesetentiwe—",
                "15": "Yebo, umbhalo lomncane waloko lokwenteka kusukela ngesikhatsi Lehi esuka eJerusalema, kwehle kute kufike kulesikhatsi samanje.",
                "16": "Ngako-ke ngenta umbhalo wami ngiwususela emilandvweni leyaniketwa ngulabo labebangaphambi kwami, kute kufike ekucaleni kwelusuku lwami.",
                "17": "Futsi emvakwaloko ngenta nembhalo wetintfo lengitibone ngewami emehlo.",
                "18": "Futsi ngiyati umbhalo lengiwentako ngumbhalo locondze ngco futsi loliciniso; noko kukhona tintfo letiningi, ngekwelulwimi lwetfu, lesingakhoni kutibhala.",
                "19": "Manje sengenta siphetfo senkhulumo yami, lokungeyami lucobo, futsi ngichubeka nekuniketa umlandvo wami ngetintfo letenteka ngaphambi kwami.",
                "20": "NginguMormon, ngisitukulwane lesimsulwa saLehi. Nginesizatfu sekudvumisa Nkulunkulu wami kanye neMsindzisi wami Jesu Khristu, kutsi wakhipha bobabe betfu eveni laseJerusalema, (futsi kute namunye lobekati ngaphandle kwakhe kanye nalabo labakhipha kulelo live) nekutsi unike mine nebantfu bakitsi lwati loluningi kangaka kute kusindziswe imiphefumulo yetfu.",
                "21": "Ngempela uyibusisile indlu yaJakobe, waba nemusa kuyo intalelwane yaJosefa.",
                "22": "Futsi nangabe bantfwana baLehi bayigcinile imiyaleto yakhe ubabusisile waphindze wabaphumelelisa njengekwelivi lakhe.",
                "23": "Yebo, ngempela insali yentalelwane yaJosefa uyawuphindze ayiholele ekuyatini iNkhosi Nkulunkulu wabo.",
                "24": "Futsi ngempela njengoba iNkhosi iphila, itawuyigcogca emagumbini lamane emhlaba yonkhe insali yentalelwane yaJakobe, lehlakatwe yakhishelwa ngaphandle emhlabeni wonkhe.",
                "25": "Futsi njengoba yente sivumelwano nayo yonkhe indlu yaJakobe, kanjalo nesivumelwano lavumelane ngaso nendlu yaJakobe siyawugcwaliseka ngesikhatsi sayo lesifanele, kute kubuyiselwe yonkhe indlu yaJakobe ekwatini ngesivumelwano lavumelene ngaso nabo.",
                "26": "Futsi emvakwaloko bayawumati uMhlengi wabo, longuJesu Khristu, iNdvodzana yaNkulunkulu; emvakwaloko bayawugcogcwa kuwo omane emagumbi emhlaba bayiswe emaveni abo, lapho bebahlakatwe kusuka khona; yebo, njengoba iNkhosi iphila kuyawuba njalo. Amen."
            },
            "6": {
                "1": "Manje kwenteka kutsi bantfu bemaNefi bonkhe babuyela emaveni abo ngemnyaka wemashumi lamabili nesitfupha, wonkhe umuntfu, nemndeni wakhe, umhlambi wetimvu takhe nemhlambi wetinkhomo takhe, emahhashi akhe netinkhomo takhe, kanye nanoma yini lokunye lebekungekwabo.",
                "2": "Futsi kwenteka kutsi bebangakayidli yonkhe imiphako yabo; ngako-ke bayitsatsa yonkhe labebangakayidli, konkhe lokuyinhlavu kwabo kwalo lonkhe luhlobo, neligolide labo, nesiliva yabo, kanye nato tonkhe tintfo tabo letiligugu, babuyela emaveni abo nato tonkhe tintfo lebebanato, enyakatfo naseningizimu, eveni lelingasenyakatfo kanye naseveni lelingaseningizimu.",
                "3": "Banika leto tigebengu lebetingene esivumelwaneni sekutsi tigcine kuthula kwelive, leto lebetitsandza kutsi tisale tingemaLamani, emave, ngekwesibalo sawo, kute tikwati kutsi ngekusebenta kwato, tibe nako lebetingaphila ngako; futsi ngaleyondlela tikwati kutsi ticinisekise kuthula eveni.",
                "4": "Bacala futsi baphumelela baphindze bakhula kakhulu; iminyaka lengemashumi lamabili nesitfupha kanjalo neyesikhombisa yendlula, kwaba khona kuthula lokukhulu eveni; futsi bate benta imitsetfo yabo yahambisana nekulingana kanye nekulunga.",
                "5": "Manje besekute lutfo kulo lonkhe live lebekuvimbela bantfu ekutseni baphumelele njalo, ngaphandle kwekutsi bawele esiphambekweni.",
                "6": "BekunguGidigidoni, kanye nemehluleli, Lakhoniyasi, kanye nalabo labebabaholi labebakhetsiwe, labebacinisekise lokuthula lokukhulu eveni.",
                "7": "Futsi kwenteka kutsi kwaba khona emadolobha lamaningi lakhiwa kabusha, futsi kwaba khona lamaningi emadolobha lamadzala lalungiswa.",
                "8": "Kwaba khona leminingi imigwaco lemikhulu leyakhiwa, kanye naleminingi imigwaco leyakhiwa, lebeyisuka edolobheni iya kulelinye lidolobha, isuka eveni iya kulelinye live, isuka endzaweni iya kulenye indzawo.",
                "9": "Wendlula kanjalo-ke umnyaka wemashumi lamabili nesiphohlongo, bantfu bebasolo banekuthula njalo.",
                "10": "Kodvwa kwenteka kutsi ngemnyaka wemashumi lamabili nemfica kwacala kwaba khona imibango letsite emkhatsini webantfu; futsi labanye bebaphakeme kangangoba baba nekutikhukhumeta kanye nekutichayisa ngenca yemcebo wabo lomkhulu, yebo, kangangoba kwaba khona kuhluphana lokukhulu;",
                "11": "Ngoba bekukhona batsengisi labaningi eveni, kanjalo nebameli labaningi, kanye nalabebasetikhundleni labaningi.",
                "12": "Bantfu bacala kutsi behlukaniswe ngekwetigaba tabo, ngekunotsa kwabo kanye nangematfuba abo ekufundza; yebo, labanye bebete lwati ngenca yebuphuya babo, futsi labanye bakwati kufundza kakhulu ngenca yemcebo wabo.",
                "13": "Labanye bebaphakeme kangangoba bebatikhukhumeta, labanye bebatitfobile kakhulu; labanye babuyisela inhlamba ngenhlamba, ngesikhatsi labanye bakwemukela kwetfukwa nekuhlushwa kanye nato tonkhe tinhlobo tetinhlupheko, bangaphindziseli ngekwetfuka, kodvwa batfobile futsi badzabukile phambi kwaNkulunkulu.",
                "14": "Futsi ngaleyondlela kwaba khona kungalingani lokukhulu kulo lonkhe live, kangangekutsi libandla lacala kwehlukana; yebo, kangangekutsi ngemnyaka wemashumi lamatsatfu libandla lehlukana kulo lonkhe live ngephandle kwelidlanzana nje lemaLamani lebeliphendvukele elukholweni lweliciniso; futsi wona akatange akhweshe kulo, ngoba wona bekacinile, asimile, anganyakatiseki, afuna ngekukhutsala kwawo konkhe kugcina imiyaleto yeNkhosi.",
                "15": "Manje sizatfu salobo bubi bebantfu bekungulesi—Sathane bekanemandla lamakhulu, ekuphehleni bantfu kutsi bente tonkhe tinhlobo tebubi, futsi abakhukhumukisa ngekutichenya, abalinga kutsi bafune emandla, neligunya, nemcebo, kanye netintfo letilite temhlaba.",
                "16": "Ngaleyondlela Sathane waholela tinhlitiyo tebantfu ekutseni bente tonkhe tinhlobo tebubi; ngako-ke bajabulela kuthula iminyaka lembalwa kuphela.",
                "17": "Ngaleyondlela, ekucaleni kwemnyaka wemashumi lamatsatfu—bantfu sebatinikele sikhatsi lesidze kutsi bazulazuliswe tilingo tadeveli abayise noma ngukuphi lapho labetsandza kutsi abayise khona, nekutsi abentise noma ngabe ngubuphi bubi labekatsandza kutsi babente—futsi ngaleyondlela ekucaleni kwawo, lomnyaka wemashumi lamatsatfu, bese basesimeni sebubi lobukhulu.",
                "18": "Manje bebangoni ngekungati, ngoba bebayati intsandvo yaNkulunkulu mayelana nabo, ngoba beyifundzisiwe kubo; ngako-ke bamhlubuka Nkulunkulu ngekutsandza kwabo.",
                "19": "Manje besekungusetinsukwini taLakhoniyasi, indvodzana yaLakhoniyasi, ngoba Lakhoniyasi wasitsatsa sihlalo seyise futsi wababusa bantfu ngalowo mnyaka.",
                "20": "Ngaleso sikhatsi kwacala kutsi kube khona bantfu labaholwa ngumoya lovela ezulwini futsi labebatfunyiwe, bema emkhatsini webantfu kulo lonkhe live, bashumayela futsi bafakaza ngesibindzi ngetono kanye nangebubi bebantfu, bafakaza kubo mayelana nekuhlengwa iNkhosi lebeyiyawukwentela bantfu bayo, noma ngalamanye emavi, kuvuka kwaKhristu; bafakaza ngesibindzi ngekufa kanye nangekuva kwayo buhlungu.",
                "21": "Manje bekukhona labaningi bantfu labebatfukutsele kakhulu ngenca yalabo labebafakaza ngaletintfo; labo labebatfukutsele imvamisa bekubehluleli labakhulu, nalabo labebabaphristi labakhulu kanye nebameli; yebo, bonkhe labo labebabameli babatfukutselela labo labebafakaza ngaletintfo.",
                "22": "Manje bekute ummeli nemehluleli nemphristi lomkhulu lobekangaba nemandla ekubeka noma ngubani licala lekutsi abulawe ngaphandle kwekutsi kubekwa kwabo licala kuvunyelwe ngumbusi welive.",
                "23": "Manje bebabaningi labebafakaza ngetintfo letiphatselene naKhristu bafakaza ngesibindzi, labatsatfwa babulawa behluleli ngansense, kute lwati ngekufa kwabo lungafinyeleli kumbusi welive kute kube semvakwekufa kwabo.",
                "24": "Manje buka, loku bekuphikisana nemitsetfo yelive, kutsi nanoma ngumuphi umuntfu abulawe ngaphandle kwekutsi kutfolwe imvume kumbusi welive—",
                "25": "Ngako-ke sikhalo savela eveni laseZarahemla, saletfwa kumbusi welive, ngalokumelene nalabo behluleli labebabeke baphrofethi beNkhosi licala lekutsi bafe, ngalokungekho emtsetfweni.",
                "26": "Manje kwenteka kutsi batsatfwa baletfwa ngaphambi kwemehluleli, kute behlulelwe ngalawo macala labebawentile, ngekwemtsetfo lobewubekwe bantfu.",
                "27": "Manje kwenteka kutsi labo behluleli bebanebangani kanye netihlobo letiningi; futsi kwatsi labo labebasele, yebo, cishe bonkhe bameli kanye nebaphristi labakhulu, babutsana ndzawonye, bahlangana netihlobo talabo behluleli labebatogwetjwa emacala ngekwemtsetfo.",
                "28": "Bangena esivumelwaneni lomunye nalomunye, yebo, ngisho nakuleso sivumelwano lebesiniketwe ngulabo basendvulo, leso sivumelwano lesaniketwa futsi salawulwa ngudeveli, kutsi simelane nako konkhe kulunga.",
                "29": "Ngako-ke bahlangana ngalokumelene nebantfu beNkhosi, bangena esivumelwaneni sekubabulala, kanye nekukhulula labo labebanelicala lekubulala ekutseni babanjwe sijeziso, lebesitokhishwa ngekwemtsetfo.",
                "30": "Bawedzelela umtsetfo kanye nemalungelo elive labo; bangena esivumelwaneni lomunye nalomunye sekutsi bambulale umbusi, futsi babeke inkhosi eveni, kute live lingabe lisaba nenkhululeko kodvwa libe ngaphansi kwemakhosi."
            },
            "7": {
                "1": "Manje buka, ngitawunikhombisa kutsi abatange bayibeke inkhosi kulelive; kodvwa ngawo lowo mnyaka, yebo, umnyaka wemashumi lamatsatfu, babulala esihlalweni sekwehlulela, yebo, bambulala umehluleli lomkhulu walelive.",
                "2": "Bantfu behlukana lomunye kulomunye; betehlukanisa lomunye kulomunye ngetive, wonkhe umuntfu ngekwemndeni wakhe nangekwetihlobo kanye nengekwebangani; futsi ngaleyondlela bawushabalalisa umbuso walelive.",
                "3": "Tonkhe tive tabeka sikhulu noma umholi wato; ngaleyondlela baba tive kanye nebaholi betive.",
                "4": "Manje buka, bekute muntfu emkhatsini wabo ngaphandle kwekutsi abe nemndeni lomkhulu netihlobo letiningi kanye nebangani; ngako-ke tive tabo taba tinkhulu kakhulu.",
                "5": "Manje konkhe loku kwenteka, bekusengakabi netimphi emkhatsini wabo; futsi bonkhe lobubi beta ebantfwini ngenca yekutsi batinikela emandleni aSathane.",
                "6": "Imitsetfo yembuso yashabalaliswa, ngenca yalelicembu leliyimfihlo lebangani kanye netihlobo talabo lababulala baphrofethi.",
                "7": "Badala kungevani lokukhulu kulelive, kangangekutsi incenye leningi yebantfu labalungile cishe yonkhe beseyigcwele bubi; yebo, bekukhona labambalwa kuphela bantfu labebalungile emkhatsini wabo.",
                "8": "Futsi ngaleyondlela iminyaka lesitfupha yayingakendluli kusukela incenye leningi yebantfu ikuyekela kulunga kwabo, njengenja ibuyela emahlanteni ayo, noma njengengulube ibhucuta eludzakeni lwayo.",
                "9": "Manje lelicembu leliyimfihlo, lelaliletse bubi lobungaka kubantfu, labutsana ndzawonye, labeka indvodza lelayibita ngaJakobe kutsi ibaphatse.",
                "10": "Futsi bayibita ngenkhosi yabo; ngako-ke yaba yinkhosi yalelicembu lelaligcwele bubi; futsi bekangumunye walabatiwako lowakhuluma ngekuphikisana nebaphrofethi labebafakaza ngaJesu.",
                "11": "Futsi kwenteka kutsi bebangakacini kangako ngekwesibalo njengetive tebantfu, labebahlangene ndzawonye ngaphandle nje kwekutsi baholi babo bamisa imitsetfo yabo, wonkhe muntfu ngekwesive sakhe; noko bebatitsa, nanoma bebangasibo bantfu labalungile, kodvwa bebahlangene ekutondzeni labo labebangene esivumelwaneni sekushabalalisa umbuso.",
                "12": "Ngako-ke, Jakobe sekabona kutsi titsa tabo tatitiningi kakhukhu kunabo, yena ayinkhosi yalelicembu, ngako-ke wayala bantfu bakhe kutsi babaleke baye encenyeni yelive lelikhashane ngasenyakatfo, lapho befike batakhele umbuso wabo khona, bate bahlangana nemahlubuka, (ngoba wabayenga ngekutsi bekutoba khona emahlubuka lamaningi) bate baba nemandla ngalokwanele kutsi bamelane netive tebantfu; futsi benta njalo.",
                "13": "Futsi luhambo lwabo lwalushesha kakhulu kangangekutsi alutange luvinjwe bate baphuma lapho bantfu bangakhona kufika khona. Waphela ngaleyondlela umnyaka wemashumi lamatsatfu; futsi kanjalo netindzaba tebantfu baNefi.",
                "14": "Futsi kwenteka kutsi ngemnyaka wemashumi lamatsatfu nakunye behlukana baba tive, wonkhe muntfu ngekwemndeni wakhe, tihlobo kanye nebangani; noko bebente sivumelwano sekutsi bebangeke balwe lomunye nalomunye; kodvwa bebangakahlangani ngekwemitsetfo yabo, kanye nangendlela yekubusa kwabo, ngoba yayimiswe ngekwetingcondvo talabo labebatikhulu kanye nebaholi babo. Kodvwa bamisa imitsetfo lecinile kutsi sivana sinye singeceli kulesinye, kangangekutsi ngelizinga lelitsite babanako kuthula eveni; noko, tinhlitiyo tabo tatigucukile tingekho eNkhosini Nkulunkulu wabo, futsi babagcoba ngematje baphrofethi baphindze babacosha babakhipha emkhatsini wabo.",
                "15": "Futsi kwenteka kutsi Nefi—sekavakashelwe tingilosi kanjalo nelivi leNkhosi, ngako-ke sekatibonile tingilosi, futsi angufakazi lowatibonela, anemandla labekaniketwe yena kutsi ati mayelana nebufundisi baKhristu, kanjalo angufakazi lowatibonela ekusukeni kwabo ngekushesha ekulungeni baye ebubini kanye nasetinengisweni tabo;",
                "16": "Ngako-ke, adzabukile ngenca yebulukhuni betinhlitiyo tabo kanye nebumphumphutse betingcondvo tabo—wahamba waya emkhatsini wabo ngawo lowo mnyaka, wacala kufakaza, ngesibindzi, kuphendvuka kanye nekutsetselelwa kwetono ngelukholo eNkhosini Jesu Khristu.",
                "17": "Wabafundzisa tintfo letiningi; futsi angeke tibhalwe tonkhe, incenye yato angeke yenele, ngako-ke atikabhalwa kulencwadzi. Futsi Nefi wafundzisa ngemandla nangeligunya lelikhulu.",
                "18": "Futsi kwenteka kutsi bantfu bamtfukutselela, ngoba bekanemandla lamakhulu kunabo, ngoba bekungenteki kutsi bangawakholwa emavi akhe, ngoba lwalulukhulu lukholo lwakhe eNkhosini Jesu Khristu kangangekutsi tingilosi tatimsita malanga onkhe.",
                "19": "Futsi egameni laJesu wabakhipha bodeveli kanye nemimoya lemibi; nemnakabo wamvusa ekufeni, emvakwekutsi agcotjwe ngematje weva buhlungu bekubulawa bantfu.",
                "20": "Futsi bantfu bakubona loku, baphindze bafakaza ngako, ngako bamtfukutselela ngenca yemandla akhe; ngetulu kwaloko wenta timangaliso letiningi, emehlweni ebantfu, egameni laJesu.",
                "21": "Futsi kwenteka kutsi umnyaka wemashumi lamatsatfu nakunye wendlula, kwaba khona labambalwa nje kuphela labaphendvukela eNkhosini; kodvwa ngebuningi balabo labaphendvuka bakhombisa ngekweliciniso kubantfu kutsi behlelwe ngemandla kanye naMoya waNkulunkulu, lowawukuJesu Khristu, labebakholelwa kuye.",
                "22": "Futsi liningi lalabo lokwakhishwa kubo bodeveli, belashwa ekuguleni kanye nasebutsakatsakeni babo, bamemetela kubantfu kutsi bentiwe nguMoya waNkulunkulu, base bayelapheka; ngetulu kwaloko bakhombisa tibonakaliso baphindze benta timangaliso emkhatsini webantfu.",
                "23": "Wendlula kanjalo-ke umnyaka wemashumi lamatsatfu nakubili. Futsi Nefi wakhala kubantfu ekucaleni kwemnyaka wemashumi lamatsatfu nakutsatfu; washumayela kubo kuphendvuka kanye nekutsetselelwa kwetono.",
                "24": "Manje ngifuna kutsi nikhumbule futsi, kutsi akutange kube khona namunye lowaletfwa ekuphendvukeni longatange abhajatiswe ngemanti.",
                "25": "Ngako-ke, emadvodza agcotjwa nguNefi kulobo bufundisi, kute kutsi bonkhe labo labebeta kuwo babhajatiswe ngemanti, futsi loku kube njengesibonakaliso sebufakazi kanye nebufakazi phambi kwaNkulunkulu, kanye nakubantfu, kutsi sebaphendvukile baphindze batfola kutsetselelwa kwetono tabo.",
                "26": "Futsi kwaba khona labaningi ekucaleni kwalowo mnyaka lababhajatiselwa ekuphendvukeni; ngaleyondlela incenye lenkhulu yemnyaka yaphela kanjalo-ke."
            },
            "8": {
                "1": "Manje kwenteka kutsi ngekwembhalo wetfu, futsi siyati kutsi umbhalo wetfu uliciniso, ngoba buka, bekuyindvodza lelungile lebeyigcina umbhalo—ngoba ngempela yenta timangaliso letiningi egameni laJesu; futsi bekute namunye umuntfu lobekangenta simangaliso ngelibito laJesu ngaphandle kwekutsi ahlantwe ngisho nalobuncane bubi bakhe—",
                "2": "Manje kwenteka, uma bekungatange kube khona liphutsa lelentiwa ngulendvodza ekubaleni sikhatsi setfu, umnyaka wemashumi lamatsatfu nakutsatfu besewendlulile;",
                "3": "Bantfu bacala kulindza ngenshisekelo lenkhulu leso sibonakaliso lebesiniketwe ngumphrofethi Samuweli, umLamani, yebo, sikhatsi lapho bekutawuba khona bumnyama sikhatsi lesitinsuku letintsatfu eveni lonkhe.",
                "4": "Kwacala kwaba khona kungabata lokukhulu kanye netimphikiswano emkhatsini webantfu, nanoma kwakunetibonakaliso letiningi kangaka lebese tiniketiwe.",
                "5": "Futsi kwenteka kutsi ngemnyaka wemashumi lamatsatfu nakune, enyangeni yekucala, ngelusuku lwesine enyangeni, kwabakhona siphepho lesikhulu, lebesingakate satiwe kulo lonkhe live.",
                "6": "Ngetulu kwaloko kwaba khona siphepho lesikhulu nalesesabekako; kwaphindze kwaba khona nekudvuma lokwesabekako, kangangekutsi kwanyakatisa live lonkhe kwaba ngatsi litawuhlukana kabili.",
                "7": "Kwaba khona nemibane leneludlame ngalokumangalisako, lebeyingakate yatiwe nanini eveni lonkhe.",
                "8": "Futsi lidolobha laseZarahemla lacala lavutsa umlilo.",
                "9": "Lidolobha laseMoroni lacwila ekujuleni kwelwandle, nalabebahlala kulo bamita.",
                "10": "Umhlabatsi watfwalwa kutamatama kwemhlaba wabekwa etikwelidolobha laseMoroniha, kangangekutsi esikhundleni selidolobha kwaba khona intsaba lenkhulu.",
                "11": "Kwaba khona kubhujiswa lokukhulu nalokwesabekako eveni lelalingaseningizimu.",
                "12": "Kodvwa buka, kwaba khona kubhujiswa lokukhulu nalokwesabekako eveni lelingasenyakatfo; ngoba buka, live lonkhe lagucuka, ngenca yesiphepho nesivunguvungu, nekudvuma nemibane, kanye nekutamatama kwelive lonkhe lokukhulu kakhulu;",
                "13": "Imigwaco lemikhulu yabhidlika, kanye nemigwaco lecondzile yonakala, kwatsi tindzawo letiningi letibusheleleti tagucuka tama magebhugebhu.",
                "14": "Emadolobha lamaningi lamakhulu nalabalulekile acwila, lamaningi ashiswa, lamanye lamaningi anyakatiswa taze takhiwo tawo tawela phansi, labahlala kuwo babulawa, tindzawo tasala tite banfu.",
                "15": "Kwaba khona lamanye emadolobha lasala; kodvwa umonakalo wawo bewumkhulu kakhulu, futsi bababaningi kuwo lababulawa.",
                "16": "Kwaba khona labanye labatsatfwa bahamba nesivunguvungu; futsi kute umuntfu lowatiko kutsi baya ngakuphi, ngaphandle kwekutsi bona bayati kutsi batsatfwa bayiswa khashane.",
                "17": "Ngaleyondlela umhlaba wonkhe wagucuka, ngenca yetiphepho, nekudvuma, nemibane, kanye nekutamatama kwemhlaba.",
                "18": "Buka, emadvwala achekeka kabili; acetuka etikwemhlaba wonkhe, kangangekutsi atfolakala atincetu leticetukile, futsi ayimifantu kanye netimfa, etikwelive lonkhe.",
                "19": "Futsi kwenteka kutsi ngesikhatsi kudvuma, nemibane, nesiphepho, nesihhushuhhushu lesikhulu, kanye nekutamatama kwemhlaba kuphela—ngoba buka, kwatsatsa sikhatsi lesingemahora lamatsatfu; futsi labanye batsi lesikhatsi saba ngetulu kwaloko; noma kunjalo, tonkhe letintfo letinkhulu kanye naletesabekako tenteka cishe ngesikhatsi lesingangemahora lamatsatfu—emvakwaloko buka, kwaba khona bumnyama eveni lonkhe.",
                "20": "Futsi kwenteka kutsi kwaba khona bumnyama lobukhulu eveni lonkhe, kangangekutsi labebahlala kulo labebangakafi bebayiva inkhungu yebumnyama.",
                "21": "Bekungeke kube khona kukhanya, ngenca yebumnyama, noma sibane, noma emathoshi; noma kube khona umlilo lowokhelekako ngetinkhuni tabo letinhle naletome kakhulu, kangangoba akubanga khona sanhlobo kukhanya.",
                "22": "Akutange kube khona ngisho kukhanya lobekubonakala, noma umlilo, noma kulotita, noma lilanga, noma inyanga, noma inkhanyeti, ngoba betitinkhulu kakhulu tinkhungu tebumnyama lebetiseveni lonkhe.",
                "23": "Futsi kwenteka kutsi kwatsatsa sikhatsi lesingangetinsuku letintsantfu kutsi kungabi khona kukhanya lokubonwako; kwabakhona kukhala lokukhulu nekuhhewula kanye nekulila emkhatsini wabo bonkhe bantfu njalo, yebo, besisikhulu sililo kubantfu, ngenca yebumnyama kanye nekubhujiswa lokukhulu lobekwehlele etikwabo.",
                "24": "Kulenye indzawo bebavakala bakhala, batsi: Awu kube saphendvuka ngaphambi kwalolusuku lolukhulu nalolwesabekako, kube bekunjalo bomnaketfu bebayawusindza, bebangeke bashiswe kulelo dolobha lelikhulu laseZarahemla.",
                "25": "Kulenye indzawo bebavakala bakhala baphindze balila, batsi: Awu kube saphendvuka ngaphambi kwalolusuku lolukhulu nalolwesabekako, sangababulali futsi sangabagcobi ngematje baphrofethi, sangabacoshi; kube bekunjalo bomake betfu kanye nemadvodzakati etfu lamahle, kanye nebantfwana betfu bebayawusindza, futsi ngabe abangcwatjwanga kulelo dolobha lelikhulu laseMoroniha. Kwabakukhulu kanjalo-ke kwaphindze kwesabeka kuhhewula kwebantfu baNkulunkulu."
            },
            "9": {
                "1": "Futsi kwenteka kutsi kwabakhona livi lelevakala kubo bonkhe labebahlala kulendzawo, kulo lonkhe live, limemeta litsi:",
                "2": "Maye, maye, maye kulaba bantfu; maye kulabahlala emhlabeni wonkhe ngaphandle kwekutsi baphendvuke; ngoba develi uyahleka, netingilosi takhe tiyatfokota, ngenca yekubulawa kwemadvodzana kanye nemadvodzakati lamahle ebantfu bami, futsi kungenca yebubi kanye netinengiso tabo kutsi bafile!",
                "3": "Buka, lelo dolobha lelikhulu iZarahemla ngilishise ngemlilo, kanye nalabahlala kulo.",
                "4": "Buka, lelo dolobha lelikhulu iMoroni ngilente kutsi licwile ekujuleni kwelwandle, kanye nalabahlala kulo kutsi bamite.",
                "5": "Buka, lelo dolobha lelikhulu iMoroniha ngilimbonye ngemhlabatsi, kanye nalabahlala kulo, kute ngifihle bubi kanye netinengiso tabo phambi kwebuso bami, kute ingati yebaphrofethi kanye neyalabangcwele ingabe iseta nanini kimi ngalokumelene nabo.",
                "6": "Buka, lidolobha laseGilgali ngilente kutsi licwile, kanye nalabahlala kulo kutsi bangcwatjwe ekujuleni kwemhlaba;",
                "7": "Yebo, nelidolobha lase-Oniha kanye nalabahlala kulo, lidolobha laseMokumu kanye nalabahlala kulo, lidolobha laseJerusalema kanye nalabahlala kulo; futsi ngente kutsi kuvele emanti esikhundleni sawo, kute ngifihle bubi kanye netinengiso tabo ngaphambi kwebuso bami, kute ingati yebaphrofethi kanye nalabangcwele ingabe iseta nanini kimi ngalokumelene nabo.",
                "8": "Futsi buka, lidolobha laseGadiyandi, nelidolobha laseGadiyomina, nelidolobha laJakobe, kanye nelidolobha laseGimigimino, onkhe lawa ngente kutsi acwile, ngenta emagcuma kanye netigodzi etindzaweni tawo; labahlala kuwo ngibangcwabe ekujuleni kwemhlaba, kute ngifihle bubi kanye netinengiso tabo ngaphambi kwebuso bami, kute ingati yebaphrofethi kanye neyalabangcwele ingabe iseta kimi nanini ngalokumelene nabo.",
                "9": "Buka, lelo dolobha lelikhulu iJakobugathi, lebelihlala bantfu benkhosi Jakobe, ngente kutsi lishiswe ngemlilo ngenca yetono tabo kanye nebubi babo, lobebungetulu kwabo bonkhe bubi bemhlaba wonkhe, ngenca yekubulala kwabo ngansense kanye nemacembu abo angansense; ngoba bekungibo labo labacedza kuthula kwebantfu bami kanye nembuso walelive; ngako-ke ngente kutsi bashiswe, kute ngibabulale ngaphambi kwebuso bami, kute ingati yebaphrofethi neyalabangcwele ingabe iseta kimi nanini ngalokumelene nabo.",
                "10": "Buka, lidolobha laLamani, nelidolobha laJoshi, nelidolobha laGadi, kanye nelidolobha laKhishkhumeni, ngente kutsi ashiswe ngemlilo, kanye nalabahlala kuwo, ngenca yebubi babo ekucosheni baphrofethi, kanye nekugcoba ngematje labo lengabatfumela kutsi bamemetele kubo ngalokumelene nebubi kanye netinengiso tabo.",
                "11": "Ngenca yekutsi babacosha bonkhe baphuma, bekute namunye emkhatsini wabo lobekalungile, ngiwehlisile umlilo futsi ngababulala, kute bubi kanye netinengiso tabo kufihleke phambi kwebuso bami, kute ingati yebaphrofethi kanye nalabangcwele lengabatfumela emkhatsini wabo ingabe isakhala kimi ivela emhlabatsini ngalokumelene nabo.",
                "12": "Kubhujiswa lokuningi nalokukhulu ngikwente kutsi kwehlele etikwalelive, kanye nasetikwalabantfu, ngenca yebubi kanye netinengiso tabo.",
                "13": "Awu nine nonkhe lenisindzisiwe ngenca yekutsi benilungile kakhulu kunabo, ningabuyela yini manje kimi, niphendvuke etonweni tenu, niphindze nigucuke, kute nginiphilise na?",
                "14": "Yebo, ngicinisile ngitsi kini, uma ningeta kimi niyawuba nekuphila lokuphakadze. Bukani, sandla sami semusa selulelwe kini, loyo loyawukuta, ngiyawumemukela; futsi babusisiwe labo labeta kimi.",
                "15": "Bukani, nginguJesu Khristu iNdvodzana yaNkulunkulu. Ngadala emazulu nemhlaba, kanye nato tonkhe tintfo letikuwo. BenginaBabe kusukela ekucaleni. NgikuBabe, naBabe ukimi; futsi ngami Babe ulidvumisile libito lakhe.",
                "16": "Ngeta kubami, kodvwa bami abangemukelanga. Futsi imibhalo lengcwele mayelana nekuta kwami igcwalisekile.",
                "17": "Ngebuningi balabo labangemukele, kubo ngibanikete kutsi babe ngemadvodzana aNkulunkulu; ngitawukwenta kanjalo nakulabo labayawukholwa egameni lami, ngoba buka, ngami kuhlengwa kuyeta, futsi kimi umtsetfo waMose ugcwalisekile.",
                "18": "Ngikukhanya nekuphila kwemhlaba. Ngingu-Alfa na-Omega, sicalo nesiphetfo.",
                "19": "Ningabe nisaletsa kimi nanini kucitfwa kwengati; yebo, imihlatjelo yenu kanye neminikelo yekushiswa iyawuyekelwa, ngoba angeke ngemukele lutfo lwemihlatjelo yenu kanye neminikelo yenu yekushiswa.",
                "20": "Niyawunikela umnikelo kimi wenhlitiyo ledzabukile kanye nemoya lotfobekile. Loyo lota kimi nenhlitiyo ledzabukile kanye nemoya lotfobekile, ngiyawumbhabhatisa ngemlilo kanye nangaMoya loNgcwele, njengemaLamani, ngenca yelukholo lwawo kimi ngesikhatsi sekuphendvuka kwawo, abhajatiswa ngemlilo kanye nangaMoya loNgcwele, kodvwa akakwatanga loko.",
                "21": "Bukani, ngite emhlabeni kute ngiletse kuhlenga emhlabeni, kute ngisindzise umhlaba esonweni.",
                "22": "Ngako-ke, loyo lophendvukako futsi ete kimi njengemntfwana lomncane, ngiyawumemukela, ngoba umbuso waNkulunkulu walabanjalo. Bukani, ngoba ngibeke phansi imphilo yami ngenca yalabanjalo, ngaphindze ngayitsatsa; ngako-ke phendvukani, nite kimi nine nonkhe emikhawulweni yemhlaba, futsi nisindziswe."
            },
            "10": {
                "1": "Manje buka, kwenteka kutsi bonkhe bantfu baseveni baweva lamavi, baphindze bawafakazela. Futsi emvakwalamavi kwabakhona kuthula eveni sikhatsi lesingemahora lamaningi",
                "2": "Ngoba kwaba kukhulu kakhulu kumangala kubantfu kangangekutsi bayekela kulila nekuhhewula ngenca yekulahlekelwa tihlobo tabo letatibulewe; ngako-ke kwaba khona kuthula kulo lonkhe live sikhatsi lesingemahora lamaningi",
                "3": "Futsi kwenteka kutsi kwaphindze kwefika livi kubantfu, bonkhe bantfu baliva, baphindze bafakaza ngalo, litsi:",
                "4": "Awu nine bantfu bakulamadolobha lamakhulu lawile, lenibesitukulwane saJakobe, yebo, lenibendlu yaka-Israyeli, kukangaphi nginigcogca njengesikhukhukati sifukamela emantjwele aso ngaphansi kwetimphiko taso, ngiphindze nginondla na?",
                "5": "Futsi ngetulu kwaloko, bekuyawuba kangaphi nginigcogca njengesikhukhukati sifukamela emantjwele aso ngaphansi kwetimphiko taso, yebo, Awu nine bantfu bendlu yaka-Israyeli, labawile; yebo, Awu nine bantfu bendlu yaka-Israyeli, nine lenihlala eJerusalema, njengoba niwile; yebo, bekuyawuba kangakhi nginigcogca njengesikhukhukati sifukamela emantjwele aso, kodvwa ningavumi.",
                "6": "Awu wenandlu yaka-Israyeli lenginiphephisile, kuyawuba kangakhi nginigcogca njengesikhukhukati sifukamela emantjwele aso ngaphansi kwetimphiko taso, uma ningaphendvuki nibuyele kimi ngenhloso lephelele yenhlitiyo.",
                "7": "Kodvwa uma ningeke, Awu nine bendlu yaka-Israeli, tindzawo tenu tekuhlala tiyawusala tingenabantfu kute kube sikhatsi sekugcwaliseka kwesivumelwano saboyise.",
                "8": "Manje kwenteka kutsi emvakwekutsi bantfu sebawevile lamavi, buka, bacala kukhala nekuhhewula futsi ngenca yekulahlekelwa tihlobo tabo kanye nebangani.",
                "9": "Futsi kwenteka kutsi tinsuku letintsatfu tendlula kanjalo. Bekungusekuseni, bumnyama besuka eveni lonkhe, nemhlaba wema kutamatama, nemadvwala ema kuchekeka, nesililo lesesabekako saphela, nato tonkhe tiphitsiphitsi temsindvo tendlula.",
                "10": "Futsi umhlaba waphindze wanamatselana ndzawonye, kangangekutsi wema; lusizi, nekukhala, kanye nekulila kwebantfu labebaphephisiwe baphila kwaphela; nelusizi lwabo lwagucuka lwaba yinjabulo, nekulila kwabo kwaba yindvumiso kanye nekubonga eNkhosini Jesu Khristu, uMhlengi wabo.",
                "11": "Futsi kute kube ngumanje imibhalo lengcwele yabe seyigcwalisekile leyayikhulunywe baphrofethi.",
                "12": "Bekuyincenye lenkhulu lelungile yebantfu labasindziswa, futsi bekungulabo bebemukele baphrofethi bangabagcobi ngematje; futsi bekungulabo labebangatange bayicitse ingati yalabangcwele, labaphephiswa—",
                "13": "Futsi baphephiswa bangacwiliswa baphindze bangangcwatjwa ngumhlabatsi. Abatange bamitiswe ekujuleni kwelwandle; abatange bashiswe ngemlilo, noma kuwele lokutsite etikwabo bafihlitwe bate bafe; futsi abatange batfwalwe sivunguvungu; noma benganywe yinkhungu yentfutfu kanye neyebumnyama.",
                "14": "Manje, loyo lofundzako, akacondze; loyo lonemibhalo lengcwele, akayihlolisise, abone aphindze abuke kutsi ngabe konkhe loku kufa kanye nekubhujiswa ngemlilo, nangentfutfu, nangetiphepho, nangetivunguvungu, nangekuvuleka kwemhlaba kutsi ubamite, kanye nato tonkhe letintfo akugcwalisi yini tiphrofetho letiningi tebaphrofethi labangcwele.",
                "15": "Bukani, ngitsi kini, Yebo, labaningi bafakazile ngaletintfo ngekuta kwaKhristu, futsi babulawa ngoba bafakaza ngaletintfo.",
                "16": "Yebo, umphrofethi Zenoshe wafakaza ngaletintfo, kanjalo naZenokhi wakhuluma mayelana naletintfo, ngoba bafakaza ikakhulukati mayelana natsi, lesiyinsali yentalelwane yabo.",
                "17": "Bukani, babe Jakobe ngalokunjalo naye wafakaza mayelana nensali yentalelwane yaJosefa. Futsi bukani, ngabe asisiyo yini insali yentalelwane yaJosefa na? Futsi letintfo letifakaza ngatsi, ngabe atikabhalwa yini kulabongcwengcwe belitfusi babe Lehi labatsatsa eJerusalema na?",
                "18": "Futsi kwenteka kutsi ekupheleni kwemnyaka wemashumi lamatsatfu nakune, bukani, ngitawunikhombisa kutsi bantfu baNefi labaphephiswa, kanjalo nalabo labebabitwa ngekutsi ngemaLamani, labaphephiswa, kwaba netento temusa lomkhulu letentelwa bona, kanye netibusiso letinkhulu letehliselwa kubo, kangangekutsi masinyane emvakwekwenyuka kwaKhristu aya ezulwini watibonakalisa ngempela kubo—",
                "19": "Wakhombisa umtimba wakhe kubo, wabafundzisa; nemlandvo webufundisi bakhe utawuniketwa emvakwaloku. Ngako-ke kwanyalo ngenta siphetfo semavi ami."
            },
            "11": {
                "intro": "Jesu Khristu wativeta kubantfu baNefi, ngesikhatsi sicuku sibutsene ndzawonye eveni iNala, wabafundzisa; futsi wativeta kubo ngalendlela.",
                "1": "Manje kwenteka kutsi bekunesicuku lesikhulu lebesibutsene ndzawonye, sebantfu baNefi, batungelete lithempeli lebeliseveni iNala; bamangele baphindze batibuta lomunye nalomunye, bakhombisana lomunye kulomunye ingucuko lenkhulu nalemangalisako lebeseyentekile.",
                "2": "Futsi ngetulu kwaloko bebakhuluma ngalo Jesu Khristu, lobekuniketwe ngaye sibonakaliso ngekufa kwakhe.",
                "3": "Futsi kwenteka kutsi ngesikhatsi basakhuluma kanjalo lomunye nalomunye beva livi shengatsi belivela ezulwini; baphonsa emehlo abo yonkhe indzawo, ngoba bebangalicondzi lelolivi lebebaliva; futsi bekungasilo livi lebelikhahlabeta, noma livi lebelisetulu; noko nanoma bekulivi leliphansi lahlaba ekhatsi kulabo labaliva, kangangekutsi akubanga khona incenye yesicu semtimba wabo lesingatange sitfutfumale; yebo, labahlaba emphefumulweni lucobo, futsi lenta tinhlitiyo tabo kutsi titsintseke.",
                "4": "Futsi kwenteka kutsi baphindze baliva lelolivi, kodvwa abatange balicondze.",
                "5": "Baphindze baliva kwesitsatfu lelolivi, bavula tindlebe tabo kute balive; emehlo abo bekabheke lapho bekuchamuka ngakhona umsindvo walo; babuka ngekugcila ngasezulwini, lapho umsindvo bewuchamuka ngakhona.",
                "6": "Buka, kwesitsatfu balicondza lelolivi labebaliva; latsi kubo:",
                "7": "Bukani iNdvodzana yami leTsandzekako, lengitfokotako ngayo, lengidvumise libito lami ngayo—yiveni.",
                "8": "Futsi kwenteka, ngesikhatsi sebalicondza lelolivi babhekisa emehlo abo ngasezulwini; buka, babona iNdvodza yehla iphuma ezulwini; beyigcoke ingubo lemhlophe; yehlela phansi yema emkhatsini wabo; emehlo esicuku sonkhe ajika abuka kuyo, abatange balokotse bavule imilomo yabo; ngisho lomunye kulomunye, bebangati kutsi loku bekuchazani, ngoba bebacabanga kutsi bekuyingilosi leyo lebeyivele kubo.",
                "9": "Futsi kwenteka kutsi welulela sandla sakhe embili wakhuluma kubantfu watsi:",
                "10": "Bukani, NginguJesu Khristu, baphrofethi labafakaza ngaye kutsi uyawuta emhlabeni.",
                "11": "Bukani, ngikukhanya kanye nekuphila kwemhlaba; futsi nginatse kuleso sitja lesibabako Babe langinike sona, futsi ngimdvumisile Babe ngekutfwala tono temhlaba, ngaloko ngivumele intsandvo yaBabe kuto tonkhe tintfo kusukela ekucaleni.",
                "12": "Futsi kwenteka kutsi ngesikhatsi Jesu sekawakhulumile lamavi sicuku sonkhe sawela phansi; ngoba besikhumbula kutsi bekuphrofethiwe emkhatsini wabo kutsi Khristu uyawutibonakalisa kubo emvakwekwenyukela kwakhe ezulwini.",
                "13": "Futsi kwenteka kutsi iNkhosi yakhuluma kubo yatsi:",
                "14": "Sukumani nite ngaphambili kimi, kute nifake tandla tenu eluhlangotsini lwami, niphindze nive emanceba etipikili etandleni tami kanye nasetinyaweni tami, kute nati kutsi nginguNkulunkulu waka-Israyeli, kanye naNkulunkulu wemhlaba wonkhe, futsi ngibulawelwe tono temhlaba.",
                "15": "Futsi kwenteka kutsi sicuku saya ngaphambili, safaka tandla taso eluhlangotsini lwakhe, bativa tibati tetipikili etandleni takhe kanye nasetinyaweni takhe; loku bakwenta, baya ngaphambili ngamunye nangamunye bate baya bonkhe ngaphambili, babona ngemehlo abo baphindze beva nangetandla tabo, bati ngekweliciniso baphindze baba nebufakazi, kutsi bekunguye, lokwabhalwa ngaye baphrofethi, kutsi uyawuta.",
                "16": "Ngesikhatsi bonkhe sebahambile baya ngaphambili futsi sebatibonele ngekwabo, bakhala ngelivi linye, batsi:",
                "17": "Hosana! Libusisiwe libito laNkulunkulu Longetulu Kwako Konkhe! Futsi bawela etinyaweni taJesu, bamdvumisa.",
                "18": "Futsi kwenteka kutsi wakhuluma kuNefi (ngoba Nefi bekasemkhatsini wesicuku) futsi wamyaleta kutsi ete ngaphambili.",
                "19": "Nefi wasukuma waya ngaphambili, waguca phambikweNkhosi waphindze watanga tinyawo tayo.",
                "20": "INkhosi yamyaleta kutsi asukume. Wabese uyasukuma wema phambi kwayo.",
                "21": "INkhosi yatsi kuye: Ngikunika emandla ekutsi uyawubabhabhatisa labantfu emvakwekube sengiphindze ngenyukela ezulwini.",
                "22": "Yaphindza iNkhosi yabita labanye, yasho nakubo kanjalo; yabanika emandla ekubhabhatisa. Yatsi kubo: Niyawubhabhatisa ngalendlela; akuyikubakhona kuphikisana emkhatsini wenu.",
                "23": "Ngicinisile ngitsi kini, noma ngubani lophendvukako etonweni takhe ngenca yemavi enu, aphindze afise kubhajatiswa egameni lami, niyawubabhabhatisa ngalendlela—Bukani, niyawukwehlela phansi nime emantini, futsi niyawubabhabhatisa egameni lami.",
                "24": "Manje bukani, lawa ngemavi leniyawuwasho, nibabita ngemagama, nitsi:",
                "25": "Ngeligunya lengilinikwe nguJesu Khristu, ngiyakubhabhatisa egameni laBabe, neleNdvodzana, kanye nelaMoya loNgcwele. Amen.",
                "26": "Emvakwaloko niyawubacwilisa emantini, niphindze nibakhiphe emantini.",
                "27": "Ngalendlela niyawubhabhatisa egameni lami; ngoba bukani, ngicinisile ngitsi kini, Babe, neNdvodzana, kanye naMoya loNgcwele bamunye; ngikuBabe, naBabe ukimi, futsi Babe kanye nami simunye.",
                "28": "Njengoba nginiyaletile niyawubhabhatisa ngaleyondlela. Akuyuba khona kuphikisana emkhatsini wenu, njengoba bekusolo kubakhona kute kube manje; noma kube khona kuphikisana emkhatsini wenu mayelana nemaphuzu emfundziso yami, njengoba bekusolo kukhona kute kube manje.",
                "29": "Ngoba ngicinisile, ngicinisile ngitsi kini, lonemoya wembango akusiye wami, kodvwa wadeveli, longubabe wembango, futsi uphehla tinhlitiyo tebantfu kutsi tibange ngelulaka, kulomunye nalomunye.",
                "30": "Bukani, lena akusiyo imfundziso yami, kuphehla tinhlitiyo tebantfu ngelulaka, lomunye avukele lomunye; kepha ngunayi imfundziso yami, kutsi tintfo letinjena kufanele tiyekelwe.",
                "31": "Bukani, ngicinisile, ngicinisile, ngitsi kini, ngitawubeka ngalokusobala imfundziso yami.",
                "32": "Lena yimfundziso yami, yimfundziso babe langinike yona; ngifakaza ngaBabe, naBabe ufakaza ngami, futsi Moya loNgcwele ufakaza ngaBabe kanye nangami; ngiyafakaza kutsi Babe uyaleta bonkhe bantfu, yonkhe indzawo, kutsi baphendvuke baphindze bakholwe kimi.",
                "33": "Loyo lokholwa kimi, aphindze abhajatiswe, nguye loyo loyawusindziswa; ngibo labo futsi labayawudla lifa lembuso waNkulunkulu.",
                "34": "Loyo longakholwa kimi; aphindze angabhajatiswa, uyawulahlwa.",
                "35": "Ngicinisile, ngicinisile, ngitsi kini, lena yimfundziso yami, futsi ngifakaza ngayo kutsi ivela kuBabe; noma ngubani lokholwa kimi ukholwa nakuBabe; kuye Babe uyawufakaza ngami, ngoba uyawumvakashela ngemlilo kanye naMoya loNgcwele.",
                "36": "Futsi ngaleyondlela Babe uyawufakaza ngami, naMoya loNgcwele uyawufakaza kuye ngaBabe kanye nangami; ngoba Babe, nami, kanye naMoya loNgcwele simunye.",
                "37": "Ngiyaphindza ngitsi kini, kufanele niphendvuke, niphindze nibe njengemntfwana lomncane, nibhajatiswe egameni lami, ngoba ngaphandle kwaloko ayikho lenye indlela leningatfola ngayo letintfo.",
                "38": "Ngiyaphindza ngitsi kini, kufanele niphendvuke, niphindze nibhajatiswe egameni lami, nibe njengemntfwana lomncane, noma ngaphandle kwaloko angeke nikwati kudla lifa lembuso waNkulunkulu.",
                "39": "Ngicinisile, ngicinisile, ngitsi kini, lena yimfundziso yami, futsi loyo lowakhela etikwaloku wakhela etikwelidvwala lami, futsi emasango esihogo angeke ababulala.",
                "40": "Loyo loyawumemetela lokucishe kufane naloku, aphindze akumise njengemfundziso yami, loyo uvela ebubini, futsi akakhi etikwelidvwala lami; kodvwa wakhele etikwesisekelo lesisihlabatsi, futsi emasango esihogo avulekile kwemukela labanjalo ngesikhatsi kufika tikhukhula kanye nemimoya seyishaya kubo.",
                "41": "Ngaloko-ke, hambani niye kulaba bantfu, nimemetele lamavi lengiwakhulumile, kute kube sekugcineni kwemhlaba."
            },
            "12": {
                "1": "Futsi kwenteka kutsi emvakwekutsi Jesu sekawakhulumile lamavi kumaNefi, kanye nakulabo labebabitiwe, (manje sibalo salabo labebabitiwe, baphindze banikwe emandla neligunya lekubhabhatisa, bebalishumi nakubili) buka, welulela sandla sakhe esicukwini, wamemeta kuso, watsi: Nibusisiwe uma niyawuwalalela emavi alaba labalishumi nakubili lengibakhetsile emkhatsini wenu kutsi banifundzise, nekutsi babe tinceku tenu; futsi ngibanike emandla ekutsi babhabhatise ngemanti; emvakwekutsi senibhajatisiwe ngemanti, bukani, ngitawunibhabhatisa ngemlilo kanye nangaMoya loNgcwele; ngako-ke nibusisiwe uma niyawukholwa kimi niphindze nibhajatiswe, emvakwekutsi seningibonile phindze nati kutsi nginguye.",
                "2": "Ngetulu kwaloko, babusisiwe kakhulu labo labayawukholwa emavini enu ngoba niyawufakaza kutsi ningibonile, nekutsi niyati kutsi nginguye. Yebo, babusisiwe labo labayawukholwa emavi enu, behlele phansi ekujuleni kwekutitfoba baphindze babhajatiswe, ngoba bayawuvakashelwa ngemlilo kanye nangaMoya loNgcwele, futsi batfole kutsetselelwa kwetono tabo.",
                "3": "Yebo, babusisiwe labamphofu emoyeni labeta kimi, ngoba umbuso welizulu wabo.",
                "4": "Ngetuku kwaloko, babusisiwe bonkhe labo labakhalako, ngoba bayawudvudvutwa.",
                "5": "Babusisiwe labamnene, ngoba bayawudla lifa lemhlaba.",
                "6": "Babusisiwe bonkhe labo labalambele futsi bomele kulunga, ngoba bayawugcwaliswa ngaMoya loNgcwele.",
                "7": "Babusisiwe labanesihawu, ngoba bayawutfola kuhawukelwa.",
                "8": "Babusisiwe bonkhe labahlantekile enhlitiyweni, ngoba bayawumbona Nkulunkulu.",
                "9": "Babusisiwe bonkhe labalamulako, ngoba bayawubitwa ngekutsi babantfwana baNkulunkulu.",
                "10": "Babusisiwe bonkhe labo labahlushwa ngenca yelibito lami, ngoba umbuso welizulu wabo.",
                "11": "Futsi nibusisiwe uma bantfu bayawunetfuka baphidze banihluphe, basho yonkhe inhlobo yebubi lengemanga ngani, ngenca yami;",
                "12": "Ngoba niyawuba nenjabulo lenkhulu futsi nitfokote kakhulu, ngoba uyawuba mkhulu umvuzo wenu ezulwini; ngoba babahlupha kanjalo baphrofethi labanendvulela.",
                "13": "Ngicinisile, ngicinisile, ngitsi kini, ngininika kutsi nibe luswayi lwemhlaba; kodvwa uma luswayi luphelelwa bunandzi balo umhlaba uyawutselwa ngaluphi luswayi na? Lolo swayi lusuke ngaleso sikhatsi selungenamsebenti walutfo, kodvwa kutsi lulahlwe ngephandle lunyatselwe ngaphansi kwetinyawo tebantfu.",
                "14": "Ngicinisile, ngicinisile, ngitsi kini, ngininika kutsi nibe kukhanya kwalabantfu. Lidolobha lelakhiwe entsabeni angeke lisitseke.",
                "15": "Bukani, ngabe bantfu bayasikhanyisa yini sibane bese basibeka ngaphansi kwesitja na? Cha, kodvwa elutsini lwesibane, bese sikhanyisela bonkhe labasendlini;",
                "16": "Ngako-ke kukhanya kwenu akukhanye phambi kwalabantfu, kute babone imisebenti yenu lemihle futsi badvumise Babe losezulwini.",
                "17": "Ningacabangi kutsi ngitele kutawucitsa umtsetfo noma baphrofethi. Angiketeli kutawucitsa kodvwa kutawugcwalisa.",
                "18": "Ngoba ngicinisile ngitsi kini, kute liganyana linye nelichashatana linye lelisusiwe emtsetfweni, kodvwa kimi konkhe kugcwalisekile.",
                "19": "Bukani, ngininike umtsetfo kanye nemiyaleto yaBabe, kutsi nikholwe kimi, nekutsi niphendvuke etonweni tenu, nite kimi ngenhlitiyo ledzabukile nemoya lotfobekile. Bukani, ninemiyaleto ngaphambi kwenu, futsi nemtsetfo ugcwalisekile.",
                "20": "Ngako-ke wotani kimi futsi nisindziswe; ngoba ngicinisile ngitsi kini, ngaphandle kwekutsi nigcine imiyaleto yami, lenginiyalete ngayo ngalesi sikhatsi, angeke ningene embusweni welizulu.",
                "21": "Nivile kutsi kushiwo kubakadzeni, futsi ngetulu kwaloko kubhaliwe phambi kwenu, kutsi ungabulali, ngoba loyo lobulalako uyawuba sengotini yekwehlulelwa nguNkulunkulu;",
                "22": "Kodvwa ngitsi kini, loyo lotfukutselela umnakabo uyawuba sengotini yekwehlulelwa nguye. Futsi loyo loyawutsi kumnakabo, Silima, uyawuba sengotini emtsetfweni; naloyo loyawutsi, Wena siwula, uyawuba sengotini yemlilo wesihogo.",
                "23": "Ngako-ke, uma uyawukuta kimi, noma uyawufisa kuta kimi, futsi ukhumbule kutsi umnakenu unalokutsite ngawe—",
                "24": "Hamba uye kumnakenu, ucale ubuyisane nemnakenu, bese uta kimi ngenhloso lephelele yenhlitiyo, ngitawukwemukela.",
                "25": "Buyisana nesitsa sakho ngekushesha ngesikhatsi usendleleni naso, hleze nangasiphi sikhatsi sikutfole, bese uphonswa ejele.",
                "26": "Ngicinisile, ngicinisile, ngitsi kuwe, angeke uphume lapho ungakakhiphi isenine yekugcina ngci. Futsi ngesikhatsi usejele ungayikhipha yini isenine leyodvwa na? Ngicinisile, ngicinisile, ngitsi kuwe, Cha.",
                "27": "Bukani, kubhaliwe ngulabo betikhatsi takadzeni, kutsi ungaphingi;",
                "28": "Kodvwa mine ngitsi kini, loyo lobuka wesifazane, bese uyamkhanuka, sewuvele uphingile enhlitiyweni yakhe.",
                "29": "Bukani, ngininika umyaleto, wekutsi ningavumeli nayinye yaleti tintfo kutsi ingene inhlitiyweni yenu;",
                "30": "Ngoba kuncono kutsi ungativumeli letintfo, ngaloko utawutfwala siphambano sakho, kunekutsi uphonswe esihogweni.",
                "31": "Kubhaliwe, kutsi loyo loyawulahla umkakhe, akamnike incwadzi yesehlukaniso.",
                "32": "Ngicinisile, ngicinisile, ngitsi kini, loyo loyawulahla umkakhe, ngaphandle kwebugwadla, umenta kutsi aphinge; naloyo loyawutsatsa loyo lolahliwe uyaphinga.",
                "33": "Ngetulu kwaloko kubhaliwe kutsi, ungawafungeli emanga, kodvwa yenta tifungo takho eNkhosini;",
                "34": "Kodvwa ngicinisile, ngicinisile, ngitsi kini, ningafungi sanhlobo; noma ngelizulu, ngoba lisihlalo sebukhosi saNkulunkulu;",
                "35": "Noma ngemhlaba, ngoba usenabelo setinyawo takhe;",
                "36": "Noma ufunge ngenhloko yakho, ngoba angeke ugucule nalunye lunwele lube mnyama noma lube mhlophe;",
                "37": "Kodvwa ekukhulumisaneni kwenu nibotsi Yebo, yebo; Cha, cha; ngoba noma yini lendlula loku yimbi.",
                "38": "Bukani, kubhaliwe kutsi, liso ngeliso, litinyo ngelitinyo;",
                "39": "Kodvwa mine ngitsi, ningamelani nalokubi, kodvwa loyo lokumukula esihlatsini sangesekudla, mnike nalesi lesinye futsi;",
                "40": "Futsi noma ngabe ngubani lokumangalela emtsetfweni atsatse libhantji lakho, mnike nelijazi lakho futsi;",
                "41": "Futsi loyo loyawukuphocelela kutsi uhambe likhilomitha, hamba naye abe mabili.",
                "42": "Mnike loyo locela lutfo kuwe, naloyo loboleka kuwe ungamtsalaliseli.",
                "43": "Bukani kubhaliwe futsi, kutsi ubotsandza makhelwane wakho utondze sitsa sakho;",
                "44": "Kodvwa bukani, mine ngitsi kini, tsandzani titsa tenu, nibabusise labo labanicalekisako, nente lokuhle kulabo labanitondzako, nibathandazele labo labanisebentisa ngalokungakalungi kanye nalabo labanihluphako;",
                "45": "Kute nibe bantfwana baBabe losezulwini, ngoba yena wenta lilanga lakhe kutsi liphume kulababi nalabahle.",
                "46": "Ngako-ke leto tintfo letatisesikhatsini sakadzeni, letatingephansi kwemtsetfo, kimi tonkhe tigcwalisekile.",
                "47": "Tintfo takadzeni tiyekeliwe, tonkhe tintfo setinsha.",
                "48": "Ngako-ke ngifuna kutsi nani niphelele njengami, noma njengoba Babe losezulwini aphelele."
            },
            "13": {
                "1": "Ngicinisile, ngicinisile ngitsi ngifisa kutsi nentele labamphofu tento temusa; kodvwa ngicinisile kutsi anitenti tento tenu temusa ngaphambi kwebantfu kute nibukwe ngibo; ngaphandle kwaloko aninamvuzo kuBabe losezulwini.",
                "2": "Ngako-ke, nawupha lutfo kumuntfu loweswele ungamemeteli, njengoba kwenta batentisi emasinagogeni kanye nasetitaladini, khona batawudvunyiswa bantfu. Ngicinisile ngitsi kini, sebawemukele umvuzo wabo.",
                "3": "Kodvwa uma wena upha tipho sandla sakho sangesencele asingakwati lesikwentako sangesekudla.",
                "4": "Kute tipho takho tibe sekusitsekeni; khona uyihlo lobona ekusitsekeni, utakunika umvuzo ngalokusobala.",
                "5": "Uma uthandaza ungenti njengebatentisi, ngoba bona bayakutsandza kuthandaza, beme emasinagogeni kanye nasemajikeni etitaladi, kute babonwe bantfu, Ngicinisile ngitsi kini, sebavele bawutfolile umvuzo wabo.",
                "6": "Kodvwa wena, uma uthandaza, ngena endlini yakho, futsi uma sewuwuvalile umnyango, thandaza kuBabe losekusitsekeni; futsi Babe, lobona ekusitsekeni, uyawukunika umvuzo ngalokusobala.",
                "7": "Kodvwa uma nithandaza, ningalibali kusho emagama lamanyenti langasho lutfo, njengebetive, ngoba bona bacabanga kutsi bayawuvakala ngekukhuluma kwabo lokunyenti.",
                "8": "Ngako-ke ningafani nabo, ngoba Babe utati kucala tintfo lenitidzingako ngaphambi kwekutsi niticele kuye.",
                "9": "Ngako-ke kufanele kutsi nithandaze ngalendlela: Babe wetfu losezulwini, alingcweliswe libito lakho.",
                "10": "Intsandvo yakho ayentiwe emhlabeni njengoba yentiwa ezulwini.",
                "11": "Usitsetselele tono tetfu, njengoba natsi sibatsetselela labasonako.",
                "12": "Ungasingenisi ekulingweni, kodvwa usisindzise kulokubi.",
                "13": "Ngoba umbuso ngewakho, nemandla, nebukhosi, kute kube phakadze. Amen.",
                "14": "Ngoba, uma nibatsetselela bantfu tono tabo Babe losezulwini naye uyawunitsetselela nani;",
                "15": "Kodvwa uma ningabatsetseleli bantfu tiphambuko tabo naBabe angeke anitsetselele tono tenu.",
                "16": "Ngetulu kwaloko, uma nizila kudla ningabi njengebatentisi, lababa nebuso lobulusizi, ngoba bona banyukubalisa buso babo kute babonakale kubantfu kutsi bazile kudla. Ngicinisile ngitsi kini, sebawemukele wabo umvuzo.",
                "17": "Kodvwa wena, uma uzila kudla, gcobisa inhloko yakho, futsi ugeze nebuso bakho;",
                "18": "Kute ungabonakali kubantfu kutsi uzile kudla, kodvwa kuBabe losekusitsekeni; futsi Babe, lobona ekusitsekeni, utakunika umvuzo ngalokusobala.",
                "19": "Ningatibekeli umcebo wenu lapha emhlabeni, lapho umvunya kanye nekutfomba kungawudla, nalapho emasela agcekeza khona futsi awebe;",
                "20": "Kodvwa tibekeleni umcebo wenu ezulwini, lapho umvunya nekutfomba kungenakona khona, futsi lapho emasela angenakugcekeza khona noma ebe.",
                "21": "Ngoba lapho kukhona umcebo wakho khona, nenhlitiyo yakho itawuba khona.",
                "22": "Sibane semtimba liso; ngako-ke uma, liso lakho liphilile, umtimba wakho wonkhe uyawugcwala kukhanya.",
                "23": "Kodvwa uma liso lakho lilibi, umtimba wakho wonkhe uyawugcwala bumnyama. Ngako-ke, uma, loko kukhanya lokukuwe kubumnyama, bukhulu kanganani lobo bumnyama!",
                "24": "Kute umuntfu longakhonta emakhosi lamabili; ngoba kusemkhatsini wekutsi uyawuyizonda lenye atsandze lenye, noma uyawubambelela kulenye ayidzelele lenye. Angeke ukhonte Nkulunkulu kanye nemcebo.",
                "25": "Manje kwenteka kutsi ngesikhatsi Jesu sekawakhulumile lamavi wabuka kulabalishumi nakubili labo labekabakhetsile, watsi kubo: Khumbulani emavi lengiwakhulumile. Ngoba bukani, ningulabo lengibakhetsile kutsi bafundzise laba bantfu. Ngako-ke ngitsi kini, ningacabangi ngemphilo yenu, kutsi nitawudlani, nitawunatsani; noma nangemitimba yenu, kutsi nitawukwembatsani. Ngabe imphilo ayikabaluleki yini kunenyama, kanye nemtimba kunetembatfo na?",
                "26": "Bukani tinyoni temoya, ngoba tona atihlanyeli, futsi ativuni noma atigcogceli etilulwini; kodvwa Babe loseZulwini uyatondla. Ngabe nine anincono yini kakhulu kunato na?",
                "27": "Ngumuphi kini lokungatsi ngekucabanga nje angete budze bengalo leyodvwa?",
                "28": "Kungani nikhatsateka ngetimphahla na? Bukani timbali temhlaba kutsi tikhula njani; atikhandleki, futsi atitfungi;",
                "29": "Kodvwa ngitsi kini, ngisho naSolomoni, kubo bonkhe bukhosi bakhe, bekangakambatsi ngisho njengayinye yato.",
                "30": "Ngako-ke, uma Nkulunkulu abembatsisa kanjena tjani basendle, lobukhona namuhla, bese kutsi ngakusasa bushe, ngisho nani niyawukwembatsiswa kanje, uma ningasibo belukholo loluncane.",
                "31": "Ngako-ke ningakhatsateki, nitsi, Sitawudlani? noma, Sitawunatsani? noma, Sitawukwembatsani na?",
                "32": "Ngoba Babe losezulwini uyati kutsi niyatidzinga tonkhe letintfo.",
                "33": "Kepha funani kucala umbuso waNkulunkulu kanye nekulunga kwakhe, khona tonkhe letintfo titawukwengetelwa kini.",
                "34": "Ngako-ke ningakhatsateki ngelikusasa, ngoba likusasa liyawutikhatsalela ngetintfo talo. Tinkhatsato telusuku tenele lona."
            },
            "14": {
                "1": "Manje kwenteka kutsi ngesikhatsi Jesu sekawakhulumile lamavi waphindze wagucukela esicukwini, waphindze wavula umlomo wakhe kuso, watsi: Ngicinisile, ngicinisile, ngitsi kini, Ningehluleli, kute nani ningetukwehlulelwa.",
                "2": "Ngoba ngaloko kwehlulela lenehlulela ngako, nani niyakwehlulelwa ngako; futsi nangeleso silinganiso lenilinganisa ngaso, nani niyakulinganiswa ngaso futsi.",
                "3": "Futsi ulunakeni lutsi lolusesweni lemnakenu, kodvwa ube ungaluboni lugodvo lolusesweni lakho na?",
                "4": "Noma ungasho kanjani kumnakenu kutsi: Ngivumele ngikhiphe lutsi lolusesweni lakho—kodvwa buka lugodvo lolusesweni lakho na?",
                "5": "Wena mtentisi, khipha kucala lugondvo lolusesweni lakho; emvakwaloko utawubona kahle kute ukhiphe lutsi lolusesweni lemnakenu.",
                "6": "Ningatiniki tinja lokungcwele, noma niphonse ematje enu laligugu etihhontjini, hleze tiwagcobagcobe ngaphansi kwetinselo tato, bese tigucukela kini tiyanidzabudzabula.",
                "7": "Celani, nitawuphiwa; funani, nitawutfola; nconcotsani, nitawuvulelwa.",
                "8": "Ngoba nguloyo naloyo locelako, uyaniketwa; naloyo lofunako, uyatfola; futsi naloyo lonconcotsako uyavulelwa.",
                "9": "Ngumuphi kini, lokungatsi uma indvodzana yakhe icela sinkhwa, ayinike litje na?",
                "10": "Noma uma icela inhlanti, yena ayinike inyoka na?",
                "11": "Uma nine, lenibabi, nikwati kupha bantfwana benu tipho letinhle, angabanika kangakanani tintfo letinhle Babe loseZulwini labo labacela kuye na?",
                "12": "Ngako-ke, konkhe lenifisa kutsi bantfu bakwente kini, kwenteni nani kubo, ngoba ngulowo umtsetfo kanye nalokushiwo baphrofethi.",
                "13": "Ngenani ngelisango lelincane; ngoba libanti lisango, kantsi nendlela ibanti, leholela ekubhujisweni, futsi labaningi bayawuhamba ngayo;",
                "14": "Ngoba lincane lisango, nendlela ingumntjuntju, leholela ekuphileni, futsi bambalwa labayitfolako.",
                "15": "Caphelani baphrofethi bemanga, labeta kini bembetse tingubo tetimvu, kodvwa ngekhatsi batimphisi letibukhali.",
                "16": "Niyawubati ngemisebenti yabo. Ngabe bantfu bangawakha yini emagelebisi etihlahleni temanyeva, noma emakhiwa elugaganeni na?",
                "17": "Kanjalo sonkhe sihlahla lesihle sitsela titselo letimnandzi; kodvwa sihlahla lesibi sitsela titselo letimbi.",
                "18": "Sihlahla lesihle singeke sitsele titselo letimbi, noma sihlahla lesibi sitsele titselo letimnandzi.",
                "19": "Sonkhe sihlahla lesingatseli titselo letinhle siyajutjwa, silahlwe emlilweni.",
                "20": "Ngaloko-ke, niyawubati ngemisebenti yabo.",
                "21": "Akusibo bonkhe labayawutsi kimi, Nkhosi, Nkhosi, labayawungena embusweni welizulu; kodvwa ngulabo labenta intsandvo yaBabe losezulwini.",
                "22": "Ngalolosuku labaningi bayawukutsi kimi: Nkhosi, Nkhosi, asikaphrofethi yini ngelibito lakho, futsi ngelibito lakho sakhipha bodeveli, nangelibito lakho senta imisebenti leminingi lemangalisako na?",
                "23": "Emvakwaloko ngiyawubaphendvula ngitsi: Angizange nginati; sukani kimi, nine benti balokubi.",
                "24": "Ngako-ke, noma ngubani lova lamavi ami futsi awente, ngitawumfanisa nendvodza lehlakaniphile, leyakha indlu yayo etikwelidvwala—",
                "25": "Kwase kuna imvula, kwafika tikhukhula, nemimoya yahhusha, yetama kuphephula lendlu; kodvwa ayiwanga, ngoba yayakhelwe esisekelweni selidvwala.",
                "26": "Futsi loyo naloyo lova lamavi ami kodvwa angawenti utawufaniswa nendvodza lesiwula, leyakha indlu yayo etikwesihlabatsi—",
                "27": "Kwase kuna imvula, kwafika tikhukhula, nemimoya yahhusha, yaphephuka lendlu; yawa, kwaba kukhulu kuwa kwayo."
            },
            "15": {
                "1": "Manje kwenteka kutsi ngesikhatsi Jesu sekacedzile kukhuluma lenkhulumo waphonsa emehlo akhe esicukwini, futsi watsi kuso: Bukani, nitivile tintfo lengatifundzisa ngaphambi kwekutsi ngenyukele kuBabe; ngako-ke, loyo lowakhumbulako lamavi ami futsi awente, ngiyawumvusa ngelusuku lwekugcina.",
                "2": "Futsi kwenteka kutsi ngesikhatsi Jesu sekawashito lamavi wabona kutsi bekukhona labanye emkhatsini wabo labamangala, batibuta kutsi bekafuna benteni mayelana nemtsetfo waMosi; ngoba bebangawucondzi umbhalo lotsi tintfo letindzala bese tendlulile, nekutsi tonkhe tintfo bese titinsha.",
                "3": "Futsi watsi kubo: Ningamangali kutsi ngitsite kini tintfo letindzala setendlulile, nekutsi tonkhe tintfo setinsha.",
                "4": "Bukani, ngitsi kini umtsetfo sewugcwalisiwe lobewuniketwe Mosi.",
                "5": "Bukani, nginguye loyo lowaniketa umtsetfo, futsi nginguye loyo lowenta tivumelwano nebantfu bami baka-Israyeli; ngako-ke, umtsetfo kimi ugcwalisekile, ngoba ngite kutawugcwalisa umtsetfo; ngako-ke sewufike esiphetfweni.",
                "6": "Bukani, angiphikisani nebaphrofethi, ngoba njengoba lokuningi kungakagcwaliseki kimi, ngicinisile ngitsi kini, konkhe kuyawugcwaliseka.",
                "7": "Futsi ngenca yekutsi ngitsite kini tintfo letindzala setendlulile, angiphikisani naloko lokwakhulunywa mayelana netintfo letisetawukwenteka.",
                "8": "Ngoba bukani, sivumelwano lengasenta nebantfu bami asikagcwaliseki sonkhe; kodvwa umtsetfo lobewuniketwe Mosi sewunesiphetfo kimi.",
                "9": "Bukani, ngingumtsetfo, kanye nekukhanya. Bukani kimi, niphindze nibeketele kute kube sekugcineni, futsi niyawuphila; ngoba loyo loyawubeketela kute kube sekugcineni, ngiyomnika kuphila lokuphakadze.",
                "10": "Bukani, ngininike imiyaleto; ngako-ke gcinani imiyaleto yami. Futsi lona ngumtsetfo kanye nemfundziso yebaphrofethi, ngoba ngempela bafakaza ngami.",
                "11": "Manje kwenteka kutsi ngesikhatsi Jesu sekawakhulumile lamavi, watsi kulabo labalishumi nakubili labekabakhetsile:",
                "12": "Nibafundzi bami; futsi nikukhanya kulaba bantfu, labayinsali yendlu yaJosefa.",
                "13": "Bukani, leli live lelilifa lenu; futsi Babe uninike lona.",
                "14": "Futsi asikho nalesisodvwa sikhatsi lapho Babe anginika umyaleto wekutsi ngibatjele loku labomnakenu labaseJerusalema.",
                "15": "Futsi asikho nalesisodvwa sikhatsi lapho Babe anginika umyaleto wekutsi ngibatjele mayelana naletinye tive tendlu yaka-Israyeli, Babe latihola watikhipha kulelolive.",
                "16": "Wangiyaleta ngaloku kuphela Babe, kutsi ngibatjele kutsi;",
                "17": "Nginaletinye timvu letingasito talesi sibaya; futsi nato ngalokunjalo kufanele ngitihole, nato tiyawuliva livi lami; kuyawuba khona umhlambi munye, kanye nemelusi munye.",
                "18": "Manje, ngenca yekuba bonhloko lukhuni kanye nekungakholwa abalicondzanga livi lami; ngako-ke ngayaletwa nguBabe kutsi ngingabe ngisasho lutfo mayelana nalentfo kubo.",
                "19": "Kodvwa ngicinisile, ngitsi kini Babe ungiyaletile, futsi ngiyanitjela, kutsi nine nehlukaniswa nabo ngenca yebubi babo; ngako-ke kungenca yebubi babo kutsi bangati ngani.",
                "20": "Ngicinisile ngiyaphindza ngitsi kini letinye tive Babe watisusa kubo; futsi kungenca yebubi babo kutsi bangati ngato.",
                "21": "Ngicinisile ngitsi kini, ningibo labo lengatsi ngabo: Nginaletinye timvu letingasito talesi sibaya; nato kufanele ngitihole, nato tiyawuliva livi lami; futsi kuyawuba khona umhlambi munye, kanye nemelusi munye.",
                "22": "Abatange bangicondze, ngoba bebacabanga kutsi bekubeTive; ngoba bebangacondzi kutsi beTive bebayawuphendvuka ngekushumayela kwabo.",
                "23": "Abangicondzanga ngesikhatsi ngitsi tiyawuliva livi lami; futsi abacondzanga uma ngitsi beTive ngeke balive livi lami nangasiphi sikhatsi—nekutsi angiyukutibonakalisa kubo ngaphandle kwekutsi kube ngaMoya loNgcwele.",
                "24": "Kodvwa bukani, nine nilivile livi lami, naphindze nangibona; futsi nitimvu tami, nibalwa nalabo Babe langinike bona."
            },
            "16": {
                "1": "Futsi ngicinisile, ngicinisile ngitsi kini nginaletinye timvu, letingasito talelive, noma telive laseJerusalema, noma nakuletinye tincenye telive letitungelete lapho sengike ngaya khona ngayawufundzisa.",
                "2": "Ngoba labo lengikhuluma ngabo ngulabo labasengakaliva livi lami; noma lengingakaze nangasiphi sikhatsi ngitibonakalise kubo.",
                "3": "Kodvwa ngitfole umyaleto lovela kuBabe wekutsi ngihambe ngiye kubo, nekutsi bayawuliva livi lami, futsi bayawubalwa kanye netimvu tami, kute kube khona umhlambi munye kanye nemelusi munye; ngako-ke ngiyahamba ngiyawutibonakalisa kubo.",
                "4": "Ngiyaniyaleta kutsi niwabhale lamavi emvakwekube sengihambile, kute kutsi uma kwenteka kutsi bantfu bami eJerusalema, labo labangibonile futsi baba nami ebufundisini bami, bangaceli kuBabe egameni lami, kute batfole lwati ngani ngaMoya loNgcwele, kanjalo nangaletinye tive labangatati, kute kutsi lamavi leniyawuwabhala agcinwe futsi abonakaliswe kubo beTive, kute kutsi ngekuphelela kwebeTive, insali yentalelwane yabo, leyawube ihlakateke mhlaba wonkhe ngenca yekungakholwa kwabo, iletfwe, noma iletfwe ekwatini mine, uMhlengi wabo.",
                "5": "Ngaleso sikhatsi ngitawuyigcogca emagumbini lamane emhlaba; futsi ngaleso sikhatsi ngitawusigcwalisa sivumelwano Babe lasenta kubo bonkhe bantfu bendlu yaka-Israyeli.",
                "6": "Futsi babusisiwe beTive, ngenca yekukholwa kwabo kimi, kanye nakuMoya loNgcwele, lofakaza kubo ngami kanye nangaBabe.",
                "7": "Bukani, ngenca yekukholwa kwabo kimi, kusho Babe, nangenca yekungakholwa kwenu, Awu nine bendlu yaka-Israyeli, ngetinsuku tekugcina liciniso liyawukuta kubeTive, kutsi kuphelela kwaletintfo kuyawukwembulwa kubo.",
                "8": "Kodvwa maye, kusho Babe, kulabangakholwa beTive—ngoba nanoma sebete ngaphambili eveni lonkhe, futsi bahlakata bantfu bami lababendlu yaka-Israyeli; futsi bantfu bami lababendlu yaka-Israyeli bakhishelwe ngephandle kubo, bagcotjwagcotjwa ngaphansi kwetinyawo ngibo.",
                "9": "Futsi ngenca yesihawu saBabe kubeTive, ngetulu kwaloko netehlulelo taBabe kubantfu bami lababendlu yaka-Israyeli, ngicinisile, ngicinisile, ngitsi kini, emvakwakokonkhe loku, ngente bantfu bami lababendlu yaka-Israyeli kutsi bashaywe, bahlushwe, babulawe, nekutsi bakhishwelwe ngephandle emkhatsini wabo, nekutsi batondvwe ngibo, futsi babe yinhlekisa kanye nentfo yekwedzelelwa emkhatsini wabo—",
                "10": "Ngaleyondlela Babe ungiyalete kutsi ngitsi kini: Ngalolosuku lapho beTive bayawukona ngalokumelene nelivangeli lami, balahle livangeli leliphelele lami, batikhukhumete etinhlitiyweni tabo ngetulu kwetive tonkhe, nangetulu kwebantfu bonkhe bemhlaba wonkhe, bagcwale tonkhe tinhlobo temanga, netenkhohliso, nekuganga, kanye nato tonkhe tinhlobo tekutentisa, netekubulala, netebuphristi-mbumbulu, netebugwadla, kanye netinengiso letiyimfihlo; uma bayawukweta tonkhe letintfo, balilahle livangeli leliphelele lami, bukani, kusho Babe, ngiyawulitsatsa livangeli lami leliphelele emkhatsini wabo.",
                "11": "Futsi ngaleso sikhatsi ngiyawusikhumbula sivumelwano sami lengasenta kubantfu bami, Awu nine bendlu yaka-Israyeli, ngiyawuliletsa livangeli lami kubo.",
                "12": "Futsi ngiyawukukhombisa, Awu nine bendlu yaka-Israyeli, kutsi beTive angeke babe nemandla ngetulu kwakho; kodvwa ngiyawusikhumbula sivumelwano sami kuwe, Awu nine bendlu yaka-Israyeli, futsi uyakuba nelwati loluphelele ngelivangeli lami.",
                "13": "Kodvwa uma beTive batawuphendvuka babuyele kimi, kusho Babe, bukani bayawubalwa kanye nebantfu bami, Awu nine bendlu yaka-Israyeli.",
                "14": "Futsi angeke ngivumele bantfu bami, lababendlu yaka-Israyeli, kutsi bahambe badzabule emkhatsini wabo, babagcobagcobe phansi, kusho Babe.",
                "15": "Kodvwa uma bangeke baphendvukele kimi, futsi balalele livi lami, ngitawubavumela, yebo ngitawubavumela bantfu bami, Awu nine bendlu yaka-Israyeli, kutsi bahambe badzabule emkhatsini wabo, babagcobagcobe phansi, futsi bayawuba njengeluswayi loselulahlekelwe bunandzi balo, lolutsi kusuka ngaleso sikhatsi lungasasiti ngalutfo kodvwa kutsi lulahlwe ngaphandle, lunyatselwe ngaphansi kwetinyawo tebantfu bami, Awu nine bendlu yaka-Israyeli.",
                "16": "Ngicinisile, ngicinisile, ngitsi kini, Babe ungiyalete kanjalo—kutsi nginike labantfu lendzawo kube lifa labo.",
                "17": "Ngaleso sikhatsi emavi emphrofethi Isaya ayawugcwaliseka, atsi:",
                "18": "Balindzi bakho bayawumemeta; ngelivi kanyekanye bayawuhlabela, ngoba bayawutibonela ngewabo emehlo ngesikhatsi iNkhosi iphindze ibuyisa iSiyoni.",
                "19": "Hlokomani ngenjabulo, hlabelani kanyekanye, nine tindzawo letitindzala taseJerusalema; ngoba iNkhosi ibadvudvutile bantfu bayo, iyihlengile iJerusalema.",
                "20": "INkhosi iwembulile umkhono wayo longcwele emehlweni etive tonkhe; futsi yonkhe imikhawulo yemhlaba iyawubona insindziso yaNkulunkulu."
            },
            "17": {
                "1": "Buka kwenteka kutsi ngesikhatsi Jesu sekawakhulumile lamavi waphindze wabuka esicukwini, watsi kubo: Bukani, sikhatsi sami sesifikile.",
                "2": "Ngiyabona kutsi nibutsakatsaka, nekutsi ngeke niwacondze onkhe lamavi lengiyaletwe nguBabe kutsi ngiwakhulume kini ngalesi sikhatsi.",
                "3": "Ngako-ke, hambani niye emakhaya enu, futsi nizindle ngetintfo lengitishito, nicele kuBabe, egameni lami, kute nicondze, futsi nilungise tingcondvo tenu tilungele likusasa, futsi ngitawuphindze ngite kini.",
                "4": "Kodvwa manje sengiya kuBabe, futsi etikwaloko ngiyawutibonakalisa etiveni letilahlekile taka-Israyeli, ngoba atikalahleki kuBabe, ngoba yena uyati kutsi watiyisa ngakuphi.",
                "5": "Futsi kwenteka kutsi ngesikhatsi Jesu sekakhulumile kanjalo, waphindze waphonsa emehlo akhe esicukwini, buka bese bakhala, babuka kuye ngekugcila shengatsi bebatamcela kutsi ahlale nabo sikhashana lesidze.",
                "6": "Watsi kubo: Bukani, tibilini tami tigcwele sihawu ngani.",
                "7": "Ninabo yini labagulako emkhatsini wenu na? Baletseni la. Ninabo yini labatishosha, labatimphumphutse, noma labachutako, labakhubatekile, labanebulephelo, labo labafe tinhlangotsi, labatimungulu, noma labo labeva buhlungu noma ngayiphi indlela na? Baletseni la kute ngitawubelapha, ngoba nginesihawu ngani; tibilini tami tigcwele umusa.",
                "8": "Ngoba ngiyabona nifisa kutsi nginitjengise kutsi ngentani kubomnakenu eJerusalema, ngoba ngiyabona kutsi lukholo lwenu lwenele kutsi nginelaphe.",
                "9": "Futsi kwenteka kutsi ngesikhatsi sekakhulume kanjalo, sonkhe sicuku, kanye kanye, saya ngaphambili, labagulako babo nalabeva buhlungu, labatishosha, timphumphutse, kanye nabo bonkhe labebeva buhlungu noma ngayiphi indlela; futsi wabelapha bonkhe ngamunye ngesikhatsi baletfwa ngaphambili kuye.",
                "10": "Bonkhe, labo labebalashiwe kanye nalabo labebaphila, baguca phansi etinyaweni takhe, bamkhonta; futsi ngebuningi balabo labebeta esicukwini bamanga tinyawo takhe, kangangekutsi batimantisa tinyawo takhe ngetinyembeti tabo.",
                "11": "Futsi kwenteka kutsi wabayaleta kutsi baletse bantfwana babo labancane.",
                "12": "Ngako-ke babaletsa bantfwana babo labancane babahlalisa phansi bamtungeleta, Jesu wema emkhatsini; sicuku savula indlela bate bonkhe baletfwa kuye.",
                "13": "Futsi kwenteka kutsi ngesikhatsi bonkhe sebaletsiwe, naJesu sekeme emkhatsini, wayaleta sicuku kutsi siguce phansi.",
                "14": "Futsi kwenteka kutsi ngesikhatsi sebaguce phansi, Jesu wabubula ngekhatsi kwakhe, watsi: Babe ngikhatsatekile ngenca yebubi bebantfu bendlu yaka-Israyeli.",
                "15": "Futsi ngesikhatsi sekashito lamavi, naye lucobolwakhe waguca phansi; buka wathandaza kuBabe, tintfo latikhuluma ngeke tibhalwe, futsi sicuku sakufakazela loko labo labamuva.",
                "16": "Futsi bafakaza ngalendlela: Liso alikate likubone loku, noma indlebe ayikate ikuve loku, ngaphambili, tintfo letinkhulu futsi naletimangalisako kangaka ngesikhatsi sibona futsi siva Jesu atikhuluma kuBabe;",
                "17": "Futsi kute lulwimi lolungatikhuluma, kute umuntfu longatibhala, noma kute tinhlitiyo tebantfu letingaticabanga tintfo letinkhulu futsi naletimangalisa kangaka ngesikhatsi sibona siphindze siva Jesu atikhuluma; futsi kute namunye longayicabanga intfokoto leyagcwala imiphefumulo yetfu ngesikhatsi simuva asikhulekela kuBabe.",
                "18": "Futsi kwenteka kutsi ngesikhatsi Jesu sekacedzile kuthandaza kuBabe, wasukuma; kodvwa beyiyinkhulu kakhulu intfokoto esicukwini kangangekutsi senganywa.",
                "19": "Futsi kwenteka kutsi Jesu wakhuluma kubo, wabacela kutsi basukume.",
                "20": "Basukuma, futsi watsi kubo: Nibusisiwe ngenca yelukholo lwenu. Manje bukani, intfokoto yami igcwele.",
                "21": "Futsi ngesikhatsi sekawashito lamavi, wakhala, sicuku sakufakazela loko, waphindze watsatsa bantfwana babo labancane, ngamunye nangamunye, wababusisa, futsi wabathandazela kuBabe.",
                "22": "Futsi ngesikhatsi sekakwentile loku waphindze wakhala;",
                "23": "Wakhuluma esicukwini, watsi kuso: Bukani bantfwana benu.",
                "24": "Futsi ngesikhatsi bacalata kutsi babone baphonsa emehlo abo ezulwini, babona emazulu avuleka, babona tingilosi tehla tiphuma ezulwini shengatsi betisekhatsi emlilweni; tehlela phansi taphindze tatungeleta labo bantfwana, batungeletwa ngemlilo; tingilosi tabasita.",
                "25": "Sicuku sabona saphindze seva futsi sakufakazela loku; futsi bayati kutsi bufakazi babo buliciniso ngoba bonkhe ngamunye batibonela baphindze bativela, wonkhe umuntfu ngekwakhe; bebasibalo lesingangetinkhulungwane letimbili kanye nemakhulu lasihlanu ebantfu; futsi kuso bekukhona emadvodza, besifazane kanye nebantfwana."
            },
            "18": {
                "1": "Futsi kwenteka kutsi Jesu wayaleta bafundzi bakhe kutsi baletse kuye sinkhwa kanye neliwayini.",
                "2": "Ngesikhatsi basahambile kuyawulandza sinkhwa neliwayini, wayaleta sicuku kutsi sihlale phansi.",
                "3": "Ngesikhatsi bafundzi sebafikile nesinkhwa kanye neliwayini, wasitsatsa sinkhwa wasihlephula waphindze wasibusisa; futsi wanika bafundzi wase ubayaleta kutsi basidle.",
                "4": "Emvakwekutsi sebasidlile futsi sebesutsi, wabayaleta kutsi banike sicuku.",
                "5": "Ngesikhatsi sicuku sesidlile futsi sesutsa, watsi kubafundzi: Bukani kuyawubakhona munye emkhatsini wenu loyawugcotjwa, futsi ngitawumnika emandla ekutsi uyawuhlephula sinkhwa asibusise bese usinika bantfu belibandla lami, kubo bonkhe labo labayawukholwa baphindze babhajatiswe egameni lami.",
                "6": "Futsi loku niyawucaphela ngaso sonkhe sikhatsi kutsi niyakwenta, njengoba nami ngentile, ngisho njengoba ngisihlephulile sinkhwa, ngasibusisa ngaphindze nganinika sona.",
                "7": "Futsi loku niyawukwenta kute nikhumbule umtimba wami, lenginitjengise wona. Futsi kuyawuba bufakazi kuBabe kutsi nihlale ningikhumbula njalo. Futsi uma ningikhumbula njalo Moya wami uyawuba nani njalo.",
                "8": "Futsi kwenteka kutsi ngesikhatsi sekawashito lamavi, wayaleta bafundzi bakhe kutsi batsatse liwayini kuyo indzebe balinatse, nekutsi banike sicuku kute naso ngalokunjalo silinatse.",
                "9": "Futsi kwenteka kutsi benta njalo, balinatsa benela, base banika sicuku, naso salinatsa, senela.",
                "10": "Ngesikhatsi bafundzi sebakwentile loku, Jesu watsi kubo: Nibusisiwe ngalentfo leniyentile, ngoba loku kugcwalisa imiyaleto yami, futsi loku kufakazela kuBabe kutsi nitimisele kwenta loko lenginiyalete ngako.",
                "11": "Futsi loku niyawukwenta njalo kulabo labaphendvukako baphindze babhajatiswe egameni lami; futsi niyawukwenta kukhumbula ingati yami, lengayicitsela nine, kute nifakaze kuBabe kutsi niyangikhumbula njalo. Futsi uma ningikhumbula njalo Moya wami uyawukuba nani njalo.",
                "12": "Futsi ngininika umyaleto wekutsi nitente letintfo. Uma niyawutenta njalo letintfo nibusisiwe, ngoba nakhelwe etikwelidvwala lami.",
                "13": "Kodvwa noma ngubani na emkhatsini wenu loyawukwenta lokucishe kufane naloku akakhi etikwelidvwala lami, kodvwa wakhele esisekelweni lesisihlabatsi; futsi uma imvula yehla, netikhukhula tifika, nemimoya ihhusha, ishaya etikwabo, bayawukuwa, nemasango esihogo asavele avulekile kubemukela.",
                "14": "Ngako-ke nibusisiwe uma niyawuyigcina imiyaleto yami, Babe langiyalete kutsi ngininike yona.",
                "15": "Ngicinisile, ngicinisile, ngitsi kini, kufanele nicaphele niphindze nithandaze njalo, hleze nilingwe ngudeveli, niholelwe ekutfunjweni nguye.",
                "16": "Futsi njengoba ngithandazile emkhatsini wenu nani ngalokunjalo kumele nithandaze ebandleni lami, emkhatsini webantfu bami labo labaphendvukako baphindze babhajatiswe egameni lami. Bukani ngikukhanya; nginibekele sibonelo.",
                "17": "Futsi kwenteka kutsi ngesikhatsi Jesu sekawakhulumile lamavi kubafundzi bakhe, waphindze wagucukela esicukwini watsi kuso:",
                "18": "Bukani, ngicinisile, ngicinisile, ngitsi kini, kufanele nicaphele niphindze nithandaze njalo hleze ningene ekulingweni; ngoba Sathane ufisa kunibamba, kute anihlunge njengakolo.",
                "19": "Ngako-ke kufanele nithandaze njalo kuBabe egameni lami;",
                "20": "Futsi noma ngabe yini leniyawuyicela kuBabe egameni lami, lelungile, nikholwa kutsi niyawuyitfola, bukani niyawuniketwa yona.",
                "21": "Thandazani emindenini yenu kuBabe, njalo egameni lami, kute bafati benu kanye nebantfwana benu babusiswe.",
                "22": "Bukani, niyawuhlangana ndzawonye njalo; futsi ningavimbeli namunye umuntfu kutsi ete kini uma nihlangene ndzawonye, kodvwa bavumeleni kutsi bete kini ningabavimbeli;",
                "23": "Kodvwa niyawubathandazela, ningabakhipheli ngaphandle; futsi nangabe beta kini njalo niyawubathandazela kuBabe, egameni lami.",
                "24": "Ngako-ke, phakamisani sibane senu kute sikhanye emhlabeni. Bukani ngikukhanya leniyawukuphakamisa—loko leningibone ngikwenta. Bukani niyabona kutsi ngithandaze kuBabe, futsi nonkhe nikufakazele.",
                "25": "Futsi niyabona kutsi nginiyalete kutsi kubete namunye wenu lohambako, kodvwa esikhundleni saloko nginiyalete kutsi nite kimi, kute nive niphindze nibone; nani niyawukwenta kanjalo-ke emhlabeni; futsi loyo lophula lomyaleto utivumela kutsi aholelwe ekulingweni.",
                "26": "Manje kwenteka kutsi ngesikhatsi Jesu sekawakhulumile lamavi, waphindze wagucula emehlo akhe wawabhekisa kubafundzi labekabakhetsile, watsi kubo:",
                "27": "Bukani, ngicinisile, ngicinisile, ngitsi kini, ngininika lomunye umyaleto, emvakwaloko kumele ngiye kuBabe kute ngigcwalise leminye imiyaleto langinike yona.",
                "28": "Manje bukani, ngulona umyaleto lengininika wona, wekutsi ningavumeli muntfu nibe nati kutsi adle umtimba kanye nengati yami ngalokungakafaneli, ngesikhatsi niwubusisa;",
                "29": "Ngoba loyo lodla aphindze anatse umtimba wami kanye nengati yami ngalokungakafaneli udla futsi unatsa kwehlulelwa emphefumulweni wakhe; ngako-ke uma nati kutsi umuntfu akafaneli kutsi adle aphindze anatse umtimba nengati yami nibomvimbela.",
                "30": "Noko, ningamkhipheli ngephandle emkhatsini wenu, kodvwa niyawumfundzisa niphindze nimthandazele egameni lami; nangabe uyaphendvuka aphindze abhajatiswe egameni lami, niyawumemukela, niphindze nimuphe umtimba wami kanye nengati yami.",
                "31": "Kodvwa uma angaphendvuki angeke abalwe kanye nebantfu bami, kute angonisi bantfu bami, ngoba bukani ngiyatati timvu tami, futsi tibaliwe.",
                "32": "Noko, angeke nimkhiphele ngaphandle kwemasinagoge enu, noma etindzaweni tenu tekukhonta, ngoba kulabanjalo niyawuchubeka nekubafundzisa; ngoba anati kutsi bayawubuya nini futsi baphendvuke, bete kimi ngenhloso lephelele yenhlitiyo, futsi ngiyawubelapha, niyawuba yindlela yekuletsa insindziso kubo.",
                "33": "Ngako-ke, gcinani lamavi lenginiyalete ngawo kute ningangeni ekwehlulelweni; ngoba maye kuloyo Babe lamehlulelako.",
                "34": "Futsi ngininika lemiyaleto ngenca yetimphikiswano lebetikhona emkhatsini wenu. Futsi nibusisiwe uma nite timphikiswano emkhatsini wenu.",
                "35": "Manje sengiyahamba ngiya kuBabe, ngoba kufanele kutsi ngihambe ngiye kuBabe ngenca yenu.",
                "36": "Futsi kwenteka kutsi ngesikhatsi Jesu sekente siphetfo salamavi, watsintsa ngesandla sakhe bafundzi labekabakhetsile, ngamunye nangamunye, wate wabatsintsa bonkhe, akhuluma nabo ngesikhatsi abatsintsa.",
                "37": "Sicuku asiwevanga emavi labekawakhuluma, ngako-ke asizange sikufakazele loko; kodvwa bafundzi bakufakazela kutsi wabanika emandla ekunika Moya loNgcwele. Futsi ngitawunikhombisa emvakwaloku kutsi lombhalo uliciniso.",
                "38": "Futsi kwenteka kutsi ngesikhatsi Jesu sekabatsintsile bonkhe, kweta lifu lambonya sicuku kangangekutsi asizange sisambona Jesu.",
                "39": "Ngesikhatsi sisembonyiwe wesuka kubo, wenyukela ezulwini. Bafundzi bambona baphindze bakufakazela kutsi waphindze wenyukela ezulwini."
            },
            "19": {
                "1": "Manje kwenteka kutsi ngesikhatsi Jesu sekenyukele ezulwini, sicuku sahlakateka, futsi nguleyo naleyo ndvodza yatsatsa umfati wayo kanye nebantfwana bayo yabuyela ekhaya layo.",
                "2": "Futsi kwabikwa kuto tonkhe tindzawo ngekushesha emkhatsini webantfu, ngaphambi kwekutsi kube mnyama, kutsi sicuku sibone Jesu, nekutsi bekabasebentele, nekutsi bekayawutiveta ngakusasa esicukwini.",
                "3": "Yebo, ngisho busuku bonkhe kwabikwa kuto tonkhe tindzawo mayelana naJesu; kangangekutsi batfumela kubantfu kutsi babe baningi, yebo, sibalo lesikhulu kakhulu, sasebenta kakhulu bonkhe lobo busuku, kute ngakusasa babe sendzaweni lapho Jesu bekayawutiveta khona esicukwini.",
                "4": "Futsi kwenteka kutsi ngakusasa, ngesikhatsi sicuku sesibutsene ndzawonye, buka, Nefi kanye nemnakabo lobekamvuse ekufeni, libito lakhe lobekunguThimothi, nendvodzana yakhe, libito layo lobekunguJona, kanjalo naMathonayi kanye naMathoniha, umnakabo, naKhumeni, Khumenohayi, kanye naJeremiya, naShemnoni, Jona, Sedekiya, kanye na-Isaya—manje lawa bekungemagama ebafundzi Jesu labekabakhetsile—futsi kwenteka kutsi baya phambili bema ekhatsi kwesicuku.",
                "5": "Buka, sicuku besisikhulu kakhulu kangangekutsi benta kutsi sehlukaniswe ngetincumbi letilishumi nakubili.",
                "6": "Labalishumi nakubili basifundzisa sicuku; futsi buka, benta kutsi sicuku siguce phansi, sithandaze kuBabe egameni laJesu.",
                "7": "Bafundzi nabo bathandaza kuBabe egameni laJesu. Futsi kwenteka kutsi basukuma babasita bantfu.",
                "8": "Emvakwekutsi sebawafundzisile lawo mavi Jesu labekawakhulumile—bangaphambuki nakancane emavini aJesu labekawakhulumile—buka, baphindze baguca bathandaza kuBabe egameni laJesu.",
                "9": "Bakuthandazela loko labebakufisa kakhulu; futsi bebafisa kutsi baniketwe Moya loNgcwele.",
                "10": "Emvakwekutsi sebathandazile ngaleyondlela bahamba behlela entansi elusebeni lwemanti, sicuku sabalandzela.",
                "11": "Futsi kwenteka kutsi Nefi wahamba wehlela entansi emantini wabese uyabhajatiswa.",
                "12": "Waphuma emantini wabese ucala kubabhabhatisa. Wababhabhatisa bonkhe labo Jesu labekabakhetsile.",
                "13": "Futsi kwenteka kutsi ngesikhatsi bonkhe sebabhajatisiwe futsi sebaphumile nasemantini, Moya loNgcwele wehlela etikwabo, bagcwaliswa ngaMoya loNgcwele kanye nangemlilo.",
                "14": "Buka, batungeletwa ngulokungatsi ngumlilo; wehla uvela ezulwini, sicuku sakubona loku, saphindze sakufakazela; tingilosi tehlela phansi tiphuma ezulwini futsi tabasita.",
                "15": "Futsi kwenteka kutsi ngesikhatsi tingilosi tisabasita bafundzi, buka, Jesu weta wema emkhatsini wabasebentela.",
                "16": "Futsi kwenteka kutsi wakhuluma kuso sicuku, wasiyaleta kutsi siphindze siguce phansi, kanjalo nekutsi bafundzi bakhe baguce phansi.",
                "17": "Futsi kwenteka kutsi ngesikhatsi bonkhe sebaguce phansi, wayaleta bafundzi bakhe kutsi bathandaze.",
                "18": "Buka, bacala kuthandaza; bathandaza kuJesu, bambita ngeNkhosi yabo kanye naNkulunkulu wabo.",
                "19": "Futsi kwenteka kutsi wesuka waphuma emkhatsini wabo, wahamba libangana nje wakhwesha kubo waphindze waguca, watsi:",
                "20": "Babe, ngiyakubonga kutsi ubanikile Moya loNgcwele laba lengibakhetsile; futsi kungenca yelukholo lwabo kimi kutsi ngibakhetsile emhlabeni.",
                "21": "Babe, ngiyakucela kutsi ubanike Moya loNgcwele bonkhe labo labayawukholwa emavini abo.",
                "22": "Babe, ubanike Moya loNgcwele ngenca yekutsi bakholwa kimi; futsi uyabona kutsi bayakholwa kimi ngenca yekutsi uyabeva, bathandaza kimi; futsi bathandaza kimi ngoba nginabo.",
                "23": "Manje Babe ngiyabathandazela kuwe, futsi kanjalo nabo bonkhe labo labayawukholwa emavini abo, kute nabo bakholwe kimi, kute ngibe kubo njengoba nawe, Babe, ukimi, kute sibe munye.",
                "24": "Futsi kwenteka kutsi ngesikhatsi Jesu sekathandaze kanjalo kuBabe, weta kubafundzi bakhe, buka, bebasachubeka, bangayekeli, kuthandaza kuye; abatange baphindzaphindze emagama lamaningi, ngoba bebaniketiwe kutsi bathandazele ini, futsi bebagcwaliswe ngenshisekelo.",
                "25": "Futsi kwenteka kutsi Jesu wababusisa ngesikhatsi bathandaza kuye; buso bakhe bamamatseka etikwabo, kukhanya kwebuso bakhe kwakhatimula etikwabo, buka baba mhlophe njengebuso nanjengetingubo taJesu; buka bumhlophe babo bebendlula bonkhe bumhlophe, yebo, bekute lutfo emhlabeni lebeyingaba mhlophe njengebumhlophe babo.",
                "26": "Jesu watsi kubo: Chubekani nithandaze: futsi abatange bayekele kuthandaza.",
                "27": "Waphindza wafulatsela kubo, wahamba libangana wabese uyaguca; waphindze wathandaza kuBabe, watsi:",
                "28": "Babe, ngiyakubonga kutsi sewubahlambululile labo lengibakhetsile, ngenca yelukholo lwabo, ngiyabathandazela, kanjalo nalabo labayawukholwa emavini abo, kutsi nabo bahlanjululwe kimi, ngekukholwa emavini abo, ngisho nanjengoba nabo bahlanjululiwe kimi.",
                "29": "Babe, angithandazeli umhlaba, kodvwa labo longinike bona labasemhlabeni, ngenca yelukholo lwabo, kute bahlanjululwe kimi, kute ngibe kubo njengoba nawe, Babe, ukimi, kute sibe munye, kute ngidvunyiswe kubo.",
                "30": "Ngesikhatsi Jesu sekawakhulumile lamavi waphindza futsi weta kubafundzi bakhe; buka bathandaza kuye ngalokujulile, ngaphandle kwekuyekela; waphindza wamamatseka kubo; buka baba mhlophe, ngisho njengaJesu.",
                "31": "Futsi kwenteka kutsi waphindza wahamba libangana lelidze nje wathandaza kuBabe;",
                "32": "Lulwimi ngeke luwakhulume emavi lawakhuluma, noma abhalwe ngumuntfu emagama lawakhuluma.",
                "33": "Sicuku samuva saphindze sakufakazela loko; tinhlitiyo tabo tavuleka baphindze bawacondza etinhlitiyweni tabo lamavi lawakhuluma.",
                "34": "Noko, bekamakhulu kakhulu aphindze amangalisa emavi lawakhuluma kangangekutsi angeke abhalwe, noma ashiwo ngumuntfu.",
                "35": "Futsi kwenteka kutsi ngesikhatsi Jesu sekacedzile kuthandaza waphindze weta kubafundzi bakhe, watsi kubo: Lukholo lolukhulu kangaka angikate ngilubone emkhatsini wawo onkhe emaJuda; ngaloko-ke angikwatanga kuwakhombisa timangaliso letinkhulu kangaka, ngenca yekungakholwa kwawo.",
                "36": "Ngicinisile ngitsi kini, kute namunye wabo lowake wabona tintfo letinkhulu kangaka njengoba nine nitibonile; noma beve tintfo letinkhulu kanje njengoba nine nitivile."
            },
            "20": {
                "1": "Futsi kwenteka kutsi wayaleta sicuku kutsi siyekele kuthandaza, kanjalo nebafundzi bakhe. Wabayaleta kutsi bangayekeli kuthandaza etinhlitiyweni tabo.",
                "2": "Waphindze wabayaleta kutsi basukume beme ngetinyawo tabo. Basukuma bema ngetinyawo tabo.",
                "3": "Futsi kwenteka kutsi waphindze wahlephula sinkhwa wasibusisa, wase usiniketa bafundzi bakhe kutsi badle.",
                "4": "Ngesikhatsi sebadlile wabayaleta kutsi bahlephule sinkhwa, bese basinika sicuku.",
                "5": "Ngesikhatsi sebasinikile sicuku waphindze wabanika liwayini kutsi banatse, wabayaleta kutsi banike sicuku.",
                "6": "Manje, bekute sinkhwa, noma liwayini, lebekuletfwe bafundzi, noma sicuku;",
                "7": "Kodvwa ngempela wabanika sinkhwa kute badle, kanjalo neliwayini kute banatse.",
                "8": "Watsi kubo: Loyo lodla lesinkhwa udla umtimba wami emphefumulweni wakhe; kanjalo naloyo lonatsa leliwayini unatsa ingati yami emphefumulweni wakhe; futsi umphefumulo wakhe angeke ulambe noma wome, kodvwa uyawugcwaliswa.",
                "9": "Manje, ngesikhatsi sonkhe sicuku sesidlile saphindze sanatsa, buka, sagcwaliswa ngaMoya; sakhala ngelivi linye, saniketa ludvumo kuJesu, labebambona futsi bamuva.",
                "10": "Futsi kwenteka kutsi ngesikhatsi bonkhe sebalunikile ludvumo kuJesu, watsi kubo: Bukani manje sengiyawucedzela umyaleto Babe langiyalete ngawo mayelana nalabantfu, labayinsali yendlu yaka-Israyeli.",
                "11": "Niyakhumbula kutsi ngikhulumile kini, ngatsi uma emavi a-Isaya sekagcwaliseka—bukani abhaliwe, ninawo phambi kwenu, ngako-ke wahlolisiseni—",
                "12": "Futsi ngicinisile, ngicinisile, ngitsi kini, ngesikhatsi sekagcwaliseka ngaleso sikhatsi kuyawube sekukugcwaliseka kwesivumelwano Babe lasenta kubantfu bakhe, Awu, nine bendlu yaka-Israyeli.",
                "13": "Futsi ngaleso sikhatsi insali, leyiyawube ihlakatekile ngephandle emhlabeni wonkhe, iyawugcogcwa emphumalanga kanye nasenshonalanga, eningizimu kanye nasenyakatfo; iholelwe ekuyatini iNkhosi Nkulunkulu wabo, lebahlengile.",
                "14": "Futsi Babe ungiyalete kutsi ngininike lelive, libe lifa lenu.",
                "15": "Ngitsi kini, uma beTive bangaphendvuki emvakwesibusiso labayawusitfola, emvakwekutsi sebahlakate bantfu bami—",
                "16": "Ngaleso sikhatsi nine, leniyinsali yendlu yaka-Jakobe, niyawuhamba niye emkhatsini wabo; niyawuba semkhatsini walabo labayawube babaningi; futsi niyawuba semkhatsini wabo njengelibhubesi emkhatsini wetilwane tasehlatsini, nanjengeliwundlu lelibhubesi emkhatsini wemhlambi wetimvu, lokutsi, uma lidzabula emkhatsini wato litinyatsele phansi liphindze litidzabule tibe ticucu, kube kute namunye longatikhulula.",
                "17": "Sandla sakho siyawuphakanyiselwa titsa takho, futsi tonkhe titsa takho tiyawubulawa.",
                "18": "Ngiyawubutsela ndzawonye bantfu bami njengemuntfu abutsisa titfungo takhe phansi.",
                "19": "Ngoba ngiyawukwenta bantfu bami Babe lente sivumelwano nabo, yebo, ngiyawukwenta luphondvo lwenu lube yinsimbi, ngiphindze ngente tinselo tenu tibe litfusi. Futsi niyawucotfula bantfu labaningi; ngiyawunikela inzuzo yabo eNkhosini, kanye nemcebo eNkhosini yemhlaba wonkhe. Bukani nginguye lokwentako loko.",
                "20": "Futsi kuyawukwenteka, kusho Babe, kutsi inkemba yekulunga kwami iyawulengela etikwabo ngalolo suku; futsi ngaphandle kwekutsi baphendvuke iyawuwela etikwabo, kusho Babe, yebo, nasetikwato tonkhe tive tebeTive.",
                "21": "Futsi kuyawukwenteka kutsi ngiyawubabeka bantfu bami, Awu nine bendlu yaka-Israyeli.",
                "22": "Bukani, labantfu ngiyawubabeka kulelive, kugcwalisa sivumelwano lengasenta nababe wakho Jakobe; futsi liyawuba yiJerusalema Lensha. Nemandla asezulwini ayawuba emkhatsini walabantfu; yebo, nami ngiyawuba semkhatsini wabo.",
                "23": "Bukani, nginguye loyo Mosi lakhuluma ngaye, atsi: INkhosi Nkulunkulu wenu iyawunivusela umphrofethi kubomnakenu, lonjengami; yena niyawumlalela kuto tonkhe tintfo layawutisho kini. Futsi kuyawukwenteka kutsi wonkhe muntfu longeke amlalele loyo mphrofethi uyawususwa emkhatsini webantfu.",
                "24": "Ngicinisile ngitsi kini, yebo, bonkhe baphrofethi kusukela kuSamuweli kanye nalabo labalandzela muva, ngebuningi babo labakhulumile, bafakazile ngami.",
                "25": "Bukani, nibantfwana bebaphrofethi; futsi nibendlu yaka-Israyeli; nibesivumelwano Babe lasenta neyihlo, atsi ku-Abrahama: Ngentalelwane yakho yonkhe imindeni yemhlaba iyawubusiswa.",
                "26": "Babe ungivusele kini kucala, waphindze wangitfuma kutsi ngitawunibusisa ngekunikhipha loyo naloyo aphume ebubini bakhe; loku kungenca yekutsi nibantfwana besivumelwano—",
                "27": "Emvakwekube senibusisiwe Babe uyawusigcwalisa sivumelwano lasenta na-Abrahama, lesitsi: Ngentalelwane yakho yonkhe imindeni yemhlaba iyawubusiswa—ekutfululeleni Moya loNgcwele ngami kubeTive, lokusibusiso kubeTive lesiyawubenta babe nemandla etikwako konkhe, ekuhlakateni bantfu bami, Awu nine bendlu yaka-Israyeli.",
                "28": "Futsi bayawuba luhlupho kubantfu balelive. Noko, uma sebalemukele livangeli lami leliphelele, ngaleso sikhatsi uma bayawutenta lukhuni tinhlitiyo tabo ngalokumelene nami ngiyawububuyisela bubi babo etikwabo, kusho Babe.",
                "29": "Futsi ngiyawusikhumbula sivumelwano lengisente nebantfu bami; ngente sivumelwano nabo kutsi ngiyawubabutsela ndzawonye ngesikhatsi sami lesifanele, nekutsi ngiyawuphindze ngibanike live laboyise libe lifa labo, lokulive laseJerusalema, lokulive lesetsembiso kubo ingunaphakadze, kusho Babe.",
                "30": "Futsi kuyawukwenteka kutsi sikhatsi siyeta, lapho livangeli lami leliphelele liyawushunyayelwa kubo;",
                "31": "Futsi bayawukholwa kimi, kutsi nginguJesu Khristu, iNdvodzana yaNkulunkulu, bayawuthandaza kuBabe egameni lami.",
                "32": "Ngaleso sikhatsi balindzi babo bayawuphakamisa emavi abo, ngelivi linye bayawuhlabelela; ngoba bayawutibonela ngewabo emehlo.",
                "33": "Ngaleso sikhatsi Babe, uyawuphindze ababutsele ndzawonye, abanike iJerusalema kube live lelilifa labo.",
                "34": "Ngaleso sikhatsi bayawuhlokoma ngentfokoto batsi—Hlabelelani kanyekanye, nine tindzawo letitindzala taseJerusalema; ngoba Babe ubadvudvutile bantfu bakhe, uyihlengile iJerusalema.",
                "35": "Babe uwembulile umkhono wakhe longcwele emehlweni etive tonkhe; yonkhe imikhawulo yemhlaba iyawuyibona insindziso yaBabe; futsi Babe nami simunye.",
                "36": "Ngaleso sikhatsi kuyawukwenteka loko lokubhaliwe: Vuka, vuka futsi umbatse emandla, Awu Siyoni; yembatsa tembatfo takho letinhle, Awu Jerusalema, dolobha lelingcwele, ngoba kusukela manje angeke kuphindze kungene kuwe labangakasoki nalabangcolile.",
                "37": "Titsintsitse elutfulini; sukuma, hlala phansi, Awu Jerusalema; tikhulule etinketaneni letisentsanyeni yakho, Awu ndvondzakati letfunjiwe yaseSiyoni.",
                "38": "Ngoba naku lokushiwo yiNkhosi: Nititsengise ngelite, futsi niyawuhlengwa ngaphandle kwemali.",
                "39": "Ngicinisile, ngicinisile, ngitsi kini, bantfu bami bayawulati libito lami; yebo, ngalolo suku bayawukwati kutsi ngimi lowakhuluma.",
                "40": "Ngaleso sikhatsi bayawutsi: Tinhle kangakanani etintsabeni tinyawo taloyo loletsa tindzaba letimnandzi kubo, lomemetela kuthula; loletsa tindzaba letimnadzi kubo tekulunga, lomemetela insindziso; lotsi kuyo iSiyoni: Nkulunkulu wakho uyabusa!",
                "41": "Ngaleso sikhatsi simemetelo siyawuvakala sitsi: Sukani, sukani, hambani niphume lapha, ningatsintsi lutfo lolungcolile; phumani emkhatsini wakhe; nitihlambulule nine leniphatsa titja teNkhosi.",
                "42": "Ngoba angeke niphume ngekushesha noma niphume ngekubaleka; ngoba iNkhosi iyawuhamba embikwenu, Nkulunkulu wema-Israyeli uyawuba ngumvikeli wenu wangasemuva.",
                "43": "Bukani, inceku yami iyawuphumelela; iyawuphakanyiswa idvunyiswe futsi ibe setulu kakhulu.",
                "44": "Njengoba labaningi bamangala ngawe—buso bayo babuhliphikile kakhulu, kwendlula bonkhe bantfu, nesimo sayo sasonakele kwendlula onkhe emadvodzana ebantfu—",
                "45": "Ngako iyawuchela tive letiningi; emakhosi ayawuvala imilomo yawo ngenca yayo, ngoba loko labangazange batjelwe kona bayawukubona; naloko labangazange bakuve bayawukucondza.",
                "46": "Ngicinisile, ngicinisile, ngitsi kini, tonkhe letintfo tiyawukwenteka ngempela, nanjengoba Babe angiyaletile. Ngaleso sikhatsi lesivumelwano Babe lavumelene ngaso nebantfu bakhe siyawugcwaliseka; ngaleso sikhatsi iJerusalema iyawuphindze ibe nebantfu bami, futsi iyawuba live lelilifa labo."
            },
            "21": {
                "1": "Ngicinisile ngitsi kini, ngininika sibonakaliso, kute nisati sikhatsi lapho letintfo setiyawukwenteka—kutsi ngiyawubagcogca, ekuhlakatekeni kwabo kwesikhatsi lesidze, bantfu bami, Awu nine bendlu yaka-Israyeli, ngiyawuphindze ngisungule emkhatsini wabo iSiyoni yami;",
                "2": "Bukani, ngitawuninika loku njengesibonakaliso—ngoba ngicinisile ngitsi kini ngesikhatsi letintfo lengitisho kini, naleto lengitawutisho kini emvakwaloku, nangemandla aMoya loNgcwele loyawuniketwa kini nguBabe, tiyawukwembulelwa beTive kute bati mayelana nalabantfu labayinsali yendlu yaJakobe, mayelana nalabantfu bami labayawuhlakatwa ngibo;",
                "3": "Ngicinisile, ngicinisile, ngitsi kini, ngesikhatsi letintfo sebembulelwa tona nguBabe, tiyawube tivela kuBabe, tisuka kubo tita kini;",
                "4": "Ngoba kukuhlakanipha kwaBabe kutsi babekwe kulelive, bamiswe njengebantfu labakhululekile ngemandla aBabe, nekutsi letintfo tiphume kubo tiye kuyo insali yentalelwane yenu, kute sivumelwano saBabe sigcwaliseke lavumelana ngaso nebantfu bakhe, Awu nine bendlu yaka-Israyeli;",
                "5": "Ngako-ke, ngesikhatsi lemisebenti kanye nemisebenti leyawukwentiwa emkhatsini wenu emvakwaloku iyawuvela kubeTive, iya kuyo intalelwane yenu leyawuncishelwa lukholo ngenca yebubi;",
                "6": "Ngoba ngaleyondlela kusifiso saBabe kutsi ivele kubeTive, kute avete emandla akhe kubeTive, ngalesi sizatfu kutsi beTive, uma bangayutenta lukhuni tinhlitiyo tabo, kutsi baphendvuke bete kimi baphindze babhajatiswe egameni lami futsi bati ngemaphuzu laliciniso emfundziso yami, kute babalwe kanye nebantfu bami, Awu nine bendlu yaka-Israyeli;",
                "7": "Futsi ngesikhatsi letintfo tetenteka kutsi intalelwane yenu icale kutati letintfo—kuyawuba sibonakaliso kubo, kute bati kutsi umsebenti waBabe sewucalile ekugcwaliseni sivumelwano lasenta kubantfu lababendlu yaka-Israyeli.",
                "8": "Futsi ngesikhatsi lolo suku selufika, kuyawukwenteka kutsi emakhosi ayawuvala imilomo yawo; ngoba loko labangakate bakutjelwe bayawukubona; naloko labangakate bakuve bayawukucondza.",
                "9": "Ngoba ngalolo suku, ngenca yami Babe uyawusebenta umsebenti, loyawuba ngumsebenti lomkhulu kanye nalomangalisako emkhatsini wabo; futsi kuyawuba khona emkhatsini wabo labangeke bawakholwe, nanoma indvodza iyawumemetela kubo.",
                "10": "Kodvwa bukani, imphilo yenceku yami iyawuba sesandleni sami; ngako-ke angeke bayilimate, nanoma simo sayo siyawukonakala ngenca yabo. Noko ngiyawuyelapha, ngoba ngitawubakhombisa kutsi kuhlakanipha kwami kukhulu kunebucili badeveli.",
                "11": "Ngako-ke kuyawukwenteka kutsi loyo longeke akholwe emavini ami, lenginguJesu Khristu, Babe layawuyenta kutsi iwaletse kubeTive, futsi uyawuyinika emandla ekutsi iwaletse kubeTive, (kuyawukwenteka njengoba Mosi asho) bayawususwa emkhatsini webantfu bami lababesivumelwano.",
                "12": "Futsi bantfu bami labayinsali yakaJakobe bayawuba semkhatsini webeTive, yebo, emkhatsini wabo njengelibhubesi emkhatsini wetilwane tasehlatsini, nanjengeliwundlu lelibhubesi emkhatsini wemihlambi yetimvu, leli, lekutawutsi uma lidzabula emkhatsini wato litinyatsele phansi liphindze litidzabule tibe ticucu, kubebete namunye longatikhulula.",
                "13": "Sandla sabo siyawuphakanyiselwa etikwetitsa tabo, futsi tonkhe titsa tabo tiyawubulawa.",
                "14": "Yebo, maye kubo beTive ngaphandle kwekutsi baphendvuke; ngoba kuyawukwenteka ngalolo suku, kusho Babe, kutsi ngiyawuwasusa emahhashi akho emkhatsini wakho, futsi ngiyawutibhubhisa tincola takho;",
                "15": "Ngiyawuwasusa emadolobha elive lenu, futsi ngitiwise phansi tonkhe tincaba tenu;",
                "16": "Futsi ngiyawubucedza butsakatsi eveni lenu, ngeke nisaba netangoma nanini;",
                "17": "Titfombe tenu letibatiwe nato ngalokunjalo ngiyawutisusa, kanye netitfombe tenu letimile ngiyawutisusa emkhatsini wenu, ngeke nanini nisakhonta imisebenti yetandla tenu;",
                "18": "Ngiyawutidzephuna tonkhe tinsika tetihlahla tenu emkhatsini wenu; ngiyawubhubhisa kanjalo nemadolobha enu.",
                "19": "Futsi kuyawukwenteka kutsi onkhe emanga, inkhohliso, umona, imibango, nebuphristi-mbumbulu, kanye nebugwadla kuyawucedvwa.",
                "20": "Ngoba kuyawukwenteka, kusho Babe, kutsi ngalolo suku loyo longeke aphendvuke ete kuyo iNdvodzana yami leTsandzekako, ngiyawumsusa emkhatsini webantfu bami, Awu nine bendlu yaka-Israyeli;",
                "21": "Ngiyawukwenta kuphindzisela nelulaka kubo, njengasetikwemahedeni, njengaloko labangakate bakuve.",
                "22": "Kodvwa uma bayawuphendvuka baphindze balalele emavi ami, bangatenti lukhuni tinhlitiyo tabo, ngiyawusungula libandla lami emkhatsini wabo, bayawungena esivumelwaneni baphindze babalwe emkhatsini walensali yakaJakobe, lengiyinike lelive kutsi kube lifa layo.",
                "23": "Bayawusita bantfu bami, insali yakaJakobe, kanjalo nalabaningi bendlu yaka-Israyeli njengekuta kwabo, kute bakhe lidolobha, leliyawubitwa ngekutsi yiJerusalema leNsha.",
                "24": "Ngaleso sikhatsi bayawusita bantfu bami kute bagcogcwe, labahlakateke ebusweni bonkhe bemhlaba, bete eJerusalema LeNsha.",
                "25": "Ngaleso sikhatsi emandla asezulwini ayawukwehlela emkhatsini wabo; nami ngalokunjalo ngiyawube ngisekhatsi.",
                "26": "Ngaleso sikhatsi umsebenti waBabe uyawucala ngalolo suku, ngisho nangesikhatsi lapho lelivangeli liyawushunyayelwa emkhatsini wensali yalabantfu. Ngicinisile ngitsi kini, ngalolo suku umsebenti waBabe uyawucala emkhatsini wabo bonkhe bantfu bami labahlakatekile, yebo, ngisho netive letilahlekile, Babe latiholela khashane watikhipha eJerusalema.",
                "27": "Yebo, umsebenti uyawucala emkhatsini wabo bonkhe bantfu bami labahlakatekile, ngaBabe kulungiselela indlela labangeta ngayo kimi, kute bacele kuBabe egameni lami.",
                "28": "Yebo, ngaleso sikhatsi umsebenti uyawucala, naBabe asemkhatsini wato tonkhe tive alungisa indlela bantfu bakhe labangagcogcelwa ngayo ekhaya eveni lelilifa labo.",
                "29": "Bayawuphuma kuto tonkhe tive; abayukuhamba ngekushesha, noma bahambe ngekubaleka, ngoba ngiyawuhamba phambi kwabo, kusho Babe, futsi ngiyawuba ngasemvakwabo."
            },
            "22": {
                "1": "Futsi ngaleso sikhatsi loko lokubhaliwe kuyawukwenteka: Hlabela, Awu nyumba, wena longatalanga; hlokoma uhlabele, memeta kakhulu, wena longazange sewuhelwe; ngoba baningi bantfwana balolahliwe kunebemfati loshadile, kusho iNkhosi",
                "2": "Yandzisa indzawo yelithende lakho, yendlala tindvwangu telithende lakho; ungatibambi, yelula tintsambo takho, ucinise tikhonkhwane takho;",
                "3": "Ngoba utawulendlalela esandleni sangesekudla kanye nesangesencele, futsi intalelwane yakho iyawubatfola njengelifa beTive yente emadolobha latindzala abe nalabahlala kuwo.",
                "4": "Ungesabi, ngoba angeke ube nemahloni; noma wehliswe, ngoba angeke ubekwe ehlazweni; ngoba utawulikhohlwa lihlazo lebusha bakho, futsi angeke usawakhumbula emahloni ebusha bakho, kanjalo angeke usawakhumbula emahloni ebufelokati bakho nanini.",
                "5": "Ngoba umenti wakho, yindvodza yakho, iNkhosi yemaBandla libito lakhe; uMhlengi wakho, loNgcwele waka-Israyeli—Nkulunkulu wemhlaba wonkhe uyawubitwa kanjalo",
                "6": "Ngoba iNkhosi ikubite njengewesifazane lolahliwe nalodzabukile emoyeni, kanye nemfati lomncane, ngesikhatsi lapho aliwa, kusho Nkulunkulu wakho.",
                "7": "Ngoba kwesikhashana nje ngikushiyile, kodvwa ngesihawu lesikhulu ngiyawukubuyisa.",
                "8": "Ngentfukutselo lencane ngakufihlela buso bami kwesikhashana, kodvwa ngemusa waphakadze ngiyawuba nesihawu kuwe, kusho iNkhosi uMhlengi wakho.",
                "9": "Ngoba loku, kunjengemanti aNowa kimi, ngoba njengoba ngifungile kutsi emanti a-Nowa angeke aphindze awumbonye umhlaba, ngako-ke sengifungile kutsi angeke ngiphindze ngikutfukutselele.",
                "10": "Ngoba tintsaba tingesuswa kanye nemagcuma esuswe, kodvwa umusa wami angeke wesuswe kuwe, noma sivumelwano sami sekuthula sisuswe, kusho iNkhosi lenesihawu kuwe.",
                "11": "Awu wena lohlushiwe, loshaywa tivunguvungu, ungadvudvutwa! Buka, ngiyawukwakha ngematje akho lanemibala lemihle, ngakhe tisekelo takho ngemasafire.",
                "12": "Ngiyawukwakha emafasitelo akho ngemarubi, kanye nemasango akho ngematje lamanyatelako, kanye nato tonkhe tibondza takho ngematje laligugu.",
                "13": "Bonkhe bantfwana bakho bayawufundziswa yiNkhosi; kuyawuba kukhulu kuthula kwebantfwana bakho.",
                "14": "Uyawubekwa ekulungeni, uyawuba khashane nekubuswa ngelunya ngoba angeke wesabe, kanye neluvalo angeke lusondzele edvute nawe.",
                "15": "Buka, nakanjani bayawuhlangana ndzawonye ngalokumelene nawe, ngekuphikisana nami; loyo loyawuhlangana ndzawonye ngalokumelene nawe uyawuwa ngenca yakho.",
                "16": "Buka, ngimi lowadala umbumbi wetinsimbi lovutsela emalahle kutsi abe ngemalangabi, ente sikhali silungele umsebenti waso; futsi ngimi lowadala umbhubhisi kutsi abhubhise.",
                "17": "Kute sikhali lesilolelwe kulwa nawe lesiyawuphumelela; futsi lonkhe lulwimi loluyawukwetfuka likwehlulele uyawulibeka licala. Leli lifa letinceku teNkhosi, futsi kulunga kwabo kuvela kimi, kusho iNkhosi."
            },
            "23": {
                "1": "Manje bukani ngitsi kini, kufanele nihlolisise letintfo. Yebo, ngininika umyaleto wekutsi nihlolisise letintfo ngekukhutsala, ngoba makhulu emavi a-Isaya.",
                "2": "Ngoba ngempela wakhuluma ngalokuphatselene nato tonkhe letintfo mayelana nebantfu bami lokubendlu yaka-Israyeli; ngako-ke kufanele kutsi akhulume futsi kanjalo nakubeTive",
                "3": "Futsi tonkhe tintfo latikhuluma tenteka futsi tisatawukwenteka, nanjengekwemavi lawakhuluma.",
                "4": "Ngako-ke lalelani emavi ami; bhalani tintfo lenginitjele tona; futsi ngekwesikhatsi kanye nangekwentsandvo yaBabe tiyawumenyetelwa kubo beTive.",
                "5": "Futsi noma ngubani loyawuwalalela emavi ami aphendvuke aphindze abhajatiswe, nguye loyo loyawusindziswa. Hlolisisani emavi ebaphrofethi, ngoba baningi labafakaza ngaletintfo.",
                "6": "Manje kwenteka kutsi ngesikhatsi Jesu sekawashito lamavi waphindze watsi kubo, emvakwekutsi sekayichazile yonkhe imibhalo lengcwele lebebayitfolile, watsi kubo: Bukani, ngifuna kutsi nibhale leminye imibhalo lengcwele, leningakayibhali.",
                "7": "Futsi kwenteka kutsi watsi kuNefi: Letsa lapha lombhalo lowugcinile.",
                "8": "Futsi ngesikhatsi Nefi sekayiletsile imibhalo, wayendlala phambi kwakhe, wayibuka wase utsi:",
                "9": "Ngicinisile ngitsi kini, ngayaleta Samuweli, umLamani, inceku yami kutsi afakaze kulabantfu kutsi ngelusuku lapho Babe ayawudvumisa libito lakhe kimi kuyawuba khona labaningi labangcwele labayawuvuka ekufeni, futsi bayawuvela kulabaningi, baphindze babasebentele. Watsi kubo: Bekungenjalo na?",
                "10": "Bafundzi bakhe bamphendvula batsi: Yebo, Nkhosi, Samuweli waphrofetha njengekwemavi akho, futsi onkhe agcwaliseka.",
                "11": "Jesu watsi kubo; Pho kungani ningakayibhali lentfo, kutsi labangcwele labaningi ngempela bavuka bavela kulabaningi baphindze babasebentela na?",
                "12": "Futsi kwenteka kutsi Nefi wakhumbula kutsi lentfo ayikate ibhalwe.",
                "13": "Futsi kwenteka kutsi Jesu wayaleta kutsi ibhalwe; ngako-ke yabhalwa njengoba abeyaletile.",
                "14": "Manje kwenteka kutsi ngesikhatsi Jesu sekayichazile yonkhe imibhalo lengcwele, lebebayibhalile, wabayaleta kutsi batifundzise letintfo lebekatichazile kubo."
            },
            "24": {
                "1": "Futsi kwenteka kutsi wabayaleta kutsi bawabhale lawo mavi Babe labekawanike Malakhi, labekatawubatjela wona, Futsi kwenteka kutsi emvakwekutsi sekabhaliwe wawachaza. Lawa ngemavi labatjela wona, atsi: Naku lokwashiwo nguBabe kuMalakhi—Bukani ngiyawutfumela sitfunywa sami, futsi siyawulungisa indlela embikwami, masinyane leNkhosi leniyifunako iyawukuta ethempelini layo, sitfunywa sesivumelwano lenitfokotako ngaso; bukani, siyawufika, kusho iNkhosi yemaBandla.",
                "2": "Kodvwa ngubani longamelana nelusuku lwekufika kwayo, futsi ngubani loyawukuma ngesikhatsi ichamuka na? Ngoba ifanana nemlilo wemcengi, nensipho yemgezi.",
                "3": "Iyawuhlala njengemcengi kanye nanjengemhlanti wesiliva; iyawuhlanta emadvodzana emaLevi, iwacenge njengeligolide nesiliva, kute anikele eNkhosini umnikelo ngekulunga.",
                "4": "Ngaleso sikhatsi umnikelo wakaJuda kanye newaseJerusalema uyawukwemukeleka eNkhosini, njengasemalangeni akadzeni, nanjengaseminyakeni yasemadvulo.",
                "5": "Futsi ngiyawusondzela kini kutakwehlulela; ngiyawuba ngufakazi losheshako ngimelane netangoma, netiphingi, nabofakazi bemanga, nalabo labadlela tisebenti emaholo ato, labo labacindzetela bafelokati netintsandzane, kanye nalabo labagcuzula sihambi, bangangesabi mine, kusho iNkhosi yemaBandla.",
                "6": "Ngoba ngiyiNkhosi, angigucuki; ngako-ke nine madvodzana aJakobe, anikabhujiswa.",
                "7": "Kusukela etinsukwini tabokhokho benu nisukile etimisweni tami, nangete natigcina. Buyelani kimi nami ngiyawubuyela kini, kusho iNkhosi yemaBandla. Kodvwa nitsi: Pho singabuyela kanjani?",
                "8": "Umuntfu angamebela yini Nkulunkulu? Noko niyangebela. Kodvwa nitsi: Sikwebela njani? Ngekwelishumi kanye nangekweminikelo.",
                "9": "Nicalekisiwe ngesicalekiso, ngoba ningebele, nonkhe nine sive.",
                "10": "Letsani konkhe kwelishumi endlini yengcebo, kute kutawubakhona kudla endlini yami; ningilinge manje ngaloku, kusho iNkhosi yemaBandla, nitawubona kutsi angeke yini nginivulele emafasitelo asezulwini, nginitfululele sibusiso kute kubete indzawo leyenele yekusigcina.",
                "11": "Ngiyawuvimba silwanyakatane ngenca yenu, futsi angeke sibhubhise titselo temhlabatsi wenu; noma umvini wenu uwise titselo tawo sikhatsi singakefiki emasimini, kusho iNkhosi yemaBandla.",
                "12": "Tonkhe tive tiyawutsi ningulababusisiwe, ngoba live lenu liyawuba live lelihle, kusho iNkhosi yemaBandla.",
                "13": "Emavi enu abenelulaka ngalokumelene nami, kusho iNkhosi, Noko nitsi: Sikhulumeni lokumelene nawe?",
                "14": "Nitsite: Akunamsebenti kukhonta Nkulunkulu, futsi sizuzani kutsi sitigcinile timiso takhe kanye nekutsi sihambe njengebantfu labalilako embikweNkhosi yemaBandla.",
                "15": "Nyalo sibita labatigabatisako sitsi bangulababusisiwe; yebo, benti balokubi bayaphumelela; yebo, labalinga Nkulunkulu bayaphunyula.",
                "16": "Nalabo labesaba iNkhosi bakhulumisana lomunye kulomunye, iNkhosi yalalela yeva; incwadzi yesikhumbuto yabhalwa embikwakhe macondzana nalabo labesaba iNkhosi, kanye nalabo bebahlonipha libito layo.",
                "17": "Futsi bayawuba bami, kusho iNkhosi yemaBandla, ngalolo suku uma sengigcogca ematje ami laligugu; ngiyawubaphephisa njengendvodza iphephisa indvodzana yayo leyisebentelako.",
                "18": "Ngaleso sikhatsi niyawubuya niphindze niwubone kahle umehluko emkhatsini walabalungile nalababi, emkhatsini waloyo lokhonta Nkulunkulu naloyo longamkhonti."
            },
            "25": {
                "1": "Ngoba buka, lusuku luyeta loluyawuvutsa njengelitiko; bonkhe labatichenyako, yebo, kanye nabo bonkhe labo labenta bubi, bayawuba ngemabibi; lusuku lolutako luyawubashisa, kusho iNkhosi yemaBandla, futsi aliyukubashiyela ngisho imphandze noma ligala.",
                "2": "Kodvwa kini nine lenilesabako libito lami, iNdvodzana yekulunga iyawuvuka nekuphilisa etimphikweni tayo; futsi niyawucala nikhule njengematfole etisingeni.",
                "3": "Niyawubagcobagcoba phansi lababi; ngoba bayawuba ngumlotsa ngaphansi kwetitsendze tetinyawo tenu ngelusuku lengiyawukwenta ngalo loku, kusho iNkhosi yemaBandla.",
                "4": "Khumbulani umtsetfo waMosi, inceku yami, lengamyaleta ngawo eHorebe kuwo onkhe ema-Israyeli, ngemitsetfo kanye nangetehlulelo.",
                "5": "Bukani, ngiyawutfumela kini Elija umphrofethi lungakafiki lusuku lolukhulu nalolwesabekako lweNkhosi;",
                "6": "Futsi uyawuguculela tinhlitiyo taboyise kubantfwana, kanye netinhlitiyo tebantfwana kuboyise, hleze ngite ngiphindze ngishaye umhlaba ngesicalekiso."
            },
            "26": {
                "1": "Manje kwenteka kutsi ngesikhatsi Jesu sekatishito letintfo watichazela sicuku; wabachazela tonkhe tintfo, letinkhulu naletincane.",
                "2": "Watsi: Lemibhalo lengcwele, lebenite yona, Babe ungiyaletile kutsi ngininike yona; ngoba bekukuhlakanipha kwakhe kutsi inikwe titukulwane letitako.",
                "3": "Watichaza tonkhe tintfo, kusukela ekucaleni kute kube sikhatsi lapho ayawuta ngenkhatimulo yakhe—yebo, nato tonkhe tintfo letiyawukwenteka emhlabeni wonkhe, kute kube ngulapho tonkhe tisekelo temkhatsi tiyawuncibilikiswa kushisa lokuvutsako, nemhlaba ugogcwe ndzawonye njengencwadzi, emazulu nemhlaba kwendlule;",
                "4": "Futsi kute kube kungelilanga lelikhulu kanye nelekugcina, lapho bonkhe bantfu, yonkhe imindeni, kanye nato tonkhe tive kanye netilimi tiyawuma embikwaNkulunkulu, kute tehlulelwe ngemisebenti yato, noma ngabe mihle noma ngabe mibi—",
                "5": "Uma imihle, bavukele ekuphileni kwaphakadze; kani uma imibi, bavukele ekulahlweni; njengoba kulinganisene, kunye kulunye luhlangotsi nalokunye kulolunye luhlangotsi, ngekwesihawu, nangekulunga kanye nangebungcwele lobukukhristu, lobekakhona ngaphambi kwekutsi umhlaba ubekhona.",
                "6": "Manje angeke kubhalwe kulencwadzi ngisho nencenye yelikhulu yetintfo Jesu latifundzisa ngekweliciniso kubantfu;",
                "7": "Kodvwa bukani bongcwengcwe baNefi bacuketse incenye leningi yetintfo latifundzisa kubantfu.",
                "8": "Futsi letintfo ngitibhalile, letiyincenye lencane yetintfo latifundzisa bantfu; futsi ngitibhale ngenhloso yekutsi tiphindze tiletfwe kulabantfu, tivela kubeTive, ngekwemavi Jesu lawakhuluma.",
                "9": "Futsi uma sebakutfolile loku, lokudzingekako kutsi babe nako kucala, kuvivinya lukholo lwabo, uma kuyawukwenteka kutsi bayawutikholwa letintfo uma kunjalo tintfo letinkhulu tiyawukwembulwa kubo.",
                "10": "Uma kwenteka kutsi bangatikholwa letintfo, uma kunjalo tintfo letinkhulu tiyawugodlwa kubo, kangangoba bayawubekwa licala.",
                "11": "Bukani, besengitawutibhala letintfo, tonkhe letaticoshwe kubongcwengcwe baNefi, kodvwa iNkhosi yakuvimba loko, itsi: Ngitawuluvivinya lukholo lwebantfu bami.",
                "12": "Ngako-ke, mine, Mormon, sengibhala tintfo lengiyaletwe ngato yiNkhosi. Manje mine, Mormon, sengenta siphetfo senkhulumo yami, sengiyachubeka nekubhala tintfo lengiyaletwe ngato",
                "13": "Ngako-ke, ngifuna kutsi nibone kutsi iNkhosi yabafundzisa ngempela bantfu, sikhatsi lesitinsuku letintsatfu; emvakwaloko yativeta kubo njalo nje, futsi yahlephula sinkhwa njalo nje, yasibusisa, yabaniketa.",
                "14": "Futsi kwenteka kutsi yabafundzisa yaphindze yabasita bantfwana besicuku losekukhulunywe ngaso, yaluchacha lulwini lwabo, bakhuluma kuboyise babo tintfo letinkhulu naletimangalisako, letinkhulu kwendlula loko lebeyikadze ikwembulele bantfu; yaluchacha lulwimi lwabo kute bakhone kukhuluma.",
                "15": "Futsi kwenteka kutsi emvakwekutsi seyinyukele ezulwini—kwesibili emvakwekutsi itibonakalise kubo, seyihambile yaya kuBabe, seyiphilise bonkhe labagulako babo, kanye nalabatishosha babo, siyivule emehlo alabo labebangaboni babo yavula tindlebe tetihhulu, seyente lonkhe luhlobo lwekwelapha emkhatsini wabo, yavusa nendvodza ekufeni, futsi seyiwatjengisile emandla ayo kubo, seyinyukele kuBabe—",
                "16": "Bukani, kwenteka kutsi ngakusasa sicuku sabutsana ndzawonye, bonkhe bababona futsi babeva labantfwana; yebo, ngisho netinswane tayivula imilomo yato takhuluma tintfo letimangalisako; futsi letintfo labatikhuluma akuvunyelwanga kutsi kube khona namunye umuntfu lotibhalako.",
                "17": "Futsi kwenteka kutsi bafundzi Jesu labekabakhetsile bacala kusukela ngaleso sikhatsi kuya embili kubhabhatisa kanye nekufundzisa ngebuningi balabo labeta kubo; futsi ngebuningi balabo labebabhajatiswa egameni laJesu bagcwaliswa ngaMoya loNgcwele.",
                "18": "Labaningi babo babona futsi beva tintfo letatingakhulumeki, letingakavunyelwa kutsi tibhalwe.",
                "19": "Futsi bafundzisa, basitana lomunye kulomunye; baba netintfo tonkhe ngalokufanako emkhatsini wabo, wonkhe umuntfu enta ngekulunga, lomunye nalomunye.",
                "20": "Futsi kwenteka kutsi benta tonkhe tintfo njengoba Jesu bekabayaletile.",
                "21": "Futsi labo labebabhajatiswa egameni laJesu babitwa ngelibandla laKhristu."
            },
            "27": {
                "1": "Futsi kwenteka kutsi ngesikhatsi bafundzi baJesu bahamba bashumayela tintfo labebativile nalabebatibonile, bebabhabhatisa egameni laJesu, kwenteka kutsi bafundzi babutsana ndzawonye baphindze bahlanganyela emthandazweni kanye nasekuzileni lokukhulu.",
                "2": "Jesu waphindze wativeta kubo, ngoba bebathandaza kuBabe egameni lakhe; Jesu weta wema emkhatsini wabo, watsi kubo: Nifuna kutsi ngininikeni na?",
                "3": "Batsi kuye: Nkhosi, sifuna kutsi usitjele libito lesitawubita ngalo lelibandla; ngoba kunekuphikisana emkhatsini webantfu mayelana naloludzaba.",
                "4": "INkhosi yatsi kubo: Ngicinisile, ngicinisile, ngitsi kini, kuya ngani kutsi bantfu bavungame baphindze baphikisane ngenca yalentfo na?",
                "5": "Abayifundzanga yini imibhalo lengcwele, letsi kufanele nibitwe ngelibito laKhristu, lekulibito lami na? Ngoba niyawubitwa ngalelibito ngelusuku lwekugcina;",
                "6": "Loyo lobitwa ngelibito lami, aphindze abeketele kute kube sekugcineni, nguye loyo loyawusindziswa ngelusuku lwekugcina.",
                "7": "Ngako-ke, noma ngabe yini leniyawuyenta, niyawuyenta egameni lami; ngako-ke niyawulibita libandla ngelibito lami; futsi niyawubita Babe egameni lami kute alibusise libandla ngenca yami.",
                "8": "Lingaba libandla lami kanjani ngaphandle kwekutsi libitwe ngelibito lami na? Ngoba uma libandla libitwa ngelibito laMosi uma kunjalo lilibandla laMosi; noma uma libitwa ngelibito lemuntfu uma kunjalo lilibandla lemuntfu; kodvwa uma libitwa ngelibito lami uma kunjalo lilibandla lami, nangabe lakhelwe etikwelivangeli lami.",
                "9": "Ngicinisile ngitsi kini, nine nakhelwe etikwelivangeli lami; ngako-ke niyawukwetsa noma ngabe yini leniyetsako, ngelibito lami; ngako-ke uma nibita Babe, kute kuzuze libandla, uma kusegameni lami Babe utawuniva.",
                "10": "Nangabe libandla lakhelwe etikwelivangeli lami kanjalo Babe uyawukhombisa imisebenti yakhe kulo.",
                "11": "Kodvwa uma lingakakhelwa evangelini lami, lakhelwe emisebentini yebantfu, noma emisebentini yadeveli, ngicinisile ngitsi kini banenjabulo ngemisebenti yabo kwesikhashana, emvakwesikhashana siphetfo siyeta, futsi bagawulelwa phansi baphindze baphonswe emlilweni, lapho sekute kubuya.",
                "12": "Ngoba imisebenti yabo iyabalandzela, ngoba kungenca yemisebenti yabo kutsi bagawulelwe phansi; ngako-ke khumbulani tintfo lenginitjele tona.",
                "13": "Bukani ngininikile livangeli lami, futsi leli livangeli lengininike lona—kutsi ngeta emhlabeni kutowenta intsandvo yaBabe, ngoba Babe angitfumile.",
                "14": "Babe wangitfuma kute ngiphakanyiselwe esiphambanweni; emvakwekutsi sengiphakanyiselwe esiphambanweni, kute ngidvonsele bonkhe bantfu kimi, kutsi njengoba ngaphakanyiselwa etulu bantfu kanjalo nebantfu bayawuphakanyiswa nguBabe, kute beme phambi kwami, kute behlulelwe ngekwemisebenti yabo, noma ngabe mihle noma ngabe mibi—",
                "15": "Ngalesizatfu ngiphakanyiselwe etulu; ngako-ke, ngekwemandla aBabe ngitawubadvonsela kimi bonkhe bantfu, kute behlulelwe ngekwemisebenti yabo.",
                "16": "Futsi kuyawukwenteka, kutsi noma ngubani lophendvukako aphindze abhajatiswe egameni lami uyawugcwaliswa; uma abeketela kute kube sekugcineni, buka, ngitawumtfola angenacala phambi kwaBabe ngalolo suku lapho ngiyawukuma kute ngehlulele umhlaba.",
                "17": "Loyo longabeketeli kute kube sekugcineni, nguye kanye loyo loyawujutjwa aphindze aphonswe emlilweni, lapho angeke asabuya nanini, ngenca yekulunga kwaBabe.",
                "18": "Ngilo leli livi laliniketa bantfwana bebantfu. Ngenca yalesi sizatfu uyawagcwalisa emavi lawaniketa, futsi akacambi emanga, kodvwa uwagcwalisa onkhe emavi akhe.",
                "19": "Futsi kute intfo lengcolile lengangena embusweni wakhe; ngako-ke kute intfo lengena ekuphumuleni kwakhe ngaphandle kwalabo labahlante tingubo tabo engatini yami, ngenca yelukholo lwabo, kanye nekuphendvuka etonweni tabo tonkhe, kanye nekwetsembeka kwabo kute kube sekugcineni.",
                "20": "Manje lona ngumyaleto: Phendvukani, nonkhe mikhawulo yemhlaba, nite kimi niphindze nibhajatiswe egameni lami, kute ningcweliswe ngekwemukelwa nguMoya loNgcwele, kute nime ningenasici ngaphambi kwami ngelusuku lwekugcina.",
                "21": "Ngicinisile, ngicinisile, ngitsi kini, livangeli lami leli; futsi niyatati tintfo lekufanele nitente ebandleni lami; ngoba imisebenti lenibone ngiyenta nani ngalokunjalo niyawuyenta; ngoba loko leningibone ngikwenta loko nani niyawukwenta;",
                "22": "Ngako-ke, uma nenta letintfo nibusisiwe, ngoba niyawuphakanyiswa ngelusuku lwekugcina.",
                "23": "Tibhaleni tintfo lenitibonile naphindze nativa, ngaphandle kwaleto letingakavunyelwa.",
                "24": "Yibhaleni imisebenti yalabantfu, leyawukwenteka, njengoba ibhaliwe, ngaloko lokwentekile.",
                "25": "Ngoba bukani, kuleto tincwadzi letibhaliwe, kanye naleto letiyawubhalwa, labantfu bayawukwehlulelwa ngato, ngoba imisebenti yabo iyawukwembulwa kubantfu ngato.",
                "26": "Bukani, tonkhe tintfo tibhaliwe nguBabe; ngako-ke etincwadzini letiyawubhalwa umhlaba uyawukwehlulelwa ngato.",
                "27": "Yatini kutsi niyawuba behluleli balabantfu, ngekwesehlulelo lengiyawuninika sona, lesiyawube silungile. Ngako-ke, kufanele nibe bantfu labanjani na? Ngicinisile ngitsi kini, njengami.",
                "28": "Manje sengiyahamba ngiya kuBabe. Futsi ngicinisile ngitsi kini, noma ngabe ngutiphi tintfo leniyawuticela kuBabe egameni lami niyawuniketwa tona.",
                "29": "Ngako-ke, celani, niyawuphiwa; nconcotsani, niyawuvulelwa; ngoba loyo locelako, uyaphiwa; naloyo lonconcotsako, uyawuvulelwa.",
                "30": "Manje, bukani, intfokoto yami yinkhulu, kangangoba igcwele, ngenca yenu, kanjalo nalesitukulwane; yebo, ngisho naBabe uyatfokota, kanjalo nato tonkhe tingilosi letingcwele, ngenca yenu kanye nalesi situkulwane; ngoba kute namunye wabo lolahlekile.",
                "31": "Bukani, ngifuna kutsi nicondze; ngoba ngisho labo labaphilako manje balesi situkulwane; kute namunye wabo lolahlekile; futsi ngenca yabo nginenjabulo legcwele.",
                "32": "Kodvwa bukani, ngiyadzabuka ngenca yesitukulwane sesine kusukela kulesi situkulwane, ngoba bona baholelwa khashane ekutfunjweni nguye njengayo indvodzana yekulahlwa; ngoba bayawungitsengisa ngesiliva kanye neligolide, nangaloko lokuyoboliswa ngumvunya kanye naloko emasela langafohla akwebe. Futsi ngalolosuku ngiyawubahambela, ngisho nangekuguculela imisebenti yabo etikwetinhloko tabo.",
                "33": "Futsi kwenteka kutsi ngesikhatsi Jesu sekacedzile kusho letinkhulumo watsi kubafundzi bakhe: Ngenani esangweni lelincane; ngoba lincane lisango, futsi ingumntjuntju nendlela leholela ekuphileni, bancane labayitfolako; kodvwa libanti lisango, iphindze ivulekile indlela leholela ekufeni, futsi baningi labahamba ngayo, kute kufike busuku, lapho kungeke kusasebenta muntfu khona."
            },
            "28": {
                "1": "Futsi kwenteka kutsi ngesikhatsi Jesu sekawashito lamavi, wakhuluma kubafundzi bakhe, ngamunye nangamunye, watsi kubo: Yini leniyifisa kimi, emvakwekube sengihambile ngaya kuBabe?",
                "2": "Bonkhe bakhuluma, ngaphandle kwalabatsatfu, batsi: Sifisa kutsi emvakwekutsi sesihleli sate sefika eminyakeni lebhekekile yekukhula kwemuntfu, kutsi bufundisi betfu, losibitele kubo, bufike esiphetfweni, kute site kuwe ngekushesha embusweni wakho.",
                "3": "Watsi kubo: Nibusisiwe ngoba nifisa lentfo kimi; ngako-ke, emvakwekutsi senineminyaka lengemashumi lasikhombisa nakubili budzala niyawukuta kimi embusweni wami; niphindze nitfole kuphumula kanye nami.",
                "4": "Emvakwekutsi sekakhulumile kubo, wagucukela kulabo labatsatfu, watsi kubo: Nine nifisa kutsi nginenteleni, uma sengihambile ngaya kuBabe na?",
                "5": "Badzabuka etinhlitiyweni tabo, ngoba abazange balokotse bayikhulume kuye leyontfo lebebayifisa.",
                "6": "Watsi kubo: Bukani, ngiyayati imicabango yenu, nifise leyontfo Johane, lotsandziwe wami, lobekanami ebufundisini bami, ngaphambi kwekutsi ngibetselwe ngemaJuda, layifisa kimi.",
                "7": "Ngako-ke, nibusiswe kakhulu nine, ngoba angeke nikuve kufa; kodvwa niyawuphila nite nibone tonkhe tento taBabe kubantfwana bebantfu, kute kugcwaliseke tonkhe tintfo ngekwentsandvo yababe, lapho ngiyawuta ngenkhatimulo yami nemandla asezulwini",
                "8": "Futsi angeke nanini nitive tinhlungu tekufa; kodvwa uma sengita ngenkhatimulo yami niyawuguculwa ngekuphatima kweliso nisuke esimeni sekubhubha niye esimeni sekungabhubhi; ngaleso sikhatsi niyawubusiswa embusweni waBabe.",
                "9": "Ngetulu kwaloko, angeke nibuve buhlungu nisesenyameni, noma lusizi ngaphandle kwekutsi kube ngenca yetono temhlaba; futsi konkhe loku ngitawukwenta ngenca yalentfo leniyifise kimi, ngoba nifise kutsi niletse imiphefumulo yebantfu kimi, umhlaba usekhona.",
                "10": "Ngalesizatfu niyawuba nenjabulo legcwele; niyawuhlala phansi embusweni waBabe; yebo, injabulo yenu iyawugcwala, njengoba nami Babe anginike injabulo legcwele; niyawuba njengami, nami nginjengaBabe; futsi Babe nami simunye.",
                "11": "Moya loNgcwele ufakaza ngaBabe kanye nangami, futsi Babe unika bantfwana bebantfu Moya loNgcwele, ngenca yami.",
                "12": "Futsi kwenteka kutsi ngesikhatsi Jesu sekawakhulumile lamavi, wabatsintsa bonkhe ngamunye nangamunye ngemunwe wakhe ngaphandle kwalaba labatsatfu labebatawusala, emvakwaloko wase uyahamba.",
                "13": "Buka, emazulu avuleka, benyuselwa ezulwini, babona baphindze beva tintfo letingakhulumeki.",
                "14": "Balelwa kutsi bakhulume, abanikwanga nemandla kutsi bakhulume letintfo labebatibonile baphindze bativa;",
                "15": "Noma bebasemtimbeni noma ngaphandle kwemtimba, abatanga; ngoba kubo bekubonakala kwangatsi kukhona kuguculwa kwesimo sabo, kutsi baguculwe emtimbeni wenyama baya esimeni sekungabhubhi, kute bakwati kubona tintfo takaNkulunkulu.",
                "16": "Kodvwa kwenteka kutsi baphindze bafundzisa emhlabeni; noko abatange bafundzise ngetintfo labebativile baphindze batibona, ngenca yemyaleto lobewunikwetwe bona ezulwini.",
                "17": "Manje, noma baba ngulababhubhako noma ngulabangabhubhi, kusukela ngelusuku lwekuguculwa kwesimo sabo, angati;",
                "18": "Kodvwa nguloku lengikwatiko, ngekwembhalo loniketiwe—bahamba eveni lonkhe, bafundzisa bonkhe bantfu, bahlanganisa ngebuningi ebandleni labo bebakholwa enshumayelweni yabo; bababhabhatisa, futsi ngebuningi balabo lababhajatiswa baniketwa Moya loNgcwele.",
                "19": "Futsi baphonswa ejele ngulabo labebangasilo belibandla. Emajele akakwatanga kubavimba, ngoba adzabuka kabili.",
                "20": "Baphonswa ngaphansi kwemhlaba; kodvwa bawuhlasela umhlaba ngelivi laNkulunkulu, kangangekutsi ngemandla akhe bakhishelwa ngephandle basuka ekujuleni kwemhlaba; ngako-ke abakhonanga kumba imigodzi leyenele kutsi ibabambe.",
                "21": "Futsi kukatsatfu baphonswa esitsandvweni semlilo bangalimali.",
                "22": "Futsi kukabili baphonswa emgodzini wetilwane tasendle; buka badlala netilwane kuhle kwemntfwana nelizinyane lemvu lelimunyako, bangalimali.",
                "23": "Futsi kwenteka kutsi ngaleyo ndlela bahamba emkhatsini wabo bonkhe bantfu baNefi, balishumayela livangeli laKhristu kubo bonkhe bantfu eveni lonkhe; baphendvukela eNkhosini, futsi bahlanganyela ebandleni laKhrisu, ngaleyondlela bantfu baleso situkulwane babusiswa, njengekwemavi aJesu.",
                "24": "Manje mine, Mormon, ngenta siphetfo sekukhuluma mayelana naletintfo kwesikhashana.",
                "25": "Buka, besengitawubhala emabito alabo labebangeke bakuve kufa, kodvwa iNkhosi yala; ngako-ke angiwabhali, ngoba afihlelwe bantfu.",
                "26": "Kodvwa buka, ngibabonile, bangisitile.",
                "27": "Buka batawubasemkhatsini webeTive, betive angeke babati.",
                "28": "Ngetulu kwaloko batawubasemkhatsini wemaJuda, nemaJuda angeke abati.",
                "29": "Futsi kuyawukwenteka, ngesikhatsi iNkhosi ibona kulungile ngekuhlakanipha kwayo kutsi bayawusita kuto tonkhe tive letihlakatekile taka-Israyeli, kanye nasetiveni tonkhe, imindeni, tilimi, kanye nakubantfu, bayawukhipha kuto bantfu labaningi babaletse kuJesu, kute sifiso sabo sifezeke, kanjalo nangenca yemandla lanelisako aNkulunkulu lakubo.",
                "30": "Banjengetingilosi taNkulunkulu, futsi uma bayawuthandaza kuBabe egameni laJesu bangatibonakalisa kunoma ngumuphi umuntfu ngekutsandza kwabo.",
                "31": "Ngako-ke, mikhulu futsi iyamangalisa imisebenti leyawukwentiwa ngibo, ngaphambi kwelusuku lolukhulu lolutako lapho bonkhe bantfu kufanele ngempela beme embikwesihlalo sekwehlulela saKhristu;",
                "32": "Yebo nasemkhatsini webeTive kuyawubakhona lomkhulu nalomangalisako umsebenti loyawukwentiwa ngubo, ngaphambi kwalolosuku lwekwehlulela.",
                "33": "Futsi kube beninayo yonkhe imibhalo lengcwele lelandzisa ngayo yonkhe indzaba yemisebenti lemangalisako yaKhristu, beniyawukwati, ngekwemavi aKhristu, kutsi letintfo kufanele ngempela tenteke.",
                "34": "Maye kuloyo longeke awalalele emavi aJesu, kanjalo newalabo labakhetsile wabatfumela emkhatsini wabo; ngoba labo labangeke bawemukele emavi aJesu kanye nemavi alabo labatfumele abamemukeli yena; ngako-ke angeke abemukele ngelusuku lwekugcina.",
                "35": "Futsi bekuyawubancono kube abatalwanga. Ngoba nicabanga kutsi ningakugwema yini kulunga kwaNkulunkulu lowoniwe, lonyatselwe ngaphansi kwetinyawo tebantfu, kute ngaloko kute insindziso na?",
                "36": "Manje bukani, njengoba ngikhuluma mayelana nalabo iNkhosi lebakhetsile, yebo, ngisho nalabo labatsatfu labenyuselwa emazulwini, lengingati noma bahlantwa besuswa ekubeni ngulababhubhako bayiswa ekungabhubhini—",
                "37": "Kodvwa bukani, ngesikhatsi sengibhalile, ngibutile eNkhosini, ingembulele kutsi kudzingekile kutsi kube khona ingucuko leyentekako emitimbeni yabo, kungenjalo kudzingekile kutsi bakuve kufa;",
                "38": "Ngako-ke, kute bangakuva kufa kwabakhona ingucuko leyenteka emitimbeni yabo, kute bangabuva buhlungu noma lusizi ngaphandle kwekutsi kube ngekwetono temhlaba.",
                "39": "Manje lengucuko yayingalingani naleyo leyawukwenteka ngelusuku lwekugcina; kodvwa kwaba khona ingucuko leyenteka kubo, kangangekutsi Sathane bekangeke akwati kuba nemandla ngetulu kwabo, bekangeke akwati kubalinga; bangcweliswa basenyameni, kute babengcwele, nekutsi emandla emhlaba bekangeke abavimbe.",
                "40": "Futsi bekufanele bahlale bakulesi simo kute kube lusuku lwekwehlulela laKhristu; futsi ngalolo suku bebatobe sebatfole kuguculwa lokukhulu, bemukelwe embusweni waBabe bangaphindzi baphume nanini, kodvwa bahlale naNkulunkulu ingunaphakadze emazulwini."
            },
            "29": {
                "1": "Manje bukani, ngitsi kini ngesikhatsi iNkhosi seyibona kufanele, ngekuhlakanipha kwayo, kutsi lemibhalo ite kubeTive njengekwelivi layo, ngaleso sikhatsi nitawukwati kutsi sivumelwano Babe lasenta nebantfwana baka-Israyeli, mayelana nekubuyiselwa kwabo emaveni langemafa abo, siyawube sesicalile kugcwaliseka.",
                "2": "Futsi nitawukwati kutsi emavi eNkhosi, lakhulunywe baphrofethi labangcwele, onkhe ayawufezeka; futsi akukafaneli nitsi iNkhosi ibambelela kuta kwayo kubantfwana baka-Israyeli.",
                "3": "Futsi akukafaneli nicabange etinhlityweni tenu kutsi emavi lakhulunyiwe alite, ngoba bukani, iNkhosi iyawusikhumbula sivumelwano sayo leyisente kubantfu bayo bendlu yaka-Israyeli.",
                "4": "Futsi ngesikhatsi senitibona letintfo sententeka emkhatsini wenu, ngaleso sikhatsi ningabe nisatidzelela nani tento teNkhosi, ngoba inkemba yekulunga kwayo isesandleni sayo sangesekudla; bukani, ngalolo suku, uma niyawutedzelela tento tayo iyawukwenta kutsi ite kini ngekushesha.",
                "5": "Maye kuloyo lodzelela tento teNkhosi; yebo, maye kuloyo loyawumphika Khristu kanye nemisebenti yakhe!",
                "6": "Yebo, maye kuloyawutiphika tembulo teNkhosi, naloyo loyawutsi iNkhosi ayisasebenti ngetembulo, ngetiphrofetho, ngetipho, ngetilimi, ngekuphilisa, noma ngemandla aMoya loNgcwele!",
                "7": "Yebo, maye kuloyo loyotsi ngalolo suku, kute atfole inzuzo, ngeke kusaba khona simangaliso lesingentiwa nguJesu Khristu; ngoba loyo lowenta loku uyawuba njengendvodzana yekulahlwa, lengatange yentelwe umusa, ngekwelivi laKhristu!",
                "8": "Yebo, futsi akusafaneli kutsi nincife, nidzelele, noma nidlale ngemaJuda, nanganoma nguyiphi insali yendlu yaka-Israyeli; ngoba bukani, iNkhosi iyasikhumbula sivumelwano sayo kubo, futsi iyawukwenta kubo ngekwaloko lebeyikufungile.",
                "9": "Ngako-ke akukafaneli nicabange kutsi ningasigucula sandla sangesekudla seNkhosi nisente sangesencele, kute ingakwati kwenta sehlulelo ekugcwaliseni sivumelwano leyasenta kuyo indlu yaka-Israyeli."
            },
            "30": {
                "1": "Lalelani, Awu nine beTive, nive emavi aJesu Khristu, indvodzana yaNkulunkulu lophilako, langiyalete ngawo kutsi ngiwakhulume mayelana nani, ngoba, bukani ungiyalete kutsi ngibhale, ngitsi:",
                "2": "Gucukani, nonkhe nine beTive etindleleni tenu tebubi; niphendvuke etentweni tenu letimbi, tekucamba emanga, tenkhohliso, tebugwadla, netinengiso tenu letiyimfihlo, nasekukhonteni tithico, nasekubulaleni, nakubuphristi-mbumbulu, nakumona, nakuncabano, kanye nakubo bonkhe bubi netinengiso, nite kimi, nibhajatiswe egameni lami, kute nitfole kutsetselelwa kwetono tenu, niphindze nigcwaliswe ngaMoya loNgcwele, kute nibalwe kanye nebantfu bami lababendlu yaka-Israyeli."
            }
        }
    },
    "4-ne": {
        "meta": {
            "slug": "4-ne",
            "name": "Nefi weSine",
            "chapterWord": "Sehluko"
        },
        "chapters": {
            "1": {
                "intro": "Umlandvo webantfu baNefi, ngekwembhalo wakhe.",
                "1": "Futsi kwenteka kutsi umnyaka wemashumi lamatsatfu nakune wendlula, kanjalo newemashumi lamatsatfu nesihlanu, buka labafundzi baJesu babese bakha libandla laKhristu kuwo onkhe emave etindzaweni tonkhe. Ngebuningi balabo labeta kubo, baphendvuka ngeliciniso etonweni tabo, babhajatiswa egameni laJesu; ngetulu kwaloko bamtfola Moya loNgcwele.",
                "2": "Futsi kwenteka kutsi ngemnyaka wemashumi lamatsatfu nesitfupha, bonkhe bantfu bese baphendvukele eNkhosini, kulo lonkhe live, kumaNefi kanye nemaLamani, futsi bekungasekho nemibango kanye nekuphikisana emkhatsini wabo, wonkhe umuntfu bekenta kulunga lomunye kulomunye.",
                "3": "Bebanetintfo tonkhe ngalokufanako emkhatsini wabo; ngako-ke bekute labebacebile nalabebamphofu, labebagcilatiwe kanye nalabebakhululiwe, kodvwa bonkhe bebakhululekile, futsi bahlanganyela esiphiweni sasezulwini.",
                "4": "Futsi kwenteka kutsi umnyaka wemashumi lamatsatfu nesikhombisa wendlula nawo, kwachubeka kwaba khona kuthula eveni.",
                "5": "Kwaba khona imisebenti lemikhulu nalemangalisako leyentiwa bafundzi baJesu, kangangekutsi babalapha labagulako, bavusa labafile, benta netishosha tahamba, timphumphutse tatfola kubona kwato, kanye netihhulu teva, futsi benta tonkhe tinhlobo tetimangaliso emkhatsini webantfwana bebantfu; kute timangaliso labatenta ngaphandle kwekutsi kube segameni laJesu.",
                "6": "Umnyaka wemashumi lamatsatfu nesiphohlongo wendlula kanjalo, kanjalo newemashumi lamatsatfu nemfica, newemashumi lamane nakunye, kanye newemashumi lamane nakubili, yebo, kwate kwendlula ngisho iminyaka lengemashumi lamane nemfica, kanjalo newemashumi lasihlanu nakunye, kanye newemashumi lasihlanu nakubili; yebo, kwate kwendlula ngisho iminyaka lengemashumi lasihlanu nemfica.",
                "7": "INkhosi yabaphumelelisa kakhulu eveni; yebo, kangangekutsi baphindze bakha emadolobha lapho bekukadze kukhona emadolobha lashisiwe khona.",
                "8": "Yebo, ngisho nalelo lidolobha lelikhulu iZarahemla benta kutsi liphindze lakhiwe.",
                "9": "Kodvwa bekamaningi emadolobha labekacwilile, futsi kwavela emanti esikhundleni sawo; ngako-ke lamadolobha bekangeke akhiwe kabusha.",
                "10": "Manje, buka, kwenteka kutsi bantfu baNefi bakhula bacina, bandza ngekushesha lokukhulu, baba bantfu labahle futsi labatsandzekako.",
                "11": "Bebashada, baphindze bendziswa, babusiswa njengekwetetsembiso letiningi iNkhosi lebeyitente kubo.",
                "12": "Abatange basahamba nanini ngekwetento kanye nangekwetimiso temtsetfo waMosi; kodvwa bahamba ngekwemiyaleto labebayitfole eNkhosini yabo kanye naNkulunkulu wabo, bachubeka nekuzila kudla kanye nekuthandaza, kanye nasekuhlanganyeleni ndzawonye njalo nje kute bathandaze baphindze balalele livi leNkhosi.",
                "13": "Futsi kwenteka kutsi bekute umbango emkhatsini wabo bonkhe bantfu, kulo lonkhe live; kodvwa bekukhona timangaliso letinkhulu lebetenteka emkhatsini webafundzi baJesu.",
                "14": "Futsi kwenteka kutsi umnyaka wemashumi lasikhombisa nakunye wendlula, kanjalo nemnyaka wemashumi lasikhombisa nakubili, yebo, kwephetsa, kwate kwendlula ngisho umnyaka wemashumi lasikhombisa nemfica; yebo, kwate kwendlula iminyaka lelikhulu, futsi bafundzi baJesu, labo labekabakhetsile, babese bonkhe bayahamba baya epharadesi laNkulunkulu, ngaphandle kwalabatsatfu labebatawusala; kwaba khona labanye bafundzi lababekwa etikhundleni tabo; ngalokunjalo nalabaningi baleso situkulwane bese bendlulile.",
                "15": "Futsi kwenteka kutsi bekute umbango eveni, ngenca yelutsandvo lwaNkulunkulu lobelukhona etinhlitiyweni tebantfu.",
                "16": "Bekute umona, kucabana, tiphitsiphitsi, bugwadla, emanga, kubulala nanoma nguluphi luhlobo lwenkhanuko; futsi akuyuze kube khona bantfu labebatfokote kangaka emkhatsini wabo bonkhe bantfu labadalwa sandla saNkulunkulu.",
                "17": "Bekute tigebengu, babulali, noma emaLamani, noma nhloboni yebantfu labebahlukaniswe ngekwebuve; kodvwa bonkhe bebamunye, bantfwana baKhristu, kanye netindlalifa tembuso waNkulunkulu.",
                "18": "Bebabusisiwe! Ngoba iNkhosi yababusisa kuko konkhe kwenta kwabo; yebo, babusiswa baphindze baphumeleliswa kwate kwendlula ngisho likhulu nelishumi leminyaka; nesitukulwane sekucala kusukela kuKhristu bese sendlulile, bekute umbango kulo lonkhe live.",
                "19": "Futsi kwenteka kutsi Nefi, loyo lobekagcine lombhalo wekugcina, (awugcine kubongcwengcwe baNefi) wafa, indvodzana yakhe Amosi yawugcina esikhundleni sakhe; naye wawugcina kubo bongcwengcwe baNefi.",
                "20": "Wabagcina iminyaka lengemashumi lasiphohlongo nakune, futsi bekunguloku kukhona kuthula eveni, ngaphandle nje kwencenye lencane yebantfu labebahlukene ebandleni baphindze batibita ngemaLamani; ngako-ke kwaphindze kwacala kutsi kube khona emaLamani eveni.",
                "21": "Futsi kwenteka kutsi Amosi naye wafa, (bese kuyiminyaka lelikhulu nemashumi layimfica nakune kusukela ekuteni kwaKhristu) indvodzana yakhe Amosi yawugcina umbhalo esikhundleni sakhe; nayo ngalokunjalo yawugcina kubo bongcwengcwe baNefi; ngetulu kwaloko bewubhalwe encwadzini yaNefi, lokungulenancwadzi.",
                "22": "Futsi kwenteka kutsi bese kwendlule iminyaka lengemakhulu lamabili; netitukulwane tesibili bese tendlulile tonkhe ngaphandle kwalabambalwa.",
                "23": "Manje mine, Mormon, ngifuna kutsi nati kutsi bantfu bese bandzile, kangangekutsi bese basabalele eveni lonkhe, nekutsi bese bacebe kakhulu, ngenca yekuphumelela kwabo kuKhristu.",
                "24": "Manje, kulomnyaka wemakhulu lamabili nakunye kwacala emkhatsini wabo kutsi kube khona labo labaphakama ekutichenyeni, njengekugcoka tingubo letibitako, nato tonkhe tinhlobo temagugu lamahle kakhulu, kanye netintfo letinhle kakhulu temhlaba.",
                "25": "Kusukela ngaleso sikhatsi kuya phambili abatange basaba netimphahla kanye netintfo emkhatsini wabo ngalokufanako nanini.",
                "26": "Bacala kutsi behlukane ngetigaba; bacala kutsi batakhele emabandla kute batfole inzuzo, bacala kuliphika libandla leliciniso laKhristu.",
                "27": "Futsi kwenteka kutsi ngesikhatsi sekwendlule iminyaka lengemakhulu lamabili neminyaka lelishumi bese kukhona emabandla lamaningi eveni; yebo, bekukhona lamaningi emabandla labekafakaza kutsi ayamati Khristu, kodvwa atiphika tincenye letiningi telivangeli lakhe, kangangekutsi bekavumela yonkhe inhlobo yebubi, futsi anika loko lokungcwele kuloyo lobekangakavunyelwa ngenca yekungafaneleki.",
                "28": "Futsi lelibandla landza kakhulu ngenca yebubi, nangenca yemandla aSathane lowatfola kubambelela etinhlitiyweni tabo.",
                "29": "Ngetulu kwaloko, kwabakhona lelinye libandla lebelimphika Khristu; futsi bebahlupha libandla leliciniso laKhristu, ngenca yekutfobeka kwabo kanye nekukholwa kwabo kuKhristu; bebabadzelela ngenca yetimangaliso letiningi lebetenteka emkhatsini wabo.",
                "30": "Ngako-ke basebentisa emandla kanye neligunya kubafundzi baJesu labebasele nabo, babaphonsa ejele; kodvwa ngemandla elivi laNkulunkulu, labekakubo, emajele adzabuka kabili, bahamba benta timangaliso letinkhulu emkhatsini wabo.",
                "31": "Noko, nanoma kwakungato tonkhe letimangaliso, bantfu baticinisa tinhlitiyo tabo, futsi bafuna kubabulala, njengemaJuda eJerusalema labekafuna kubulala Jesu, njengekwelivi lakhe.",
                "32": "Futsi babaphonsa etitsandvweni temlilo, baphuma bangakalimali.",
                "33": "Ngetulu kwaloko babaphonsa emigodzini yetilwane tasendle, kodvwa badlala netilwane tasendle njengemntfwana nemvu; baphuma emkhatsini wato, bangakalimali.",
                "34": "Noko, bantfu baticinisa tinhlitiyo tabo, ngoba bebaholwa baphristi labaningi kanye nebaphrofethi bemanga kutsi bakhe emabandla lamaningi, kanye nekutsi bente tonkhe tinhlobo tebubi. Babashaya bantfu baJesu; kodvwa bantfu baJesu abatange batiphindziselele. Futsi ngaleyondlela bancishelwa lukholo bandza ngebubi, umnyaka nemnyaka, kwate kwendlula iminyaka lengemakhulu lamabili nemashumi lamatsatfu.",
                "35": "Manje kwenteka ngalomnyaka, yebo, emnyakeni wemakhulu lamabili nemashumi lamatsatfu nakunye, kwaba khona kwehlukana lokukhulu emkhatsini webantfu.",
                "36": "Futsi kwenteka kutsi ngalomnyaka kwacubuka bantfu labebabitwa ngekutsi ngemaNefi, bebakholwa ngeliciniso kuKhristu; emkhatsini wabo kwaba khona labo labebabitwa ngekutsi ngemaLamani—ngemaJakobe, emaJosefa, kanye nemaZoramu.",
                "37": "Ngako-ke labebakholwa ngeliciniso kuKhristu, kanye nalabebamkhonta ngeliciniso Khristu, (emkhatsini wabo bekukhona nalabafundzi labatsatfu baJesu labebayawusala) bebabitwa ngekutsi ngemaNefi, emaJakobe, emaJosefa, kanye nemaZoramu.",
                "38": "Futsi kwenteka kutsi labo labebalahla livangeli babitwa ngekutsi ngemaLamani, emaLemuweli, kanye nema-Ishmayeli; abatange bancishelwe lukholo, kodvwa balivukela ngemabomu livangeli laKhristu; futsi bafundzisa bantfwana babo kutsi bangakholwa, njengaboyise, kusukela ekucaleni, bancipha.",
                "39": "Bekungenca yebubi kanye netinengiso taboyise, njengoba bekunjalo ekucaleni. Futsi bafundziswa kubatondza bantfwana baNkulunkulu, njengoba emaLamani afundziswa kutsi atondze bantfwana baNefi kusukela ekucaleni.",
                "40": "Futsi kwenteka kutsi iminyaka lengemakhulu lamabili nemashumi lamane nakune bese yendlulile, betime kanjalo-ke tindzaba talabantfu. Incenye lenebubi kakhulu yebantfu yakhula yacina, futsi baba baningi kakhulu kunebantfu baNkulunkulu.",
                "41": "Bachubeka nekutakhela emabandla abo, bawahlobisa ngato tonkhe tinhlobo tetintfo letiligugu. Yendlula ngaleyondlela-ke iminyaka lengemakhulu lamabili nemashumi lasihlanu, kanjalo neminyaka lengemakhulu lamabili nemashumi lasitfupha.",
                "42": "Futsi kwenteka kutsi incenye lenebubi yebantfu yacala kutsi yente tifungo letiyimfihlo kanye nemacembu aGadiyanthoni.",
                "43": "Ngetulu kwaloko nebantfu labebabitwa ngekutsi bantfu baNefi bacala kutikhukhumeta etinhlitiyweni tabo, ngenca yemcebo wabo lomningi, baphindze baba nekutikhukhumeta njengabomnakabo, emaLamani.",
                "44": "Kusukela ngalesi sikhatsi bafundzi bacala kudzabuka ngetono temhlaba.",
                "45": "Futsi kwenteka kutsi ngesikhatsi sekwendlule iminyaka lengemakhulu lamatsatfu, bantfu baNefi kanye nemaLamani bese banebubi lobukhulu ngalokufanako.",
                "46": "Futsi kwenteka kutsi tigebengu taGadiyanthoni tasabalala eveni lonkhe; futsi bekute namunye lobekalungile ngaphandle kwebafundzi baJesu. Ligolide kanye nesiliva baligcina ngebuningi, futsi bahweba ngayo yonkhe indlela yekuhweba.",
                "47": "Futsi kwenteka kutsi emvakwekutsi sekwendlule iminyaka lengemakhulu lamatsatfu, (bantfu bebasolo bahleli ebubini) Amosi wafa; kwatsi umnakabo, Amaroni, wawugcina umbhalo esikhundleni sakhe.",
                "48": "Futsi kwenteka kutsi ngesikhatsi sekwendlule iminyaka lengemakhulu lamatsatfu nemashumi lamabili, Amaroni, ngekuphocelelwa nguMoya loNgcwele, wayifihla imibhalo lengcwele—yebo, yonkhe imibhalo lengcwele leyayendlulisiwe kusukela etitukulwaneni netitukulwane, leyayingcwele—kwate kwaba yiminyaka lengemakhulu lamatsatfu nemashumi lamabili kusukela ekuteni kwaKhristu.",
                "49": "Futsi wayifihla eNkhosini, kute iphindze ite kuyo insali yendlu yaJakobe, njengekwetiphrofetho kanye netetsembiso teNkhosi. Uphela kanjalo-ke umbhalo wa-Amoroni."
            }
        }
    },
    "morm": {
        "meta": {
            "slug": "morm",
            "name": "INcwadzi yaMormon",
            "chapterWord": "Sehluko"
        },
        "chapters": {
            "1": {
                "1": "Manje mine, Mormon, sengenta umbhalo wetintfo lengitibonile nalengitivile, ngiwubita ngeNcwadzi yaMormon.",
                "2": "Cishe ngesikhatsi Amaroni asafihle imibhalo eNkhosini, weta kimi, (ngineminyaka lecishe ibe lishumi budzala, ngacala kufundzisa ngandlela tsite ngendlela yekufundza kwebantfu bakitsi) Amaroni watsi kimi: Ngiyabona kutsi ungumntfwana lonesizotsa, futsi uyashesha kubona;",
                "3": "Ngako-ke, uma sewuneminyaka lecishe ibe ngemashumi lamabili nakune budzala ngifuna kutsi utikhumbule letintfo lowutibonile mayelana nalabantfu; futsi uma sewunaleyo minyaka uhambe uye eveni i-Anthumu, egcumeni leliyawubitwa ngekutsi yiShimu; ngulapho langibeke khona eNkhosini yonkhe imicopho lengcwele lemayelana nalabantfu",
                "4": "Buka, uyawutsatsa labongcwengcwe baNefi babe kuwe, bese kutsi labasalako uyawubashiya kuleyondzawo labakuyo; uyawucopha kulabongcwengcwe baNefi tonkhe tintfo lowutibonile mayelana nalabantfu.",
                "5": "Mine, Mormon, nginguwentalelwane yaNefi, (libito lababe bekunguMormon) ngatikhumbula leto tintfo Amaroni abengiyalete ngato.",
                "6": "Futsi kwenteka kutsi, sengineminyaka lelishumi nakunye budzala, ngatsatfwa ngubabe wangiyisa eveni lelingaseningizimu, eveni laseZarahemla.",
                "7": "Lonkhe lelive beseligcwele takhiwo, nebantfu besebabaningi, bangangesihlabatsi saselwandle.",
                "8": "Futsi kwenteka kutsi ngalona mnyaka kwacala kwaba khona imphi emkhatsini wemaNefi, labekafaka ekhatsi emaNefi, nemaJakobe, nemaJosefa kanye nemaZoramu; lemphi yayisemkhatsini wemaNefi, kanye nemaLamani, nemaLemuweli nema-Ishmayeli.",
                "9": "Manje emaLamani nemaLemuweli kanye nema-Ishmayeli bebabitwa ngekutsi maLamani, futsi lamacembu lamabili bekungemaNefi kanye nemaLamani.",
                "10": "Futsi kwenteka kutsi lemphi yacala kuba emkhatsini wabo eminceleni yaseZarahemla, ngasemantini aseSidoni.",
                "11": "Futsi kwenteka kutsi emaNefi bekabutsele ndzawonye sibalo lesikhulu semadvodza, lesasendlula sibalo lesingangetinkhulungwane letingemashumi lamatsatfu. Futsi kwenteka kutsi aba netimphi letiningi ngalowo mnyaka, lapho emaNefi ancoba khona emaLamani aphindze abulala labaningi bawo.",
                "12": "Futsi kwenteka kutsi emaLamani alihocisa lisu lawo, kwaba khona kuthula eveni; kuthula kwaba khona sikhatsi lesingangeminyaka lemine, kangangekutsi akubanga khona kucitseka kwengati.",
                "13": "Kodvwa bubi bandza eveni lonkhe, kangangekutsi iNkhosi yabatsatsa bafundzi bayo labatsandzekako, nemsebenti wetimangaliso newekwelapha waphela ngenca yebubi bebantfu.",
                "14": "Kwababete tipho letivela eNkhosini, naMoya loNgcwele akatange aseta kunoma ngubani, ngenca yebubi kanye nekungakholwa kwabo.",
                "15": "Mine, sengineminyaka lelishumi nesihlanu budzala ngandlela tsite nginesizotsa, ngako-ke ngavakashelwa yiNkhosi, ngeva futsi ngabati buhle baJesu.",
                "16": "Ngetama kushumayela kulabantfu, kodvwa umlomo wami wavalwa, ngalelwa kutsi ngibashumayele; ngoba buka besebamhlamukile Nkulunkulu wabo ngemabomu; nebafundzi labatsandzekako batsatfwa bakhishwa eveni, ngenca yebubi babo.",
                "17": "Ngahlala emkhatsini wabo, kodvwa ngalelwa kutsi ngibashumayele, ngenca yebulukhuni betinhlitiyo tabo; futsi ngenca yebulukhuni betinhlitiyo tabo lelive lacalekiswa ngenca yabo.",
                "18": "Futsi letigebengu taGadiyanthoni, lebetisemkhatsini wemaLamani, tagcwala lelive, kangangekutsi labebahlala kulo bacala kufihla emagugu abo ngephansi kwemhlaba; futsi anyibilika, ngenca yekutsi iNkhosi beyilicalekisile lelive, kute bangakhoni kuwabamba, noma bawagcine futsi.",
                "19": "Futsi kwenteka kutsi kwaba khona balumbi, nebatsakatsi, kanye nemilingo; nemandla alomubi asebenta eveni lonkhe, ate agcwaliseka onkhe emavi a-Abinadi, kanjalo ne-aSamuweli umLamani."
            },
            "2": {
                "1": "Futsi kwenteka kutsi ngawo lowo mnyaka kwacala kwaphindze kwaba khona imphi emkhatsini wemaNefi kanye nemaLamani. Nanoma ngangimncane, bengimkhulu ngemtimba; ngako-ke bantfu baNefi bangibeka kutsi ngibe ngumholi wabo, noma umholi wemabutfo abo.",
                "2": "Ngako-ke kwenteka kutsi ngemnyaka wami welishumi nesitfupha ngalwa nemaLamani, ngihola emaNefi; ngako-ke iminyaka lengemakhulu lamatsatfu nemashumi lamabili nesitfupha beseyendlulile.",
                "3": "Futsi kwenteka kutsi ngemnyaka wemakhulu lamatsatfu nemashumi lamabili nesikhombisa emaLamani eta kitsi ngemandla lamakhulu kakhulu, kangangekutsi awesabisa emabutfo ami; ngako-ke akatange alwe, acala abalekela ngasemaveni labekangasenyakatfo.",
                "4": "Futsi kwenteka kutsi sate sefika edolobheni lase-Angola, salitsatsa lelodolobha laba ngeletfu, senta emalungiselelo ekutsi sitivikele kumaLamani. Futsi kwenteka kutsi salicinisa lelo dolobha ngemandla etfu onkhe; kodvwa nanoma sasilicinisile ngako konkhe emaLamani atselekela etikwetfu aphindze asiphocelela kutsi sibaleke siphumele ngaphandle kwalelo dolobha.",
                "5": "Futsi baphindze basikhipha naseveni laDavide.",
                "6": "Sahamba sate sefika eveni laJoshuwa, lebelisemnceleni enshonalanga ngaselugwini lwelwandle.",
                "7": "Futsi kwenteka kutsi sabagcogca bantfu betfu ngekushesha lokukhulu, kute sibagcogcele ndzawonye babe licembu linye.",
                "8": "Kodvwa buka, lelive beligcwele tigebengu kanye nemaLamani; nanoma kubhujiswa lokukhulu bekulengela bantfu bami, abatange baphendvuke ekwenteni kwabo bubi; ngako-ke kwaba khona ingati nekubulawa kwebantfu labaningi kulo lonkhe live, etinhlangotsini totimbili kumaNefi kanjalo nakumaLamani; futsi kwaba khona kuvukelana lokukhulu kulo lonkhe live.",
                "9": "Manje, emaLamani bekanenkhosi, libito layo kungu-Aroni; weta watokulwa natsi nelibutfo lelitinkhulungwane letingemashumi lamane nakune. Buka, ngamelana naye ngalabatinkhulungwane letingemashumi lamane nakubili. Futsi kwenteka kutsi ngamehlula nelibutfo lami kangangekutsi wangibalekela. Buka, konkhe loku kwenteka, bese kwendlule iminyaka lengemakhulu lamatsatfu nemashumi lamatsatfu.",
                "10": "Futsi kwenteka kutsi emaNefi acala aphendvuka ebubini bawo, aphindze acala kukhala njengoba bekuphrofethe Samuweli umphrofethi; ngoba buka bekute namunye umuntfu lobekakwati kugcina loko lobekukwakhe, ngenca yemasela, netigebengu, nebabulali, nebuciko bemilingo, kanye nebutsakatsi lobebukhona eveni.",
                "11": "Ngako-ke kwacala kutsi kube khona kukhala kanye nekulila kulo lonkhe live ngenca yaletintfo, ikakhulukati emkhatsini webantfu baNefi.",
                "12": "Futsi kwenteka kutsi ngesikhatsi mine, Mormon, ngibona kulila nekukhala kwabo kanye nelusizi lwabo phambi kweNkhosi, inhlitiyo yami yacala kutfokota ngekhatsi kimi, ngekwati sihawu kanye nekumela bulukhuni kweNkhosi, ngako-ke nginekucabanga kutsi yayitawuba nesihawu kubo kute baphindze babe bantfu labalungile.",
                "13": "Kodvwa buka kutfokota kwami bekulite, ngoba kudzabuka kwabo bekungasiko kwekuphendvuka, ngenca yebuhle baNkulunkulu; kodvwa esikhundleni saloko bekukudzabuka kwekulahlwa, ngenca yekutsi iNkhosi beyingeke ivume njalo kutsi bajabule basesonweni.",
                "14": "Abatange bete kuJesu ngetinhlitiyo letidzabukile nangemoya lodzabukile, kodvwa bamcalekisa Nkulunkulu, baphindze bafisa kufa. Noko bebalwa ngenkemba kute basindzise timphilo tabo.",
                "15": "Futsi kwenteka kutsi kudzabuka kwami kwabuyela kimi, ngaphindze ngabona kutsi lusuku lwemusa bese lwendlulile kubo, ngekwasemhlabeni kanye nangekwakamoya; ngoba ngatibona tinkhulungwane tabo tijutjelwa phansi ngekuhlamuka Nkulunkulu wabo ngalokusobala, baphindze bacwabelana ndzawonye njengebulongo eveni. Futsi waphela ngaleyondlela-ke umnyaka wemakhulu lamatsatfu nemashumi lamane nakune.",
                "16": "Futsi kwenteka kutsi ngemnyaka wemakhulu lamatsatfu nemashumi lamane nesihlanu emaNefi acala kubalekela emaLamani; alandzelwa ate efika eveni laseJashoni, ngaphambi kwekutsi avinjwe ekuhociseni kwabo.",
                "17": "Manje, lelidolobha laseJashoni belisedvute nelive lapho Amaroni bekabeke khona imibhalo yeNkhosi, kute ingashabalaliswa. Buka besengihambe ngekwelivi la-Amaroni, futsi ngabatsatsa laboNgcwengcwe baNefi, ngenta umbhalo njengekwemavi a-Amaroni.",
                "18": "Futsi kubo labongcwengcwe baNefi ngilandzise ngalokugcwele ngabo bonkhe bubi kanye netinengiso; kodvwa kulaba bongcwengcwe ngikugwemile kutsi ngilandzise ngalokugcwele ngebubi kanye nangetinengiso tabo, ngoba buka, tigameko letiningi letichubekako tebubi kanye netinengiso betisolo tingaphambi kwemehlo ami solo ngaba mdzala ngalokwenele kutsi ngicondze tindlela temuntfu.",
                "19": "Maye kimi ngenca yebubi babo; ngoba inhlitiyo yami igcwele lusizi ngenca yebubi babo, tinsuku tonkhe tami; noko, ngiyati kutsi ngiyawuphakanyiswa ngelusuku lwekugcina.",
                "20": "Futsi kwenteka kutsi ngalomnyaka bantfu baNefi baphindze batingelwa bacoshwa kutsi babaleke. Futsi kwenteka kutsi sacoshwa sabaleka sate sefika ngasenyakatfo eveni lelalibitwa ngekutsi yiShemi.",
                "21": "Futsi kwenteka kutsi salicinisa lelidolobha laseShemi, sabagcogca bantfu betfu kangangoba besingakhona, kute mhlawumbe sibasindzise ekufeni.",
                "22": "Futsi kwenteka ngemnyaka wemakhulu lamatsatfu nemashumi lamane nesitfupha acala aphindze atseleka etikwetfu.",
                "23": "Futsi kwenteka kutsi ngakhuluma kubantfu bami, ngabancusa ngemandla lamakhulu, kutsi beme ngesibindzi ngaphambi kwemaLamani balwele bafati babo, nabantfwababo, nemiti yabo, kanye nemakhaya abo.",
                "24": "Futsi emavi ami abavusetela ngandlela tsite kutsi bacine, kangangekutsi abatange basawabalekela emaLamani, kodvwa bema ngesibindzi ngalokumelene nawo.",
                "25": "Futsi kwenteka kutsi salwa silibutfo lelitinkhulungwane letingemashumi lamatsatfu sibukene nelibutfo lelitinkhulungwane letingemashumi lasihlanu. Futsi kwenteka kutsi sema ngaphambi kwawo ngekucina lokukhulu kangangekutsi asibalekela.",
                "26": "Futsi kwenteka kutsi ngesikhatsi sekabalekile sawalandzela ngemabutfo etfu, saphindze sahlangabetana nawo, sawashaya; noko emandla eNkhosi aketanga kitsi; yebo, bese sishiyiwe kutsi sitilwele ngekwetfu, kangangekutsi Moya weNkhosi awutange uhlale kitsi; ngako-ke bese sibutsakatsaka njengabomnaketfu.",
                "27": "Futsi inhlitiyo yami yaba nelusizi ngenca yalesi sehlakalo lesikhulu sekukhatsateka kwebantfu bakitsi, ngenca yebubi kanye netinengiso tabo. Kodvwa buka, salwa nemaLamani kanye netigebengu taGadiyanthoni, sate saphindze sawatsatsa emave langemafa etfu.",
                "28": "Futsi umnyaka wemakhulu lamatsatfu nemashumi lamane nemfica besewendlulile. Ngemnyaka wemakhulu lamatsatfu nemashumi lasihlanu senta sivumelwano nemaLamani kanye netigebengu taGadiyanthoni, ngaso sehlukaniselana emave langemafa etfu.",
                "29": "Futsi emaLamani asinika live lelingasenyakatfo, yebo, kute kufike indleleni lencane lebeyiholela eveni lelingaseningizimu. Tsine saniketa emaLamani lonkhe lelive lelingaseningizimu."
            },
            "3": {
                "1": "Futsi kwenteka kutsi emaLamani awatange ete kutawukulwa kwate kwendlula iminyaka lelishumi. Buka, ngangisebentise bantfu bami, emaNefi, ekulungiseleleni emave awo kanye netikhali tawo kubhekana nesikhatsi semphi.",
                "2": "Futsi kwenteka kutsi iNkhosi yatsi kimi: Memetela kulabantfu utsi—Phendvukani, nite kimi, nibhajatiswe, niphindze nakhe libandla lami, niyawusindziswa.",
                "3": "Ngamemetela kulabantfu, kodvwa kwaba lite; futsi abatange babone kutsi bekuyiNkhosi leyayibasindzisile, yabanika litfuba lekuphendvuka. Buka batenta lukhuni tinhlitiyo tabo ngekumelana neNkhosi Nkulunkulu wabo.",
                "4": "Futsi kwenteka kutsi emvakwekwendlula kwemnyaka welishumi, lebekwenta, sekuhlangene konkhe, iminyaka lengemakhulu lamatsatfu nemashumi lasitfupha kusukela ekuteni kwaKhristu, inkhosi yemaLamani yatfumela incwadzi kimi, leyayingatisa kutsi bebalungiselela kuta kutawukulwa natsi.",
                "5": "Futsi kwenteka kutsi ngenta bantfu bami kutsi babutsane ndzawonye eveni iNcitsakalo, edolobheni lelaliseminceleni, ngasendleleli lencane lebeyiholela eveni lelingaseningizimu.",
                "6": "Kulapho lasawabeka khona emabutfo etfu, kute sivimbe emabutfo emaLamani, kute angatfoli nanoma nguliphi lemave etfu; ngako-ke saticinisa ngekumelana nawo ngemandla etfu onkhe.",
                "7": "Futsi kwenteka kutsi ngemnyaka wemakhulu lamatsatfu nemashumi lasitfupha nakunye emaLamani eta ehlela edolobheni iNcitsakalo kute atawukulwa natsi; futsi kwenteka kutsi ngalowo mnyaka sawehlula, kangangekutsi aphindze abuyela emaveni awo.",
                "8": "Ngemnyaka wemakhulu lamatsatfu nemashumi lasitfupha nakubili aphindze ehla kutawukulwa natsi. Saphindze sawehlula, sabulala sibalo lesikhulu sawo, kwatsi labafile bawo baphonswa elwandle",
                "9": "Manje, ngenca yalentfo lenkhulu bantfu bami, emaNefi, lebebayentile, bacala kutikhukhumeta ngenca yemandla abo, bacala kufunga phambi kwemazulu kutsi bebatawutiphindzisela ngengati yabomnakabo lebebabulewe titsa tabo",
                "10": "Bafunga ngemazulu, kanjalo nangesihlalo sebukhosi saNkulunkulu, kutsi bebatawukuya kuyawukulwa netitsa tabo, nekutsi bebayawutisusa tiphele nya eveni.",
                "11": "Futsi kwenteka kutsi mine, Mormon, ngala ngaphetsa kusukela ngaleso sikhatsi kuya phambili kutsi ngibe ngumekhuti kanye nemholi walabantfu, ngenca yebubi kanye netinengiso tabo.",
                "12": "Buka, ngangibaholile, nanoma kungenca yebubi babo ngangibaholile tikhatsi letiningi kute bayawukulwa, futsi ngangibatsandza, ngekwelutsandvo lwaNkulunkulu lolwalukimi, ngenhlitiyo yami yonkhe, futsi umphefumulo wami ubathandazela ngenshisekelo lenkhulu kuNkulunkulu wami lusuku lonkhe; noko, wawute lukholo, ngenca yebulukhuni betinhlitiyo tabo.",
                "13": "Futsi kukatsatfu ngibakhulula etandleni tetitsa tabo, kodvwa abatange baphendvuke etonweni tabo.",
                "14": "Ngesikhatsi sebafunge ngako konkhe loko lebebalelwe kona yiNkhosi kanye neMsindzisi wetfu Jesu Khristu, kutsi bebatawuhamba bayawukulwa netitsa tabo, batiphindzisele ngengati yabomnakabo, buka livi leNkhosi lefika kimi, latsi:",
                "15": "Kuphindzisela ngekwami, futsi mine ngiyawubuyisela; ngenca yekutsi labantfu abatange baphendvuke emvakwekutsi sengibakhululile, buka, bayawususwa baphele nya emhlabeni.",
                "16": "Futsi kwenteka kutsi ngala ngaphetsa kuhamba ngiyawukulwa netitsa tami; ngenta njengoba iNkhosi yayingiyaletile; ngema njengafakazi losibukeli kute ngivetele umhlaba tintfo lengatibona ngaphindze ngativa, njengoba tatibonakalisiwe ngaMoya lowawufakaze ngetintfo letatitawukwenteka.",
                "17": "Ngako-ke ngiyanibhalela nine, beTive, kanjalo, nine bendlu yaka-Israyeli, ngesikhatsi umsebenti sewucala, kuyawufanela kutsi nitilungiselele kubuyela eveni lelilifa lenu.",
                "18": "Yebo, bukani, ngibhalela yonkhe imikhawulo yemhlaba; yebo, kini, tivana letilishumi nakubili taka-Israyeli, leniyawukwehlulelwa ngekwemisebenti yenu ngulabo labalishumi nakubili Jesu labakhetsa kutsi babe bafundzi bakhe eveni laseJerusalema.",
                "19": "Ngetulu kwaloko, ngibhalela nensali yalabantfu, nabo labayawukwehlulelwa ngulabalishumi nakubili Jesu labakhetsa kulelive; bona bayawukwehlulelwa ngulabanye labalishumi nakubili Jesu labakhetsa eveni laseJerusalema.",
                "20": "Letintfo Moya uyativeta kimi; ngako-ke nginibhalela nonkhe. Futsi ngalesi sizatfu ngiyanibhalela, kute nati kutsi kumele nonkhe nime phambi kwesihlalo sekwehlulela saKhristu, yebo, wonkhe muntfu longewemndeni wonkhe wa-Adamu, futsi kumele nime kute nehlulelwe ngemisebenti yenu, noma ngabe mihle noma ngabe mibi.",
                "21": "Ngetulu kwaloko kute nikholwe livangeli laJesu Khristu, leniyawuba nalo emkhatsini wenu; futsi ngetulu kwaloko kute emaJuda, bantfu besivumelwano beNkhosi, babe nalomunye fakazi ngaphandle kwaloyo labambona baphindze bamuva; kutsi Jesu, loyo labambulala, bekanguye kanye Khristu kanye naNkulunkulu lucobo.",
                "22": "Futsi ngifisa kunenta nikholwe nonkhe nine mikhawulo yemhlaba kutsi niphendvuke niphindze nitilungiselele kutsi nime phambi kwesihlalo sekwehlulela saKhristu."
            },
            "4": {
                "1": "Manje kwenteka kutsi ngemnyaka wemakhulu lamatsatfu nemashumi lasitfupha nakutsatfu emaNefi enyuka nemabutfo awo kute ayawukulwa nemaLamani, ngaphandle kwelive iNcitsakalo.",
                "2": "Futsi kwenteka kutsi emabutfo emaNefi acoshwa kutsi aphindze abuyele emuva eveni leNcitsakalo. Ngesikhatsi sebakhatsele, libutfo lelisha lemaLamani latseleka etikwabo; baba nemphi lematima kakhulu, kangangekutsi emaLamani alitsatsa lidolobha iNcitsakalo, abulala labaningi bemaNefi, aphindze atsatsa letiningi tiboshwa.",
                "3": "Labasala babaleka bayohlangana nalabebahlala edolobheni iThiyankham. Manje lidolobha iThiyankham belingasemnceleni edvute nelugu lwelwandle; Ngetulu kwaloko belisedvute nelidolobha iNcitsakalo.",
                "4": "Futsi bekungenca yekutsi emabutfo emaNefi akhuphuka aya kumaLamani kutsi ate ashaywe; ngoba kube bekungasiko njalo, emaLamani bekangeke abe nemandla ngetulu kwabo.",
                "5": "Kodvwa, bukani, tehlulelo taNkulunkulu titawuta kulababi; futsi lababi bajeziswa ngalababi; ngoba lababi baphehla tinhlitiyo tebantfwana bebantfu kutsi bacitse ingati.",
                "6": "Futsi kwenteka kutsi emaLamani enta emalungiselelo ekutsi ayohlasela lidolobha iThiyankham.",
                "7": "Futsi kwenteka kutsi ngemnyaka wemakhulu lamatsatfu nemashumi lasitfupha nakune emaLamani alihlasela lidolobha iThiyankham, kute aphindze alitsatse lelo dolobha.",
                "8": "Futsi kwenteka kutsi akhalinywa aphindze abuyiselwa emuva ngemaNefi. Ngesikhatsi emaNefi abona kutsi besekawabuyisele emuva emaLamani aphindze atichayisa ngemandla awo; ahamba ngemandla awo, aphindze alitsatsa lelidolobha iNcitsakalo.",
                "9": "Manje tonkhe leti tintfo besetentekile, futsi bese kubulewe tinkhulungwane etinhlangotsini totimbili, kumaNefi kanye nakumaLamani.",
                "10": "Futsi kwenteka kutsi bese kwendlule umnyaka wemakhulu lamatsatfu nemashumi lasitfupha nesitfupha, emaLamani aphindze abuya kutawuhlasela emaNefi kute alwe nawo; noko emaNefi akaphendvukanga ebubini lebekabentile, kodvwa aphikelela ebubini bawo njalonjalo.",
                "11": "Futsi ngeke lukwati lulwimi kuchaza, noma umuntfu abhale inchazelo lephelele ngesehlakalo lesesabekako sengati kanye nekubulawa kwebantfu labaningi lokwaba semkhatsini walabantfu, emaNefi kanye nemaLamani; futsi tonkhe tinhlitiyo taba lukhuni, kangangoba bakujabulela kucitsa ingati njalonjalo.",
                "12": "Futsi bekungakate kube khona bubi lobukhulu kangaka emkhatsini webantfwana bonkhe baLehi, noma ngisho emkhatsini wayo yonkhe indlu yaka-Israyeli, ngekwemavi eNkhosi, njengoba baba khona emkhatsini walabantfu.",
                "13": "Futsi kwenteka kutsi emaLamani alitsatsa lelidolobha iNcitsakalo, loku bekungenca yekutsi sibalo sawo besisendlula leso semaNefi.",
                "14": "Aphindze ahamba ayawuhlasela lidolobha iThiyankham, akhipha labebahlala kulo, atsatsa letiningi tiboshwa tebesifazane kanye nebantfwana, anikela ngabo njengeminikelo kubonkululunkulu bawo labatitfombe.",
                "15": "Futsi kwenteka kutsi ngemnyaka wemakhulu lamatsatfu nemashumi lasitfupha nesikhombisa, emaNefi atfukutsele ngenca yekutsi emaLamani bekanikele ngebesifazane bawo kanye nebantfwana bawo, kangangekutsi awahlasela emaLamani ngentfukutselo lenkhulu kakhulu, kangangekutsi aphindze awehlula emaLamani, awakhipha kutsi abaleke emaveni awo.",
                "16": "Futsi emaLamani akatange aphindze abuye kutawuhlasela emaNefi kwate kwaba ngumnyaka wemakhulu lamatsatfu nemashumi lasikhombisa nesihlanu.",
                "17": "Futsi ngalomnyaka eta atawuhlasela emaNefi ngemandla awo onkhe; bekangabaleki ngenca yebuningi besibalo sawo.",
                "18": "Futsi kusukela ngalesi sikhatsi kuya phambili emaNefi akatange asaba nemandla ngetulu kwemaLamani, kodvwa acala asuswa ngiwo njengematolo phambi kwelilanga.",
                "19": "Futsi kwenteka kutsi emaLamani ehla alihlasela lelidolobha iNcitsakalo; kwaba nemphi lematima kakhulu leyaliwa eveni iNcitsakalo, lapho emaNefi ehlulwa khona.",
                "20": "Aphindze awabalekela, ate ayofika edolobheni iBhowazi; ema lapho alwa nemaLamani ngesibindzi lesikhulu, kangangekutsi emaLamani akawehlulanga ate abuyela kwesibili.",
                "21": "Ngesikhatsi sekabuyela kwesibili, emaNefi acoshwa aphindze abulawa kakhulu; besifazane bawo kanye nebantfwana bawo baphindze bentiwa umhlatjelo wetitfombe.",
                "22": "Futsi kwenteka kutsi emaNefi aphindze awabalekela, ahamba nabo bonkhe labebahlala emadolobheni kanye nasetigodzini.",
                "23": "Manje mine, Mormon, ngekubona kutsi emaLamani besekatolibhubhisa lelive, ngako-ke ngaya egcumeni iShimi, ngatsatsa yonkhe imibhalo Amoroni lebekayifihle eNkhosini."
            },
            "5": {
                "1": "Futsi kwenteka kutsi ngaya emkhatsini wemaNefi, ngasihocisa sifungo sami lengangisentile sekutsi angeke nanini ngisaphindze ngiwasite; aphindze angibeka kutsi ngilawule emabutfo awo, ngoba abengitsatsa njengemuntfu lobekangakhona kutsi awakhulule etinhluphekweni tawo.",
                "2": "Kodvwa buka, ngangite litsemba, ngoba ngangitati tehlulelo teNkhosi letatitawukuta kuwo; ngoba akaphendvukanga ebubini bawo, kodvwa azabalazela timphilo tawo ngaphandle kwekubita loyo Muntfu lowawadala.",
                "3": "Futsi kwenteka kutsi emaLamani eta kutawusihlasela njengoba sasesibalekile edolobheni iJordane; kodvwa buka, abuyiselwa emuva kangangekutsi akatange alitsatse lelidolobha ngaleso sikhatsi.",
                "4": "Futsi kwenteka kutsi aphindze eta atawusihlasela, kodvwa saligcina lelidolobha. Ngetulu kwaloko bekukhona lamanye emadolobha labekagcinwe ngemaNefi, tincaba tawo letawavimbela kutsi angakhoni kungena eveni lelaliphambi kwetfu, kute abulale labebahlala eveni letfu.",
                "5": "Kodvwa kwenteka kutsi noma ngabe ngumaphi emave lesasendlule kuwo, nalabebahlala kuwo labebangakagcogcwa, babulawa ngemaLamani, nemadolobha abo, netigodzi tabo, kanye nemadolobhakati abo ashiswa ngemlilo; wendlula kanjalo-ke umnyaka wemakhulu lamatsatfu nemashumi lasikhombisa nemfica.",
                "6": "Futsi kwenteka kutsi ngemnyaka wemakhulu lamatsatfu nesiphohlongo emaLamani aphindze eta kutawukulwa natsi, sema salwa nawo ngesibindzi; kodvwa konkhe kwaba lite ngoba sasisikhulu kakhulu sibalo sawo kangangekutsi abagcobagcoba bantfu baNefi ngaphansi kwetinyawo tawo.",
                "7": "Futsi kwenteka kutsi saphindze sabaleka, labo labebanematubane kunemaLamani, baphunyula, kantsi labo ematubane abo labekangendluli emaLamani babulawa.",
                "8": "Manje buka, mine Mormon, angifuni kukhatsata imiphefumulo yebantfu ngekubeka phambi kwabo lesehlakalo lesibi kanje sengati kanye nekubulawa kwebantfu labaningi njengoba kwenteka phambi kwemehlo ami; kodvwa mine, ngati kutsi letintfo kufanele ngempela tembulwe, nekutsi tonkhe tintfo letifihlakele kufanele tivetwe ekukhanyeni—",
                "9": "Nekutsi lwati lwaletintfo kufanele lute kuyo insali yalabantfu, kanjalo nakubo beTive, iNkhosi leyatsi bayawuhlakata labantfu, nekutsi labantfu bayawutsatfwa njengetfo lengenalutfo emkhatsini wabo—ngako-ke ngibhala lokufinyetiwe lokuncane, ngingeke ngilokotse nakancane ngilandzise ngalokugcwele kwaletintfo lengitibonile, ngenca yemyaleto lengiwutfolile, nekutsi ningabi nelusizi lolukhulu ngenca yebubi balabantfu.",
                "10": "Manje buka, loku sengikukhuluma kuyo intalelwane yabo, kanjalo nakubo beTive labayikhatsalele indlu yaka-Israyeli, labo lababonako nalabatiko kutsi tibusiso tabo tivelaphi.",
                "11": "Ngoba ngiyati kutsi labanjalo bayawuba nelusizi ngenca yekuhlupheka kwendlu yaka-Israyeli; yebo, bayawuba nelusizi ngenca yekubulawa kwalabantfu; bayawuba nelusizi kutsi labantfu abatange baphendvuke kute bemukelwe etandleni taJesu.",
                "12": "Manje letintfo tibhalelwe insali yendlu ya-Jakobe; futsi tibhalwe ngalendlela, ngenca yekutsi Nkulunkulu uyati kutsi bubi abunawutiletsa kubo; futsi kufanele tifihlelwe eNkhosini kute tivele ngesikhatsi sayo lesifanele.",
                "13": "Lona ngumyaleto lengiwutfolile; buka, tiyawuvela ngekwemyaleto weNkhosi, ngesikhatsi seyibona kutsi sekufanele, ngekuhlakanipha kwayo.",
                "14": "Buka, tiyawuya kulabangakholwa bemaJuda; futsi tiyawuya ngenca yalesizatfu—kute bentiwe bakholwe kutsi Jesu unguKhristu, iNdvodzana yaNkulunkulu lophilako; kute Babe afeze, ngaloTsandziwe kakhulu wakhe, inhloso yakhe lenkhulu neyaphakadze, kutsi kubuyiswe emaJuda, noma yonkhe indlu yaka-Israyeli eveni labo lelilifa, iNkhosi Nkulunkulu wabo labanikete lona, kute agcwalise sivumelwano sakhe.",
                "15": "Ngetulu kwaloko kutsi intalelwane yalabantfu ilikholwe ngalokuphelele livangeli lakhe, leliyawuta kubo livela kubeTive; ngoba labantfu bayawuhlakatwa, futsi bayawuba bantfu lababi, labangcolile nalabanengekile, ngetulu kwaloko lokuke kwachazwa ngunoma ngubani emkhatsini wetfu, yebo, ngisho nangetulu kwaloko lokuke kwachazwa ngunoma ngubani emkhatsini wemaLamani, loku kungenca yekungakholwa kwabo kanye nekukhonta kwabo tithico.",
                "16": "Ngoba buka, Moya weNkhosi besewuvele uyekele kuhlala naboyise; futsi bete Khristu naNkulunkulu emhlabeni; bayazulazula njengemakhoba emoyeni.",
                "17": "Bake baba bantfu labatsandzekako, futsi bebanaKhristu njengemelusi wabo; yebo, bebaholwa nguBabe Nkulunkulu.",
                "18": "Kodvwa manje, buka, sebaholwa nguSathane, njengemakhoba lapheshulwa ngumoya, noma njengemkhumbi ujikijelwa lapha nalapha emagagasini, ngaphandle kwekuntanta noma kwesisimiso, noma ngaphandle kwanoma yini yekuwucondzisa; futsi njengawo, nabo banjalo.",
                "19": "Buka, iNkhosi itigodlile tibusiso tabo, lengabe batitfola kulelive, kute titfolwe beTive labayawulitsatsa lelive libe ngelabo.",
                "20": "Kodvwa buka, kuyawukwenteka kutsi bayawucoshwa baphindze bahlakatwe beTive; futsi emvakwekutsi sebacoshiwe baphindze bahlakatwe beTive, buka, ngaleso sikhatsi iNkhosi iyawusikhumbula sivumelwano leyasenta ku-Abrahama kanye nakuyo yonkhe indlu yaka-Israyeli.",
                "21": "Ngetulu kwaloko iNkhosi iyawuyikhumbula imithandazo yalabalungile, leyaletfwa kuyo ngenca yabo.",
                "22": "Uma kunjalo, Awu nine beTive, ningema kanjani phambi kwemandla aNkulunkulu, ngaphandle kwekutsi niphendvuke niphindze nigucuke etindleleni tenu letimbi na?",
                "23": "Anati yini kutsi nisetandleni taNkulunkulu na? Anati yini kutsi unemandla onkhe, futsi ngemyalo wakhe lomkhulu umhlaba uyawugocotwa ndzawonye njengekugocotwa kwelicansi na?",
                "24": "Ngako-ke, phendvukani, nititfobe phambi kwakhe, hleze ete ngekulunga ehlisele sijeziso sakhe kini—hleze insali yentalelwane yaJakobe ihambe emkhatsini wenu njengelibhubesi, linidzabudzabule nibe ticucu, kubebete namunye loyawunikhulula."
            },
            "6": {
                "1": "Manje sengiyawucedzela umbhalo wami lomayelana nekubhujiswa kwebantfu bami, emaNefi. Futsi kwenteka kutsi sahamba saya phambi kwemaLamani.",
                "2": "Futsi mine, Mormon, ngabhalela inkhosi yemaLamani incwadzi, nginesifiso sekutsi isivumele kutsi sibutsele ndzawonye bantfu betfu eveni laseKhumora, ngasegcumeni lebelibitwa ngekutsi yiKhumora, lapho besitawukulwa nawo.",
                "3": "Futsi kwenteka kutsi inkhosi yemaLamani yanginika lentfo lebengiyifisa.",
                "4": "Futsi kwenteka kutsi sahamba saya eveni laseKhumora, samisa emathende etfu atungeleta ligcuma iKhumora; bekunguseveni lemanti lamaningi, imifula, kanye nemitfombo; futsi lapha besinelitsemba lekutsi besitowehlula emaLamani.",
                "5": "Ngesikhatsi sekwendlule iminyaka lengemakhulu lamatsatfu nemashumi lasiphohlongo nakune, bese sibabutsele bonkhe bantfu betfu labesebasele eveni laseKhumora.",
                "6": "Futsi kwenteka kutsi ngesikhatsi sesibabutsele ndzawonye bonkhe bantfu baba sicuku sinye eveni laseKhumora, buka mine, Mormon, besengisebudzaleni; ngati kutsi bese kutoba ngumzabalazo wekugcina webantfu bakitsi, ngiyaletwe yiNkhosi kutsi ngingavumeli imibhalo lebeyindluliselwe bobabe betfu, lebeyingcwele, kutsi iwele etandleni temaLamani, (ngoba emaLamani bekatawuyishabalalisa) ngako-ke ngenta lombhalo ngiwususela kubongcwengcwe baNefi, ngawufihla egcumeni iKhumora yonkhe lemibhalo lebenginiketwe yona ngekwetsenjwa sandla seNkhosi, ngaphandle kwalaba bongcwengcwe labambalwa lengabaniketa indvodzana yami Moroni.",
                "7": "Futsi kwenteka kutsi bantfu bami, kanye nebafati nebantfwana babo, babese bayawabona emabutfo emaLamani ahamba eta ngakubo; bawalindza ngaloko kwesaba lokukhulu kwekufa lokugcwalisa tifuba tabo bonkhe lababi, kute balwe nawo.",
                "8": "Futsi kwenteka kutsi eta atawukulwa natsi, wonkhe umuntfu bekagcwele kwesaba ngenca yebukhulu besibalo sawo.",
                "9": "Futsi kwenteka kutsi abahlasela bantfu bami ngenkemba, nangebutjoki, nangemicibisholo, nangembazo, kanye nangato tonkhe tinhlobo tetikhali temphi.",
                "10": "Futsi kwenteka kutsi bantfu bami babulawa, yebo, netinkhulungwane letilishumi tami lebetinami, nami ngawela emkhatsini wato ngilimele; futsi endlula ngakimi kangangekutsi akatange angibulale.",
                "11": "Futsi ngesikhatsi sekendlulile abulele bonkhe bantfu ngaphandle kwalabangemashumi lamabili nakune betfu, (emkhatsini wabo bekukhona nendvodzana yami Moroni) sesisindzile ekubulaweni kwebantfu betfu, sabona ngakusasa, ngesikhatsi emaLamani sekabuyele etinkanjini tawo, sisetulu egcumeni iKhumora, bantfu bami labatinkhulungawane letilishumi labebabulewe, labebaholwa ngimi phambili.",
                "12": "Saphindze sabona tinkhulungwane letilishumi tebantfu bami labebaholwa yindvondzana yami Moroni.",
                "13": "Buka, tinkhulungwane letilishumi taGidigidona betifile, naye ngalokunjalo asekhatsi.",
                "14": "Futsi Lama bekafile netinkhulungwane takhe letilishumi; naGilgali bekafile netinkhulungwane takhe letilishumi; Limha bekafile netinkhulungwane takhe letilishumi; kanjalo naJenewumi bekafile netinkhulungwane takhe letilishumi; kanye naKhumeniha, naMoroniha, na-Anthiyonumu, naShibilomu, naShemi, naJoshi, bebafile netinkhulungwane tabo letilishumi umuntfu amunye.",
                "15": "Futsi kwenteka kutsi bekukhona labanye labalishumi labafa ngenkemba, kanye netinkhulungwane tabo letilishumi umuntfu amunye; yebo, ngisho nabo bonkhe bantfu bami, ngaphandle kwalabo labangemashumi lamabili nakune labebanami, kanjalo nalabebambalwa labebabalekele emaveni laseningizimu, nalabo labambalwa labebaphambukele kumaLamani, bebafile; tidvumbu tabo; nematsambo; kanye nengati bekulele phansi emhlabatsini, kushiywe tandla talabo labababulala kute kubole eveni, nekutsi kubhidlike kuphindze kubuyele kunina wako emhlabeni.",
                "16": "Futsi umphefumulo wami wadzabuka ngebuhlungu, ngenca yekubulawa kwebantfu bami, ngakhala ngatsi:",
                "17": "Awu nine labahle, ingabe niphambuke kanjani etindleleni teNkhosi! Awu nine labahle, ingabe nimlahle kanjani loyo Jesu, lobekeme netandla letivulekile kute anemukele!",
                "18": "Bukani, kube anikwentanga loku, beningeke nife. Kodvwa bukani, senifile, futsi sengikhalela kulahleka kwenu.",
                "19": "Awu nine madvodzana kanye nemadvodzakati lamahle, nine bobabe kanye nabomake, nine madvodza kanye nebafati, nine labahle, nife kanjani!",
                "20": "Kodvwa bukani, senihambile, futsi tinsizi tami ngeke tisanibuyisa.",
                "21": "Futsi lusuku luyeta masinyane lapho umtimba wenu lobhubhako kufanele wembatse kungabhubhi, lemitimba manje lebolako kufanele ibe yimitimba lengenakubola; ngaleso sikhatsi kufanele nime phambi kwesihlalo sekwehlulela saKhristu, kute nehlulelwe ngekwemisebenti yenu; nangabe nilungile, ngaleso sikhatsi niyawubusiswa naboyihlo lesebahamba phambi kwenu.",
                "22": "Awu kube beniphendvukile ngaphambi kwekutsi lokubhubha lokukhulu kute etikwenu. Kodvwa bukani, senihambile, naBabe, yebo, Babe loPhakadze wasezulwini, uyasati simo senu; futsi utawuniphatsa njengekwekulunga kanye nangekwemusa wakhe."
            },
            "7": {
                "1": "Manje, buka, sengitawukhuluma lokutsite kuyo insali yalabantfu labasindzile, nangabe Nkulunkulu angabanika emavi ami, kute bati ngetintfo taboyise; yebo ngikhuluma kini, nine nsali yendlu yaka-Israyeli; futsi ngulawa emavi lengiwakhulumako:",
                "2": "Yatini kutsi nibendlu yaka-Israyeli.",
                "3": "Yatini kutsi kufanele nite ekuphendvukeni, nakungenjalo angeke nisindziswe.",
                "4": "Yatini kutsi kufanele nitibeke phansi tikhali tenu temphi, ningasaphindzi nitfokote ekucitsekeni kwengati, futsi ningaphindzi nititsatse, ngaphandle kwekuyaletwa nguNkulunkulu kutsi nititsatse,",
                "5": "Yatini kutsi kufanele nitfole lwati lwaboyihlo, niphendvuke kuto tonkhe tono tenu nasebubini, nikholwe kuJesu Khristu, kutsi uyiNdvodzana yaNkulunkulu, nekutsi wabulawa ngemaJuda, futsi ngemandla aBabe uphindze wavuka, ngako uzuze kuncoba ngetulu kwelithuna, nekutsi kuye ludvonsi lwekufa lugwinyiwe.",
                "6": "Futsi ufeza kuvuka kwalabafile, ngako umuntfu kufanele avuswe kute eme phambi kwesihlalo sakhe sekwehlulela.",
                "7": "Futsi ufeze nekuhlengwa kwemhlaba, ngako loyo loyawutfolakala angenacala phambi kwakhe ngelusuku lwekwehlulela uyawunikwa kutsi ahlale naNkulunkulu embusweni wakhe, kute ahlabelele indvumiso lengapheli nemakwaya asezulwini, kuBabe, nakuNdvodzana kanye nakuMoya loNgcwele, labanguNkulunkulu munye, esimeni senjabulo lesingenasiphetfo.",
                "8": "Ngako-ke phendvukani, nibhajatiswe egameni laJesu, nemukele livangeli laKhristu, leniyawuniketwa lona, hhayi kulombhalo lona kuphela kodvwa nasembhalweni loyawukuta kubeTive uvela kumaJuda, lokungumbhalo loyawuvela kubeTive uta kini.",
                "9": "Ngoba bukani, loku kubhalwe ngenhloso yekutsi nikholwe nguloko; futsi uma nikholwa nguloko niyawukholwa nguloku; uma nikholwa nguloku, niyawukwati mayelana naboyihlo, kanjalo nangemisebenti lemangalisako leyentiwa ngemandla aNkulunkulu emkhatsini wabo.",
                "10": "Futsi ngetulu kwaloko niyawukwati kutsi niyinsali yentalelwane yaJakobe; ngako-ke nibalwa nebantfu besivumelwano sekucala; futsi nangabe niyakholwa kuKhristu, nibhajatiswe, ngemanti kucala, bese kuba ngemlilo kanye nangaMoya loNgcwele, nilandzela sibonelo seMsindzisi wetfu, ngaloko lasiyaleta ngako, kuyawuba kuhle kini ngelusuku lwekwehlulela, Amen."
            },
            "8": {
                "1": "Buka mine, Moroni, sengiyawucedzela umbhalo wababe, Mormoni. Buka, nginetintfo letimbalwa nje lengitawutibhala, lengiyaletwe ngato ngubabe.",
                "2": "Manje kwenteka kutsi emvakwemphi lenkhulu naleyesabekako lebeyiseKhumora, buka, lawo maNefi bekabalekele eveni lelingaseningizimu atingelwa ngemaLamani, ate onkhe abulawa.",
                "3": "Futsi nababe ngalokunjalo wabulawa ngiwo, sengisele ngedvwa kute ngibhale indzaba ledzabukisako yekubhujiswa kwebantfu bakitsi. Kodvwa buka, abasekho, futsi ngiyawufeza umyaleto wababe. Noma batawungibulala nami angati.",
                "4": "Ngako-ke ngitawubhala ngiphindze ngiyifihle lemibhalo ngaphansi kwemhlaba; futsi noma ngabe ngiya kuphi akunandzaba.",
                "5": "Buka, ngubabe lowente lombhalo, uyibhalile nenhloso yawo. Buka, bengiyawuyibhala nami kube benginendzawo kulabongcwengcwe, kodvwa ngite; nensimbi ngite, ngoba ngingedvwa. Babe ubulewe emphini, kanye nabo bonkhe bemndeni wami, ngite nebangani angati nekutsi ngitawuyakuphi; angati nekutsi iNkhosi itawungivumela ngihlale sikhatsi lesingakanani.",
                "6": "Buka, iminyaka lengemakhulu lamane seyendlulile kusukela ekufikeni kweNkhosi neMsindzisi wetfu.",
                "7": "Buka, emaLamani abatingele bantfu bami, emaNefi, lidolobha ngelidolobha nendzawo ngendzawo, bate baphela nya; futsi kube kukhulu kubhujiswa kwabo; yebo, kukhulu kuphindze kuyamangalisa kubhujiswa kwebantfu bami emaNefi.",
                "8": "Buka, sandla seNkhosi lesikwentile loku. Buka ngetulu kwaloko, nemaLamani asemphini lomunye nalomunye; futsi live lonkhe ligcwele kubulalana lokuchubekako kanye nekucitseka kwengati; kute losatiko siphetfo salemphi.",
                "9": "Manje, buka, angisasho lutfo mayelana nabo, ngoba kute namunye ngaphandle kwemaLamani kanye neletigebengu labasekhona eveni.",
                "10": "Futsi kute namunye lomatiko Nkulunkulu weliciniso ngaphandle kwebafundzi baJesu, labo labasala eveni bate bubi bebantfu baba bukhulu kakhulu kangangoba iNkhosi ayitange isabavumela kutsi bahlale nebantfu; futsi noma basekhona kulelive kute umuntfu lowatiko.",
                "11": "Kodvwa buka, mine kanye nababe sibabonile, futsi basisebentele.",
                "12": "Futsi loyo lotfola lombhalo, aphindze angawusoli ngenca yemaphutsa lakuwo, nguye loyawukwati ngetimo letinkhulu kunaleti. Buka, nginguMoroni; futsi kube bekungenteka, bengiyawunembulela tonkhe letintfo.",
                "13": "Buka, sengenta siphetfo senkhulumo mayelana nalabantfu. Ngiyindvodzana yaMormon, futsi babe bekawentalelwane yaNefi.",
                "14": "Futsi nginguye loyo lowafihla lombhalo eNkhosini; bongcwengcwe bawo abakabaluleki, ngenca yemyaleto weNkhosi. Ngoba ngempela yatsi kute namunye loyawubatfola kute atfole inzuzo; kodvwa lombhalo lokubo uligugu lelikhulu; futsi loyo loyawuwuveta, iNkhosi itawumbusisa.",
                "15": "Ngoba kute namunye longaba nemandla ekuwuveta ngaphandle kwekutsi awanikwe nguNkulunkulu; ngoba Nkulunkulu ufuna kutsi kwentiwe ngeliso lelitinikele lekuletsa ludvumo lwakhe, noma ngeliso lelitinikele kute kuzuze bantfu basendvulo kanye nalabo bantfu besivumelwano seNkhosi labahlakatwa kudzala.",
                "16": "Ubusisiwe loyo loyawuveta lentfo; ngoba iyawukhishwa ebumnyameni iletfwe ekukhanyeni, ngekwelivi laNkulunkulu; yebo, iyawukhishwa ngaphansi kwemhlaba, iyawukhatimula iphume ebumnyameni, yatiwe nabantfu; futsi loku kuyawukwentiwa ngemandla aNkulunkulu.",
                "17": "Uma ngabe kunemaphutsa kuyawuba maphutsa emuntfu. Kodvwa buka, tsine asalati liphutsa; noko Nkulunkulu wati tonkhe tintfo; ngako-ke, loyo losolako, akacaphele hleze abe sengotini yemlilo wesihogo.",
                "18": "Naloyo lotsi; Ngitjengise, noma kungenjalo uyawushaywa—akacaphele hleze ayalete ngaloko lokungavunyelwa yiNkhosi.",
                "19": "Ngoba buka, loyo lowehlulela ngekushesha naye uyawukwehlulelwa ngekushesha; ngoba inkhokhelo yakhe iyawuba njengekwemisebenti yakhe; ngako-ke, loyo loshayako naye uyawushaywa futsi, yiNkhosi.",
                "20": "Buka kutsi umbhalo longcwele utsini—umuntfu akangashayi, noma ehlulele; ngoba kwehlulela kwami, kusho iNkhosi, nekuphindzisela kwami, futsi ngimi lengiyawubuyisela.",
                "21": "Futsi loyo loyawukhuluma ngelulaka kanye nangekulwa ngalokumelene nemsebenti weNkhosi, nangalokumelene nebantfu besivumelwano beNkhosi lababendlu yaka-Israyeli, naloyawutsi: sitawubhubhisa umsebenti weNkhosi, iNkhosi ngeke isikhumbule sivumelwano sayo leyasenta kuyo indlu yaka-Israyeli—nguye loyo losengotini yekujutjwa aphonswe emlilweni.",
                "22": "Ngoba tinjongo taphakadze teNkhosi tiyawuchubeka njalo, tite tigcwaliseke tonkhe tetsembiso tayo.",
                "23": "Ticwaningeni tiphrofetho taka-Israyeli. Bukani ngeke ngikwati kutibhala. Yebo, bukani ngitsi kini, labo labangcwele labahambe phambi kwami, labebabanikati balelive, bayawukhala, yebo, ngisho baselutfulini bayawukhala eNkhosini; njengoba iNkhosi iphila iyawusikhumbula sivumelwano leyasenta nabo.",
                "24": "Iyayati imithandazo yabo, kutsi beyentelwe bomnakabo. Iyalwati lukholo lwabo, ngoba ngeligama layo bebangesusa tintsaba; futsi ngeligama layo bebangenta umhlaba utamatame; nangemandla elivi layo benta emajele kutsi adzilike phansi; yebo, abalimalanga ngisho nasesitsandvweni semlilo lesesabekako, ngisho nasetilwaneni tasendle nasetinyokeni letinebutsi, ngenca yemandla elivi lakhe.",
                "25": "Bukani, imithandazo yabo futsi beyentelwe loyo iNkhosi leyiyawumvumela kutsi avete letintfo.",
                "26": "Kute namunye lekufanele atsi angeke kwenteke, ngempela kuyawukwenteka, ngoba iNkhosi ikukhulumile loku; ngoba tiyawuvela ngaphansi kwemhlaba, ngesandla seNkhosi, kute namunye loyawukuvimba; kuyawukwenteka ngelusuku lapho kuyawutsiwa timangaliso atisenteki; futsi kuyawukwenteka kube shengatsi kukhona lokhuluma kulabafile.",
                "27": "Kuyawukwenteka ngelusuku lapho ingati yalabangcwele iyawukhala eNkhosini, ngenca yemacembu layimfihlo kanye nemisebenti yebumnyama.",
                "28": "Yebo, kuyawukwenteka ngelusuku lapho emandla aNkulunkulu sekaphikwa, futsi nemabandla sekanenkhohlakalo nekutichenya etinhlitiyweni tawo; yebo, ngisho nangelusuku lapho baholi bemabandla kanye bafundzisi bayawuphakama ngenca yekutichenya lokusetinhlitiyweni tabo, babe nemona ngisho nemalunga emabandla abo.",
                "29": "Yebo, kuyawukwenteka ngelusuku lapho bantfu bayawuva ngemililo, nangetiphepho, kanye nangetinkhungu tentfutfu emaveni angaphandle.",
                "30": "Ngetulu kwaloko bantfu bayawuva ngetimphi, emahemuhemu etimphi, kanye nangekutamatama kwemhlaba tindzawo ngetindzawo.",
                "31": "Yebo, kuyawukwenteka ngelusuku lapho kuyawube kukhona kungcola lokukhulu emhlabeni; kuyawuba khona kubulalana, nebugebengu, nekucamba emanga, nenkhohliso, nebugwadla, kanye nato tonkhe tinhlobo tetinengiso; lapho bayawuba baningi labayawutsi, yenta loku, noma yenta lokwa, futsi akusho lutfo, ngoba iNkhosi iyawubasekela labanjalo ngelusuku lwekugcina. Kodvwa maye kulabo, ngoba basenyongweni lebabako nasetibopheni tebubi.",
                "32": "Yebo, kuyawukwenteka ngelusuku lapho kuyawuba khona emabandla lakhiwe layawutsi: Wota kimi, futsi ngemali yakho uyawutsetselelwa tono takho.",
                "33": "Awu nine bantfu lababi nalabaphambene futsi lenibonhlokolukhuni, kuya ngani nitakhele emabandla kute nitfole inzuzo na? Kuya ngani nigucule livi lelingcwele laNkulunkulu, kute niletse lusizi emiphefumulweni yenu na? Bukani, tsembelani etembulweni taNkulunkulu; ngoba bukani, sikhatsi siyeta ngalolo suku lapho tonkhe letintfo kuyawufanela tigcwaliseke.",
                "34": "Bukani, iNkhosi ingikhombisile tintfo letinkhulu naletimangalisako mayelana naloko lokufanele kwenteke masinyane, ngalolo suku lapho letintfo tiyawuvela emkhatsini wenu.",
                "35": "Bukani, ngikhuluma kini shengatsi benikhona, kantsi anikho. Kodvwa bukani, Jesu Khristu ungikhombisile nine, futsi ngiyatati netento tenu.",
                "36": "Ngiyati kutsi nihamba ngekutichenya lokusetinhlitiyweni tenu; kute namunye ngaphandle nje kwalabambalwa kuphela labangatiphakamisi ngekutichenya lokusetinhlitiyweni tabo, lokubangela kutsi bagcoke tingubo letinhle kakhulu, lokubangela umona, nencabano, nenzondo, nekuhluphana, kanye nayo yonkhe inhlobo yebubi; nemabandla enu, yebo, ngisho onkhe, angcolile ngenca yekutichenya kwetinhlitiyo tenu.",
                "37": "Ngoba bukani, nitsandza imali, kanye netintfo tenu, kanye netingubo tenu letinhle kakhulu, kanye nekuhlotjiswa kwemabandla enu, ngetulu kwekutsi nitsandze labamphofu, kanye nalabeswele, labagulako kanye nalabahluphekile.",
                "38": "Awu nine leningcolile, nine batentisi, nine bafundzisi, lenitiyekelela kuloko lokutawukonakala, nilingcoliseleni libandla lelingcwele laNkulunkulu na? Kuya ngani nibe nemahloni ekutsi nibitwe ngelibito laKhristu na? Kuya ngani ningacabangi kutsi yinkhulu leyo ntfokoto lengapheli kunelusizi lolungasoze luphele—ngenca yeludvumo lwelive na?",
                "39": "Kuya ngani nitihlobise ngaloko lokute imphilo, kodvwa nibe nivumela labalambile, nalabeswele, nalabangcunu, nalabagulako kanye nalabahluphekako kutsi bendlule kini, futsi ningabanaki na?",
                "40": "Yebo, kungani nakha tinengiso tenu tangasese kute nitfole inzuzo, nente kutsi bafelokati balile phambi kweNkhosi, ngalokunjalo netintsandzane kutsi tilile ngaphambi kweNkhosi, futsi ngalokunjalo nengati yaboyise kanye nebayeni babo kutsi ikhale eNkhosini isuka phansi, kute kube khona kuphindzisela etikwetinhloko tenu na?",
                "41": "Bukani, inkemba yekuphindzisela ilengela ngetulu kwenu; futsi sikhatsi siyeta masinyane lapho ayawuyiphindziselela ingati yalabangcwele kini, ngoba ngeke isakuvumela kukhala kwabo nanini."
            },
            "9": {
                "1": "Manje sengiphindze ngikhuluma mayelana nalabo labangakholwa kuKhristu.",
                "2": "Bukani, niyawukholwa yini elangeni lekuhanjelwa kwenu—bukani, ngesikhatsi iNkhosi ita, yebo, ngisho nangalolo suku lolukhulu lapho umhlaba uyawugocotwa ndzawonye njengelicansi, futsi konkhe kuyawuncibilikiswa kushisa lokukhulu, yebo, ngalolo suku lolukhulu lapho niyawuletfwa kutsi nitawuma phambi kweMvana yaNkulunkulu—ngaleso sikhatsi niyawusho yini kutsi kute Nkulunkulu?",
                "3": "Ngaleso sikhatsi niyawuchubeka yini nekumphika Khristu, noma niyawuyibona yini iMvana yaNkulunkulu na? Ngabe nicabanga kutsi ningahlala yini naye nati ngelicala lenu na? Nicabanga kutsi ningajabula yini kuhlala naloyo Muntfu longcwele, ibe imiphefumulo yenu ihlushwa kwati ngelicala lekutsi seloku niyayiphula imitsetfo yakhe?",
                "4": "Bukani, ngitsi kini niyawuba nelusizi kakhulu kuhlala naNkulunkulu longcwele nalolungile, nati ngekungcola kwenu phambi kwakhe, kunekutsi nihlale nalabajezisiwe esihogweni.",
                "5": "Ngoba bukani, ngesikhatsi niyawuletfwa kute nibone bungcunu benu phambi kwaNkulunkulu, kanjalo nenkhatimulo yaNkulunkulu, kanye nebungcwele baJesu Khristu, kuyawukokheleka lilangabi lemlilo longacisheki kini.",
                "6": "Awu uma kunjalo nine leningakholwa, phendvukelani eNkhosini; khalani kakhulu kuBabe egameni laJesu, kute mhlawumbe nitfolakale ningenasici, nimsulwa, nibahle, futsi nimhlophe, nihlantwe yingati yeMvana, ngalolo suku lolukhulu nelwekugcina.",
                "7": "Ngiphindze ngikhuluma kini nine leniphika tembulo taNkulunkulu, lenitsi setaphela, sekute tembulo, tiphrofetho, tipho, kuphiliswa noma kukhuluma ngetilimi kanye nekuhunyushwa kwetilimi.",
                "8": "Bukani, ngitsi kini, loyo lotiphikako letintfo akalati livangeli laKhristu; yebo, akayifundzi imibhalo lengcwele; uma ayifundzile, akayicondzi.",
                "9": "Ngoba asifundzi yini kutsi Nkulunkulu uyafana itolo, namuhla, naphakadze, futsi kuye kute kugucugucuka noma lokuncane nje kushintja?",
                "10": "Manje, uma niticabangele nkulunkulu logucukako, futsi kuye lokukhona lokuncane nje kushintja, uma kunjalo niticabangele nkulunkulu longasuye Nkulunkulu wetimangaliso",
                "11": "Kodvwa bukani, ngitawunikhombisa Nkulunkulu wetimangaliso, ngisho Nkulunkulu wa-Abrahama, naNkulunkulu wa-Isaka kanye naNkulunkulu waJakobe; futsi kusenguye loyo Nkulunkulu lowadala emazulu nemhlaba, kanye nato tonkhe tintfo letikuwo.",
                "12": "Bukani, wadala Adamu, nga-Adamu kweta kuwa kwemuntfu. Ngenca yekuwa kwemuntfu kweta Jesu Khristu, ngisho Babe kanye neNdvodzana; futsi ngenca yaJesu Khristu kweta kuhlengwa kwemuntfu.",
                "13": "Ngenca yekuhlengwa kwemuntfu, lokweta ngaJesu Khristu, babuyiselwa ebukhoneni beNkhosi; yebo, kungalendlela lapho bonkhe bantfu bayahlengwa, ngoba kufa kwaKhristu kufeza kuvuka kulabafile, lokufeza kuhlengwa ekulaleni lokungapheli, lapho bonkhe bantfu bayawuvuswa kuloko kulala ngemandla aNkulunkulu ngesikhatsi kukhala licilongo, futsi bayawuvuka, labancane nalabakhulu, bonkhe bayawukuma phambi kwesihlalo sakhe, sebahlengiwe baphindze bakhululwa kulesibopho sekufa saphakadze, lokukufa kwenyama.",
                "14": "Futsi emvakwaloko kuyawube sekuta kwehlulela kwaloNgcwele kubo; emvakwaloko kuta sikhatsi lapho loyo longcolile uyawuhlala angcolile, naloyo lolungile ahlale alungile; kutsi loyo lojabulile ahlale ajabulile; kutsi loyo longakajabuli ahlale angakajabuli.",
                "15": "Manje, Awu nine nonkhe leniticabangela nkulunkulu longeke ente timangaliso, ngifuna kunibuta kutsi, ngabe tonkhe letintfo setendlulile, leto lengikhulume ngato na? Ngabe siphetfo sesifikile na? Bukani ngitsi kini, Cha; futsi Nkulunkulu akayekeli kutsi abe nguNkulunkulu wetimangaliso.",
                "16": "Bukani, ngabe tintfo Nkulunkulu latentile atimangalisi yini emehlweni etfu na? Yebo, ngabe ngubani longacondza imisebenti lemangalisako yaNkulunkulu na?",
                "17": "Ngubani longatsi bekungasiso simangaliso kutsi ngelivi lakhe lizulu kanye nemhlaba kwabakhona; nangemandla elivi lakhe umuntfu wadalwa ngelutfuli lwemhlaba; futsi ngemandla elivi lakhe timangaliso tenteka na?",
                "18": "Ngubani longatsi Jesu Khristu akatange ente timangaliso letinkhulu letiningi na? Futsi kwabakhona timangaliso letinkhulu letiningi letentiwa ngetandla tebaphostoli.",
                "19": "Futsi uma ngabe kwaba khona timangaliso ngaleso sikhatsi, pho kungani Nkulunkulu asayekele kuba nguNkulunkulu wetimangaliso kodvwa abe anguMuntfu longagucuki? Bukani, ngitsi kini, akagucuki; uma agucuka angayekela kuba nguNkulunkulu; kodvwa akayekeli kuba nguNkulunkulu, futsi usenguye Nkulunkulu wetimangaliso.",
                "20": "Sizatfu sekutsi ayekele kwenta timangaliso emkhatsini webantfwana bebantfu kungoba bancishelwe lukholo, baphambukile endleleni lenguyonayona, futsi abamati Nkulunkulu lekufanele bametsembe.",
                "21": "Bukani, ngitsi kini loyo lokholwa kuKhristu, angangabati lutfo, noma ngabe yini layawuyicela kuBabe egameni laKhristu uyawuniketwa yona; futsi lesi setsembiso sawonkhewonkhe, kute kufike nasemikhawulweni yemhlaba.",
                "22": "Ngoba bukani, naku lokushiwo nguJesu Khristu, iNdvodzana yaNkulunkulu, kubafundzi bakhe labatawusala, yebo, kanjalo nakubo bonkhe bafundzi bakhe, nesicuku siva: Hambani niye emhlabeni wonkhe, nishumayele livangeli kubo bonkhe bantfu;",
                "23": "Futsi loyo lokholwako abhajatiswe uyawusindziswa, kodvwa loyo longakholwa uyawulahlwa;",
                "24": "Leti tibonakaliso tiyawubalandzela labo labakholwako—ngelibito lami bayawukhipha bodeveli; bayawukhuluma ngetilimi letinsha; bayawubamba tinyoka; futsi noma banatsa noma ngayini lebulalanako angeke behlelwe lutfo; bayawubeka tandla kulabagulako futsi baphile;",
                "25": "Futsi noma ngubani lokholwa egameni lami, angangabati lutfo, kuye ngitawuwacinisa onkhe emavi ami, kute kufike nasemikhawulweni yemhlaba.",
                "26": "Manje bukani, ngubani longamelana nemisebenti yeNkhosi? Ngubani longakuphika leyikushito? Ngubani longaphikisana nemandla lamakhulu eNkhosi? Ngubani longadzelela imisebenti yeNkhosi? Ngubani longadzelela bantfwana baKhristu? Bukani, nonkhe nine lenidzelela imisebenti yeNkhosi, niyawumangala futsi nibhubhe.",
                "27": "Awu ngako-ke ningadzeleli, futsi ningamangali, kodvwa vanini emavi eNkhosi, nicele kuBabe egameni laJesu noma yini leniyidzingako. Ningangabati, kodvwa kholwani, nicale njengasetikhatsini takadzeni, nite eNkhosini ngenhlitiyo yenu yonkhe, fezani kusindziswa kwenu ngekwesaba nangekutfutfumela phambi kwayo.",
                "28": "Hlakaniphani etinsukwini tekuvivinywa kwenu; tihlubuleni kuko konkhe kungahlanteki; ningaceli, kute nenelise tinkhanuko tenu, kodvwa celani ngekucina lokunganyakatiswa, kutsi ningakuvumeli kulingwa, kodvwa kutsi nisebentele Nkulunkulu weliciniso nalophilako.",
                "29": "Bonani kutsi anibhajatiswa ngalokungakafaneli; bonani kutsi anidli sidlo saKhristu ngalokungakafaneli; kodvwa bonani kutsi nenta tonkhe tintfo ngalokufanele, nikwente egameni laJesu Khristu, iNdvodzana yaNkulunkulu lophilako, uma nikwenta loku, nibeketele kute kube sekugcineni, ngeke nilahlwe ngaphandle.",
                "30": "Bukani, ngikhuluma nani shengatsi ngikhuluma ngikulabafile; ngoba ngiyati kutsi niyawuwatfola emavi ami.",
                "31": "Ningangisoli ngenca yeliphutsa lami, nababe kanjalo, ngenca yeliphutsa lakhe, noma labo lababhala ngaphambi kwakhe; kodvwa esikhundleni saloko mbongeni Nkulunkulu kutsi uwavetile emaphutsa etfu kini, kute nifundze kuhlakanipha kakhulu kunatsi.",
                "32": "Manje, bukani, siwubhale lombhalo ngekwelwati lwetfu, ngetinhlavu temagama letibitwa ngekutsi siGibhithe lesiguculiwe, letendluliswa futsi taguculwa ngitsi, ngendlela yekukhuluma kwetfu",
                "33": "Futsi kube bongcwengcwe betfu bebabakhulu ngalokwanele besiyawubhala ngesiHebheru; kodvwa siHebheru siguculwe ngitsi naso, kube besingabhala ngesiHebheru, bukani, beningeke nibe nemaphutsa embhalweni wetfu.",
                "34": "Kodvwa iNkhosi iyatati tintfo lesitibhalile, nekutsi kute namunye umuntfu lowati lulwimi lwetfu; futsi ngenca yekutsi kute labanye bantfu labati lulwimi lwetfu, ngako-ke ilungise tindlela tekuhunyushwa kwawo.",
                "35": "Futsi letintfo tibhalwe ngenhloso yekutsi tisuse ingati yabomnaketfu etingutjeni tetfu, lasebancishelwe lukholo.",
                "36": "Bukani, letintfo lebesitifisa mayelana nabomnaketfu, yebo, kubuyiselwa kwabo ekumatini Khristu, tingekwemithandazo yabo bonkhe labangcwele labahlala kulelive.",
                "37": "Futsi shengatsi iNkhosi Jesu Khristu ingavuma kutsi imithandazo yabo iphendvulwe ngekwelukholo; shengatsi Nkulunkulu Babe angasikhumbula sivumelwano lasenta nendlu yaka-Israyeli; futsi shengatsi angababusisa ingunaphakadze, ngekukholwa egameni laJesu Khristu. Amen."
            }
        }
    },
    "ether": {
        "meta": {
            "slug": "ether",
            "name": "INcwadzi ya-Etheri",
            "chapterWord": "Sehluko"
        },
        "chapters": {
            "1": {
                "1": "Manje mine, Moroni, sengiyachubeka nekubhala umlandvo walabo bantfu basendvulo lababhujiswa ngesandla seNkhosi eveni lelisenyakatfo.",
                "2": "Futsi umlandvo wami ngiwutsatsa kubongcwengcwe labangemashumi lamabili nakune labatfolwa bantfu baLimhayi, lababitwa ngekutsi yincwadzi ya-Etheri.",
                "3": "Njengoba ngicabanga kutsi incenye yekucala yalombhalo, lekhuluma ngekudalwa kwemhlaba, kanjalo nekwa-Adamu, nangemlandvo kusukela ngaleso sikhatsi kute kufike embhoshongweni lomkhulu, futsi nanganoma ngutiphi tintfo letenteka emkhatsini webantfwana bebantfu kute kube ngulesi sikhatsi, tikumaJuda—",
                "4": "Ngako-ke angitibhali leto tintfo letenteka kusukela etinsukwini ta-Adamu kute kube ngulesikhatsi; kodvwa tikhona kulabongcwengwe; loyo lotitfolako, uyawuba nemandla ekutsi atfole umlandvo logcwele.",
                "5": "Kodvwa buka, angibhali umlandvo logcwele, kodvwa ngibhala incenye yemlandvo, kusukela embhoshongweni bate babhujiswe.",
                "6": "Futsi ngiwubhala ngalendlela lomlandvo. Loyo lowabhala bekungu Etheri, futsi bekawentalelwane yaKhoriyanthori.",
                "7": "Khoriyanthori bekayindvodzana yaMoron.",
                "8": "Moron bekayindvodzana ya-Ethemi.",
                "9": "Ethemi bekayindvodzana ya-Aha.",
                "10": "Aha bekayindvodzana ya-Sethi.",
                "11": "Sethi bekayindvodzana yaShibiloni.",
                "12": "Shibiloni bekayindvodzana yaKhomu.",
                "13": "Khomu bekayindvodzana yaKhoriyanthumu.",
                "14": "Khoriyanthumu bekayindvodzana ya-Amnigada.",
                "15": "Amnigada bekayindvodzana ya-Aroni.",
                "16": "Aroni bekawentalelwane yaHethi, lobekayindvodzana yaHeyathumu.",
                "17": "Heyathumu bekayindvodzana yaLibi.",
                "18": "Libi bekayindvodzana yaKhishi.",
                "19": "Khishi bekayindvodzana yaKhoromu.",
                "20": "Khoromu bekayindvodzana yaLevi.",
                "21": "Levi bekayindvodzana yaKhimu.",
                "22": "Khimu bekayindvodzana yaMoriyanthoni.",
                "23": "Moriyanthoni bekawentalelwane yaRiplakhishi.",
                "24": "Riplakhishi bekayindvodzana yaShezi.",
                "25": "Shezi bekayindvodzana yaHethi.",
                "26": "Hethi bekayindvodzana yaKhomu.",
                "27": "Khomu bekayindvodzana yaKhoriyanthumu.",
                "28": "Khoriyanthumu bekayindvodzana ya-Emeri.",
                "29": "Emeri bekayindvodzana ya-Omeri.",
                "30": "Omeri bekayindvodzana yaShule.",
                "31": "Shule bekayindvodzana yaKhibi.",
                "32": "Khibi bekayindvodzana ya-Oriha, lobekayindvodzana yaJarede;",
                "33": "Loyo Jarede lowaphuma nemnakabo kanye nemindeni yabo, kanye nalabanye nemindeni yabo, embhoshongweni lomkhulu, ngesikhatsi iNkhosi iphambanisa lulwimi lwebantfu, futsi yafunga isentfukutselweni yayo kutsi bayawuhlakatwa emhlabeni wonkhe; futsi ngekwelivi leNkhosi labantfu bahlakatwa.",
                "34": "Umnakabo Jarede bekayindvodza lenkhulu nalenemandla, futsi bekayindvodza lebeyitsandvwa kakhulu yiNkhosi, Jarede, umnakabo, watsi kuye: Khala eNkhosini, kute ingasiphambanisi kutsi singawacondzi emavi etfu.",
                "35": "Futsi kwenteka kutsi umnakabo Jarede wakhala eNkhosini, iNkhosi yamhawukela Jarede; ngako-ke ayitange iluphambanise lulwimi lwaJarede; naJarede kanye nemnakabo abatange baphambaniswe.",
                "36": "Ngaleso sikhatsi Jarede watsi kumnakabo: Khala futsi eNkhosini, kute isuse intfukutselo yayo kulabo lababangani betfu, kute ingaluphambanisi lulwimi lwabo.",
                "37": "Futsi kwenteka kutsi umnakabo Jarede wakhala eNkhosini, iNkhosi yabahawukela labangani babo kanjalo nemindeni yabo, kangangoba nabo abaphambaniswanga.",
                "38": "Futsi kwenteka kutsi Jarede waphindza wakhuluma kumnakabo, watsi: Hamba uyawubuta eNkhosini kutsi ingabe itawusikhipha yini kulelive, uma itawusikhipha kulelive, khala kuyo kutsi siyawuya kuphi. Ngubani lowatiko kutsi kungenteka iNkhosi isitfwale isiyise eveni lelikhetsekile ngetulu kwawo onkhe emhlabeni na? Futsi uma kunjalo, asetsembeke eNkhosini, kute silitfole libe lifa letfu.",
                "39": "Futsi kwenteka kutsi umnakabo Jarede wakhala eNkhosini ngaloko lobekukhulunywe ngemlomo waJarede.",
                "40": "Futsi kwenteka kutsi iNkhosi yamuva umnakabo Jarede, yaba nesihawu, yatsi kuye:",
                "41": "Hamba ubutsele ndzawonye imihlambi yakho, lendvuna nalensikati, yalo lonkhe luhlobo; kanjalo nenhlanyelo yemhlaba yalo lonkhe luhlobo; nemindeni yenu, Jarede umnakenu kanye nemndeni wakhe; kanjalo nebangani bakho nemindeni yabo, kanye nebangani baJarede nemindeni yabo.",
                "42": "Uma sewukwentile loku uyawubahola wehle uye esigodzini lesingasenyakatfo. Ngitawuhlangana nawe lapho, ngitawuhamba phambi kwakho kuya eveni lelikhetsekile ngetulu kwawo onkhe emave emhlaba.",
                "43": "Lapho ngitawukubusisa kanye nentalelwane yakho, futsi ngitikhulisele intalelwaneni yakho, nentalelwaneni yemnakenu, kanye nalabo labayawuhamba nawe, sive lesikhulu. Akuyukuba khona nasinye lesiyawukuba sikhulu kunaleso sive lengiyawutikhulisela sona entalelwaneni yakho, emhlabeni wonkhe. Futsi ngitawukwenta kanjalo kuwe ngoba ukhalile kimi sonkhe lesikhatsi lesidze."
            },
            "2": {
                "1": "Futsi kwenteka kutsi Jarede nemnakabo, nemindeni yabo, kanjalo nebangani baJarede nemnakabo kanye nemindeni yabo, bahamba behlela esigodzini lesasingasenyakatfo, (ligama laleso sigodzi bekuyiNimrodi, sicanjwe ngemtingeli lomkhulu) nemihlambi yabo lebebayibutsele ndzawonye, lendvuna nalensikati, yalo lonkhe luhlobo",
                "2": "Baphindze babeka bosochaka babamba tinyoni telizulu; balungisa sitja, labatfwala ngaso tinhlanti temanti.",
                "3": "Baphindze betfwala idezurethi, lekutsi, nayihunyushwa ibitwa ngekutsi luju lwetinyosi, ngako-ke bebatfwele nelibulo letinyosi, kanye nato tonkhe tinhlobo taloko lokwakukhona eveni, tinhlanyelo talo lonkhe luhlobo.",
                "4": "Futsi kwenteka kutsi ngesikhatsi sebehlele entasi esigodzini saNimrodi iNkhosi yehla kutawukhuluma nemnakaboJarede; yayisefini, futsi umnakaboJarede akayibonanga.",
                "5": "Futsi kwenteka kutsi iNkhosi yabayaleta kutsi bahambe baye ehlane, yebo, kuleyoncenye lapho bekungakate kube khona umuntfu kuyo. Futsi kwenteka kutsi iNkhosi yahamba phambi kwabo, yakhuluma nabo ngesikhatsi ime efini, yabayaleta kutsi baye ngakuphi.",
                "6": "Futsi kwenteka kutsi bahamba ehlane, bakha tikebhe, labawela ngato emanti lamaningi, bayaletwa njalo sandla seNkhosi.",
                "7": "Futsi iNkhosi ayibavumelanga kutsi beme ngesheya kwelwandle ehlane, kodvwa yayifuna kutsi bahambe bate befike ngisho eveni lesetsembiso, lelalikhetsekile ngetulu kwawo onkhe lamanye emave, iNkhosi Nkulunkulu leyayililondvolotele bantfu labalungile.",
                "8": "Futsi yayifungile entfukutselweni yayo kumnakaboJarede, kutsi loyo lobekatawutfola lelive lesetsembiso, kusukela ngaleso sikhatsi kuya phambili futsi ingunaphakadze, kumele amkhonte, Nkulunkulu weliciniso nalokuphela kwakhe, noma basuswe baphele ngesikhatsi intfukutselo yayo lephelele ita kubo.",
                "9": "Manje, siyayibona imiyalo yaNkulunkulu mayelana nalelive, kutsi live lesetsembiso, futsi noma ngusiphi sive lesiyawulitfola siyawukhonta Nkulunkulu, noma siyawususwa siphele ngesikhatsi intfukutselo yayo lephelele ita kubo. Intfukutselo yayo lephelele ita kubo uma sebacocodzele ebubini.",
                "10": "Ngoba buka, leli live lelikhetsekile ngetulu kwawo onkhe lamanye emave, ngaloko-ke loyo lolitfolako uyawukhonta Nkulunkulu noma esuswe; ngoba lona ngumyalo waNkulunkulu waphakadze. Futsi loku angeke kwenteke kute kube khona bubi lobuphelele emkhatsini webantfwana balelive, kutsi basuswe.",
                "11": "Futsi loku kuta kini, Awu nine beTive, kute niyati imiyalo yaNkulunkulu—kute niphendvuke, ningabe nisachubeka ebubini benu bute bubi lobuphelele bufike, kute ningalwehliseli lulaka loluphelele lwaNkulunkulu etikwenu njengoba bantfu balelive bente njalo ngaphambilini.",
                "12": "Buka, leli live lelikhetsekile, futsi leso sive lesiyawulitfola siyawukhululeka ebugcilini, nasekutfunjweni, nakuto tonkhe tive letingephansi kwelizulu, uma nje bangamkhonta Nkulunkulu walelive, longuJesu Khristu, lobonakalisiwe ngaloko lesikubhalile.",
                "13": "Manje sengiyachubeka nembhalo wami, ngoba buka, kwenteka kutsi iNkhosi yamletsa Jarede nabomnakabo nakulolo lwandle lolukhulu lolwehlukanisa emave. Futsi ngesikhatsi befika elwandle bemisa emathende abo; bayibita lendzawo ngeligama lelitsi yiMoriyankhuma; bahlala emathendeni, bahlala emathendeni elugwini lwelwandle sikhatsi lesingangeminyaka lemine.",
                "14": "Futsi kwenteka kutsi ekupheleni kweminyaka lemine iNkhosi yaphindze yeta kumnakaboJarede, yema efini yakhuluma naye. INkhosi yakhuluma nemnakaboJarede sikhatsi lesingaba mahora lamatsatfu, yamtfobisa ngoba akakhumbulanga kubita libito leNkhosi.",
                "15": "Futsi umnakaboJarede waphendvuka kulobo bubi bekabentile, walibita libito leNkhosi entela bomnakabo labebanaye. INkhosi yatsi kuye: Ngitawukucolela wena kanye nabomnakenu etonweni tabo; kodvwa ningabe nisona nanini, ngoba niyawukhumbula kutsi Moya wami angeke uhlale kumuntfu njalo; ngaloko-ke, uma nitawukona nite nicocodzele ngalokuphelele nitawususwa phambi kweNkhosi. Futsi lena yimicabango yami ngelive lengiyawuninika lona kutsi libe lifa lenu; ngoba liyawuba live lelikhetsekile ngetulu kwawo onkhe lamanye emave.",
                "16": "Futsi iNkhosi yatsi: Hamba uyawusebenta wakhe tikebhe ngendlela lebewutakhe ngayo. Futsi kwenteka kutsi umnakaboJarede wahamba wayawusebenta, kanjalo nabomnakabo, bakha tikebhe ngendlela lebebatakhe ngayo, ngekwemiyalo yeNkhosi. Betitincane, futsi tilula etikwemanti, njengekubalula kwenyoni etikwemanti",
                "17": "Futsi betakhiwe ngendlela yekutsi beticine kakhulu, kangangoba betingabamba emanti njengesitja; ngaphansi kwato beticine njengesitja; emaceleni ato bekucine njengesitja; ticongo tato tatiphakeme; lingetulu lato belicine njengesitja; budze bato bebungangebudze besihlahla; umnyango wato, uma uvaliwe, wawucine njengesitja.",
                "18": "Futsi kwenteka kutsi umnakaboJarede wakhala eNkhosini, watsi: Awu Nkhosi, sengiwentile umsebenti longiyalete kutsi ngiwente, sengitentile tikebhe njengoba ungiyalile.",
                "19": "Futsi buka, Awu Nkhosi, kuto kute kukhanya; sitawugwedla siye ngakuphi? Ngetulu kwaloko sitawukufa, ngoba kuto angeke sikwati kuphefumula, ngaphandle kwalomoya lokuto; ngako-ke sitawukufa.",
                "20": "INkhosi yatsi kumnakaboJarede: Buka, yakha imbobo ngetulu, kanjalo nangephansi; futsi uma nidzinga umoya utawuvula lembobo bese nitfola umoya. Nangabe ningenelwa manti, buka, utawuyivala lembobo, kute ningafi etikhukhuleni.",
                "21": "Futsi kwenteka kutsi umnakaboJarede wenta njalo, njengoba iNkhosi beyimyaletile.",
                "22": "Waphindze wakhala eNkhosini watsi: Awu Nkhosi, buka sengente njengoba ungiyaletile; sengibalungiselele bantfu bami tikebhe, buka kute kukhanya kuto. Buka, Awu Nkhosi, utawusivumela kutsi siwele lamanti lamakhulu ebumnyameni na?",
                "23": "INkhosi yatsi kumnakaboJarede: Ufuna kutsi ngenteni kute nibe nekukhanya etikebheni tenu na? Ngoba buka, angeke nikwati kuba nemafasitelo, ngoba atawuphihlika abe ticucu; futsi angeke nihambe nemlilo, ngoba angeke nihambe ngekukhanya kwemlilo.",
                "24": "Ngoba buka, niyawuba njengemkhoma ekhatsi nelwandle; ngoba tintsaba temagagasi titawunishaya. Noko, ngitawuphindze nginikhiphe ekujuleni kwelwandle; ngoba imimoya ngiyitfumele, kanjalo ngitfumele netimvula kanye netikhukhula.",
                "25": "Futsi buka, ngiyanilungiselela kute nimelane naletintfo; ngoba angeke nikwati kuwela lamanti lamakhulu ngaphandle kwekutsi nginilungiselele kute nimelane nemagagasi elwandle, naleyo mimoya lengiyitfumele, kanye naleto tikhukhula letitawuta. Ngako-ke ufuna kutsi nginilungiseleleni kute nibe nekukhanya ngesikhatsi nigwinywa ekujuleni kwelwandle na?"
            },
            "3": {
                "1": "Futsi kwenteka kutsi umnakaboJarede, (manje sibalo setikebhe lebesetilungisiwe betisiphohlongo) wahamba waya entsabeni, lebebayibita ngentsaba iShelemu, ngenca yebudze bayo lobukhulu, wancibilikisa edvwaleni ematje lamancane lalishumi nesitfupha; bekamhlophe aphindze akhanya, njengengilazi lekubonakala ngale kwayo; wawatfwala ngetandla takhe waya nawo etikwentsaba, waphindze wakhala eNkhosini, watsi:",
                "2": "Awu Nkhosi, utsite sitawutungeletwa tikhukhula. Manje buka, Awu Nkhosi, futsi ungayitfukutseleli inceku yakho ngenca yebutsakatsaka bayo; ngoba siyati kutsi wena ungcwele uphindze uhlala emazulwini, nekutsi tsine asikafaneleki ngaphambi kwakho; ngenca yekuwa imvelo yetfu seloku yaba nebubi njalo; noko, Awu Nkhosi, usinike umyaleto wekutsi kufanele sicele kuwe, kute kuwe sitfole njengekwetifiso tetfu.",
                "3": "Buka, Awu Nkhosi, usishayile ngenca yebubi betfu, wasichuba, futsi kuleminyaka leminingi besisehlane; noko, ube nemusa kitsi. Awu Nkhosi, ngibuke ungihawukele, ususe intfukutselo yakho kulabantfu bakho, futsi ungavumi kutsi bahambe bewele kulamanti lanesivunguvungu ebumnyameni; kodvwa buka letintfo lengitincibilikisile ngatikhipha edvwaleni.",
                "4": "Futsi ngiyati, Awu Nkhosi, kutsi wena unemandla onkhe, ungenta noma yini loyifisako kutsi kuzuze umuntfu; ngako-ke tsintsa lamatje, Awu Nkhosi, ngemunwe wakho, uwalungisele kutsi akhanye ebumnyameni; futsi ayawusikhanyisela etikebheni lesitilungisile, kute sibe nekukhanya ngesikhatsi sewela lwandle.",
                "5": "Buka, Awu Nkhosi, ungakwenta loku. Siyati kutsi wena uyakwati kukhombisa emandla akho lamakhulu, labukeka amancane ngekucondza kwebantfu.",
                "6": "Futsi kwenteka kutsi ngesikhatsi umnakabo Jarede sekawashito lamavi, buka, iNkhosi yelula sandla sayo phindze yawatsintsa ematje ngalinye nangalinye ngemunwe wayo. Futsi lesihenco sesuswa emehlweni emnakaboJarede, wabona umunwe weNkhosi; bewunjengemunwe wemuntfu, njengenyama kanye nengati; futsi umnakaboJarede wawa phansi phambi kweNkhosi, ngoba washaywa kwesaba.",
                "7": "Futsi iNkhosi yabona kutsi umnakaboJarede besekawele phansi; yase itsi kuye: Sukuma, uwiswa yini na?",
                "8": "Watsi eNkhosini: Ngibone umunwe weNkhosi, futsi ngesabile hleze ingishaye; ngoba bengingati kutsi iNkhosi inenyama kanye nengati.",
                "9": "INkhosi yatsi kuye: Ngenca yelukholo lwakho ubonile kutsi ngiyawutsatsa umtimba wenyama kanye nengati; futsi akukate nanini kute umuntfu phambi kwami ngelukholo lolukhulu kangaka njengoba wena wentile; ngoba kube bekungasiko njalo bewungeke uwubone umunwe wami. Ngabe ubona lokuningi kunaloku na?",
                "10": "Futsi waphendvula watsi: Cha; Nkhosi, tivete kimi.",
                "11": "INkhosi yatsi kuye: Utawuwakholwa yini lamavi lengitawuwakhuluma na?",
                "12": "Waphendvula watsi: Yebo, Nkhosi, ngiyati kutsi wena ukhuluma liciniso, ngoba unguNkulunkulu weliciniso, futsi angeke uwacambe emanga.",
                "13": "Futsi sekawashito lamavi, buka, iNkhosi yativeta kuye, yatsi: Ngenca yekutsi uyatati letintfo sewuyahlengwa ekuweni; ngako-ke ubuyiselwa ebukhoneni bami; ngako-ke ngiyativeta kuwe.",
                "14": "Buka, nginguye loyo lowalungiselelwa kusukela ekusekelweni kwemhlaba kute ngihlenge bantfu bami. Buka, NginguJesu Khristu. Ngingu Babe kanye neNdvodzana. Kimi lonkhe luntfu luyawuba nekuphila, futsi loko kuyawuba kwaphakadze, ngisho nalabo labayawukholwa egameni lami; futsi bayawuba ngemadvodzana kanye nemadvodzakati ami.",
                "15": "Futsi angikate nanini ngitivete kumuntfu lengimdalile, ngoba umuntfu akate akholwe kimi njengoba wena wentile. Uyabona yini kutsi wentiwe ngemfanekiso wami na? Yebo, ngisho bonkhe bantfu badalwa ekucaleni ngemfanekiso wami.",
                "16": "Buka, lomtimba, lowubonako manje, ngumtimba wemoya wami; futsi umuntfu ngamdala ngemfanekiso wemtimba wemoya wami; njengoba ngivela kuwe ngisemoyeni ngiyawuvela kubantfu bami enyameni.",
                "17": "Manje, njengoba mine, Moroni, ngitsite ngeke ngikwati kwenta umlandvo lophelele waletintfo letibhaliwe, ngako-ke kuyangenelisa kusho kutsi Jesu wativeta kulendvodza akumoya, ngisho nangaleyondlela kanjalo nangekufana nalowo mtimba latibonakalisa ngawo kumaNefi.",
                "18": "Wamsebentela nanjengoba asebentela emaNefi; futsi konkhe loku, kute kutsi lendvodza yati kutsi bekanguNkulunkulu, ngenca yemisebenti leminingi nalemikhulu iNkhosi leyambonisa yona.",
                "19": "Futsi ngenca yelwati lwalendvodza ayitange isavinjelwa kutsi ibone ngekhatsi kwesihenco; yabona umunwe waJesu, lokwatsi uma iwubona, yawa ngekwesaba; ngoba yati kutsi bekungumunwe weNkhosi; futsi ayitange isaba nelukholo, ngoba beseyati, ingasangabati lutfo.",
                "20": "Ngaloko-ke, sekanalolu lwati loluphelele lwaNkulunkulu, akatange asavinjelwa kutsi abesekhatsi kwalesihenco; ngako-ke wambona Jesu; futsi wamsebentela.",
                "21": "Futsi kwenteka kutsi iNkhosi yatsi kumnakaboJarede: Buka, ungativumeli letintfo lotibonile nalotivile kutsi tiye emhlabeni, kute kufike sikhatsi lengiyawudvumisa ngaso libito lami enyameni; ngaloko-ke, uyawutigcina letintfo lotibonile, nalotivile, ungatikhombisi muntfu.",
                "22": "Buka, ngesikhatsi sewuhlangana nami, uyawutibhala uphindze utivale tilondzeke, kute kubebete namunye longatihumusha; ngoba uyawutibhala ngelulwimi lolungeke lufundzeke.",
                "23": "Buka, lamatje lamabili ngitawukunika wona, futsi uyawuwavala alondzeke nawo naleto tintfo loyawutibhala.",
                "24": "Ngoba buka, lolo lulwimi loyawulubhala ngiluphambanisile; ngako-ke ngitawukwenta ngesikhatsi sami lesifanele kutsi lamatje aticacise emehlweni ebantfu letintfo loyawutibhala.",
                "25": "Futsi ngesikhatsi iNkhosi seyiwakhulumile lamavi, yakhombisa umnakaboJarede bonkhe labantfu bemhlaba labebakadze bakhona, kanjalo nabo bonkhe labo labebayawuba khona; futsi ayibagodlanga emehlweni ayo, kwate kwaba ngisho nasemikhawulweni yemhlaba.",
                "26": "Ngoba beyishito kuye ngetikhatsi letingaphambilini, kutsi uma bekayawukholwa kuyo kutsi yayitawukhombisa tonkhe tintfo—loko kwakutawukhonjiswa kuye; ngako-ke iNkhosi yayingeke isagodla nanoma yini kuye, ngoba bekati kutsi iNkhosi ingamkhombisa tonkhe tintfo.",
                "27": "INkhosi yatsi kuye: Bhala letintfo bese uyativala tilondzeke; ngiyawutiveta ngesikhatsi sami lesifanele kubantfwana bebantfu.",
                "28": "Futsi kwenteka kutsi iNkhosi yamyaleta kutsi awavale alondzeke nalawo matje lamabili labekawatfolile, futsi angawaveti, ite iNkhosi iwavete yona kubantfwana bebantfu."
            },
            "4": {
                "1": "INkhosi yayaleta umnakaboJarede kutsi ehlele entansi esuke entsabeni ebukhoneni beNkhosi, atibhale leto tintfo labekatibonile; futsi ayivumanga kutsi tiye kubantfwana bebantfu kute kube semvakwekutsi iphakanyiselwe etulu esiphambanweni; futsi ngalesi sizatfu iNkhosi Mosiya yatigcina, kute tingayi emhlabeni kute kube semvakwekutsi Khristu ativete kubantfu bakhe.",
                "2": "Emvakwekutsi Khristu sekativetile kubantfu bakhe wayaleta kutsi tembulwe.",
                "3": "Manje, emvakwaloko, bonkhe sebancishelwe lukholo; futsi sekute namunye ngaphandle kwemaLamani, balilahlile livangeli laKhristu; ngako-ke ngiyaletwe kutsi ngiphindze ngitifihle ngaphansi kwemhlaba.",
                "4": "Buka, ngibhale kulabongcwengcwe tona kanye leto tintfo umnakaboJarede latibona; futsi akukate nanini kube khona tintfo letinkhulu letake tembulwa kunaleto letembulwa kumnakaboJarede.",
                "5": "Ngaloko-ke iNkhosi ingiyalete kutsi ngitibhale; futsi ngitibhalile. Ingiyalete kutsi ngitivale tilondzeke; ngetulu kwaloko iyalete kutsi ngikuvale kulondzeke kuhunyushwa kwato; ngaloko-ke ngitivalile talondzeka tihumushi, njengekwemyaleto weNkhosi.",
                "6": "Ngoba iNkhosi yatsi kimi: Atiyukuya kubeTive kute kube lusuku lapho bayawuphendvuka ebubini babo, futsi bahlanteke ngaphambi kweNkhosi.",
                "7": "Ngalolo suku lapho bayawusebentisa lukholo kimi, kusho iNkhosi, ngisho nanjengoba umnakaboJarede enta, kute bangcweliswe kimi, emvakwaloko ngitawutembula kubo leto tintfo umnakaboJarede latibona, kangangoba ngiyokwembula tonkhe tembulo tami, kusho Jesu Khristu, iNdvodzana yaNkulunkulu, Babe wemazulu kanye nemhlaba, kanye nato tonkhe tintfo letikuwo.",
                "8": "Futsi loyo lotawuphikisana nelivi leNkhosi, akacalekiswe; naloyo loyawutiphika letintfo, akacalekiswe; ngoba kulabo angeke ngibakhombise tintfo letinkhulu, kusho Jesu Khristu; ngoba nginguye lokhulumako.",
                "9": "Ngekuyaleta kwami emazulu ayavuleka aphindze avaleke; ngelivi lami umhlaba uyawutamatama; futsi ngekuyaleta kwami bantfu balapho bayawukufa, kanjalo nangemlilo.",
                "10": "Futsi loyo longawakholwa emavi ami akabakholwa nebafundzi bami; nangabe akusimi lengikhulumako, hlulelani; ngoba niyawukwati kutsi ngimi lokhulumako, ngelusuku lwekugcina.",
                "11": "Kodvwa loyo lokholwa nguletintfo lengitikhulumile, ngiyawumvakashela ngetembulo taMoya wami, uyawukwati futsi afakaze. Ngoba ngenca yaMoya wami uyawukwati kutsi letintfo tiliciniso; ngoba tikholisa bantfu kutsi bente lokuhle.",
                "12": "Futsi noma ngabe yini lekholisa bantfu kutsi bente lokuhle ivela kimi; ngoba lokuhle akuveli kulomunye ngaphandle kwekutsi kuvele kimi. Nginguye kanye loyo loholela bantfu kubo bonkhe buhle; loyo longeke awakholwe emavi ami angeke angikholwe nami—kutsi nginguye; futsi loyo longeke angikholwe angeke amkholwe naBabe longitfumile. Ngoba buka, nginguBabe, ngikukhanya, nekuphila, kanye neliciniso lemhlaba.",
                "13": "Wotani kimi, Awu nine beTive, futsi ngitawunikhombisa tintfo letinkhulu, lwati lolufihlakele ngenca yekungakholwa.",
                "14": "Wotani kimi, Awu nine bendlu yaka-Israyeli, futsi kuyawukwembulwa kini kutsi tinkhulu kangakanani tintfo Babe lanibekele tona, kusukela ekusekelweni kwemhlaba; futsi atiketi kini, ngenca yekungakholwa.",
                "15": "Bukani, uma niyawusidzabula leso sihenco sekungakholwa lesenta kutsi nihlale nisesimeni senu sebubi lesesabekako, kanye nebulukhuni benhlitiyo, kanye nebumphumphutse bengcondvo, emvakwaloko tintfo letinkhulu kanye naletimangalisako lenafihlelwa tona kusukela ekusekelweni kwemhlaba—yebo, uma niyawubita Babe egameni lami, ngenhlitiyo ledzabukile nangemoya lowephukile, emvakwaloko niyawukwati kutsi Babe usikhumbulile sivumelwano lasenta kuboyihlo, Awu nine bendlu yaka-Israyeli.",
                "16": "Emvakwaloko tembulo tami lengente kutsi tibhalwe yinceku yami Johane tiyawukwembulwa emehlweni abo bonkhe bantfu. Khumbulani, ngesikhatsi senitibona letintfo, niyawubese niyati kutsi sikhatsi sesisondzele kutsi tembulwe ngetento lucobo.",
                "17": "Ngako-ke, ngesikhatsi seniwutfola lombhalo niyawubese niyati kutsi umsebenti waBabe sewucalile eveni lonkhe.",
                "18": "Ngako-ke, phendvukani nonkhe nine emikhawulweni yemhlaba, nite kimi, futsi nikholwe evangelini lami, niphindze nibhajatiswe egameni lami; ngoba loyo lokholwako aphindze abhajatiswe uyawusindziswa; kodvwa loyo longakholwa uyawulahlwa; futsi tibonakaliso tiyawubalandzela labo labakholwa egameni lami.",
                "19": "Ubusisiwe loyo lotfolakala etsembekile egameni lami ngelusuku lwekugcina, ngoba uyawuphakanyiswa kute ahlale embusweni lolungiselelwe yena kusukela ekusekelweni kwemhlaba. Bukani ngimi lokukhulumile loku. Amen."
            },
            "5": {
                "1": "Manje mine, Moroni, sengiwabhalile emavi lengiyaletwe ngawo, njengekukhumbula kwami; futsi sengikutjelile tintfo lengitivale talondzeka; ngako-ke ungatitsintsi kute utihumushe; ngoba leyontfo walelwe yona, ngaphandle kwekutsi kube semvakwesikhashana ngekuhlakanipha kwaNkulunkulu.",
                "2": "Buka, ungaba nenhlanhla yekutsi bongcwengcwe ubakhombise labo labayawusita kutsi kuletfwe lomsebenti;",
                "3": "Futsi bayawukhonjiswa kulabatsatfu ngemandla aNkulunkulu, ngaloko-ke bayawukwati ngaphandle kwekungabata kutsi letintfo tiliciniso.",
                "4": "Futsi ngemlomo wabofakazi labatsatfu letintfo tiyawumiswa; nebufakazi balabatsatfu, kanye nalomsebenti, kuwo lokuyawukhonjiswa emandla aNkulunkulu kanjalo nelivi lakhe, Babe, neNdvodzana kanye naMoya loNgcwele labafakaza ngako—futsi konkhe loku kuyawuma njengebufakazi ngalokumelene nemhlaba ngelusuku lwekugcina.",
                "5": "Futsi nangabe bayaphendvuka bete kuBabe egameni laJesu, bayawukwemukelwa embusweni waNkulunkulu.",
                "6": "Manje, uma ngite ligunya laletintfo, tilahleni, ngoba niyawukwati kutsi ngineligunya ngesikhatsi seningibona, futsi siyawuma phambi kwaNkulunkulu ngelusuku lwekugcina. Amen."
            },
            "6": {
                "1": "Manje mine, Moroni, sengiyachubeka nekubhala umbhalo waJarede nemnakabo.",
                "2": "Ngoba kwenteka kutsi emvakwekutsi iNkhosi seyiwalungisile lawo matje umnakaboJarede abewatfwale waya nawo entsabeni, umnakaboJerede wehla aphuma entsabeni, wawabeka ematje kuleto tikebhe lebetilungisiwe, ngalinye ekugcineni kwaso ngasinye; buka, atikhanyisa tikebhe.",
                "3": "Ngaleyondlela iNkhosi yenta ematje kutsi akhanye ebumnyameni, kute anike kukhanya emadvodzeni, kubesifazane, kanye nasebantfwaneni, kute bangawaweli emanti lamaningi ebumnyameni.",
                "4": "Futsi kwenteka kutsi ngesikhatsi sebalungise lonkhe luhlobo lwekudla, kute baphile ngako emantini, kanjalo nekudla kwemihlambi wetimvu kanye nemhlambi wetinkhomo, kanye nanoma ngusiphi silwane noma inyoni lebebangayitfwala—kwenteka kutsi ngesikhatsi sebatentile tonkhe letintfo bangena emikhunjini noma etikebheni tabo, bahamba baya elwandle, betsembele eNkhosini Nkulunkulu wabo.",
                "5": "Futsi kwenteka kutsi iNkhosi Nkulunkulu yenta kutsi kube khona umoya lonemandla lowawuhhusha etikwemanti, loya ngaseveni lesetsembiso; ngaleyondlela baphonseka lena nalena emagagasini aselwandle ngaphambi kwemoya.",
                "6": "Futsi kwenteka kutsi tikhatsi letiningi bacwila ekujuleni kwelwandle, ngenca yetintsaba temagagasi lebetiwela kubo, kanjalo netivunguvungu letinkhulu naletimbi lebetibangwa ngumoya lomubi kakhulu.",
                "7": "Futsi kwenteka kutsi ngesikhatsi bacwile ekujuleni bekute emanti labekangabalimata, ngenca yekutsi tikebhe tabo beticine njengesitja, ngetulu kwaloko beticine njengemkhumbi waNowa; ngako-ke ngesikhatsi benganywe ngemanti lamaningi bakhala eNkosini, yaphindze yabaletsa ngetulu kwemanti.",
                "8": "Futsi kwenteka kutsi umoya awutange uyekele kuhhusha ubheke ngaseveni lesetsembiso ngesikhatsi basemantini; ngaleyondlela bachutjwa baya phambili ngaphambi kwemoya.",
                "9": "Futsi bahlabelela tingoma tekudvumisa eNkhosini; yebo, umnakaboJarede wahlabelela tingoma tekudvumisa eNkhosini, ayibonga aphindze ayidvumisa lusuku lonkhe; futsi ngesikhatsi kufika busuku, abayekelanga kudvumisa iNkhosi.",
                "10": "Ngaleyondlela bachutjwa baya phambili, futsi bekute nesilwane lesesabekako saselwandle lebesingabancuma, noma umkhoma lowawungabalimata; baba nekukhanya njalo-nje, akukhatsalekile kutsi bekukungetulu noma ngephansi kwemanti",
                "11": "Ngaleyondlela bachutjwa baya phambili, tinsuku letingemakhulu lamatsatfu nemashumi lamane nakune emantini.",
                "12": "Befika elugwini lwelive lesetsembiso. Futsi ngesikhatsi sebabeke tinyawo tabo elugwini lwelive lesetsembiso, bakhotsama eveni, batitfoba phambi kweNkhosi, bakhala tinyembeti tenjabulo phambi kweNkhosi, ngenca yebukhulu besihawu sayo lesimnene kubo.",
                "13": "Futsi kwenteka kutsi bahamba baya eveni, bacala kulima umhlabatsi.",
                "14": "Jarede bekanemadvodzana lamane, futsi abebitwa ngekutsi nguJakomu, naGiliga, naMaha kanye na-Oriha.",
                "15": "UmnakaboJarede naye watala emadvodzana kanye nemadvodzakati.",
                "16": "Nebangani baJarede kanye nemnakabo bebasibalo sebantfu labacishe babe ngemashumi lamabili nakubili; nabo ngalokunjalo batala emadvodzana kanye nemadvodzakati ngaphambi kwekutsi befike eveni lesetsembiso; ngako-ke bacala kutsi babe baningi.",
                "17": "Futsi bafundziswa kutsi bahambe ngekutitfoba phambi kweNkhosi; ngetulu kwaloku bebafundziswa lokusuka kuNkulunkulu.",
                "18": "Futsi kwenteka kutsi bacala kusabalala eveni, bandza baphindze balima umhlabatsi; bakhula baba nemandla eveni.",
                "19": "UmnakaboJarede wacala kuba mdzala, wabona kutsi besekufanele masinyane afe; ngaloko-ke watsi kuJarede: Asibutsele ndzawonye bantfu betfu kute sibabale, kute sati kutsi batawufisani kitsi ngaphambi kwekutsi sife.",
                "20": "Ngalokuhleliwe bantfu bagcogcelwa ndzawonye. Manje sibalo semadvodzana kanye nemadvodzakati emnakaboJarede bekubantfu labangemashumi lamabili nakubili; kani sibalo semadvodzana kanye nemadvodzakati aJarede bebalishumi nakubili, anemadvodzana lamane.",
                "21": "Futsi kwenteka kutsi bababala bantfu babo; emvakwekutsi sebababalile, bafisa kwati kubo kutsi ngutiphi tintfo labebafuna kutsi batente ngaphambi kwekutsi bafe.",
                "22": "Futsi kwenteka kutsi bantfu bacela kubo kutsi bagcobe munye wemadvodzana abo kutsi abe yinkhosi yabo.",
                "23": "Manje buka, loku kwabakhatsata. UmnakaboJarede watsi kubo: Ngempela lentfo iholela ekutfunjweni.",
                "24": "Kodvwa Jarede watsi kumnakabo: Bavumele kutsi babe nenkhosi. Ngako-ke watsi kubo: Khetsani-ke emkhatsini wemadvodzana etfu inkhosi, leyo leniyifunako.",
                "25": "Futsi kwenteka kutsi bakhetsa litibulo lemnakaboJarede; libito lakhe bekunguPhagagi. Futsi kwenteka kutsi wala futsi wangavumi kuba yinkhosi yabo. Bantfu bafuna kutsi uyise amphocelele, kodvwa uyise akafunanga; wabayala kutsi bangaphoceleli muntfu kutsi abe yinkhosi yabo.",
                "26": "Futsi kwenteka kutsi babakhetsa bonkhe bomnakaboPhagabi, kodvwa abavumanga.",
                "27": "Futsi kwenteka kutsi ngisho nemadvodazana aJarede akavumanga onkhe, ngaphandle kwayinye; Oriha lowagcotjwa kutsi abe yinkhosi yalabantfu.",
                "28": "Wacala kubusa, nebantfu bacala kuphumelela; banotsa kakhulu.",
                "29": "Futsi kwenteka kutsi Jarede wafa, kanjalo nemnakabo.",
                "30": "Futsi kwenteka kutsi Oriha wahamba ngekutitfoba phambi kweNkhosi, wakhumbula kutsi tatitinkhulu kangakanani tintfo iNkhosi lebeyitentele uyise, ngetulu kwaloko wabafundzisa bantfu bakhe kutsi tatitinkhulu kangakanani tintfo iNkhosi leyayitentele boyise."
            },
            "7": {
                "1": "Futsi kwenteka kutsi Oriha wakwenta ngekulunga kwehlulela eveni lonkhe ngetinsuku takhe, tinsuku takhe letaba tiningi kakhulu.",
                "2": "Watala emadvodzana kanye nemadvodzakati; yebo, watala labangemashumi lamatsatfu nakunye, emkhatsini wabo lebekunemadvodzana langemashumi lamabili nakutsatfu.",
                "3": "Futsi kwenteka kutsi ngetulu kwaloko watala Khibi ebudzaleni bakhe. Futsi kwenteka kutsi Khibi wabusa esikhundleni sakhe; Khibi watala Korihori.",
                "4": "Futsi ngesikhatsi Korihori sekaneminyaka lengemashumi lamatsatfu nakubili budzala wavukela uyise, wahamba wewela wayohlala eveni laNehori; watala emadvodzana kanye nemadvodzakati, baba bahle kakhulu; ngaloko-ke Korihori waheha labaningi bantfu bamlandzela.",
                "5": "Ngesikhatsi sekagcogcele ndzawonye libutfo wakhuphukela eveni laMoron lapho inkhosi beyihlala khona, wayitfumba, loko lokwenta kutsi kugcwaliseke lobekushiwo ngumnakaboJarede kutsi bayawuletfwa ekutfunjweni.",
                "6": "Manje live laMoron, lapho bekuhlala khona inkhosi, belisedvutane nalelolive lelibitwa ngemaNefi ngekutsi yiNcitsakalo.",
                "7": "Futsi kwenteka kutsi Khibi wahlala ekutfunjweni, kanye nebantfu bakhe bangaphansi kwendvodzana yakhe Korihori, wate waba mdzala kakhulu; noko Khibi watala Shule ebudzaleni bakhe, ngesikhatsi asesekutfunjweni.",
                "8": "Futsi kwenteka kutsi Shule wamtfukutselela umnakabo; Shule wakhula waba nemandla, waba nemandla ngekwemandla endvodza; futsi ngetulu kwaloko bekakwati kwehlulela ngalokungiko.",
                "9": "Ngaloko-ke, waya egcumeni i-Efrayimi, wancibilikisa insimbi kulelo ligcuma, waphindze wenta tinkemba ngetinsimbi wentela labo labekabahehe kutsi bahamba naye; emvakwekutsi sekabahlomisile ngetinkemba wabuyela eveni laNehori, wayawukulwa nemnakabo Korihori, ngaleyondlela wawutfola umbuso wawubuyisela kuyise Khibi.",
                "10": "Manje ngenca yalentfo Shule labekayentile, uyise wamnika umbuso; ngako-ke wacala kubusa esikhundleni seyise.",
                "11": "Futsi kwenteka kutsi wehlulela ngekulunga; wawusabalalisa umbuso wakhe eveni lonkhe, ngoba bantfu bese babaningi kakhulu.",
                "12": "Futsi kwenteka kutsi Shule naye watala emadvodzana kanye nemadvodzakati lamaningi.",
                "13": "Korihori waphendvuka ebubini lobuningi labekabentile; ngaloko-ke Shule wamnika emandla embusweni wakhe.",
                "14": "Futsi kwenteka kutsi Korihori bekanemadvodzana kanye nemadvodzakati lamaningi. Emkhatsini wemadvodzana aKorihori bekukhona munye libito lakhe bekunguNowa.",
                "15": "Futsi kwenteka kutsi Nowa wavukela Shule, inkhosi, kanye neyise Korihori, waheha umnakabo Kohori, kanjalo nabo bonkhe bomnakabo kanye nalabaningi bantfu.",
                "16": "Walwa naShule, inkhosi, lokwenta watfola live lelaba lifa labo lekucala; futsi waba yinkhosi kuleyo ncenye yelive.",
                "17": "Futsi kwenteka kutsi waphindze walwa naShule inkhosi, wamtsatsa Shule, wamtfwala wayawumtfumbela eMoron.",
                "18": "Futsi kwenteka ngesikhatsi sekatawumbulala, emadvodzana aShule anyenya angena endlini yaNowa ebusuku ambulala, aphula umnyango welijele akhipha uyise, ambeka esihlalweni sakhe sebukhosi embusweni wakhe.",
                "19": "Ngaloko-ke, indvodzana yaNowa yawakha umbuso wakhe esikhundleni sakhe; noko bona abatange basawatfola emandla nanini ngetulu kwaShule inkhosi, futsi bantfu labebangaphansi kwembuso waShule inkhosi baphumelela kakhulu baphindze bakhula kakhulu.",
                "20": "Futsi live lehlukana; kwaba khona imibuso lemibili, umbuso waShule, kanye nembuso waKohori, indvodzana yaNowa.",
                "21": "Futsi Kohori, indvodzana yaNowa, wenta kutsi bantfu bakhe balwe naShule, lapho Shule abehlula khona waphindze wabulala Kohori.",
                "22": "Manje Kohori bekanendvodzana lebeyibitwa ngekutsi nguNimrodi; Nimrodi wawushiya umbuso waKohori wawunika Shule, wemukeleka emehlweni aShule; ngaloko-ke Shule wamentela lokuhle, futsi wenta embusweni waShule njengekutsandza kwakhe.",
                "23": "Futsi ngetulu kwaloko embusweni waShule kwefika baphrofethi emkhatsini webantfu, labebatfunyiwe bavela eNkhosini, baphrofetha kutsi bubi kanye nekukhonta tithico kwebantfu bekuletsa sicalekiso kulelive, nekutsi bekufanele babhujiswe uma bangaphendvuki.",
                "24": "Futsi kwenteka kutsi bantfu babetfuka baphrofethi, baphindze babaphukuta. Futsi kwenteka kutsi inkhosi Shule yabehlulela bonkhe labo labebatfuka baphrofethi.",
                "25": "Wabeka umtsetfo kulo lonkhe live, lobewuniketa emandla kubaphrofethi kutsi bebangaya noma ngukuphi lapho bebafuna kuya khona; ngalesi sizatfu bantfu baphendvuka.",
                "26": "Ngenca yekutsi bantfu baphendvuka ebubini babo kanye nasekukhonteni tithico iNkhosi yabasindzisa, bacala baphindze baphumelela kulelive. Futsi kwenteka kutsi Shule watala emadvodzana kanye nemadvodzakati ebudzaleni bakhe.",
                "27": "Futsi besekute timphi etinsukwini taShule; watikhumbula tintfo letinkhulu iNkhosi lebeyitentele boyise ekubaletseni ngesheya kwelwandle yabayisa eveni lesetsembiso; ngaloko-ke wehlulela ngekulunga tonkhe tinsuku takhe."
            },
            "8": {
                "1": "Futsi kwenteka kutsi watala Omeri, Omeri wabusa esikhundleni sakhe. Omeri watala Jarede; Jarede watala emadvodzana kanye nemadvodzakati.",
                "2": "Jarede wavukela uyise, weta watawuhlala eveni laHethi. Futsi kwenteka kutsi wakhohlisa bantfu labaningi, ngenca yemavi akhe lanebucili, wate watfola incenye yembuso.",
                "3": "Ngesikhatsi asatfole incenye yembuso walwa neyise, watsatsa uyise wamyisa ekutfunjweni, futsi wamenta kutsi asebente ekutfunjweni;",
                "4": "Manje, ngetinsuku tekubusa kwaOmeri bekasekutfunjweni incenye yetinsuku takhe. Futsi kwenteka kutsi watala emadvodzana kanye nemadvodzakati, emkhatsini wabo bekukhona Esromu kanye naKhoriyanthuma;",
                "5": "Futsi batfukutsela kakhulu ngenca yetento taJarede umnakabo, kangangekutsi bahlanganisa libutfo bayawukulwa naJarede. Futsi kwenteka kutsi balwa naye ebusuku.",
                "6": "Futsi kwenteka kutsi ngesikhatsi sebalibulele libutfo laJarede besebatawumbulala naye futsi; wabancenga kutsi bangambulali, nekutsi bekatawunikela umbuso kuyise. Futsi kwenteka kutsi bamvumela waphila.",
                "7": "Manje Jarede waba nelusizi lolukhulu ngenca yekulahlekelwa ngumbuso, ngoba inhlitiyo yakhe bekayibeke kuwo umbuso kanye nakulo ludvumo lwemhlaba.",
                "8": "Manje indvodzakati yaJarede beyihlakaniphe kakhulu, futsi ibona buhlungu beyise, yacabanga kwenta lisu lebeyitawubuyisela ngalo umbuso kuyise.",
                "9": "Manje indvodzakati yaJarede beyiyinhle kakhulu. Futsi kwenteka kutsi yakhuluma neyise, yatsi kuye: Kungani babe anelusizi kangaka? Akate yini awufundze umbhalo bobabe betfu labawuletsa ngesheya kwelwandle na? Buka, kute yini umlandvo mayelana nalabo basendvulo, kutsi ngemasu abo layimfihlo batfola imibuso kanye neludvumo lolukhulu na?",
                "10": "Manje, ngako-ke babe akatfumele kulandvwe Akhishi, indvodzana yaKiminori; buka, ngimuhle, ngitawugidza embikwakhe, ngitawumtfokotisa, kute afune kutsi ngibe ngumkakhe; ngaloko-ke uma ayawufuna kutsi umnike mine kutsi ngibe ngumkakhe, emvakwaloko uyawubese utsi: Ngitawukunika yena uma nje utawuletsa kimi inhloko yababe, inkhosi.",
                "11": "Manje Omeri bekangumngani wa-Akhishi; ngaloko-ke, ngesikhatsi Jarede atfumele kutsi kulandvwe Akhishi, indvodzakati yaJarede yagidza ngaphambi kwakhe kute imtfokotise, kangangekutsi wafuna kutsi ibe ngumkakhe. Futsi kwenteka kutsi watsi kuJarede: Nginike yena kutsi abe ngumkami.",
                "12": "Jarede watsi kuye: Ngitawukunika yena, uma-nje utawuletsa kimi inhloko yababe, inkhosi.",
                "13": "Futsi kwenteka kutsi Akhishi wagcogcela endlini yaJarede tonkhe tihlobo takhe, watsi kuto: Niyafunga yini kutsi nitawutsembeka kimi kulentfo lengitawuyicela kini na?",
                "14": "Futsi kwenteka kutsi bonkhe bafunga kuye, ngaNkulunkulu wasezulwini, nangemazulu, kanjalo nangemhlaba, kanye nangetinhloko tabo, kutsi loyo lobekayawukwenta lokuhlukile kunalolo sito Akhishi abelufuna uyawulahlekelwa yinhloko yakhe; futsi loyo loyawuveta imfihlo yanoma ngabe yini Akhishi abeyembule kubo, loyo uyawulahlekelwa yimphilo yakhe.",
                "15": "Futsi kwenteka kutsi bavumelana na-Akhishi. Akhishi wabafungisa ngetifungo lebetinikwe ngulabo basendvulo nabo labebafuna emandla, lebetindluliswe tehla tisuka ngisho kuKhayini, lobekangumbulali kusukela ekucaleni.",
                "16": "Futsi betigcinwe ngemandla adeveli kute tifungiswe bantfu, kubagcina basebumnyameni, kusita labo labafuna emandla kute bazuze emandla, nekutsi babulale, baphange, bacambe emanga, baphindze bente tonkhe tinhlobo tebubi kanye nebugwadla.",
                "17": "Futsi bekuyindvodzana yaJarede leyakufaka enhlitiyweni yakhe kutsi aticwaninge letintfo takadzeni; Jarede wakufaka enhlitiyweni ya-Akhishi; ngaloko-ke, Akhishi wafungisa tihlobo kanye nebangani bakhe, abakhohlisa ngetetsembiso letinhle kutsi bente noma ngayini abeyifuna.",
                "18": "Futsi kwenteka kutsi basungula licembu leliyimfihlo, njengalabo basendvulo; lelo cembu lelinengeke kakhulu nalelinebubi ngetulu kwako konkhe, emehlweni aNkulunkulu.",
                "19": "Ngoba iNkhosi ayisebenti ngemacembu layimfihlo, futsi ayikate iyalete umuntfu kutsi acitse ingati, kodvwa kuto tonkhe tintfo ikwalele loko, kusukela ekucaleni kwemuntfu.",
                "20": "Manje mine, Moroni, angibhali ngetinhlobo tetifungo kanye nemacembu abo, ngoba kwembuliwe kimi kutsi kukhona emkhatsini webantfu bonkhe, futsi kukhona nasemkhatsini wemaLamani.",
                "21": "Futsi kudale kubhujiswa kwalabantfu lengikhuluma ngabo manje, kanjalo nekubhujiswa kwebantfu baNefi.",
                "22": "Futsi noma ngusiphi sive lesiyawusekela emacembu lanjena layimfihlo, kute sitfole emandla kanye nenzuzo, ate asabalale esiveni, buka, siyawubhujiswa; ngoba iNkhosi angeke ivume kutsi ingati yalabangcwele bayo, leyiyawucitfwa ngubo, ikhale kuyo isuka phansi ikhalela kutiphindziselela kubo kodvwa yona ingabaphindziseleli.",
                "23": "Ngaloko-ke, awu nine beTive, kukuhlakanipha kuNkulunkulu kutsi letintfo tivetwe kini, kute ngato niphendvuke etonweni tenu, futsi ningavumi kutsi lamacembu ebabulali anincobe, lakhelwe kutsi atfole emandla kanye nenzuzo—nekutsi umsebenti, yebo, ngisho nemsebenti wekubhubhisa ute kini, yebo, nenkemba yekwehlulela ngekulunga kwaNkulunkulu loPhakadze iwele kini, kute niwe niphindze nibhujiswe uma niyawuvumela letintfo kutsi tenteke.",
                "24": "Ngaloko-ke, iNkhosi iyaniyaleta kutsi, ngesikhatsi senitibona letintfo tita emkhatsini wenu nati ngesimo lesibi senu, ngenca yalelicembu leliyimfihlo leliyawuba emkhatsini wenu; noma maye kulo, ngenca yengati yalabo lababulewe; ngoba bakhala baselutfulini bakhalela kutiphindziselela kulo, kanjalo nakulabo labalisungula.",
                "25": "Ngoba kuyenteka kutsi loyo lolisungulako usuke afuna kucedza inkhululeko yemhlaba wonkhe, tive kanye nemave; futsi lifeza kubhujiswa kwebantfu bonkhe, ngoba lisungulwe ngudeveli, longubabe wawo onkhe emanga; ngisho loyo mcambimanga lowakhohlisa batali betfu bekucala, yebo, yena kanye loyo mcambimanga lowenta umuntfu kutsi abulale kusukela ekucaleni; lowente tinhlitiyo tebantfu taba lukhuni kutsi babulale baphrofethi, babagcobe ngematje, baphindze babacoshe kusukela ekucaleni.",
                "26": "Ngaloko-ke, mine, Moroni, ngiyaletwe kutsi ngitibhale letintfo kute bubi buyekelwe, nekutsi sikhatsi sifike sekutsi Sathane angabe asaba nemandla etinhlitiyweni tebantfwana bebantfu, kodvwa kute bakholiswe kutsi bente lokuhle njalo-nje, kute bete emtfonjeni wekulunga konkhe baphindze basindziswe."
            },
            "9": {
                "1": "Manje mine, Moroni, ngiyachubeka nembhalo wami. Ngako-ke, buka, kwenteka kutsi ngenca yemacembu layimfihlo a-Akhishi kanye nebangani bakhe, buka, ngempela bawuketula umbuso wa-Omeri.",
                "2": "Noko, iNkhosi yaba nemusa ku Omeri, kanjalo nakumadvodzana kanye nakumadvodzakati akhe labengatange afune kumbhubhisa.",
                "3": "INkhosi yamcwayisa Omeri ephusheni kutsi esuke eveni; ngaloko-ke Omeri wesuka eveni kanye nemndeni wakhe, wahamba emalanga lamaningi, wefika wendlula ngasegcumeni laShimi, wefika ngasendzaweni lapho emaNefi bekabhujiselwe khona, kusuka lapho waya ngasemphumalanga, wate wefika endzaweni lebeyibitwa ngekutsi yi-Ablomu, ngaselugwini lwelwandle, lapho wemisa lithende lakhe, kanjalo nemadvodzana kanye nemadvodzakati akhe, nabo bonkhe bendlu yakhe, ngaphandle kwaJarede nemndeni wakhe.",
                "4": "Futsi kwenteka kutsi Jarede wagcotjwa waba yinkhosi etikwebantfu, ngesandla senkhohlakalo; waniketa Akhishi indvodzakati yakhe kutsi ibe ngumkakhe.",
                "5": "Futsi kwenteka kutsi Akhishi wayifuna imphilo yababetala wakhe; wacela labo labekadze afunge nabo ngesifungo sebasendvulo, futsi bayitfola inhloko yababetala wakhe, ngesikhatsi ahleti esihlalweni sakhe sebukhosi, alalela bantfu bakhe.",
                "6": "Ngoba bese kukukhulu kwandza kwaleti tinhlangano letiyimfihlo naletikhohlakele kangangekutsi bese konakalise tinhlitiyo tebantfu bonkhe; ngako-ke Jarede wabulawa asesihlalweni sakhe sebukhosi, kwatsi Akhishi wabusa esikhundleni sakhe.",
                "7": "Futsi kwenteka kutsi Akhishi wacala kuba nemona nendvodzana yakhe, ngako-ke wayivalela ejele, wayondla ngekudla lokuncane noma angayiphi kudla nhlobo yate yafa.",
                "8": "Manje umnakabo loyo lowafa, (libito lakhe bekunguNimra) wamtfukutselela uyise ngenca yaloko lebekakwentile kumnakabo.",
                "9": "Futsi kwenteka kutsi Nimra wabutsela ndzawonye lidlanzana lebantfu, wabaleka waphuma kulelive, wahamba wayohlala na-Omeri.",
                "10": "Futsi kwenteka kutsi Akhishi watala lamanye emadvodzana, atizuza tinhlitiyo tebantfu, nanoma bebafungile kuye kwenta tonkhe tinhlobo tebubi ngaleyondlela lebekafisa ngayo.",
                "11": "Manje bantfu ba-Akhishi bebafuna inzuzo, njengoba na-Akhishi bekafuna emandla; ngaloko-ke, emadvodzana a-Akhishi abaniketa imali, ngaleyondlela badvonsa incenye leningi yebantfu kutsi babalandzele.",
                "12": "Kwacala kwabakhona imphi emkhatsini wemadvodzana a-Akhishi kanye na-Akhishi, leyadvonsa sikhatsi lesiyiminyaka leminingi, yebo, leyaholela ekubhujisweni cishe kwabo bonkhe bantfu bembuso, yebo, ngisho bonkhe, ngaphandle nje kwebantfu labangemashumi lamatsatfu, kanye nalabo labebabaleke nendlu ya-Omeri.",
                "13": "Ngaloko-ke, Omeri waphindze wabuyiselwa eveni lelilifa lakhe.",
                "14": "Futsi kwenteka kutsi Omeri wacala kuba mdzala; noko, eminyakeni yakhe yebudzala watala Emeri; waphindze wamgcoba Emeri kutsi abe yinkhosi kute abuse esikhundleni sakhe.",
                "15": "Futsi emvakwekutsi sekagcobe Emeri kutsi abe yinkhosi wabona kuthula eveni sikhatsi lesingangeminyaka lemibili, wabese uyafa, sekabone emalanga lamaningi kakhulu, lebekagcwele lusizi. Futsi kwenteka kutsi Emeri wabusa esikhundleni sakhe, wahamba etinyatselweni teyise.",
                "16": "INkhosi yacala kutsi isisuse sicalekiso eveni, indlu ya-Emeri yaphumelela kakhulu ngaphansi kwembuso wa-Emeri; futsi sikhatsi lesingangeminyaka lengemashumi lasitfupha nakubili bese bacine kakhulu, kangangekutsi baceba kakhulu—",
                "17": "Banetinhlobo tonkhe tetitselo, kanye nalokuyinhlavu, isilika, ilineni lecolisakele, ligolide, isiliva, kanye netintfo letiligugu;",
                "18": "Ngetulu kwaloko nato tonkhe tinhlobo tetinkhomo, tinkhabi, tinkhomati, timvu, tingulube, timbuti, kanjalo nato tonkhe letinye tinhlobo tetilwane lebetilusito kuba kudla kwebantfu.",
                "19": "Futsi ngetulu kwaloko baba nemahhashi, timbongolo, bekukhona tindlovu nemakhurelomu kanye nemakhumomu; tonkhe lebetilusito kumuntfu, ikakhulukati tindlovu nemakhurelomu kanye nemakhumomu.",
                "20": "Ngaleyondlela iNkhosi yatitfululela tibusiso tayo kulelive, lebelikhetsekile ngetulu kwawo onkhe lamanye emave; yayaleta kutsi labo labayawulitfola lelive bayawulitfolela iNkhosi, ngaphandle kwaloko bayawubhujiswa uma sebacocodzele ebubini; ngoba kulabanjalo, itsi iNkhosi: Ngitawukwehlisela intfukutselo yami yonkhe.",
                "21": "Futsi Emeri wehlulela ngekulunga ngawo onkhe emalanga akhe, watala emadvodzana nemadvodzakati lamaningi; watala Khoriyanthumu, futsi wamgcoba Khoriyanthumu kutsi abuse esikhundleni sakhe.",
                "22": "Emvakwekutsi sekagcobe Khoriyanthumu kutsi abuse esikhundleni sakhe waphila iminyaka lemine, wabona kuthula eveni; yebo, wate wabona ngisho neNdvodzana yeKulunga, watfokota waphindze wadvumisa etinsukwini takhe; wafa ngekuthula.",
                "23": "Futsi kwenteka kutsi Khoriyanthumu wahamba etinyatselweni teyise, wakha emadolobha lamaningi lamakhulu, wabanika loko lobekukuhle bantfu bakhe etinsukwini takhe tonkhe. Futsi kwenteka kutsi akatange abe nebantfwana wate waba mdzala kakhulu.",
                "24": "Futsi kwenteka kutsi umkakhe wafa, aneminyaka lelikhulu nakubili budzala. Futsi kwenteka kutsi Khoriyanthumu watsatsa umfati, ebudzaleni bakhe, incekukati lencane, watala emadvodzana kanye nemadvodzakati; ngaloko-ke waphila wate waba neminyaka lelikhulu nemashumi lamane nakubili budzala.",
                "25": "Futsi kwenteka kutsi watala Khomu, Khomu wabusa esikhundleni sakhe; wabusa iminyaka lengemashumi lamane nemfica, watala Hethi; naye waphindze watala lamanye emadvodzana kanye nemadvodzakati.",
                "26": "Bantfu bese baphindze basabalala ebusweni bonkhe belive, kwaphindze kwacala kwaba nebubi lobukhulu ebusweni belive, Hethi waphindze wacala wemukela emacebo layimfihlo asendvulo, kute abulale uyise.",
                "27": "Futsi kwenteka kutsi wamketula uyise esihlalweni sebukhosi, ngoba wambulala ngenkemba yakhe lucobo; wabusa esikhundleni sakhe.",
                "28": "Kwaphindze kwefika baphrofethi kulelive, bashumayela kuphendvuka kubo—kutsi kufanele balungise indlela yeNkhosi ngaphandle kwaloko kuyawuta sicalekiso ebusweni balelive; yebo, nekutsi kuyawuba khona indlala lenkhulu, ngayo bayawubhujiswa uma bangaphendvuki.",
                "29": "Kodvwa bantfu abawakholwanga emavi ebaphrofethi, kodvwa babacosha babakhiphela ngephandle; labanye babo babafaka emigodzini babashiya khona kute bafe. Futsi kwenteka kutsi batenta tonkhe leti tintfo njengekwemiyaleto yenkhosi, Hethi.",
                "30": "Futsi kwenteka kutsi kwacala kwaba khona indlala lenkhulu kulelive, labahlala khona bacala kutsi babhubhe ngekushesha lokukhulu ngenca yendlala, ngoba bekute litulu kulelive.",
                "31": "Kwaphindze kwavela tinyoka letinebutsi ebusweni balelive, tafaka butsi kulabaningi bantfu. Futsi kwenteka kutsi imihlambi yabo yacala yatibalekela tinyoka letinebutsi, yaya ngaseveni lelingaseningizimu, lebelibitwa ngemaNefi ngekutsi yiZarahemla.",
                "32": "Futsi kwenteka kutsi kwaba khona labaningi babo labafa endleleni; noko bekukhona labanye lababalekela eveni lelingaseningizimu.",
                "33": "Futsi kwenteka kutsi iNkhosi yenta tinyoka kutsi tingabe tisabalandzela, kodvwa tivimbe indlela kute bantfu bangakhoni kwendlula, kute loyo lowetama kwendlula abulawe tinyoka letinebutsi.",
                "34": "Futsi kwenteka kutsi bantfu balandzela indlela yetilwane, badla tidvumbu talabo lebebawe ngasendleleni, bate batidla tonkhe. Manje ngesikhatsi bantfu sebabona kutsi bese batofa bacala kuphendvuka ebubini babo baphindze bakhala eNkhosini.",
                "35": "Futsi kwenteka kutsi ngesikhatsi sebatitfobile ngalokwanele phambi kweNkhosi yayitfumela imvula eveni; bantfu bacala kuhlambuluka, kwacala kwaba khona titselo emaveni langasenyakatfo, kanye nakuwo onkhe emave latungeletile. INkhosi yawakhombisa emandla ayo kubo ekubasindziseni endlaleni."
            },
            "10": {
                "1": "Futsi kwenteka kutsi Shezi, lobekawesitukulwane saHethi—ngoba Hethi bekabulewe yindlala, kanye nabo bonkhe bendlu yakhe ngaphandle kwaShezi—ngaloko-ke, Shezi wacala waphindze wakha bantfu labebacishe babulawa konakala nendlala.",
                "2": "Futsi kwenteka kutsi Shezi wakukhumbula kubhujiswa kwaboyise, wakha umbuso lolungile; ngoba wakukhumbula loko iNkhosi lebeyikwentile ekuletseni Jarede kanye nemnakabo ngesheya kwelwandle, wahamba etindleleni teNkhosi; futsi watala emadvodzana kanye nemadvodzakati.",
                "3": "Futsi indvodzana yakhe lendzala, libito layo lebekunguShezi, yamvukela; noko, Shezi washaywa sandla sesigebengu, ngenca yemcebo wakhe lomningi, lokwaphindze kwaletsa kuthula kuyise.",
                "4": "Futsi kwenteka kutsi uyise wakha emadolobha lamaningi eveni, nebantfu bacala kusabalala eveni lonkhe. Shezi waphila wate waba mdzala kakhulu; watala Riphilakhishi. Wafa, wase Riphilakhishi uyabusa esikhundleni sakhe.",
                "5": "Futsi kwenteka kutsi Riphilakhishi akakwentanga loko lebekulungile emehlweni eNkhosi, ngoba yena waba nebafati labaningi kanye netingani, waphindze wabeka loko emahlombe ebantfu lobekumatima kutsi bakwetfwale; yebo, wabatselisa ngemtselo lomatima; ngalomtselo wakha takhiwo letiningi letivulekile.",
                "6": "Watakhela sihlalo sebukhosi lesihle kakhulu; wakha lamaningi emajele, futsi loyo lobekangafuni kukhokha umtselo bekamfaka ejele; loyo lobekangakhoni kukhokha umtselo naye bekafakwa ejele; wenta kutsi basebente njalo kute bondliwe; futsi loyo lobekakwala kusebenta bekenta kutsi abulawe.",
                "7": "Ngaloko-ke wawutfola wonkhe umsebenti wakhe lomuhle, yebo, ngisho neligolide lakhe lelicolisakeli wenta kutsi licengwe ejele; tonkhe tinhlobo temisebenti lemihle wenta kutsi tisetjentwe ejele. Futsi kwenteka kutsi wabahlupha bantfu ngebugwadla kanye nangetinengiso takhe.",
                "8": "Futsi watsi sekabuse sikhatsi lesiyiminyaka lengemashumi lamane nakubili bantfu bamvukela; kwacala kwaba khona imphi kulelive, kangangekutsi Riphilakhishi wabulawa, nesitukulwane sakhe saphocelelwa kutsi sibaleke kulelive.",
                "9": "Futsi kwenteka emvakwesikhatsi seminyaka leminingi, Moriyanthoni, (awesitukulwane saRiphilakhishi) wabutsela ndzawonye libutfo lalabacoshwa, wahamba wayawukulwa nebantfu; wawazuza emandla kulamaningi emadolobha; imphi yacala yaba yimbi kakhulu, yadvonsa sikhatsi lesiyiminyaka leminingi; futsi wawazuza emandla eveni lonkhe, watibeka waba yinkhosi eveni lonkhe.",
                "10": "Emvakwekutsi sekatibeke waba yinkhosi wawucekisa umtfwalo ebantfwini, ngaloko wazuza kutsandvwa bantfu, futsi bamgcoba kutsi abe yinkhosi yabo.",
                "11": "Futsi wenta kulunga kubantfu, kodvwa hhayi kuye ngenca yebugwadla bakhe lobuningi; ngaloko-ke wehlukaniswa neNkhosi.",
                "12": "Futsi kwenteka kutsi Moriyanthoni wakha emadolobha lamaningi, bantfu banotsa kakhulu ngaphansi kwembuso wakhe, ngenca yetakhiwo, ligolide nesiliva, kukhulisa lokuyinhlavu, imihlambi yetimvu, imihlambi netinkhomo, nangenca yetintfo letitsite lebetibuyiselwe kubo.",
                "13": "Moriyanthoni waphila wate waba mdzala kakhulu, ngaleso sikhatsi watala Khimi; Khimi wabusa esikhundleni seyise; wabusa iminyaka lesiphohlongo, uyise wafa. Futsi kwenteka kutsi Khimi akatange abuse ngekulunga, ngaloko-ke akatange atsandvwe yiNkhosi.",
                "14": "Umnakabo wamvukela, lokwatsi ngaloko wamfaka ekutfunjweni; wahlala ekutfunjweni tonkhe tinsuku takhe; watala emadvodzana kanye nemadvodzakati asekutfunjweni, futsi ebudzaleni bakhe watala Levi; wabese uyafa.",
                "15": "Futsi kwenteka kutsi Levi wasebenta asekutfunjweni emvakwekufa kweyise, sikhatsi lesingangeminyaka lengemashumi lamane nakubili. Walwa nenkhosi yelive, lokwatsi ngako watitfolela umbuso.",
                "16": "Emvakwekutsi sekatitfolele umbuso wenta loko lobekulungile emehlweni eNkhosi; bantfu baphumelela kulelive; waphila wate waba mdzala impela, watala emadvodzana kanye nemadvodzakati; futsi ngetulu kwaloko watala Khoromu, lamgcoba waba yinkhosi esikhundleni sakhe.",
                "17": "Futsi kwenteka kutsi Khoromu wenta loko lobekukuhle emehlweni eNkhosi tonkhe tinsuku takhe; watala emadvodzana nemadvodzakati lamaningi; emvakwekutsi sekabone emalanga lamaningi wafa, njengabo bonkhe bantfu; futsi Khishi wabusa esikhundleni sakhe.",
                "18": "Futsi kwenteka kutsi Khishi wafa naye ngalokunjalo, kwatsi Libi wabusa esikhundleni sakhe.",
                "19": "Futsi kwenteka kutsi Libi naye wenta loko lobekukuhle emehlweni eNkhosi. Ngetinsuku taLibi tinyoka letinebutsi tabulawa. Ngaloko-ke bahamba baya eveni lelingaseningizimu, kuyotingela kudla kwebantfu baseveni, ngoba live belimbonywe tilwane tasehlatsini. Libi naye lucobo waba ngumtingeli lomkhulu.",
                "20": "Bakha lidolobha lelikhulu esihlengeni lesincane selive, edvute nendzawo lapho lwandle belwehlukana khona nelive.",
                "21": "Balilondvolota live lelingaseningizimu kutsi libe lihlane, kute batfole tinyamatane. Futsi buso bonkhe belive lebelingasenyakatfo bebumbonywe bantfu labebahlala khona.",
                "22": "Bebasebenta kakhulu, bebatsenga baphindze batsengise bese bayatsengiselana lomunye nalomunye, kute batfole inzuzo.",
                "23": "Bebasebenta ngalo lonkhe luhlobo lwensimbi lesalitje, benta ligolide, isiliva, insimbi, litfusi, kanye nalo lonkhe luhlobo lwetinsimbi; bebatimba emhlabatsini; ngaloko-ke, benta tindvundvuma letinkhulu temhlabatsi kute batfole insimbi lesalitje, yeligolide, isiliva, insimbi, kanye neyelitfusi. Futsi bebenta tonkhe tinhlobo temisebenti lemihle.",
                "24": "Baba nesilika, kanye nelineni lecolisakele lelukiwe; futsi bebenta tonkhe tinhlobo tendvwangu, kute batigcokise.",
                "25": "Futsi bebenta tonkhe tinhlobo tetintfo tekusebenta kute balime umhlabatsi, kute balime baphindze bahlanyele, kute bavune baphindze bahlakule, futsi kanjalo nekutsi babhule.",
                "26": "Bebenta tonkhe tinhlobo tetintfo tekusebenta labasebentisa ngato tilwane tabo.",
                "27": "Bebenta tonkhe tinhlobo tetikhali temphi. Futsi bebenta tonkhe tinhlobo temsebenti webuciko lobukhulu.",
                "28": "Bebangakate nanini bantfu babusiswe kangaka njengabo, baphumelele kakhulu ngesandla seNkhosi. Futsi bebaseveni lebelikhetsekile ngetulu kwawo onkhe emave, ngoba iNkhosi beyikukhulumile loko.",
                "29": "Futsi kwenteka kutsi Libi waphila iminyaka leminingi, watala emadvodzana nemadvodzakati; ngetulu kwaloko watala Heyathumu.",
                "30": "Futsi kwenteka kutsi Heyathumu wabusa esikhundleni seyise. Ngesikhatsi Heyathumu sekabuse iminyaka lengemashumi lamabili nakune, buka, umbuso watsatfwa kuye. Wasebenta iminyaka leminingi asekutfunjweni, yebo, ngisho nangawo onkhe emalanga akhe lebekasele.",
                "31": "Watala Hethi, Hethi waphila ekutfunjweni onkhe emalanga akhe. Hethi watala Aroni, na-Aroni wahlala ekutfunjweni onkhe emalanga akhe; yena watala Amnigada, Amnigada naye wahlala ekutfunjweni onkhe emalanga akhe; yena wabese utala Khoriyanthumu, naKhoriyanthumu wahlala ekutfunjweni onkhe emalanga akhe; futsi yena watala Khomu.",
                "32": "Futsi kwenteka kutsi Khomu wadvonsa incenye yembuso. Wabusa etikwencenye yembuso iminyaka lengemashumi lamane nakubili; wahamba wayawukulwa nenkhosi, Amgide, balwa sikhatsi lesiyiminyaka leminingi, lokwatsi ngaleso sikhatsi Khomu wamncoba Amgidi, wazuza emandla embusweni lobewusele.",
                "33": "Ngetinsuku taKhomu kwacala kwaba khona tigebengu kulelive; tachubeka ngemacebo akadzeni, tifungisa tifungo ngendlela yebasendvulo, tiphindze tifuna kubhubhisa umbuso.",
                "34": "Manje Khomu walwa nabo kakhulu; noko, akatange abehlule."
            },
            "11": {
                "1": "Futsi etinsukwini taKhom kweta baphrofethi labaningi, baphrofetha ngekubhujiswa kwalabo bantfu labanemandla ngaphandle kwekutsi baphendvuke, babuyele eNkhosini, bayekele kubulala kanye nebubi babo.",
                "2": "Futsi kwenteka kutsi baphrofethi balahlwa bantfu, babalekela kuKhomu kute bativikele, ngoba bantfu bebafuna kubabulala.",
                "3": "Baphrofetha kuKhomu tintfo letiningi, wababusisa kuto tonkhe tinsuku takhe lebesetisele.",
                "4": "Futsi waphila wate waba mdzala kakhulu, watala Shibilomu, wase Shibilomu ubusa esikhundleni sakhe. UmnakaboShibilomu wamvukela, kwase kucala kuba khona imphi lenkhulu kakhulu eveni lonkhe.",
                "5": "Futsi kwenteka kutsi umnakaboShibilomu wenta kutsi bonkhe labaphrofethi labebaphrofethe ngekubhujiswa kwebantfu babulawe.",
                "6": "Kwaba khona lusizi lolukhulu eveni lonkhe, ngoba bebafakaze kutsi sicalekiso lesikhulu sitawuta kulelive, kanjalo nakubantfu, nekutsi kutawuba khona kubhujiswa lokukhulu emkhatsini wabo, lobekungakate kube khona nanini emhlabeni, futsi ematsambo abo abetawuba njengetindvundvuma temhlabatsi eveni ngaphandle kwekutsi baphendvuke ebubini babo.",
                "7": "Kodvwa abalilalelanga livi leNkhosi, ngenca yemacembu abo lamabi; ngaloko-ke kwacala kwaba khona timphi kanye nemibango eveni lonkhe, kanjalo nendlala, netifo letingumashayabhuce, kangangekutsi kwaba khona kubhujiswa lokukhulu, lobekungakate kwatiwa eveni; konkhe loku kwenteka ngetinsuku taShibilomu.",
                "8": "Bantfu bacala kuphendvuka ebubini babo; futsi njengoba benta njalo iNkhosi yaba nesihawu kubo.",
                "9": "Futsi kwenteka kutsi Shibilomu wabulawa, Sethi watfunjwa, wahlala ekutfunjweni tonkhe tinsuku takhe.",
                "10": "Futsi kwenteka kutsi Aha, indvodzana yakhe, yawutsatsa umbuso, yabusa etikwebantfu tinsuku tayo tonkhe. Yenta lonkhe luhlobo lwebubi etinsukwini tayo, lokwatsi ngako yadala kucitseka kwengati leningi; Futsi taba mbalwa tinsuku tayo.",
                "11": "Futsi Ethemu, awesitukulwane saAha, wawutsatsa umbuso; naye ngalokunjalo wenta loko lokwakukubi etinsukwini takhe.",
                "12": "Futsi kwenteka kutsi etinsukwini ta-Ethemu, kweta baphrofethi labaningi, baphindze baphrofetha kubantfu; yebo, baphrofetha kutsi iNkhosi yayitawubabhubhisa baphele nya emhlabeni ngaphandle kwekutsi baphendvuke ebubini babo.",
                "13": "Futsi kwenteka kutsi bantfu batenta lukhuni tinhlitiyo tabo, bangafuni kuwalalela emavi abo; baphrofethi balila baphindze bakhwesha emkhatsini wabo.",
                "14": "Futsi kwenteka kutsi Ethemu wehlulela ngebubi tonkhe tinsuku takhe, watala Moron. Futsi kwenteka kutsi Moron wabusa esikhundleni sakhe; Moron wenta loko bekukubi phambi kweNkhosi.",
                "15": "Futsi kwenteka kutsi kwacubuka kuvukelana emkhatsini webantfu, ngenca yalelo cembu leliyimfihlo lebelisungulwe kutsi kutfolakale emandla kanye nenzuzo; futsi kwavela indvodza lebeyinemandla ekwenteni bubi emkhatsini wabo, yalwa naMoron, lapho yaketula khona incenye yembuso; yayigcina leyo ncenye yembuso iminyaka leminingi.",
                "16": "Futsi kwenteka kutsi Moron wayiketula, waphindze wawutsatsa umbuso.",
                "17": "Futsi kwenteka kutsi kwavela lenye indvodza lebeyinemandla, lebeyiyesitukulwane semnakaboJarede.",
                "18": "Futsi kwenteka kutsi yamketula Moron yawutsatsa umbuso; ngako-ke, Moron wahlala ekutfunjweni tonkhe tinsuku takhe lebesetisele; watala Khoriyantho.",
                "19": "Futsi kwenteka kutsi Khoriyantho wahlala ekutfunjweni tonkhe tinsuku takhe.",
                "20": "Etinsukwini taKhoriyantho kweta baphrofethi labaningi, baphrofetha ngetintfo letinkhulu naletimangalisako, bashumayela kuphendvuka kubantfu, nekutsi ngaphandle kwekutsi baphendvuke iNkhosi Nkulunkulu yayitawukwehlisela kwehlulela ngalokumelene nabo bate babhujiswe nya.",
                "21": "Nekutsi iNkhosi Nkulunkulu yayitawutfumela noma iletse labanye bantfu kutsi balitsatse lelive, ngemandla ayo, ngaleyondlela leyaletsa ngayo boyise.",
                "22": "Futsi bawalahla onkhe emavi ebaphrofethi, ngenca yenhlangano yabo leyimfihlo kanye netinengiso tabo letimbi.",
                "23": "Futsi kwenteka kutsi Khoriyantho watala Etheri, wabese uyafa, ahleli ekutfunjweni tonkhe tinsuku takhe."
            },
            "12": {
                "1": "Futsi kwenteka kutsi tinsuku ta-Etheri betisetinsukwini taKhoriyanthuma; Khoriyanthuma bekayinkhosi kulo lonkhe live.",
                "2": "Futsi Etheri bekangumphrofethi weNkhosi; ngaloko-ke Etheri wafika ngemalanga aKhoriyanthuma, wacala kuphrofetha kubantfu, ngoba bekangakwati kutibamba ngenca yaMoya weNkhosi lobewukuye.",
                "3": "Ngoba washumayela kusukela ekuseni, kwate kwaba sekushoneni kwelilanga, ancusa bantfu kutsi bakholwe kuNkulunkulu kutsi baphendvuke hleze babhujiswe, atsi kubo ngelukholo tonkhe tintfo tiyagcwaliseka—",
                "4": "Ngaloko-ke, loyo lokholwa kuNkulunkulu ngempela angaba nelitsemba lendzawo lencono, yebo, indzawo esandleni sangesekudla saNkulunkulu, lelo tsemba lelivela ngelukholo, lelenta bantfu kutsi basime, lokuyobenta babambelele baphindze bacine, bente imisebenti lemihle njalo, baholelwa ekudvumiseni Nkulunkulu.",
                "5": "Futsi kwenteka kutsi Etheri waphrofetha tintfo letinkhulu naletimangalisako kubantfu, lebebangatikholwa, ngenca yekutsi bebangakatiboni.",
                "6": "Manje, mine, Moroni, ngitawukhuluma ngalokutsite mayelana naletintfo; ngitawukhombisa umhlaba kutsi lukholo tintfo letetsenjwako kodvwa letingabonakali; ngaloko-ke, ungaphikisi ngoba ungaboni, ngoba awutfoli bufakazi kute kube semvakwekulingwa ngelukholo lwakho.",
                "7": "Ngoba bekungenca yelukholo kutsi Khristu watibonakalisa kubobabe betfu, emvakwekutsi sekavukile ekufeni; akatibonakalisanga kubo kwate kwaba semvakwekutsi babe nelukholo kuye; ngaloko-ke, kufanele kutsi labanye babe nelukholo kuye, ngoba akatibonakalisi emhlabeni.",
                "8": "Kodvwa ngenca yelukholo lwebantfu sewutibonakalisile emhlabeni, wadvumisa ligama laBabe, futsi walungisa indlela kute ngayo labanye babe ngulabahlanganyela esiphiweni sasezulwini, kute betsembele kuleto tintfo labangakatiboni.",
                "9": "Ngaloko-ke, nani ningaba nelitsemba, futsi nibe ngulabahlanganyela kulesipho, uma nje ningaba nelukholo.",
                "10": "Buka bekungenca yelukholo kutsi labo basendvulo babitwa ngekweluhlelo lolungcwele lwaNkulunkulu.",
                "11": "Ngaloko-ke, umtsetfo waMosi waniketwa ngelukholo. Kodvwa ngesipho sendvodzana yakhe Nkulunkulu ulungise indlela lenhle kakhulu; futsi kungenca yelukholo kutsi ugcwalisekile.",
                "12": "Ngoba uma lungekho lukholo emkhatsini webantfwana bebantfu Nkulunkulu angeke akwati kwenta timangaliso emkhatsini wabo; ngaloko-ke, akatibonakalisanga kwate kwaba semvakwelukholo lwabo.",
                "13": "Buka, bekulukholo lwa-Alima kanye na-Amulekhi lolwenta kutsi lijele liwele phansi.",
                "14": "Buka, bekulukholo lwaNefi kanye naLehi lolwenta lushintjo kumaLamani, kutsi abhajatiswe ngemlilo kanye nangaMoya loNgcwele.",
                "15": "Buka, bekulukholo lwa-Amoni kanye nabomnakabo lolwenta simangaliso lesikhulu emkhatsini wemaLamani.",
                "16": "Yebo, futsi nabo bonkhe labo labenta timangaliso batenta ngelukholo, ngisho nalabo labebangaphambili kwaKhristu kanjalo nalabo labebangemuva kwakhe.",
                "17": "Bekungelukholo kutsi bafundzi labatsatfu batfole setsembiso sekutsi bona bebangeke bakuve kufa; futsi abatange basitfole lesetsembiso kwate kwaba semvakwelukholo lwabo.",
                "18": "Akutange nangasiphi sikhatsi kube khona namunye lowenta timangaliso kute kube semvakwelukholo lwabo; ngaloko-ke bacale bakholwa kuyo iNdvodzana yaNkulunkulu.",
                "19": "Bekukhona labaningi labebanelukholo lobelucine kakhulu, ngisho nangaphambi kwekutsi Khristu afike, labebangeke bavinjelwe kutsi babone ngekhatsi kwesihenco, kodvwa ngempela babona ngemehlo abo tintfo lebebatibone ngemehlo elukholo, futsi bajabula.",
                "20": "Buka, sesibonile kulombhalo kutsi lomunye walaba bekungumnakabo Jarede; ngoba belulukhulu kakhulu lukholo lwakhe kuNkulunkulu, ngendlela yekutsi ngesikhatsi Nkulunkulu elula umuno wakhe akakwatanga kuwufihla ekutseni ubonwe ngumnakabo Jarede, ngenca yelivi lakhe lebekalikhulume kuye, livi lebekalitfole ngelukholo.",
                "21": "Emvakwekutsi umnakabo Jarede sekabone umunwe weNkhosi, ngenca yaleso setsembiso umnakabo Jarede lebekasitfole ngelukholo, iNkhosi ayikwatanga kutsi igodle noma ngabe yini kutsi ayibone; ngaloko-ke yamkhombisa tonkhe tintfo, ngoba bekangeke agcinwe angephandle kwesihenco.",
                "22": "Futsi kungenca yelukholo kutsi bobabe batfole setsembiso sekutsi letintfo kumele tite kumnakabo ngebeTive; ngako-ke iNkhosi ingiyaletile, yebo, ngisho Jesu Khristu.",
                "23": "Futsi ngatsi kuye: Nkhosi, beTive batawuhlekisa ngaleti tintfo, ngenca yebutsakatsaka betfu ekubhaleni; ngoba iNkhosi isente saba nemandla evini ngenca yelukholo, kodvwa awusentanga kutsi sibe nemandla ekubhaleni; ngoba wenta bonkhe labantfu kutsi bakhulume lokuningi, ngenca yaMoya loNgcwele lobanikete wona.",
                "24": "Futsi usente kutsi sibhale lokuncane kuphela, ngenca yebumatima bekubhala ngetandla tetfu. Buka awusentanga saba nemandla ekubhaleni njengemnakabo Jarede, ngoba umente kutsi letintfo latibhala tibe nemandla njengawe, ekutseni tiphoca umuntfu kutsi atifundze.",
                "25": "Uphindze wenta emavi etfu aba nemandla aphindze aba makhulu, ngendlela yekutsi asikwati kuwabhala; ngako-ke, ngesikhatsi sibhala siyabubona butsakatsaka betfu, siyakhubeka ngenca yekubekeka kwemagama etfu; futsi ngiyesaba hleze beTive bahlekise ngemavi etfu.",
                "26": "Ngesikhatsi sengikushito loku, iNkhosi yakhuluma kimi yatsi: Tiwula tiyahlekisa, kodvwa tiyawukhala; futsi umusa wami ubenele labamnene, kutsi bangasitakali ngebutsakatsaka benu;",
                "27": "Uma bantfu beta kimi ngitawubakhombisa butsakatsaka babo. Nginika bantfu butsakatsaka kute batfobeke; futsi umusa wami ubenele bonkhe bantfu labatitfobako phambi kwami; ngoba uma batitfoba phambi kwami, futsi banelukholo kimi, uma kunjalo ngitawukwenta tintfo letibutsakatsaka tibe nemandla kubo.",
                "28": "Buka, ngitawubakhombisa beTive butsakatsaka babo, futsi ngitawubakhombisa kutsi lukholo, litsemba kanye nelutsandvo kubaletsa kimi—lengingumtfombo wako konkhe kulunga.",
                "29": "Mine, Moroni, sengiwevile lamavi, ngadvudvuteka, ngatsi: Awu Nkhosi, kulunga kwakho kutawukwentiwa, ngoba ngiyati kutsi wena usebenta kubantfwana bebantfu ngekwelukholo lwabo;",
                "30": "Ngoba umnakabo Jarede watsi entsabeni iZerini, Suka—yesuka. Kube bekete lukholo beyingeke isuke; ngaloko-ke wena usebenta emvakwekutsi bantfu sebabe nelukholo.",
                "31": "Ngoba watibonakalisa ngaleyondlela kubafundzi bakho; ngoba emvakwekutsi sebabe nelukholo, futsi bakhuluma ngelibito lakho, watibonakalisa kubo ngemandla lamakhulu.",
                "32": "Ngetulu kwaloko ngiyakhumbula kutsi watsi ulungisele umuntfu indlu, yebo, ngisho emkhatsini wetindlu letiningi taBabe wakho, lapho umuntfu angaba nelitsemba lelikhulu kakhulu; ngaloko-ke umuntfu kufanele etsembe, noma angeke alitfole lifa kuleyondzawo loyilungisile.",
                "33": "Kantsi futsi, ngiyakhumbula ushito kutsi ulitsandzile live, wate wabeka phansi imphilo yakho ngenca yelive, kute uyitsatse uphindze ulungiselele bantfwana bebantfu indzawo.",
                "34": "Manje ngiyati kutsi lolutsandvo lonalo ngebantfwana bebantfu lutsandvo, ngaloko-ke, ngaphandle kwekutsi bantfu babe nelutsandvo angeke bayitfole leyondzawo loyilungisile etindlini taBabe wakho.",
                "35": "Ngaloko-ke, ngiyati ngenca yalentfo loyishito, kutsi uma beTive bete lutsandvo, ngenca yebutsakatsaka betfu, kutsi utawubalinga, uphindze utsatse emathalenta abo, yebo, ngisho naloko lesebakutfolile, bese unika labo labayawuba nalokuningi.",
                "36": "Futsi kwenteka kutsi ngathandaza eNkhosini kutsi ibe nemusa kubeTive, kute babe nelutsandvo.",
                "37": "Futsi kwenteka kutsi iNkhosi yatsi kimi: Uma bete lutsandvo akusho lutfo loko kuwe, wena wetsembekile; ngaloko-ke, tingubo takho tiyawuhlantwa. Ngenca yekutsi ububonile butsakatsaka bakho uyawuciniswa, kangangoba utawuhlala phansi endzaweni lengiyilungisile etindlini letiningi taBabe.",
                "38": "Manje mine, Moroni, sengiyavalelisa kubeTive, yebo, futsi kanjalo nakubomnaketfu lengibatsandzako, site sihlangane embikwesihlalo sekwehlulela saKhristu, lapho bonkhe bantfu bayawukwati kutsi tingubo tami atikangcoli ngengati yenu.",
                "39": "Futsi ngaleso sikhatsi niyawukwati kutsi ngimbonile Jesu, nekutsi ukhulumile nami buso nebuso, nekutsi wangitjela ngekutfobeka, njengemuntfu akhuluma nalomunye ngelulwimi lwami, mayelana naletintfo.",
                "40": "Futsi ngibhale lokumbalwa kuphela, ngenca yebutsakatsaka bami ekubhaleni.",
                "41": "Manje, ngifuna kunincusa kutsi nimfune loJesu baphrofethi kanye nebaphostoli lababhale ngaye, kute umusa waNkulunkulu Babe, kanjalo neNkhosi Jesu Khristu, kanye naMoya loNgcwele, lofakaza ngabo, ube kini futsi uhlale kini ingunaphakadze. Amen."
            },
            "13": {
                "1": "Manje mine Moroni, sengiyachubeka nekucedzela umbhalo wami mayelana nekubhujiswa kwalabo bantfu lebengibhala ngabo.",
                "2": "Ngoba buka, bawalahla onkhe emavi a-Etheri; ngoba ngempela wabatjela ngato tonkhe tintfo, kusukela ekucaleni kwemuntfu; nekutsi emvakwekutsi emanti sekehlile eveni laba live lelikhetsekile ngetulu kwawo onkhe lamanye emave, live lelikhetsiwe leNkhosi; ngaloko-ke iNkhosi ifuna kutsi bonkhe bantfu bayisebentele bahlale kulo;",
                "3": "Nekutsi bekuyindzawo yeJerusalema leNsha, leyokwehlela phansi ivela ezulwini, kanye nendzawo lengcwele yeNkhosi.",
                "4": "Buka, Etheri watibona tinsuku taKhristu, wakhuluma mayelana neJerusalema leNsha kulelive.",
                "5": "Waphindze wakhuluma mayelana nendlu yaka-Israyeli, kanye neJerusalema lapho Lehi ayawuphuma khona—kutsi emvakwekutsi seyibhujisiwe iyawuphindze yakhiwe, lidolobha lelingcwele eNkhosini; ngaloko-ke, angeke ibe yiJerusalema lensha ngoba beyikhona esikhatsini sakadzeni; kodvwa iyawuphindze yakhiwe, ibe lidolobha lelingcwele leNkhosi; futsi iyawukwakhiwa endlini yaka-Israyeli—",
                "6": "Nekutsi iJerusalema leNsha kufanele yakhiwe kulelive, yakhelwe insali yentalelwane yaJosefa, lobekunemfanekiso ngalokuphatselene naletintfo.",
                "7": "Ngoba njengoba Josefa aletsa uyise eveni laseGibhithe, wafela khona; ngaloko-ke, iNkhosi yayikhipha insali yentalelwane yaJosefa eveni laseJerusalema, kute ibe nemusa kuyo intalelwane yaJosefa kute ingabhubhi, njengoba yaba nemusa kuyise waJosefa kutsi angabhubhi.",
                "8": "Ngaloko-ke, insali yendlu yaJosefa iyawukwakhiwa kulelive, futsi liyakuba live lelilifa layo; iyawukwakhela iNkhosi lidolobha lelingcwele, njengeJerusalema lendzala; futsi angeke bahlanganiswe nalabanye nanini, kute kufike siphetfo lapho umhlaba utawukwendlula.",
                "9": "Kuyawuba khona lizulu lelisha kanye nemhlaba lomusha, kuyawuba njengekwakadzeni ngaphandle kwekutsi kwakadzeni kwendlulile, tonkhe tintfo setinsha.",
                "10": "Emvakwaloko kuta iJerusalema leNsha, futsi babusisiwe labahlala kuyo, ngoba ngibo labo tingubo tabo letimhlophe ngenca yengati yeMvana; futsi ngibo labo lababalwa nensali yentalelwane yaJosefa, labebabendlu yaka-Israyeli.",
                "11": "Emvakwaloko kuta iJerusalema yakadzeni; nalabahlala kuyo, babusisiwe, ngoba bahlantwe engatini yeMvana; futsi ngibo labo labebahlakatiwe baphindze bagcogcwa babuyiswa emagumbini lamane emhlaba, kanye nasemaveni lasenyakatfo, futsi babahlanganyeli ekugcwalisekeni kwesivumelwano Nkulunkulu lasenta neyise, Abrahama.",
                "12": "Futsi uma letintfo setenteka, tigcwalisa umbhalo longcwele lotsi, ngibo labo labebabekucala, labayawukuba bekugcina; futsi ngibo labo labebabekugcina, labayawukuba bekucala.",
                "13": "Futsi besengitawubhala lokuningi, kodvwa ngalelwe, kodvwa betitinkhulu tiphindze timangalisa tiphrofetho ta-Etheri; kodvwa bamtsatsa njengentfo lengenalutfo, bamcosha; watifihla emgodzini welidvwala emini, kwatsi ebusuku waphuma wabuka letintfo lebetitawukwenteka kubantfu.",
                "14": "Ngesikhatsi ahleli emgodzini welidvwala wacedzela lobekusele kwalombhalo, abika kubhujiswa lobekwehlela bantfu, ebusuku.",
                "15": "Futsi kwenteka kutsi ngawo lowo mnyaka lacoshwa ngawo emkhatsini webantfu kwacala kwaba khona imphi lemkhulu emkhatsini webantfu, ngoba baba baningi labeta ngaphambili, lokwakubantfu labanemandla, bafuna kubulala Khoriyanthuma ngemacebo abo ebubi layimfihlo, lesekukhulunywe ngawo.",
                "16": "Manje Khoriyanthuma, asatifundzisile, ngabo bonkhe buciko bemphi kanye nangenkholhiso yemhlaba, ngaloko-ke walwa nabo labo labebafuna kumbulala.",
                "17": "Kodvwa akaphendvukanga, kanjalo nemadvodzana kanye nemadvodzakati akhe lamahle; kanjalo nemadvodzana nemadvodzakati lamahle aKohori; kanjalo nemadvodzana nemadvodzakati aKorihori, kwephetsa, akutange kube khona namunye wemadvodzana nemadvodzakati lamahle kuwo wonkhe umhlaba lowaphendvuka etonweni takhe.",
                "18": "Ngaloko-ke, kwenteka kutsi ngemnyaka wekucala Etheri ahlala emgodzini welidvwala, kwaba khona labaningi bantfu lababulawa ngenkemba yalawo macembu layimfihlo, labelwa naKhoyiyanthuma kute atfole umbuso.",
                "19": "Futsi kwenteka kutsi emadvodzana aKhoriyanthuma alwa kakhulu aphindze opha kakhulu.",
                "20": "Ngemnyaka wesibili livi leNkhosi lefika kuEtheri, litsi akahambe ayawuphrofetha kuKhoriyanthuma kutsi, uma angaphendvuka, kanye nabo bonkhe bendlu yakhe, iNkhosi yayitawumnika umbuso wakhe futsi ibasindzise bantfu—",
                "21": "Ngaphandle kwaloko bayawubhujiswa, kanye nabo bonkhe bendlu yakhe ngaphandle kwakhe. Futsi nguye kuphela lobekatawuphila kute abone kugcwaliseka kwaleto tiphrofetho letakhulunywa mayelana nalabanye bantfu labebatawutfola live libe lifa labo; nekutsi Khoriyanthuma bekatawungcwatjwa ngibo; futsi wonkhe umuntfu uyawubhujiswa ngaphandle kwaKhoriyanthuma.",
                "22": "Futsi kwenteka kutsi Khoriyanthuma akaphendvukanga, nendlu yakhe, kanjalo nebantfu; netimphi atiphelanga; futsi bafuna nekumbulala Etheri, kodvwa wababalekela wayewubhaca emgodzini welidvwala.",
                "23": "Futsi kwenteka kutsi kwavela Sharedi, naye ngalokunjalo walwa naKhoriyanthuma; wamehlula, kangangekutsi ngemnyaka wesitsatfu wamyisa ekutfunjweni.",
                "24": "Emadvodzana aKhoriyanthuma, ngemnyaka wesine, amehlula Sharedi, aphindze awubuyisela umbuso kuyise.",
                "25": "Manje kwacala kwaba khona imphi eveni lonkhe, wonkhe muntfu nelicembu lakhe alwela loko bekakufuna.",
                "26": "Futsi bekukhona tigebengu, kwephetsa, tonkhe tinhlobo tebubi kulo lonkhe live.",
                "27": "Futsi kwenteka kutsi Khoriyanthuma wamtfukutselela kakhulu Sharedi, wahamba nemabutfo akhe wayawukulwa naye; bahlangana ngentfukutselo lenkhulu, bahlangana esigodzini saseGilgali; lemphi yaba matima kakhulu.",
                "28": "Futsi kwenteka kutsi Sharedi walwa naye sikhatsi lesingangetinsuku letintsatfu. Futsi kwenteka kutsi Khoriyanthuma wamehlula, wamcosha wate wefika ematsafeni aseHeshiloni.",
                "29": "Futsi kwenteka kutsi Sharedi waphindze walwa naye kulawo matsafa; buka, wamehlula Khoritanthuma, wamphocelela kutsi abaleke abuyele emuva esigodzini saseGilgali",
                "30": "Khoriyanthuma waphindze walwa naSharedi esigodzini saseGilgali, lapho ehlula khona Sharedi futsi wambulala.",
                "31": "Sharedi walimata Khoriyanthuma etsangeni lakhe, kangangekutsi akatange abuyele kuyawukulwa sikhatsi lesingangeminyaka lemibili, ngaleso sikhatsi bonkhe bantfu eveni bebacitsa ingati, futsi bekute namunye lobekangabavimba."
            },
            "14": {
                "1": "Manje kwacala kwaba khona sicalekiso lesikhulu kulo lonkhe live ngenca yebubi bebantfu, ngendlela yekutsi, uma umuntfu abeka lithulusi lakhe noma inkemba yakhe eshelufini lakhe, noma endzaweni lapho abetawuligcina khona, buka, ngakusasa, bekangeke asalitfola, sasisikhulu kakhulu sicalekiso eveni.",
                "2": "Ngaloko-ke wonkhe muntfu wanamatsela kuloko lobekukwakhe, ngetandla takhe, futsi bekangaboleki noma abolekise; wonkhe umuntfu bekagcina umphini wenkemba yakhe esandleni sangesekudla, kute avikele lokungekwakhe nemphilo yakhe neyebafati kanye kanye neyebantfwana bakhe.",
                "3": "Manje, emvakweminyaka lemibili, emvakwekufa kwaSharedi, buka, kwavela umnakaboSharedi naye walwa naKhoriyanthuma, lapho Khoriyanthuma amehlula khona wamcosha wate wayomfaka ehlane lase-Akhishi.",
                "4": "Futsi kwenteka kutsi umnakaboSharedi walwa naye ehlane lase-Akhishi; imphi yaba matima kakhulu, netinkhulungwane letiningi tafa ngenkemba.",
                "5": "Futsi kwenteka kutsi Khoriyanthuma wavimba ehlane; umnakaboSharedi waphuma ehlane ebusuku, wabulala incenye yelibutfo laKhoriyanthuma, ngesikhatsi badzakiwe.",
                "6": "Weta eveni laMoron, watibeka esihlalweni sebukhosi saKhoriyanthuma.",
                "7": "Futsi kwenteka kutsi Khoriyanthuma wahlala nelibutfo lakhe ehlane sikhatsi lesingangeminyaka lemibili, lapho atfola khona emandla lamakhulu ebutfweni lakhe.",
                "8": "Manje umnakaboSharedi, libito lakhe bekunguGileyadi, naye ngalokunjalo watfola emandla lamakhulu ebutfweni lakhe, ngenca yemacembu layimfihlo.",
                "9": "Futsi kwenteka kutsi umphristi wakhe lomkhulu wambulala ngesikhatsi ahleti esihlalweni sakhe sebukhosi.",
                "10": "Futsi kwenteka kutsi munye wemacembu layimfihlo wambulalela endleleni lesekusitsekeni, watitsatsela umbuso, libito lakhe bekunguLibi; futsi Libi bekayindvodza lendze kakhulu, ngetulu kwawo onkhe emadvodza emkhatsini wabo bonkhe bantfu.",
                "11": "Futsi kwenteka kutsi ngemnyaka wekucala waLibi, Khoriyanthuma weta eveni laMoron, walwa naLibi",
                "12": "Futsi kwenteka kutsi walwa naLibi, lapho Libi wamshaya emkhonweni kangangoba walimala; noko, libutfo laKhoriyanthuma lamhlasela Libi, wabalekela eminceleni ngaselugwini lwelwandle.",
                "13": "Futsi kwenteka kutsi Khoriyanthuma wamlandzela, Libi walwa naye khona ngaselugwini lwelwandle.",
                "14": "Futsi kwenteka kutsi Libi walishaya libutfo laKhoriyanthuma, kangangoba babalekela ehlane lase-Akhishi.",
                "15": "Futsi kwenteka kutsi Libi wamlandzela wate wefika ematsafeni ase-Agoshi. Khoriyanthuma besekatsetse bonkhe bantfu wabaleka nabo ngesikhatsi abalekela Libi kuleyoncenye yelive lapho bekabalekele khona,",
                "16": "Futsi ngesikhatsi asafike ematsafeni ase-Agoshi walwa naLibi, wamshaya wate wafa; noko, umnakaboLibi wabuya watawukulwa naKhoriyanthuma esikhundleni sakhe, imphi yaba matima kakhulu, lapho Khoriyanthuma waphindze wabalekela libutfo lemnakaboLibi.",
                "17": "Manje libito lemnakaboLibi bekunguShizi. Futsi kwenteka kutsi Shizi wacosha Khoriyanthuma, wabhubhisa emadolobha lamaningi, wabulala besifazane kanye nebantfwana, washisa nemadolobha.",
                "18": "Futsi kwesatjwa kwaShizi kwagcwala live lonkhe; yebo, kukhala kwagcwala live lonkhe—Ngubani longema phambi kwelibutfo laShizi na? Bukani, uyalibhubhisa lelive phambi kwakhe!",
                "19": "Futsi kwenteka kutsi bantfu bacala kubutsana ndzawonye ngemabutfo, eveni lonkhe.",
                "20": "Futsi behlukana; incenye yabo yabalekela ebutfweni laShizi, kwatsi lenye incenye yabo yabalekela ebutfweni laKhoriyanthuma.",
                "21": "Beseyibe yinkhulu yaphindze yadvonsa imphi, futsi bese sibesidze kakhulu nesehlakalo sekucitseka kwengati kanye nekubulawa kwebantfu labaningi, kangangekutsi lonkhe live beselimbonywe tidvumbu talabafile.",
                "22": "Futsi imphi yaphangisa yaphindze yashesha kakhulu kangangekutsi kwababete namunye lowasala kutsi angcwabe labafile, kodvwa besuka ekucitseni ingati baya kulokunye kucitsa ingati, bashiya tidvumbu temadvodza, besifazane kanye nebantfwana tisabalele eveni, kutsi tibe kudla kwetimphetfu tenyama",
                "23": "Liphunga lato lagcwala live, ngisho kulo lonkhe live; ngaloko-ke bantfu bakhatsateka imini nebusuku, ngenca yeliphunga lato.",
                "24": "Noko, Shizi akayekelanga kumcosha Khoriyanthuma, ngoba bekafungile kutiphindziselela kuKhoriyanthuma ngengati yemnakabo, lobekabulewe, kanye nasevini leNkhosi leleta ku-Etheri kutsi Khoriyanthuma angeke afe ngenkemba.",
                "25": "Ngako-ke siyabona kutsi iNkhosi yabahambela ngentfukutselo yayo lephelele, futsi bubi kanye netinengiso tabo bese kuyilungisile indlela yekubhujiswa kwabo lokungapheli.",
                "26": "Futsi kwenteka kutsi Shizi wamcosha Khoriyanthuma waya ngasemphumalanga, eminceleni ngaselugwini lwelwandle, lapho wefike walwa naShizi sikhatsi lesingangetinsuku letintsatfu.",
                "27": "Kwaba kubi kakhulu kubhujiswa emabutfweni aShizi kangangekutsi bantfu bacala kwesaba, bacala kuwabalekela emabutfo aKhoriyanthuma; babalekela eveni laseKorihori, babulala embikwabo labebahlala khona, bonkhe labo labebangafuni kuhlangana nabo.",
                "28": "Babese bemisa emathende abo esigodzini saseKorihori; Khoriyanthuma yena wamisa akhe emathende esigodzini saseShuri. Manje sigodzi saseShuri besidvutane neligcuma iKominori; ngaloko-ke, Khoriyanthuma wabutsela ndzawonye emabutfo akhe egcumeni iKominori, washayela emabutfo aShizi licilongo kuwabita kutsi aphume batawukulwa.",
                "29": "Futsi kwenteka kutsi beta, kodvwa baphindze bacoshwa babuyiselwa emuva; babuya kwesibili, baphindze bacoshwa babuyiselwa emuva kwesibili. Futsi kwenteka kutsi beta kwesitsatfu, lapho imphi yaba matima kakhulu.",
                "30": "Futsi kwenteka kutsi Shizi washaya Khoriyanthuma kangangekutsi wamlimata kakhulu; Khoriyanthuma alahlekelwe yingati yakhe, waculeka, watsatfwa shengatsi ufile",
                "31": "Manje kulahlekelwa ngemadvodza, besifazane kanye nebantfwana etinhlangotsini totimbili kwaba kukhulu kakhulu kangangekutsi Shizi wayaleta bantfu bakhe kutsi bangasawacoshi emabutfo aKhoriyanthuma; ngaloko-ke, babuyela enkanjini yabo."
            },
            "15": {
                "1": "Futsi kwenteka kutsi ngesikhatsi Khoriyanthuma asaluleme emancebeni akhe, wacala wawakhumbula emavi Etheri labekawakhulume kuye.",
                "2": "Wabona kutsi besekuvele kubulewe ngenkembe cishe tigidzi letimbili tebantfu bakhe, wacala waba nelusizi enhlitiyweni yakhe; yebo besekubulewe tigidzi letimbili temadvodza lanemandla, kanjalo nebafati babo kanye nebantfwana babo.",
                "3": "Wacala kuphendvuka ebubini lebekabentile; wacala wawakhumbula lawo mavi labekakhulunywe ngemlomo wabo bonkhe baphrofethi, futsi wabona kutsi besekagcwaliseka kute kube manje, onkhe ngisho nalokuncane kanganani, futsi umphefumulo wakhe wakhala wala kudvudvuteka.",
                "4": "Futsi kwenteka kutsi wabhalela Shizi incwadzi, amcela kutsi asindzise bantfu, nekutsi bekatawunikela umbuso kuye ngenca yetimphilo tebantfu.",
                "5": "Futsi kwenteka kutsi ngesikhatsi Shizi asayitfolile lencwadzi yakhe wabhalela Khoriyanthuma incwadzi, watsi uma atawutinikela yena, kute ambulale ngenkemba yakhe lucobo, bekatawutisindzisa timphilo tebantfu.",
                "6": "Futsi kwenteka kutsi bantfu abaphendvukanga ebubini babo, bantfu baKhoriyanthuma baphehlelwa ekutfukutseleleni bantfu baShizi, kani nebantfu baShizi baphehlelwa ekutfukutseleleni bantfu baKhoriyanthuma; ngaloko-ke, bantfu baShizi balwa nebantfu baKhoriyanthuma.",
                "7": "Futsi ngesikhatsi Khoriyanthuma asabona kutsi besekatawukufa waphindze wababalekela bantfu baShizi.",
                "8": "Futsi kwenteka kutsi waya emantini aseRipliyankhumu, lokutsi, nakuhunyushwa, kusho lamakhulu, noma lokwendlula konkhe; ngaloko-ke, ngesikhatsi befika kulamanti bemisa emathende abo; naShizi ngalokunjalo wemisa akhe emathende dvute nabo; ngako-ke ngakusasa balwa futsi.",
                "9": "Futsi kwenteka kutsi balwa imphi lematima kakhulu, kuyo Khoriyanthuma waphindze walimala, waculeka ngenca yekulahlekelwa yingati.",
                "10": "Futsi kwenteka kutsi emabutfo aKhoriyanthuma awacindzetela emabutfo aShizi kangangekutsi awehlula, abenta kutsi bababalekele; babalekela ngaseningizimu, bamisa emathende abo endzaweni lebeyibitwa ngekutsi yi-Ogathi.",
                "11": "Futsi kwenteka kutsi libutfo laKhoriyanthuma lemisa emathende alo ngasegcumeni iRama; futsi kwakungilo kanye lelo gcuma lapho babe Mormon afihla khona imibhalo eNkhosini, leyayingcwele.",
                "12": "Futsi kwenteka kutsi babutsela ndzawonye bonkhe bantfu kulo lonkhe live, labebangakabulawa, ngaphandle kwa-Etheri.",
                "13": "Futsi kwenteka kutsi Etheri watibona tonkhe tento tebantfu, wabona kutsi labo bantfu labebavumelana naKhoriyanthuma bebabutsene ndzawonye ebutfweni laKhoriyanthuma, nebantfu labebavumelana naShizi bebabutsene ndzawonye ebutfweni laShizi.",
                "14": "Ngaloko-ke, sikhatsi lesingangeminyaka lemine bebabutsela ndzawonye bantfu, kute batfole bonkhe labebaseveni, nekutsi batfole onkhe emandla lokwakungenteka kutsi bawatfole.",
                "15": "Futsi kwenteka kutsi ngesikhatsi bonkhe sebabutsene ndzawonye, wonkhe muntfu kulelo butfo bekatsandza kuba kulo, nebafati babo kanye nebantfwana babo—emadvodza, besifazane kanye nebantfwana bahlonyiswe ngetikhali temphi, banetihlangu, netivikelo tesifuba, kanye netivikelo tenhloko, bagcokiswe ngendlela yemphi—bahamba nguloyo abhekene nalomunye kute balwe; futsi balwa lilanga lonkhe, kodvwa abancobanga.",
                "16": "Futsi kwenteka kutsi ngesikhatsi sekungubusuku besebakhatsele, baphumula etinkanjini tabo; futsi emvakwekutsi sebaphumulile etinkanjini tabo bacala kuhhewula kanye nekulila ngenca yekulahlekelwa bantfu babo labebabulewe, futsi kwaba kukhulu kukhala kwabo, kuhhewula kwabo kanye nekulila kwabo, kangangekutsi bawudzabula kakhulu umoya.",
                "17": "Futsi kwenteka kutsi ngakusasa baphindze bayawukulwa, lwaba lukhulu lwaphindze lwaba lubi lolo suku; noko, abancobanga, futsi uma busuku buphindze bufika badzabula umoya ngekukhala kwabo, nekuhhewula kwabo, kanye nangesililo sabo, ngenca yekulahlekelwa bantfu babo labebabulewe.",
                "18": "Futsi kwenteka kutsi Khoriyanthuma waphindze wabhalela Shizi incwadzi, amcela kutsi angasaphindzi atawukulwa, kodvwa kutsi atsatse umbuso, asindzise timphilo tebantfu.",
                "19": "Kodvwa buka, Moya weNkhosi besewuyekelile kuhlala kubo, Sathane besekanemandla onkhe etinhlitiyweni tebantfu; ngoba besebatinikele ekwenteni lukhuni tinhlitiyo tabo, kanye nasekuphumphutsekeni kwetingcondvo tabo kute babhujiswe; ngaloko-ke baphindze bahamba bayawukulwa.",
                "20": "Futsi kwenteka kutsi balwa lilanga lonkhe, futsi ngesikhatsi kufika busuku balala etikwetinkemba tabo.",
                "21": "Ngakusasa balwa kwate kwafika busuku.",
                "22": "Ngesikhatsi kufika busuku besebadzakiwe yintfukutselo, njengemuntfu lodzakwe liwayini; baphindze balala etikwetinkemba tabo.",
                "23": "Ngakusasa baphindze balwa; futsi ngesikhatsi kufika busuku bonkhe bese bafe ngenkemba ngaphandle kwalabangemashumi lasihlanu nakubili bebantfu baKhoriyanthuma, kanye nalabangemashumi lasitfupha nemfica bebantfu baShizi.",
                "24": "Futsi kwenteka kutsi balala etikwetinkemba tabo ngalobu busuku, ngakusasa baphindze balwa, balwa ngemandla abo onkhe ngetinkemba tabo kanye nengetihlangu tabo, lonkhe lelo langa.",
                "25": "Ngesikhatsi kufika busuku besekusele emashumi lamatsatfu nakubili ebantfu baShizi, kanye nemashumi lamabili nesikhombisa ebantfu baKhoriyanthuma.",
                "26": "Futsi kwenteka kutsi badla base bayalala, batilungiselela kufa ngakusasa. Futsi bebangemadvodza lamakhulu nalanemandla ngekwemandla ebantfu.",
                "27": "Futsi kwenteka kutsi balwa sikhatsi lesingangemahora lamatsatfu, baculeka ngenca yekulahlekelwa yingati.",
                "28": "Futsi kwenteka kutsi ngesikhatsi bantfu baKhoriyanthuma sebatfole emandla lenele ekutsi bangahamba, bese batawubaleka kute basindzise timphilo tabo; kodvwa, Shizi waphakama, kanye nebantfu bakhe, wafunga ngentfukutselo yakhe kutsi utawumbulala Khoriyanthuma noma yena abhubhe ngenkemba,",
                "29": "Ngaloko-ke, wabalandzela, ngakusasa wabakhandza; baphindze balwa ngenkemba. Futsi kwenteka kutsi ngesikhatsi bonkhe sebafile ngenkemba, ngaphandle kwaKhoriyanthuma naShizi, buka Shizi besekaculekile ngenca yekulahlekelwa yingati.",
                "30": "Futsi kwenteka kutsi ngesikhatsi Khoriyanthuma sekeyame enkembeni yakhe, kute aphumule kancane, wayishaya wayisusa inhloko yaShizi.",
                "31": "Futsi kwenteka kutsi emvakwekutsi sekayishaye wayisusa inhloko yaShizi, Shizi wasukuma wabambelela ngetandla takhe waphindze wawa; emvakwaloko walwela kutfola umphefumulo, wafa.",
                "32": "Futsi kwenteka kutsi Khoriyanthuma wawela phansi, kwaba shengatsi sewute imphilo.",
                "33": "Futsi iNkhosi yakhuluma ku-Etheri, yatsi kuye: Hamba. Wahamba, wabona kutsi emavi onkhe eNkhosi besekagcwaliseka; wase ucedzela umbhalo wakhe; (incenye lencane angitange ngiyibhale) wawufihla ngendlela yekutsi bantfu baLimhayi bawutfola.",
                "34": "Manje emavi ekugcina labhalwa ngu-Etheri ngulawa: Noma ngabe iNkhosi ifuna kutsi ngitsatfwe, noma kutsi ngibeketelele intsandvo yeNkhosi enyameni, akunandzaba, nangabe nje ngisindzisiwe embusweni waNkulunkulu, Amen."
            }
        }
    },
    "moro": {
        "meta": {
            "slug": "moro",
            "name": "INcwadzi yaMoroni",
            "chapterWord": "Sehluko"
        },
        "chapters": {
            "1": {
                "1": "Manje mine, Moroni, emvakwekutsi sengicedzile kufinyeta indzaba yebantfu baJarede, bengingacabangi kutsi ngitawubuye ngibhale lokunye, kodvwa ngisengakafi kwamanje; futsi angitiveti kumaLamani hleze angibulale.",
                "2": "Ngoba bukani, timphi tawo tiyesabeka kakhulu emkhatsini wawo lucobo; futsi ngenca yenzondo yawo abulala onkhe emaNefi langeke amphike Khristu.",
                "3": "Mine, Moroni, angeke ngimphike Khristu; ngaloko-ke, ngizulazula noma ngukuphi lapho ngingaya khona kute ngisindzise imphilo yami.",
                "4": "Ngaloko-ke, ngibhala letinye tintfo letimbalwa, lokungasiko lebengikucabanga; ngoba bengingacabangi kutsi ngitawubuye ngibhale lokunye; kodvwa ngibhala letinye tintfo letimbalwa, kute mhlawumbe tibe lusito kubomnaketfu emaLamani, ngalolunye lusuku lolutako, ngekwentsandvo yeNkhosi."
            },
            "2": {
                "1": "Emavi aKhristu, lawakhuluma kubafundzi bakhe, labalishumi nakubili labekabakhetsile, ngesikhatsi abeka tandla takhe kubo—",
                "2": "Wababita ngemabito, watsi: Niyawubita Babe egameni lami, emthandazweni lonemandla; futsi emvakwekutsi senikwentile loku niyawuba nemandla ekutsi loyo leniyawumbeka tandla, niyawumnika Moya loNgcwele; futsi niyawumnika egameni lami, ngoba benta njalo baphostoli bami.",
                "3": "Manje Khristu wakhuluma lamavi kubo ngesikhatsi avela kubo kwekucala; sicuku asiwevanga, kodvwa bafundzi baweva; futsi ngebuningi balabo labababeka tandla tabo, bamtfola Moya loNgcwele."
            },
            "3": {
                "1": "Indlela bafundzi, labebabitwa ngebabonisi belibandla, labebagcoba ngayo baphristi kanye nebafundzisi—",
                "2": "Emvakwekutsi sebathandazile kuBabe egameni laKhristu, babeka tandla tabo kubo, base batsi:",
                "3": "Egameni laJesu Khristu ngiyakugcoba kutsi ube ngumphristi (noma uma angumfundzisi, ngikubeka kutsi ube ngumfundzisi) kute ushumayele kuphendvuka kanye nekutsetselelwa kwetono ngaJesu Khristu, ngekubeketela ngelukholo egameni lakhe kute kube sekugcineni. Amen.",
                "4": "Babagcoba ngalendlela baphristi kanye nebafundzisi, ngekwetipho kanye nangekwelubito lwaNkulunkulu kubantfu; futsi babagcoba ngemandla aMoya loNgcwele, lowawukubo."
            },
            "4": {
                "1": "Indlela babonisi kanye nebaphristi babo labebabusisela ngayo libandla umtimba kanye nengati yaKhristu; bebakubusisa ngekwemiyaleto yaKhristu; ngaloko-ke siyati kutsi lendlela iliciniso; futsi umbonisi noma umphristi wakubusisa—",
                "2": "Bebaguca phansi nelibandla, bathandaze kuBabe egameni laKhristu, batsi:",
                "3": "Awu Nkulunkulu, Babe waPhakadze, siyakucela egameni leNdvodzana yakho, Jesu Khristu, kutsi ubusise uphindze ungcwelise lesi sinkhwa emiphefumulweni yabo bonkhe labo labasidlako; kute basidle njengesikhumbuto semtimba weNdvodzana yakho, futsi bakhombise kuwe, Awu Nkulunkulu, Babe waPhakadze, kutsi bayafisa kubitwa ngelibito leNdvodzana yakho, futsi bayikhumbule njalo, bagcine imiyaleto yayo leyibanikete yona, kute babe naMoya wayo njalo. Amen."
            },
            "5": {
                "1": "Indlela yekubusisa liwayini—Buka, batsatsa sitja, batsi:",
                "2": "Awu Nkulunkulu, Babe waPhakadze, siyakucela, egameni leNdvodzana yakho, Jesu Khristu, kutsi ubusise uphindze ungcwelise leli liwayini emiphefumulweni yabo bonkhe labalinatsako, kute bakwente njengesikhumbuto sengati yeNdvodzana yakho, leyacitselwa bona; kute bakhombise kuwe, Awu Nkulunkulu, Babe waPhakadze, kutsi bayayikhumbula njalo, kute babe naMoya wayo njalo. Amen."
            },
            "6": {
                "1": "Manje sengikhuluma ngalokuphatselene nembhabhatiso. Buka, babonisi, baphristi, kanye nebafundzisi bebabhajatiswa; futsi bebangabhajatiswa ngaphandle kwekutsi baletse titselo letifanele tekutsi bakhombise kutsi bafanele.",
                "2": "Futsi bebangemukeli namunye ekubhajatisweni ngaphandle kwekutsi beta ngenhlitiyo ledzabukile, nangemoya lowephukile, baphindze bakhombise ebandleni kutsi baphendvuke ngekweliciniso etonweni tabo tonkhe.",
                "3": "Futsi kute namunye lobekamukelwa ekubhajatisweni ngaphandle kwekutsi bemukele Khristu baphindze babitwe ngaye, baphokophele kumsebentela kute kube sekugcineni.",
                "4": "Futsi emvakwekutsi sebemukelwe ekubhajatisweni, sebaguculiwe baphindze bahlantwa ngemandla aMoya loNgcwele, bebabalwa kanye nebantfu belibandla laKhristu; nemabito abo bekatsatfwa, kute bakhunjulwe baphindze bondliwe ngelivi lelihle laNkulunkulu, kute babagcine basendleleni lengiyo, kute babagcine njalo bahlale bathandaza, betsembela kuphela etentweni letinhle taKhristu, lobekangumcambi kanye nemphelelisi welukholo lwabo.",
                "5": "Libandla belihlangana ndzawonye njalo, kute lizile kudla liphindze lithandaze, nekutsi bacocisane lomunye nalomunye mayelana nekuzuza kwemiphefumulo yabo.",
                "6": "Bebahlangana njalo kute badle sinkhwa kanye neliwayini, kukhumbula iNkhosi Jesu.",
                "7": "Futsi bebacaphela kubuka kutsi kubebete bubi emkhatsini wabo; loyo lobekatfolwa ente bubi, bofakazi labatsatfu belibandla bebabalahla ngelicala ngaphambi kwebabonisi, futsi uma bebangaphendvuki, bangavumi, emagama abo bekesulwa, baphindze bangabalwa nebantfu baKhristu.",
                "8": "Kodvwa ngekuphendvuka kwabo njalo bacela intsetselelo, ngenhloso lekungiyo, bebatsetselelwa.",
                "9": "Imihlangano yabo beyichutjwa libandla ngendlela yekusebenta kwaMoya, kanye nangemandla aMoya loNgcwele; ngoba njengoba emandla aMoya loNgcwele bekabahola kutsi bashumayele, bakhutsate, bathandaze, bancuse, noma bahlabele, bekwentiwa loko."
            },
            "7": {
                "1": "Manje mine, Moroni, sengibhala emavi lambalwa ababe Mormon, lawakhuluma mayelana nelukholo, litsemba, nelutsandvo; ngoba wakhuluma ngalendlela kubantfu, ngesikhatsi abafundzisa esinagogeni lebebayakhele kutsi kube yindzawo yekukhonta.",
                "2": "Manje mine, Mormon, ngikhuluma kini, bomnaketfu labatsandzekako; futsi kungumusa waNkulunkulu Babe, kanye neNkhosi yetfu Jesu Khristu, kanye nentsandvo yakhe lengcwele, ngenca yesipho selubito lwakhe kimi, kutsi ngivunyelwe kutsi ngikhulume kini ngalesi sikhatsi.",
                "3": "Ngaloko-ke, ngitawukhuluma nani nine lenibelibandla, nine lenibalandzeli labanekuthula baKhristu, lenitfole litsemba lelenele leningangena ngalo ekuphumuleni kweNkhosi, kusukela kulesi sikhatsi kuya phambili nite niphumule naye ezulwini.",
                "4": "Manje bomnaketfu, ngibona letintfo ngani ngenca yekuhamba kwenu lokunekuthula nebantfwana bebantfu.",
                "5": "Ngoba ngiyalikhumbula livi laNkulunkulu lelitsi ngemisebenti yabo niyawubati; ngoba uma imisebenti yabo imihle, kanjalo nabo bahle futsi.",
                "6": "Ngoba bukani, Nkulunkulu utse umuntfu lomubi angeke akwente loko lokuhle; ngoba uma apha sipho, noma athandaza kuNkulunkulu, ngaphandle akwente ngenhloso yangempela akumsiti ngalutfo.",
                "7": "Ngoba bukani, akwemukelwa kuye kutsi kulungile.",
                "8": "Ngoba bukani, uma umuntfu lomubi aniketa sipho, ukwenta loko ngekungakhululeki; ngaloko-ke kwemukelwa ngalokufanako nekutsi usibambile sipho; ngaloko-ke wemukelwa njengalomubi embikwaNkulunkulu.",
                "9": "Kanjalo kwemukelwa njengebubi kumuntfu, uma athandaza kodvwa abe ete inhloso yangempela yenhlitiyo; yebo, futsi akumsiti ngalutfo, ngoba Nkulunkulu akabemukeli labanjalo.",
                "10": "Ngaloko-ke, uma umuntfu amubi angeke akwati kwenta loko lokuhle; noma aphe sipho lesihle.",
                "11": "Ngoba bukani, umtfombo lobabako angeke ukwati kukhipha emanti lamahle; noma umtfombo lomuhle ukhiphe emanti lababako; ngaloko-ke, umuntfu loyinceku yadeveli angeke akwati kulandzela Khristu; futsi uma alandzela Khristu angeke akwati kutsi abe yinceku yadeveli.",
                "12": "Ngaloko-ke, tonkhe tintfo letinhle tivela kuNkulunkulu, kantsi loko lokubi kuvela kudeveli; ngoba develi usitsa kuNkulunkulu, ulwa naye njalo, futsi ulinga aphindze ahehe bantfu kutsi bone, nekutsi bente loko lokubi njalo.",
                "13": "Kodvwa bukani, loko lokukwaNkulunkulu kumema kuphindze kuhehe bantfu kutsi bente lokuhle njalo; ngaloko-ke, yonkhe intfo lelinga iphindze ihehe kutsi wente lokuhle, futsi utsandze Nkulunkulu, umsebentele, iphefumulelwe nguNkulnkulu.",
                "14": "Ngaloko-ke, caphelani, bomnaketfu labatsandzekako, kutsi anehluleli loko lokubi nitsi kwakaNkulunkulu, noma loko lokuhle lokukwakaNkulunkulu kutsi kwakadeveli.",
                "15": "Ngoba bukani, bomnaketfu, niniketiwe kutsi nikwati kwehlulela, kute nati lokuhle kulokubi; futsi indlela yekwehlulela icacile, kute nati ngelwati loluphelele, njengoba nati kukhanya kwemini uma nikucatsanisa nebumnyama bebusuku.",
                "16": "Ngoba bukani, Moya waKhristu uniketiwe kuwo wonkhe umuntfu, kutsi ati lokuhle kulokubi; ngaloko-ke, nginikhombisa indlela yekwehlulela, ngoba yonkhe intfo lekumema kutsi wente lokuhle, futsi lekukholisa kutsi ukholwe kuKhristu, itfunyelwe ngemandla kanye nesipho saKhristu; ngaloko-ke ningati ngelwati loluphelele kutsi kwakaNkulunkulu.",
                "17": "Kodvwa noma ngabe yini lekholisa umuntfu kutsi ente lokubi, angakholwa kuKhristu, amphike, futsi angamsebenteli Nkulunkulu, uma kunjalo ningati ngelwati loluphelele kutsi loko kungekwadeveli; ngoba develi usebenta ngalendlela, ngoba yena akamkholisi umuntfu kutsi ente lokuhle, cha, namunye nje umuntfu; kanjalo netingilosi takhe, futsi kanjalo nalabo labangaphansi kwakhe.",
                "18": "Manje, bomnaketfu, ngekubona kutsi niyakwati kukhanya leningehlulela ngako, lokukukhanya kwaKhristu, bonani kutsi anehluleli ngalokungasiko; ngoba ngaloko kwehlulela lenehlulela ngako, nani niyawukwehlulelwa ngako.",
                "19": "Ngaloko-ke, ngiyanincenga, bomnaketfu, kutsi nihlolisise ngekukhutsala kuko kukhanya kwaKhristu kute nati lokuhle kulokubi; futsi uma ningabambelela kuyo yonkhe intfo lenhle, ningayilahli, niyawuba bantfwana baKhristu noma kanjani.",
                "20": "Manje, bomnaketfu, kungenteka kanjani kutsi nibambelele kuyo yonkhe intfo lenhle na?",
                "21": "Manje sengita kulolo kholo, lengitsite ngitawukhuluma ngalo; futsi ngitawunitjela indlela leningabambelela ngayo kuyo yonkhe intfo lenhle.",
                "22": "Ngoba bukani, Nkulunkulu wati tonkhe tintfo, kusukela phakadze kute kube phakadze, bukani, watfumela tingilosi kutsi tisite bantfwana bebantfu, kute tivete kukhanya mayelana nekuta kwaKhristu, nekutsi kuKhristu kuyawuvela yonkhe intfo lenhle.",
                "23": "Futsi Nkulunkulu ngetulu kwaloko washo kubaphrofethi, ngemlomo wakhe lucobo, kutsi Khristu utawukuta.",
                "24": "Bukani, bekukhona tinhlobonhlobo tetindlela laveta ngato tintfo kubantfwana bebantfu, letatitinhle, futsi tonkhe tintfo letinhle tivela kuKhristu; kungenjalo bantfu bebawile, futsi bekungeke kube khona intfo lenhle leta kubo.",
                "25": "Ngaloko-ke, ngekusitwa tingilosi, nangemavi onkhe laphuma emlonyeni waNkulunkulu, bantfu bacala kusebentisa lukholo kuKhristu; ngako-ke ngelukholo, babambelela kuto tintfo letinhle; futsi kwabanjalo kwate kwefika Khristu.",
                "26": "Emvakwekufika kwakhe bantfu nabo basindziswa ngelukholo egameni lakhe; futsi ngelukholo, baba ngemadvodzana aNkulunkulu. Njengoba ngempela Khristu aphila wawakhuluma lamavi kubobabe betfu, watsi: Noma ngabe yini lenitawuyicela kuBabe egameni lami, lenhle, ninelukholo kutsi nitawuyitfola, bukani, niyawukwentelwa yona.",
                "27": "Ngako-ke, bomnaketfu labatsandzekako, ngabe timangaliso setaphela yini ngenca yekutsi Khristu sewenyukele ezulwini, wahlala phansi esandleni sangesekudla saNkulunkulu, kute afune kuBabe emalungelo akhe emusa lanawo kubantfwana bebantfu na?",
                "28": "Ngoba utenelisile tinhloso temtsetfo, futsi ufuna bonkhe labo labanelukholo kuye; futsi labo labanelukholo kuye batawubambisisa kuto tonkhe tintfo letinhle; ngaloko-ke umemele simiso sebantfwana bebantfu; futsi uhlala phakadze emazulwini.",
                "29": "Futsi ngenca yekutsi sewukwentile loku, bomnaketfu labatsandzekako, ngabe timangaliso setaphela na? Bukani ngitsi kini, Cha; futsi netingilosi atikayekeli kusita bantfwana bebantfu.",
                "30": "Ngoba bukani, tingephansi kwakhe, kutsi tisite ngekwelivi lekuyaleta kwakhe, titibonakalise kulabo labanelukholo lolucinile kanye nemcondvo logcilile kuso sonkhe simo sekulunga.",
                "31": "Futsi umsebenti webufundisi bato kubitela bantfu ekuphendvukeni, nekugcwalisa kanye nekwenta umsebenti wetivumelwano taBabe, latenta kubantfwana bebantfu, kute alungise indlela emkhatsini webantfwana bebantfu, ngekumemetela livi laKhristu etitjeni letikhetsiwe teNkhosi, kute tifakaze ngaye.",
                "32": "Ngekwenta njalo, iNkhosi Nkulunkulu ilungiselela indlela yekutsi labasele bantfu babe nelukholo kuKhristu, kute Moya loNgcwele abe nendzawo etinhlitiyweni tabo, ngekwemandla awo; futsi ngalendlela Babe ugcwalisa tivumelwano latenta kubantfwana bebantfu.",
                "33": "Futsi Khristu utsite: Uma ningaba nelukholo kimi niyawuba nemandla ekwenta noma ngayini intfo lefanele kimi.",
                "34": "Futsi utsite: Phendvukani nonkhe nine mikhawulo yemhlaba, nite kimi, nibhajatiswe egameni lami, niphindze nibe nelukholo kimi, kute nisindziswe.",
                "35": "Manje, bomnaketfu labatsandzekako, uma kusho kutsi letintfo lengitikhulume kini tiliciniso, futsi Nkulunkulu utawunikhombisa, ngemandla kanye nangenkhatimulo lenkhulu ngelusuku lwekugcina, kutsi tiliciniso, uma tiliciniso ngabe lusuku lwetimangaliso luphelile na?",
                "36": "Noma ngabe tingilosi setiyekelile yini kuvela kubantfwana bebantfu na? Noma ngabe uwagodlile yini emandla aMoya loNgcwele kubo na? Noma ngabe utawuwagodla yini, uma nje sikhatsi sisachubeka, noma uma nje umhlaba usemile, noma kusekhona umuntfu munye kuwo kutsi asindziswe na?",
                "37": "Bukani, ngitsi kini, Cha, ngoba kungenca yelukholo kutsi kwenteke timangaliso; futsi kungenca yelukholo kutsi tingilosi tivele tiphindze tisite bantfu; ngaloko-ke, uma letintfo setiyekelile maye kubantfwana bebantfu, ngoba kungenca yekungakholwa, futsi konkhe kulite.",
                "38": "Ngoba kute umuntfu longasindziswa, ngekwemavi aKhristu, ngaphandle kwekutsi abe nelukholo egameni lakhe; ngaloko-ke, uma letintfo setiyekelile, kanjalo nalo lukholo alusekho; futsi siyesabeka simo semuntfu, ngoba kuba shengatsi akutange kube khona kuhlengwa lokwentiwa.",
                "39": "Kodvwa bukani, bomnaketfu labatsandzekako, ngibona tintfo letincono kini, ngoba ngibona kutsi ninalo lukholo kuKhristu ngenca yekutfobeka kwenu; ngoba uma ningenalo lukholo kuye anikafaneli kutsi nibalwe nebantfu belibandla lakhe.",
                "40": "Ngetulu kwaloko, bomnaketfu labatsandzekako, sengitawukhuluma kini mayelana nelitsemba. Kungenteka kanjani kutsi nibe nelukholo, ngaphandle kwekutsi nibe nelitsemba na?",
                "41": "Futsi yini lena lenitawuyetsemba na? Bukani ngitsi kini niyawuba nelitsemba ngenhlawulo yaKhristu kanye nangemandla ekuvuka kwakhe, kutsi nivuselwe ekuphileni lokuphakadze, futsi loku kuyawuba ngenca yelukholo lwenu kuye njengekwesetsembiso.",
                "42": "Ngaloko-ke, uma umuntfu anelukholo kufanele kutsi abe nelitsemba; ngoba ngaphandle kwelukholo angeke libe khona litsemba.",
                "43": "Ngetulu kwaloko, bukani ngitsi kini angeke abe nelukholo kanye nelitsemba, ngaphandle kwekubamnene, futsi abe ngulotfobekile ngenhlitiyo.",
                "44": "Uma kungenjalo, lukholo lwakhe nelitsemba lakhe kulite, ngoba kute namunye lowemukelekako embikwaNkulunkulu, ngaphandle kwalabamnene nalabatfobekile ngenhlitiyo; futsi uma umuntfu amnene aphindze atfobekile ngenhlitiyo, avuma ngemandla aMoya longcwele kutsi Jesu unguKhristu, kufanele abe nelutsandvo; ngoba uma ete lutsandvo akasilo lutfo; ngaloko-ke kufanele abe nelutsandvo.",
                "45": "Futsi lutsandvo luyabeketela, lumnene, lute umona, alutikhukhumeti, alutifuneli kwalo, alucansuki kalula, alukucabangi lokubi, alukujabuleli lokubi kodvwa lujabulela liciniso, lubeketelela tonkhe tintfo, lukholwa tonkhe tintfo, lwetsemba tonkhe tintfo, lubeketelela tonkhe tintfo.",
                "46": "Ngaloko-ke, bomnaketfu labatsandzekako, uma nite lutsandvo, aninalutfo, ngoba lutsandvo alusoze luphele. Ngaloko-ke, bambelelani kulo lutsandvo, lolukhulu kunako konkhe, ngoba tonkhe tintfo titawuphela—",
                "47": "Kodvwa lutsandvo lweliciniso lutsandvo lolumsulwa lwaKhristu, lubeketela ingunaphakadze; futsi noma ngubani lotfolwa analo ngelusuku lwekugcina, kuyawuba kuhle kuye.",
                "48": "Ngaloko-ke, bomnaketfu labatsandzekako, thandazani kuBabe ngemandla onkhe enhlitiyo, kute nigcwaliswe ngelutsandvo, lalunike bonkhe labo lababalandzeli beliciniso beNdvodzana yakhe, Jesu Khristu; kute nibe ngemadvodzana aNkulunkulu; kute kutsi ngesikhatsi achamuka siyawuba njengaye, ngoba siyawumbona njengoba anjalo; kute sibe nelitsemba; kute sentiwe sibe msulwa njengoba naye amsulwa. Amen."
            },
            "8": {
                "1": "Incwadzi yababe Mormon, langibhalela yona mine, Moroni; wangibhalela yona masinyane nje emvakwekubitelwa kwami ebufundisini. Futsi wangibhalela ngalendlela, watsi:",
                "2": "Ndvodzana yami letsandzekako, Moroni, ngiyajabula kakhulu kutsi iNkhosi yakho Jesu Khristu beyiloku ikukhumbula, yaphindze yakubitela ebufundisini bayo, kanye nasemsebentini wayo longcwele.",
                "3": "Ngiyakukhumbula njalo emithandazweni yami, njalo ngithandaza kuNkulunkulu Babe egameni leMntfwana wakhe loNgcwele, Jesu, kutsi, ngebuhle bakhe lobungapheli kanye nemusa, akugcine ekubeketeleni kwelukholo egameni lakhe kute kube sekugcineni.",
                "4": "Manje ndvodzana yami, sengikhuluma kuwe mayelana naloko lokungikhatsata kakhulu; ngoba kuyangikhatsata kutsi kube khona imphikiswano lecubukako emkhatsini wenu.",
                "5": "Ngoba, uma ngifundze liciniso, bekuloku kukhona imphikiswano emkhatsini wenu mayelana nekubhajatiswa kwebantfwana benu labancane.",
                "6": "Manje, ndvodzana yami, ngifisa kutsi nisebente ngekukhutsala, kute leliphutsa lelibi lisuswe emkhatsini wenu; ngoba, kungalesi sizatfu ngibhale lencwadzi.",
                "7": "Ngoba masinyane emvakwekutsi sengitivile letintfo ngani ngibute eNkhosini mayelana naloludzaba. Futsi livi leNkhosi lifike kimi ngemandla aMoya loNgcwele, latsi:",
                "8": "Lalela lamavi aKhristu, uMhlengi wakho, iNkhosi yakho kanye naNkulunkulu wakho. Buka, ngeta emhlabeni hhayi kutawubita labalungile kodvwa toni kutsi tiphendvuke; labaphilako abayidzingi inyanga, kodvwa labo labagulako; ngaloko-ke, bantfwana labancane bamsulwa, ngoba abakwati kona; ngaloko-ke sicalekiso sa-Adamu sisusiwe kubo ngenca yami, kutsi singabi nemandla etikwabo; futsi umtsetfo wekusoka sewuyekelwe ngenca yami.",
                "9": "Futsi ngalendlela Moya loNgcwele wembula livi laNkulunkulu kimi; ngaloko-ke, ndvodzana yami letsandzekako, ngiyati kutsi kuyinhlamba lembi phambi kwaNkulunkulu, kutsi nibhabhatise bantfwana labancane.",
                "10": "Buka ngitsi kuwe ngulentfo loyawuyifundzisa—kuphendvuka kanye nekubhajatiswa kulabo lekufanele batiphendvulele kanye nakulabo lasebakwati kwenta sono; yebo, fundzisa batali kutsi kufanele baphendvuke baphindze babhajatiswe, batitfobe njengebantfwana babo labancane, futsi bonkhe bayawusindziswa kanye nebantfwana babo.",
                "11": "Bantfwana babo labancane abakudzingi kuphendvuka, noma kubhajatiswa. Buka, kubhajatiswa kwekuphendvuka kugcwalisa imiyaleto ngalokwenele kutsi kutsetselelwe tono.",
                "12": "Kodvwa bantfwana labancane bayaphila kuKhristu, kusukela ekusekelweni kwemhlaba; uma kungasinjalo, Nkulunkulu unguNkulunkulu welubandlululo, naNkulunkulu logucukako, lobuka buso bebantfu; ngoba bangakhi bantfwana labancane lasebafa ngaphandle kwekubhajatiswa!",
                "13": "Ngaloko-ke, uma bantfwana labancane bangenakusindziswa ngaphandle kwekubhajatiswa, laba-ke kufanele kutsi baya esihogweni lesingapheli.",
                "14": "Buka ngitsi kuwe, loyo locabanga kutsi bantfwana labancane badzinga kubhajatiswa, usenyongweni lebabako kanye nasetibopheni tebubi; ngoba akanalo lukholo, litsemba, noma lutsandvo; ngaloko-ke, uma angafa asakholelwa kuloko, kufanele aye phansi esihogweni.",
                "15": "Ngoba kububi lobesabekako kucabanga kutsi Nkulunkulu angasindzisa umntfwana munye ngenca yekubhajatiswa, bese kutsi lomunye kufanele alahlwe ngenca yekutsi akakutfolanga kubhajatiswa.",
                "16": "Maye kulabo labayawugucula tindlela teNkhosi ngalendlela, ngoba bayawulahlwa ngaphandle kwekutsi baphendvuke. Buka, ngikhuluma ngesibindzi, ngineligunya lelivela kuNkulunkulu; futsi angesabi kutsi umuntfu angentani; ngoba lutsandvo loluphelele lucosha konkhe kwesaba.",
                "17": "Futsi ngigcwele lutsandvo, lokulutsandvo lwaphakadze; ngaloko-ke, bonkhe bantfwana bayafana kimi; ngaloko-ke, bantfwana labancane ngibatsandza ngelutsandvo loluphelele; bonkhe bayafana futsi babahlanganyeli ensindzisweni.",
                "18": "Ngoba ngiyati kutsi Nkulunkulu akasuye Nkulunkulu lobandlululako, noma umuntfu logucukako; kodvwa akagucuki kusuka kulo lonkhe liphakadze kuya kulo lonkhe liphakadze.",
                "19": "Bantfwana labancane abakwati kuphendvuka; ngaloko-ke, kububi lobesabekako kuphika umusa lomsulwa waNkulunkulu kubo, ngoba bonkhe bayaphila kuye ngenca yemusa wakhe.",
                "20": "Loyo lotsi bantfwana labancane badzinga kubhajatiswa uphika umusa waKhristu, futsi uyenta ibe lite inhlawulo yakhe kanye nemandla ekuhlenga kwakhe.",
                "21": "Maye kulabanjalo, ngoba basengotini yekufa, yesihogo, kanye nekuhlushwa lokungapheli. Ngikukhuluma ngesibindzi; Nkulunkulu ungiyaletile. Walaleleni lamavi niphindze niwanake, uma kungenjalo ayawumelana nani esihlalweni sekwehlulela saKhristu.",
                "22": "Ngoba buka bonkhe labantfwana labancane bayaphila kuKhristu, futsi kanjalo nabo bonkhe labo labangenamtsetfo. Ngoba emandla ekuhlenga eta kubo bonkhe labo, labete umtsetfo; ngaloko-ke, loyo longakalahlwa ngelicala, noma loyo longekho ngaphansi kwekulahlwa ngelicala, angeke aphendvuke; futsi kulabanjalo kubhajatiswa akusiti ngalutfo—",
                "23": "Kodvwa kuyinhlamba phambi kwaNkulunkulu, kuphika umusa waKhristu, kanye nemandla aMoya wakhe loNgcwele, kanye nekubeka litsemba emisebentini lefile.",
                "24": "Buka, ndvodzana yami, lentfo akukafaneli ibe khona; ngoba kuphendvuka kwalabo labangephansi kwekulahlwa ngelicala kanye nalabangephansi kwesicalekiso semtsetfo lowephuliwe.",
                "25": "Futsi titselo tekucala tekuphendvuka kubhajatiswa; kubhajatiswa kuta ngelukholo ekugcwaliseni imiyaleto; futsi kugcwalisa imiyaleto kuletsa kutsetselelwa kwetono;",
                "26": "Futsi kutsetselelwa kwetono kuletsa bumnene, kanye nekutfobeka kwenhlitiyo; ngenca yebumnene kanye nekutfobeka kwenhlitiyo kuta kuvakashelwa nguMoya loNgcwele, uMdvudvuti logcwalisa ngelitsemba kanye nangelutsandvo loluphelele, lutsandvo lolubeketela ngekukhutsala ekuthandazeni, kute kufike sikhatsi sekugcina, lapho bonkhe labangcwele bayawuhlala naNkulunkulu.",
                "27": "Buka, ndvodzana yami, ngitawuphindze ngikubhalele uma ngingeke ngiphume masinyane kuyawukulwa nemaLamani. Buka, kutikhukhumeta kwalesi sive, noma bantfu bemaNefi, sekubangele kubhujiswa kwabo ngaphandle kwekutsi baphendvuke.",
                "28": "Bathandazele, ndvodzana yami, kute kuphendvuka kute kubo. Kodvwa buka, ngiyesaba hleze Moya sewuyekelile kusebenta kubo; futsi kulencenye yelive bafuna kubeka phansi onkhe emandla kanye neligunya lelivela kuNkulunkulu; futsi baphika Moya loNgcwele.",
                "29": "Emvakwekulahla lwati lolukhulu kangaka, ndvodzana yami, kufanele babhubhe masinyane, kute kugcwaliseke tiphrofetho letakhulunywa baphrofethi, kanjalo nemavi eMsindzisi wetfu lucobo lwakhe.",
                "30": "Sala kahle, ndvodzana yami, ngite ngikubhalele, noma sihlangane futsi. Amen."
            },
            "9": {
                "intro": "Incwadzi yesibili yaMormon leya kuyo indvodzana yakhe Moroni",
                "1": "Ndvodzana yami letsandzekako, ngiyaphindza ngiyakubhalela kute wati kutsi ngisaphila, kodvwa ngibhala ngaloko lokutsite lokungikhatsatako.",
                "2": "Ngoba buka, ngibe nemphi lematima nemaLamani, lesingakancobi kuyo; futsi Akhiyanthasi ufile wabulawa ngenkemba, kanjalo naLuramu kanye naEmromi; yebo, futsi silahlekelwe sibalo lesiningi semadvodza etfu lakhetsekile.",
                "3": "Manje buka, ndvodzana yami, ngiyesaba hleze emaLamani atawubabhubhisa labantfu, ngoba abaphendvuki, naSathane ubaphehla njalo kutsi batfukutselelane lomunye nalomunye.",
                "4": "Buka, ngisebenta nabo njalo; futsi uma ngikhuluma livi laNkulunkulu ngekucina bayatfutfumela baphindze bangitfukutselele; futsi uma ngingasebentisi kucina bacinisa tinhlitiyo tabo ngekumelana nalo; ngaloko-ke, ngiyesaba hleze Moya weNkhosi sewuyekelile kusebenta kubo.",
                "5": "Ngoba sebatfukutsele kakhulu ngendlela yekutsi sekubonakala kimi shengatsi abakwesabi kufa; futsi sebalahlekelwe kutsandzana, lomunye kulomunye; bomele ingati kanye nekutiphindziselela njalo.",
                "6": "Manje, ndvodzana yami letsandzekako, nanoma kungenca yebulukhuni babo, tsine asisebente ngekukhutsala; ngoba uma siyekela kusebenta, siyawuletfwa ekulahlweni ngelicala; ngoba sinemsebenti lekufanele siwente uma sisekulelidvokodvo lelubumba, kute sincobe sitsa sako konkhe kulunga, futsi siphumute imiphefumulo yetfu embusweni waNkulunkulu.",
                "7": "Manje sengibhala lokutsite mayelana netinhlupheko talabantfu. Ngoba ngekwelwati lengilutfolile ku-Amoroni, buka, emaLamani anetiboshwa letiningi, latitsatsa embhoshongweni waSheriza; futsi bekungemadvodza, besifazane, kanye nebantfwana.",
                "8": "Emadvodza kanye naboyise balabo besifazane nebantfawana bababulele; futsi bondla labesifazane ngenyama yemadvodza abo, kanye nebantfwana ngenyama yaboyise; futsi kute emanti, ngaphandle kwalamancane nje, lababanika wona.",
                "9": "Nanoma kungenca yetinengiso letingaka temaLamani, atitendluli tebantfu betfu labaseMoriyanthumu. Ngoba buka, lamaningi emadvodzakati emaLamani bawatsetse bawenta tiboshwa; futsi emvakwekubemuca loko lokwakutsandzeka kuphindze kuligugu ngetulu kwato tonkhe tintfo, lokubumsulwa nebucotfo—",
                "10": "Emvakwekutsi sebente lentfo, bababulala ngesihluku lesikhulu, babavisa buhlungu emitimbeni yabo bate bafa; futsi emvakwekutsi sebakwentile loku, badla inyama yabo njengetilwane tasendle, ngenca yebulukhuni betinhlitiyo tabo; futsi bakwenta loku njengesiboniso sekuba nesibindzi.",
                "11": "Awu ndvodzana yami letsandzekako, kungenteka kanjani kutsi bantfu labanjengalaba, labete imphucuko—",
                "12": "(Futsi kuseyiminyaka lembalwa nje kuphela leseyendlulile, kantsi bebabantfu labaphucukile nalabatsandzekako)",
                "13": "Kodvwa Awu ndvodzana yami, kungenteka kanjani kutsi bantfu labanjengalaba, kutfokota kwabo kungaba setinengisweni letingaka—",
                "14": "Singalindzela kanjani kutsi Nkulunkulu angavimbela sandla sakhe ekusehluleleni na?",
                "15": "Buka, inhlitiyo yami iyakhala itsi: Maye kulabantfu. Wota ngekwehlulela, Awu Nkulunkulu, ufihle tono tabo, nebubi babo, netinengiso tabo phambi kwebuso bakho!",
                "16": "Ngetulu kwaloko, ndvodzana yami, kukhona bafelokati labaningi kanye nemadvodzakati abo labasele eSheriza; kanye naleyoncenye yemphako emaLamani langayitsatsanga, buka, libutfo laZenefi liyitsetse, labashiya bazulazula baya noma ngukuphi lapho bangaya khona kuyawufuna kudla; futsi labaningi besifazane labadzala bayaculeka endleleni bayafa.",
                "17": "Nelibutfo lelinami libutsakatsaka; kanjalo nemabutfo emaLamani asemkhatsini wami naSheriza; futsi ngebuningi balabo lababalekele emphini ya-Aroni babulewe ngesihluku lesikhulu.",
                "18": "Awu kukhohlakala kwebantfu bami! Bete kuhleleka nesihawu. Buka, ngingumuntfu nje, futsi nginemandla emuntfu nje, angeke ngisayiphocelela imiyalo yami.",
                "19": "Futsi sebacinile ebubini babo; sebagcwele lunya ngalokufanako, kute lonjani, umdzala noma umncane; batfokotela tonkhe tintfo ngaphandle kwaloko lokuhle; nekuhlupheka kwebesifazane betfu kanye nebantfwana betfu eveni lonkhe kwendlula konkhe; yebo, lulwimi angeke lukuchaze, noma kubhalwe.",
                "20": "Manje, ndvodzana yami, angeke ngisahlala kulesimo lesibi kangaka. Buka, uyabati bubi balabantfu; uyati kutsi abanatimiso, futsi nemizwa seyitfuntfubetekile; nebubi babo sebendlula lobo bemaLamani.",
                "21": "Buka, ndvodzana yami, angeke ngibakhulumele kuNkulunkulu hleze angishaye.",
                "22": "Kodvwa buka, ndvodzana yami, wena ngiyakukhulumela kuNkulunkulu, futsi ngiyetsemba kuKhristu kutsi uyawusindziswa; ngiyathandaza kuNkulunkulu kutsi ayisindzise imphilo yakho, kute utibonele kubuyela kwebantfu bakhe kuye, noma kubhujiswa kwabo baphele nya; ngoba ngiyati kutsi kufanele babhubhe ngaphandle kwekutsi baphendvuke babuyele kuye.",
                "23": "Futsi uma babhubha kuyawuba njengekwemaJarede, ngenca yekufisa kwetinhlitiyo tabo, bafuna ingati nekutiphindzisela.",
                "24": "Futsi nangabe bayabhubha, siyati kutsi liningi labomnaketfu lihlangane nemaLamani, futsi baningi labanye labasetawuhlanganyela nawo; ngaloko-ke, bhala tintfo letitsite letimbalwa, uma kwenteka usindza mine ngifa ngingasakuboni; kodvwa ngiyetsemba kutsi ngitawukubona masinyane; ngoba nginemibhalo lengcwele lengitawuyiletsa kuwe.",
                "25": "Ndvodzana yami, tsembela kuKhristu; futsi shengatsi letintfo lengitibhalile tingahlala tingakukhatsati, bese tikudvonsele phansi ekufeni; kodvwa shengatsi Khristu angakuphakamisa, nekuhlupheka kanye nekufa kwakhe, nekukhombisa umtimba wakhe kubobabe betfu, nesihawu sakhe, nekumela bulukhuni kwakhe, nelitsemba lenkhatimulo yakhe kanye nekuphila lokuphakadze, kungahlala engcodvweni yakho ingunaphakadze.",
                "26": "Futsi shengatsi umusa waNkulunkulu Babe, lo sihlalo sakhe sebukhosi singetulu emazulwini, kanye neNkhosi yetfu Jesu Khristu, lohleti ngasesandleni sangesekudla semandla akhe, tite tonkhe tintfo tibe ngephansi kwakhe, ungaba nawe, futsi uhlale naye ingunaphakadze. Amen."
            },
            "10": {
                "1": "Manje mine, Moroni, sengibhala lokutsite njengoba ngibona kukuhle kimi; futsi ngibhalela bomnaketfu, emaLamani; ngifuna kutsi bati kuti sekwendlule iminyaka lengetulu kwemakhulu lamane nemashumi lamabili seloku saniketwa sibonakaliso sekuta kwaKhristu.",
                "2": "Futsi sengiyayivala ngiyayilondza lemibhalo, emvakwekutsi sengikhulume lamavi lambalwa ngendlela yekunikhutsata.",
                "3": "Bukani, ngiyanikhutsata kutsi ngesikhatsi senitifundza letintfo, uma kukuhlakanipha kuNkulunkulu kutsi nitifundze, kutsi nikhumbule kutsi iNkhosi ibe nesihawu lesingakanani kubantfwana bebantfu, kusukela ekudalweni kwa-Adamu kwehle kute kube sikhatsi lapho niyawutitfola khona letintfo, futsi nizindle ngato etinhlitiyweni tenu.",
                "4": "Futsi ngesikhatsi senititfola letintfo, ngiyanikhutsata kutsi nibute kuNkulunkulu, Babe waPhakadze, egameni laKhristu, kutsi ngabe leti tintfo tiliciniso na; uma niyawubuta ngeliciniso, nangenhloso lengiyo, ninelukholo kuKhristu, uyawulibonakalisa liciniso lato kini, ngemandla aMoya loNgcwele.",
                "5": "Futsi ngemandla aMoya loNgcwele ningalati liciniso lato tonkhe tintfo.",
                "6": "Futsi noma ngabe yini lenhle ilungile iphindze iliciniso; ngaloko-ke, kute lokuhle lokuphika Khristu, kodvwa kuyavuma kutsi unguye.",
                "7": "Futsi ningati kutsi unguye, ngemandla aMoya loNgcwele; ngaloko-ke ngiyanikhutsata kutsi ningawaphiki emandla aNkulunkulu; ngoba usebenta ngemandla, ngekwelukholo lwebantfwana bebantfu, ngalokufanako namuhla nakusasa, futsi tikhatsi tonkhe.",
                "8": "Ngetulu kwaloko, ngiyanikhutsata, bomnaketfu, kutsi ningatiphiki tipho taNkulunkulu, ngoba tiningi; futsi tivela kuye kanye loyo Nkulunkulu. Futsi tiningi tindlela letiniketwa ngato leti tipho; Kodvwa nguye kanye loyo Nkulunkulu losebenta yonkhe indzawo etintfweni tonkhe; futsi tinikwa ngetibonakaliso taMoya waNkulunkulu kubantfu, kute bazuze.",
                "9": "Ngoba bukani, kulomunye kuniketwe ngaMoya waNkulunkulu, kutsi afundzise livi lekuhlakanipha;",
                "10": "Kulomunye, kutsi afundzise livi lelwati ngaMoya lofanako;",
                "11": "Futsi kulomunye, lukholo lolukhulu kakhulu; futsi kulomunye, tipho tekuphilisa ngaloyo Moya lofanako;",
                "12": "Ngetulu kwaloko, kulomunye, kutsi ente timangaliso letinkhulu;",
                "13": "Ngetulu kwaloko, kulomunye, kutsi aphrofethe mayelana nato tonkhe tintfo;",
                "14": "Futsi ngetulu kwaloko, kulomunye, kutsi abone tingilosi kanye nemimoya lefundzisako;",
                "15": "Ngetulu kwaloko, kulomunye, tonkhe tinhlobo tetilimi;",
                "16": "Ngetulu kwaloko, kulomunye, kuhunyushwa kwetilimi kanye netinhlobonhlobo tetilimi.",
                "17": "Futsi tonkhe leti tipho tita ngaMoya waKhristu; tiphindze tita kuwo wonkhe umuntfu ngamunye, njengoba atsandza.",
                "18": "Futsi ngiyanikhutsata, bomnaketfu labatsandzekako, kutsi nikhumbule kutsi tonkhe tipho letihle tivela kuKhristu.",
                "19": "Futsi ngiyanikhutsata, bomnaketfu labatsandzekako, kutsi nikhumbule kutsi uyafana itolo, namuhla, naphakadze, nekutsi tonkhe leti tipho lesengikhulume ngato, letitakamoya, angeke tiphele nanini, uma nje umhlaba usemile, kuphela nje ngekungakholwa kwebantfwana bebantfu.",
                "20": "Ngaloko-ke, kufanele kube khona lukholo; uma kufanele kube khona lukholo kufanele futsi kube khona litsemba; futsi uma kufanele kube khona litsemba kufanele kube khona lutsandvo.",
                "21": "Futsi ngaphandle kwekutsi nibe nelutsandvo angeke nikwati kutsi nisindziswe embusweni waNkulunkulu; angeke nikwati kutsi nisindziswe embusweni waNkulunkulu uma ningenalo lukholo; futsi angeke nikwati uma nite litsemba.",
                "22": "Uma nite litsemba kufanele kutsi niphelelwe litsemba; futsi kuphelelwa litsemba kuta ngenca yebubi.",
                "23": "Futsi Khristu ngempela watsi kubobabe betfu: Uma ninelukholo ningenta tonkhe tintfo letifanele kimi.",
                "24": "Manje sengikhuluma kini nonkhe mikhawulo yemhlaba—kutsi uma lusuku lufika lapho emandla kanye netipho taNkulunkulu tiyawuphela emkhatsini wenu, kuyawuba ngenca yekungakholwa.",
                "25": "Maye kubantfwana bebantfu uma kunjalo; ngoba akuyukuba khona namunye lowenta lokuhle emkhatsini wenu, cha kute namunye. Ngoba uma kungaba khona munye emkhatsini wenu lowenta lokuhle, uyawusebenta ngemandla kanye nangetipho taNkulunkulu.",
                "26": "Maye kulabo labayawususa leti tintfo bese bayafa, ngoba bafela etonweni tabo, futsi angeke basindziswe embusweni waNkulunkulu; ngikhuluma loku njengekwemavi aKhristu; futsi angicambi manga.",
                "27": "Futsi ngiyanikhutsata kutsi nitikhumbule leti tintfo; ngoba sikhatsi siyeta ngekushesha lapho niyawukwati kutsi angicambi manga, ngoba niyawungibona esihlalweni saNkulunkulu; futsi iNkhosi Nkulunkulu iyawutsi kini: Ingabe angiwashongo yini lamavi ami kini, labekabhalwe ngulenandvodza, njengaloyo lokhala kulabafile, yebo, njengaloyo lokhuluma aselutfulini na?",
                "28": "Ngisho leti tintfo kute ngigcwalise tiphrofetho. Futsi bukani, tiyawuphuma emlonyeni waNkulunkulu waphakadze; futsi livi lakhe liyawuhamba ngemandla titukulwane ngetitukulwane.",
                "29": "Futsi Nkulunkulu uyawunikhombisa, kutsi loku lengikubhalile kuliciniso.",
                "30": "Ngetulu kwaloko ngiyanikhutsata kutsi nite kuKhristu, niphindze nibambelele kuto tonkhe tipho letinhle, futsi ningasitsintsi sipho lesibi, noma intfo lengakahlanteki.",
                "31": "Vuka, usukume elutfulini, Awu Jerusalema; yebo, yembatsa tingubo takho letinhle, Awu ndvodzakati yaseSiyoni; ucinise tikhonkhwane takho uphindze wandzise imincele yakho ingunaphakadze, kute ungabe usatfotjiswa nanini, kute tivumelwano taBabe waPhakadze latenta kuwe, Awu nine bendlu yaka-Israyeli, tigcwaliseke.",
                "32": "Yebo, wotani kuKhristu, niphindze nipheleliswe kuye, futsi ningakuvumeli konkhe lokungahambisani naNkulunkulu; uma ningayukuvumela lokungahambisani naNkulunkulu, nitsandze Nkulunkulu ngemandla enu onkhe, ngengcondvo kanye nangemfutfo wenu, uma kunjalo umusa wakhe unenele, kute ngemusa wakhe nipheleliswe kuKhristu; futsi uma ngemusa waNkulunkulu nipheleliswa kuKhristu, ngeke nanini niwaphike emandla aNkulunkulu.",
                "33": "Ngetulu kwaloko, uma ngemusa waNkulunkulu niphelelisiwe kuKhristu, ningawaphiki emandla akhe, uma kunjalo seningcwelisiwe kuKhristu ngemusa waNkulunkulu, ngekucitseka kwengati yaKhritsu, lokusesivumelwaneni saBabe ekutsetselelweni kwetono tenu, kute nibe ngcwele, ningabi nelibala.",
                "34": "Manje sengiyavalelisa kini nonkhe, salani kahle. Masinyane ngitawuhamba ngiyawuphumula epharadesi laNkulunkulu, kute kutsi umoya wami kanye nemtimba kuphindze kuhlangane, futsi ngite ngikhishwe ngincobile emoyeni, kute ngihlangane nani phambi kwesihlalo lesitfokotisako saJehova lomkhulu, uMehluleli waPhakadze walabaphilako kanye nalabafile. Amen."
            }
        }
    }
}