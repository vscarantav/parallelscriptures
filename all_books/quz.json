{
    "1-ne": {
        "meta": {
            "slug": "1-ne",
            "name": "Nephiq Ñawpaqkaq Qelqan",
            "chapterWord": "T’aqa"
        },
        "chapters": {
            "1": {
                "intro": "Lehiq, warmin Sariahq, tawa churinkunaq (kurakmanta qallarispa) Lamanpa, Lemuelpa, Sampa, Nephiqpiwan willayninku. Lehiman Wiraqocha willan Jerusalen llaqtamanta lloqsinanpaq. Millay ruwayninkurayku kay llaqtaman Lehi unanchan, hinaspataq payta wañuchiyta munanku. Kinsa p’unchaw purunpi aylluntin purin. Nephi wawqenkunapiwan Jerusalen hallp’aman kutinku, judiokunaq qelqankunarayku. Ñak’ariyninkuq willaynin. Ismaelpa ususinkunawan sawakunku. Ayllunkuta apayukuspanku purunman lloqsinku. Purunpi muchuyninku ñak’ariyninku im. Purisqanku ñan. Hatun unukunaman chayanku. Nephiq wawqenkuna pay kontra hatarinku. Paykunata upayachin, huk wanputataq ruwan. Chay hallp’ata Waleq nispa sutichanku. Hatun unukunata chinpanku prometisqa hallp’aman. Nephiq willasqanman hinan kay, hukniraq rimaypiqa, noqa Nephin kay willayta qelqarqani.",
                "1": "Noqa Nephi, allin tayta-mamamanta paqarisqa kaspa, taytaypa llapan yachayninpi chikallantapas yachachisqa karqani; kawsayniypa puriyninpi askha muchuykunata rikuspapas, llapan p’unchawniykunan Wiraqochaq yanapasqan karqani; ari, Yayaq sumaq-sonqo kayninmanta pakasqa imankunamantawan ancha hatun yachayniyoq kaspan, p’unchawniykunapi ruwayniykunamanta huk willayta ruwani.",
                "2": "Ari, taytaypa rimayninpin qelqani, kaytaq judiokunaq yachayninku egipsiokunaq rimayninkupiwan.",
                "3": "Yachanitaqmi ñawpa-kasqanmanta qelqasqay cheqaq kasqanta, kikiy makiywantaq kayta qelqani; kaytataq ruwani yachayniyman hina.",
                "4": "Hinaspataq Judaq inkan Sedekiaspa kamachiyninpa ñawpaqkaq watanpi, askha unanchaqkuna chay kikin watapi chayamurqanku, yuyayninkuman kutirimunankupaq runakunaman unanchaspa; mana chayqa, Jerusalen hatun llaqtan thuñikunan nispa. (Taytay Lehitaq llapan p’unchawninkuna Jerusalenpi tiyarqan).",
                "5": "Hinaspataq taytay Lehi risqanman hina llaqtanrayku Wiraqochaman tukuy sonqonwan rimarikurqan.",
                "6": "Chhaynataq Wiraqochaman rimarikushanankama ñawpaqenpi kaq qaqa patapi nina saywa rikhurimurqan, askhataq uyarisqan rikusqanpas karqan; rikusqanrayku, uyarisqanrayku imataq, anchatapuni manchakurqan khatatatarqan ima.",
                "7": "Hinataq Jerusalenpi wasinman kutispa, puñunan pataman wikch’ukurqan, Nunaq, rikusqan imaymanakunaqpiwan atipasqa kaspa.",
                "8": "Khaynataq, Nunaq atipasqan kaspa, huk rikuypi apasqa karqan, hanaqpachatataq kichakuqta rikurqan; Yayankuman takispa yupaychaspapiwan kashaqta hina, mana yupay atina kachakunawan muyurisqatataq Yayata tiyananpi tiyashaqta rikusqanpaq yuyarqan.",
                "9": "Huknin kaqta hanaqpachamanta urayamuqta rikurqan, kay kachaq k’anchaynintaq chawpi p’unchaw intiq k’anchayninmanta aswan k’anchayniyoq karqan.",
                "10": "Huk chunka ishkayniyoqtawanmi payta qatikushaqta rikurqan, k’anchayninkutaq atiparqan hanaqpachapi qoyllurkunaqta.",
                "11": "Urayamuspataq pachaq patanta rirqanku; ñawpaqkaqtaq hamuspa taytaypa ñawpaqenpi sayaspa huk qelqata payman qorqan, ñawinchananpaq kamachispa.",
                "12": "Hinataq qelqata ñawinchashanankama Wiraqochaq Nunanwan hunt’asqa karqan.",
                "13": "Ay! Ay, Jerusalenmanta! Rikurqanin millay-millanaykikunata, nispan pay ñawincharqan. Ari, askha imaymanakunatan Jerusalenmanta taytay ñawincharqan—runakunantin qolluchisqa kananmanta; askha, q’anchinawan wañunankumanta, askhataq Babiloniaman piñaschasqa apasqa kanankumantawan.",
                "14": "Hinaspataq, taytay askha ancha sumaq imaymanakunata ñawinchaqtin rikuspan ima, kusikuypi askha imaymanakunata Wiraqochaman khaynata qaparirqan: ancha hatun, ancha sumaqmi ruwayniykikuna, Wiraqocha llapa atiyniyoq Yaya! Hanaqpachaq hanaqninpin tiyanayki; atiyniyki, sumaq-sonqo kayniyki, khuyapakuyniykipiwantaq hallp’aq llapa runankuna patapi; khuyapakuyniyoq kaspaykitaq qanman hamuqkunata mana wañunankuta saqenkichu, nispa.",
                "15": "Khaynatan taytay rimarqan Yayanta yupaychaspa, nunantaq anchatapuni kusikurqan. Tukuy sonqontaq hunt’a karqan rikusqan imaymanakunarayku, ari, payman Wiraqocha qhawachisqan imaymanakunarayku.",
                "16": "Kunantaq noqa Nephi, mana llapantachu willani taytaypa qelqasqankunamanta. Ashkha imaymanakunatan qelqarqan, rikuypi mosqokuypiwan rikusqanmanta; askha imaymanakunatawantaq qelqarqan churinkunaman unanchasqanta, rimasqantawan, manataq llapantachu kaykunamanta rimasaq.",
                "17": "Ichaqa, p’unchawniykunapi ruwayniykunamantan qelqasaq. Hinaqa, taytaypa qelqankunatan huch’uyyachini, kikiy makiywan ruwasqay raphikunapi; taytaypa qelqankunata huch’uyyachisqay patamantaq kawsayniypa willayninta qelqasaq.",
                "18": "Chay hinaqa, yachanaykichistan munani taytay Lehiman chhaytukuy ancha sumaqkunata Jerusalenpa thuñikuyninmanta Wiraqocha rikuchisqan pataman runakuna chawpiman rispa, uyarisqanmanta, rikusqanmanta ima unanchayta willaytawan qallarirqan.",
                "19": "Hinaspataq judiokuna paymanta asikurqanku, paykunamanta sut’inchasqan imaymanakunarayku; cheqaqtapunin rimarqan huchallikuyninkunamanta millay-millay kayninkumantawan; sut’incharqantaqmi rikusqan, uyarisqan, qelqapi ñawinchasqanpiwan ch’uyatapuni Hawisqa hamunanmanta willasqanta, kay pacha kutichikapusqa kananmantawan.",
                "20": "Kaykunata uyarispataq judiokunaqa paywan phiñarikurqanku, ari, ñawpa unanchaqkunata qarqosqankuta, rumikunawan chanqaspa sipisqankuta hinan pay wañuchiyta munarqanku. Ichaqa noqa Nephi, qhawachisaykichis Wiraqochaq sumaq khuyapakuynin iñiyninkurayku Pay akllasqan runakunawan kasqanta; paykunata kallpachaspa, qespiypaq kallpayoq kanankukamaraq."
            },
            "2": {
                "1": "Hinataq taytayman Wiraqocha rimarqan, ari, mosqokuyninpin khaynata nirqan: Saminchasqan kanki, Lehi, ruwasqaykikunamanta. Ancha iñiysapa kasqaykimanta, kamachisqaykunata kay runakunaman willasqaykimanta imataqmi wañuchiyta munasunkiku, nispa.",
                "2": "Chhaynataq, mosqokuyninpi taytayman Wiraqocha kamachirqan, ayllunta apayukuspa purunman lloqsinanpaq.",
                "3": "Hinataq Wiraqochaq rimayninman uyakuq kaspa, Wiraqochaq kamachisqanman hina ruwarqan.",
                "4": "Hinaspataq purunman lloqsirqan. Wasinta, chashkikuyninpa hallp’anta, qorinta, qolqenta, ancha sumaq imankunatawantaq saqerqan. Manataq imatapas paywan aparqanchu, ichaqa ayllunta, mikhunakunata, karpakunallatawan; purunmantaq lloqsirqan.",
                "5": "Puka Mamaqocha pataq sispallantataq pay hamurqan; Puka Mamaqochaq aswan sispayninpi kaq kantukuna purunpin pay purirqan; aylluntinwantaq chay purun hallp’api purirqan. Paykunataq karqanku: Mamay Sariah, kurak wawqeykuna Laman, Lemuel, Sam ima.",
                "6": "Chhaynataq, kinsa p’unchaw purunpi puriqtin huk qheshwapi karpanta hatarichirqan, huk mayu patapi.",
                "7": "Hinataq rumimanta huk usnuta ruwarqan, huk aypaytataq Wiraqochaman munachirqan, Wiraqocha Yayanchistataq añaycharqan.",
                "8": "Puka Mamaqochaman haykuq mayutataq Laman nispa suticharqan, chay hatun wayq’otaq karqan mayoq siminpa kantunpa sispayninpi.",
                "9": "Puka Mamaqochaman mayuq unun haykusqanta rikuspataq taytayqa Lamanta nirqan: Ichapas kay mayu hina kawaq, llapa chaninchaypa pukyunmantaq mana samaspa haykuwaq, nispa.",
                "10": "Lemuelmanpas rimarillarqantaqmi: Ichapas kay qheshwa hina kawaq, qaqa, allin takyasqa, mana-kuyoq ima Wiraqochaq kamachiyninkuna waqaychaypi! nispa.",
                "11": "Khaynatataq rimarqan Laman, Lemuelpiwan k’ullu umayoq kasqankurayku. Askha imaymanakunapin taytanku kontra rimapakurqanku: Yanqa imaymanakunata rikuq runan, Jerusalen hallp’amantan lloqsichiwanchis, chashkikuyninchis hallp’ata, qorinchista, qolqenchista, ancha sumaq kapuwasqanchiskunatawan saqespanchis purunpi wañunanchispaq; kaytataq pay ruwarqan sonqonpa waq’a yuyayninkunarayku, nispa.",
                "12": "Khaynatataq Laman, Lemuelpiwan, kurakkuna kaspanku, taytanku kontra rimapakurqanku. Kamaqninku Yayaq ruwayninkunata mana reqsispankutaq khaynata rimapakurqanku.",
                "13": "Manataqmi kreyirqankuchu, haqay hatun Jerusalen llaqta unanchaqkunaq rimayninkunaman hina thuñikunanta. Jerusalenpi taytayta sipiy munaq Judiokuna hinan paykuna karqanku.",
                "14": "Chhaynataq, taytayqa Nunawan hunt’a kaspa, wapu kallpawan paykunata anyarqan Lemuel qheshwapi, ñawpaqenpitaq khatatatarqanku. Paykunata tutayacheqtintaq, mana pay kontra rimayta qhariykacharqankuchu. Chhaynataq, paypa kamachisqanman hina ruwarqanku.",
                "15": "Taytaytaq huk karpapi tiyarqan.",
                "16": "Hinataq noqa Nephi, waynallaraq karqani chaypas, hatun runan karqani. Yayaq pakasqa imaymanakunata yachayta munaspataq Wiraqochaman rimarikurqani, Paytaq watukamuwarqan, sonqoyta llanp’uyacheqtintaq taytaypa llapan rimasqan simikunata kreyirqani; chayraykutaq mana pay kontra ankallikurqanichu, imayna wawqeykuna ruwasqankuta hina.",
                "17": "Samtataq rimarirqani, Qollanan Nunanwan Wiraqocha yachachiwasqan imaymanakunata payman willaspa. Hinataq rimayniykunapi kreyirqan.",
                "18": "Ichaqa Laman, Lemuelpiwanqa manan rimasqaykunata uyariyta munarqankuchu. Rumi sonqoyoq kasqankumanta llakikuspataq paykunarayku Wiraqochata waqyakurqani.",
                "19": "Hinataq khaynata Wiraqocha rimariwarqan: Saminchasqan kanki, Nephi, iñiyniykirayku; k’uchiy-k’uchin mashkawarqanki k’umuykukusqa sonqowan.",
                "20": "Kamachiyniykunata waqaychankichis chayqa, t’ikarinkichismi, prometisqa hallp’aman pusasqataq kankichis; ari, qankunapaq allichasqay hallp’aman, llapa hallp’akunamanta akllasqa hallp’aman.",
                "21": "Wawqeykikuna qan kontra ankallikunqaku chaytaq, Wiraqochaq ñawpaqenmanta t’aqasqa kanqaku.",
                "22": "Kamachiyniykunata waqaychanki chaytaq, wawqeykikunaq kamacheqninku yachacheqninkupiwanmi kanki.",
                "23": "Noqa kontra ankallikunanku p’unchawpitaq, nanaq ñakaywan paykunata ñakasaq, manataq ch’awchuyki patapi kallpayoqchu kanqaku, ichaqa, noqa kontra ch’awchuykipas ankallikuqtillan.",
                "24": "Noqa kontra qhepa wawaykikuna ankallikunqaku chayqa, hasut’in ch’awchuykipaq paykuna kanqaku, allin yuyayman paykunata kutirichimunankupaq."
            },
            "3": {
                "1": "Chhaynataq noqa Nephi, Wiraqochawan rimasqaymanta, taytaypa karpanman kutirqani.",
                "2": "Hinataq taytay rimariwarqan: Huk mosqokuytan mosqokurqani, chay mosqokuypitaq Wiraqocha kamachiwarqan, qan wawqeykikunapiwan Jerusalenman kutinaykichispaq.",
                "3": "Labanmi judiokunaq qelqanta, ñawpaykikunaq ayllusaphintawan hap’in; chaykunataq bronsemanta ruwasqa raphikunapi qelqasqa kanku.",
                "4": "Chayraykutaq Wiraqocha kamachiwarqan, qan, wawqeykikunapiwan Labanpa wasinman rinaykichispaq, chay qelqakunata hap’ispa kay purunman apamunaykichispaq.",
                "5": "Kunantaq wawqeykikuna rimapakunku, ancha sasan kamachiwasqaykiku, nispa; ichaqa, manan noqachu kayta paykunaman kamachirqani, Wiraqochaq kamachiyninmi.",
                "6": "Chhaynaqa riy, churiy, Wiraqochaq yanapasqanmi kanki mana rimapakurqaykirayku, nispa.",
                "7": "Hinataq noqa Nephi taytayta nirqani: risaqmi, ruwamusaqtaq Wiraqochaq kamachisqanta. Yachanin runakunaq wawankunaman Wiraqocha mana ima kamachiytapas qosqanta, paykunaman kamachisqanta hunt’anankupaq ñanta mana allichaspaqa, nispa.",
                "8": "Kay simikunata uyarispataq, anchatapuni taytay kusikurqan, Wiraqochaq saminchasqan kasqayta yachaspa.",
                "9": "Noqa Nephitaq, wawqeykunapiwan, karpaykuta apayukuspa purunpi puriyta qallarirqayku Jerusalen hallp’aman rinaykupaq.",
                "10": "Hinaspataq Jerusalen hallp’aman chayaspayku rimanakurqayku.",
                "11": "Mayqen kaqniyku Labanpa wasinman haykunaykupaqtaq watuypi choqarqayku. Hinataq Lamanpi watuy chayarqan, Lamantaq Labanpa wasinman rispa, wasinpi tiyashanankama paywan rimarqan.",
                "12": "Lamantaq Labanmanta mañakurqan bronse raphikunapi qelqakunata; chay raphikunapitaq karqan taytaypa ayllusaphin.",
                "13": "Hinataq, Laban phiñarikuspa ñawpaqenmanta qarqorqan, manataq qelqakunata qoyta munarqanchu. Hinaspataq Laban payta nirqan: suwan kanki, sipisaykin, nispa.",
                "14": "Ichaqa, ñawpaqenmanta Laman ayqekurqan, noqaykumantaq willawarqanku Labanpa ruwasqan imaymanakunata. Anchatapunitaq llakikurqayku, wawqeykunataq purunpi taytayman kutipunankupaq hinaña kasharqanku.",
                "15": "Ichaqa, khaynata paykunata nirqani: Imaynan Wiraqocha kawsan noqanchispas kawsanchis chhaynan, mana purunpi taytanchisman kutisunchu, Wiraqochaq kamachiwasqanchiskunata hunt’ananchiskama.",
                "16": "Chhaynaqa, hakuyá iñiysapa kasun Wiraqochaq kamachiyninkuna waqaychaypi. Haku taytanchispa chashkikuyninpa hallp’anman, chaypitaq qorita, qolqeta, imaymana qhapaqyaykunatawan saqerqan chayqa. Kay llapantataq ruwarqan Wiraqochaq kamachiyninkunarayku.",
                "17": "Yacharqantaqmi runakunaq millay-ruwayninkurayku Jerusalen thuñisqa kananta.",
                "18": "Unanchaqkunaq rimasqankunatataq mana munasqakuchu karqan; chhaynaqa, chay hallp’api taytay tiyanman, chay hallp’amanta lloqsinanpaq kamachisqa kasqan pataman chayqa, paypas wañunmanmi. Chayraykun chay hallp’amanta lloqsinan karqan.",
                "19": "Yachaysapa kaymi Yayapi kan kay qelqakunata hap’inanchispaq, taytanchiskunaq rimayninta wawanchiskunapaq qhepachinanchispaq;",
                "20": "Llapa qollanan unanchaqkunaq siminkuq rimasqan rimayninkunata; kay pachaq qallariyninmanta kunan p’unchawkama, Yayaq atiyninwan Nunanpiwan paykunaman qosqan rimaykunata ima paykunapaq qhepachinanchispaq.",
                "21": "Khaynata rimaspataq wawqeykunata uynichirqani, Yayaq kamachisqankuna waqaychaypi iñiysapa kanankupaq.",
                "22": "Chhaynataq, chashkikuyniyku hallp’aman rirqayku, qoriykuta, qolqeykuta, ancha sumaq imaymanaykutawantaq huñukapurqayku.",
                "23": "Kaykunata huñuqtiykutaq, yapamanta Labanpa wasinman rirqayku.",
                "24": "Labanpa kasqanman haykuqtiykutaq, bronse raphikunapi qelqakunata qowanankupaq mañakurqayku, chay rantitataq qoriykuta, qolqeykuta, ancha sumaq imaymanaykutawan payman munachirqayku.",
                "25": "Kapuwaqniykuta rikuspa, ancha askha kasqantawan rikuspa imataq, Labanqa chaykunata munapakurqan; chayraykutaq qarqowarqanku. Kapuwaqniykuta hap’ikunanpaqtaq sipiwanankupaq warmankunata kamachirqan.",
                "26": "Hinataq Labanpa warmankunaq ñawpaqenkuta ayqekuspayku, kapuwaqniykuta saqenayku karqan, chayraykutaq Labanpa makinman qhapaq kayniyku chayarqan.",
                "27": "Purunman ayqekuqtiykutaq Labanpa warmankuna mana aypawarqankuchu; huk mach’aypitaq pakakurqayku.",
                "28": "Lamantaq noqawan taytaypiwan phiñarikurqan, chhaynallatataq Lemuelpas phiñarikurqan, Lamanpa rimayninkunawan apachikusqanrayku. Hinataq Laman Lemuelpiwan k’ireq rimaykunawan rimawarqanku sullk’a wawqenkunaman, huk k’aspiwantaq noqaykuta p’anawarqanku.",
                "29": "K’aspiwan p’anawashaqtinkutaq, Wiraqochaq kachan ñawpaqeykupi rikhurimurqan, khaynatataq paykunata nirqan: Imanaqtinmi sullk’a wawqeykichista k’aspiwan p’anankichis? Manachu yachankichis qankunaq kamacheqniykichispaq payta Wiraqocha akllasqanta, kaytaq millay-ruwayniykichiskunarayku? Yapamantan Jerusalenman rinkichis, Wiraqochataq makiykichispi Labanta churanqa, nispa.",
                "30": "Rimariwasqanku patamantaq kachaqa ripurqan.",
                "31": "Kachaq ripusqan patamantaq, Laman Lemuelpiwan yapamanta rimapakuyta qallarirqanku: Imaynatataq Wiraqochari Labanta makinchisman churanman? Labanqa kallpasapa runan, pishqa chunka runakunatataq kamachiyta atinman; ari, pishqa chunka runakunatan sipiyta atinman, chayri imanaqtintaq mana noqanchistari? nispa."
            },
            "4": {
                "1": "Hinaspataq wawqeykunata nirqani: Hakuchis yapamanta Jerusalenman, iñiysapaqtaq Wiraqochaq kamachiyninkuna waqaychaypi kasun. Llapan pachamanta aswan atiyniyoqmi Pay, chhaynari imanaqtintaq mana Labanmanta, pisqa chunkanmanta ima aswan kallpasapari, ari, utaq chunka waranqankunamanta aswan imari?",
                "2": "Chhaynaqa hakuchis, Moises hina kallpasapa kasunchis. Cheqaqtapunin Puka Mamaqochaq ununkunata rimarqan, kayman haqaymantaq t’aqakurqanku, taytanchiskunataq chayninta ch’aki panpanta chinpamurqanku, hark’asqa kasqankumanta. Faraonpa awqasuyunkunataq qatikurqanku, Puka Mamaqochaq ununkunapitaq wañurqanku.",
                "3": "Hinaqa, yachankichismi cheqaq kay kasqanta, yachankichistaqmi huk angel rimasqasuykichista, chhaynari ishkayata atiwaqchischu? Hakuchis, taytanchikunata hina noqanchis qespichiytaqa atinmi Wiraqocha; Laban sipiytataq egipsiokunata hina, nispa.",
                "4": "Kay rimaykunata rimaqtiyqa phiñasqaraqmi kasharqanku, rimapakullasharqankutaqmi; chaypiwanpas qatikuwarqankun Jerusalenpa perqankunaq hawanman chayamunaykukama.",
                "5": "Tutañataq karqan, perqa qhepapitaq paykunata pakachirqani; pakakusqanku patamantaq, noqa Nephi, llaqta ukhuman haykuspa, Labanpa wasinneqman rirqani.",
                "6": "Nunaq pusasqantaq karqani, ñawpaqtaraq imaymanakuna ruwanayta mana yachaspa.",
                "7": "Chaypiwanpas rillarqanin, Labanpa wasinman achhuyoqtiytaq huk runata rikurqani, vinowan machasqa kaspataq, ñawpaqeypi panpaman urmasqa karqan.",
                "8": "Payman achhuyoqtiytaq, Laban kasqanta rikurqani.",
                "9": "Q’anchinanta rikuspataq, waqaychananmanta horqorqani. Q’anchinaq hap’inantaq qorimanta ancha sumaq ruwasqa kasqa, kikin q’anchinataq aswan allin asiromanta kasqa.",
                "10": "Hinaspataq Nuna niwarqan Labanta sipinaypaq, ichaqa sonqoypi nikurqani: Manan hayk’aqpas runaq yawarninta sut’uchirqanichu, nispa; ayqerikuspaytaq mana payta sipita munarqanichu.",
                "11": "Yapamantataq Nuna niwarqan: Wiraqochan makiykipi payta haywasunki, nispa. Ari, yacharqanitaqmi sipiway munasqanta; manataqmi Wiraqochaq kamachiyninkunata uyariyta munarqanchu, kapuwaqniykunatawantaq hap’ikurqan.",
                "12": "Hinataq, Nuna yapamanta niwarqan: Sipiy, Wiraqochan makiykipi payta haywasunki.",
                "13": "Huchasapakunataqa sipinmi Wiraqocha, chanin munayninkuna ruwasqa kananpaq. Aswan allinmi huk runa wañunan, huk llaqta millayaspa mana ima kreyiypi wañunankumantaqa, nispa.",
                "14": "Hinaspataq noqa Nephi, kay rimaykunata uyarispa, purunpi Wiraqocha rimariwasqan simikunata yuyarirqani: Kamachiyniykunata ch’awchuyki waqaychanqa chayqa, t’ikarinqakun akllasqa hallp’api, nispa neqta.",
                "15": "Ari, yuyayukullarqanitaqmi Wiraqochaq kamachiyninkunata Moisespa kamachisqa-siminman hina paykuna mana waqaychayta atinankuta, mana chay kamachisqa-simiyoq kaspankuqa.",
                "16": "Yacharqanitaqmi chay kamachiykuna bronse raphikunapi qelqasqa kasqanta.",
                "17": "Yacharqanitaqmi, kayrayku Labanta makiypi Wiraqocha churasqanta, kamachiyninman hina qelqakunata hap’inaypaq.",
                "18": "Chhaynaqa, kasurqanin Nunaq arunta, Labantataq chukchanmanta hap’ispa, kikin q’anchinanwan umanta wit’urqani.",
                "19": "Kikin q’anchinanwan umanta wit’usqay patamantaq, Labanpa p’achankunata hap’ispa chaykunawan p’achakurqani, llapanta churakuspa; maqanankunatataq churakurqani.",
                "20": "Kayta ruwasqay patamantaq Labanpa qhapaqyaykuna-waqaychananman rirqani. Labanpa qhapaqyaykuna-waqaychananneqman rispaytaq, qhapaqyaykuna-waqaychanaq llavin hap’iq Labanpa warmanta rikurqani. Labanpa kunkanpi hinataq payta kamachirqani noqawan qhapaqyaykuna-waqaychana kasqanman rinanpaq.",
                "21": "Patrunnin Laban kanaypaqtaq pay yuyayukurqan, p’achankunawan q’anchinanpiwan churaykusqa kasqayta rikuspa.",
                "22": "Judiokunaq kurakninkunamantataq rimariwarqan, patronnin Laban paykunawan chay tuta kasqanta yachaspa.",
                "23": "Noqataq paywan rimarirqani Labanpas kayman hina.",
                "24": "Paytataq nirqani, bronse raphikunapi qelqakunata, perqa qhepapi kaq kurak wawqeykunaman apanaypaq.",
                "25": "Qatikuwananpaq ima payta kamachirqani.",
                "26": "Paytaq, iñeqkuna-huñuq wawqenkunamanta rimasqaypaq, cheqaqtapuni wañuchisqay Laban kasqaypaqwan yuyayukuspa qatikuwarqan.",
                "27": "Ashkha kutitataq rimapayawarqan judiokunaq kurakninkunamanta, perqa hawapi kaq wawqeykunaman rishanaykama.",
                "28": "Chhaynataq, rikuwaspa Lamanqa anchatapuni mancharikurqan, Lemuelpas, Sampas. Paykunataq ñawpaqeymanta ayqekurqanku; Laban kasqaypaq yuyayukuspankutaq sipiwasqan pataman paykunatapas sipiq hamusqanpaq yuyayukurqanku.",
                "29": "Hinamantaq paykunata waqyarqani, uyariwaspankutaq ñawpaqeymanta ayqekuyta tatirqanku.",
                "30": "Labanpa warmantaq wawqeykunata rikuspa khatatatayta qallarirqan, ñawpaqeymanta ayqekuspataq Jerusalen llaqtaman kutikapunanpaq hinaña kasharqan.",
                "31": "Kunantaq noqa Nephi, hatun runa kaspa, Wiraqochamanta ancha kallpatawan chashkispay, Labanpa warmanta hap’irqani, mana ayqenanpaqtaq hark’arqani.",
                "32": "Hinaspataq paywan rimarqani, rimayniykunata uyarinman chayqa, Wiraqochaq kawsasqanman hina, noqa kawsasqayman hinapiwan, chay hinallatataqmi rimayniykuta uyarinman chayqa, manan payta wañuchiykumanchu.",
                "33": "Sullullchaywantaq payta rimarirqani mana manchakunanpaq, noqaykuwan purunman rinman chayqa, noqayku hina qespi runa kananpaq.",
                "34": "Khaynatawantaq payta nirqani: Cheqaqtapunin Wiraqocha kamachiwarqanku kayta ruwanaykupaq. Manachu Wiraqochaq kamachiyninkuna waqaychaypi k’uchiy-k’uchi kaswan? Chhaynaqa, purunpi taytayman rinki chayqa, kanqan qanpaq noqaykuwan maypi kanaykipaq, nispa.",
                "35": "Rimasqay simikunawantaq Zoramqa kallpacharikurqan. Zorammi chay warmaq sutin karqan, prometirqantaq purunpi taytaypa kasqanman rinanpaq. Chay p’unchawmantapacha noqaykuwan kananpaqtaq noqaykuwan sullullchakurqan.",
                "36": "Purunman ayqekusqaykuta judiokuna mana yachanankupaqtaqmi noqaykuwan Zoram kananta munarqayku, judiokuna qatiwaspanku mana sipiwanankupaq.",
                "37": "Noqaykuman Zoram sullullchakuqtintaq, paymanta manchakuyniyku qollurqan.",
                "38": "Hinataq, bronse raphikunata, Labanpa warmantawan apayukuspa purunman lloqsirqayku, taytaypa karpanman rispa."
            },
            "5": {
                "1": "Hinataq, purunpi taytayku kasqanman hamusqayku pataman, anchatapuni pay kusikurqan, mamay Sariahpas anchatapunin kusikurqan. Paytaq cheqaqtapuni noqaykumanta llakikusqa karqan.",
                "2": "Purunpi wañusqaykupaqmi yuyayukusqa karqan; taytay kontrataq pay rimapakusqa karqan: Rikupakuq runan kanki, chashkikuyninchispa hallp’anmantan horqowarqankiku, manañataq wawaykuna kankuñachu, purunpitaq noqanchispas wañusun, nispa.",
                "3": "Khayna rimaywantaq taytay kontra mamay rimapakusqa karqan.",
                "4": "Hinataq, khaynata payta taytaqy nirqan: Yachanin rikupakuq runa kasqayta, rikuypi Yayaq imaymanankunata mana rikuymanchu karqan chayqa, manan Yayaq sumaq kayninta reqsiymanchu karqan, ichaqa Jerusalenpin qhepayman karqan, wawqeykunawantaq chaypi wañuyman karqan.",
                "5": "Ichaqa akllasqa hallp’atan chashkini, chay imaymanakunapitaq kusikuni; ari, yachanitaqmi Labanpa makinkunamanta churiykunata Wiraqocha qespichinanta, yapamantataq noqanchisman paykunata purunman apamunqa, nispa.",
                "6": "Khayna rimaywantaq taytay Lehi mamay Sariahta noqaykumanta sonqocharqan, judiokunaq qelqanta apamunaykupaq purunpi purispa Jerusalen hallp’aman rinaykukama.",
                "7": "Taytaypa karpanman kutimuqtiykutaq kusikuyninku hunt’asqa karqan, mamaytaq sonqochasqa karqan.",
                "8": "Khaynatataq mamay rimarqan: Cheqaqtapunin kunanqa yachani, qosayta purunman ayqekamunanpaq Wiraqocha kamachisqanta; ari, cheqaqtapunitaqmi yachani, wawaykunata Wiraqocha amachasqanta, Labanpa makinkunamanta qespichimusqanta, kallpatataq paykunaman qorqan paykunaman Wiraqocha kamachisqanta hunt’anankupaq. Khayna rimaywanmi pay rimarqan.",
                "9": "Hinataq anchatapuni paykuna kusikurqanku, arpayta ruphasqa munachikuykunata imataq Wiraqochaman munachirqanku, anchatataq añaycharqanku Israelpa Yayanta.",
                "10": "Israelpa Yayanta añaychakusqanku patamantaq, taytay Lehi bronse raphikunapi qelqakunata hap’ispa, qallariyninmantapacha ñawincharqan.",
                "11": "Moisespa pishqantin qelqankuna chaypi kasqanta rikurqan, chaykunataq kay pachaq imayna kamasqa kasqanmanta willarqan, ñawpaqkaq tayta-mamanchis Adanmanta Evamantapas;",
                "12": "Judiokunaq willayninkupas qallariyninmantapacha, Judaq inkan Sedekiaspa kamachiyninpa qallariyninkama.",
                "13": "Qollanan unanchaqkunaq unanchayninkunapas qallariyninmantapacha, Sedekiaspa kamachiyninpa qallariyninkama; askhallataq Jeremiaspa rimasqan unanchayninkunamantapas.",
                "14": "Chhaynataq taytay Lehi, bronse raphikunapi taytankunaq ayllusaphinta tarirqan; chayraykun pay yacharqan Joseq ch’awchun kasqanta; ari, chay Jakobpa churin Jose, Egiptopi rantisqa kaq; taytan Jakobta tukuy wasintawan yarqaymanta horqomunanpaqtaq Wiraqochaq makinpa waqaychasqan pay karqan.",
                "15": "Hark’asqa kasqankumanta, Egipto hallp’amantapas paykuna waqaychaq kikin Yayaq horqomusqanmi karqanku.",
                "16": "Chay hinatataqmi taytay Lehi, taytankunaq ayllusaphinta tarirqan. Labanpas Joseq ch’awchunmi kasqa, chayraykutaqmi pay taytankunapiwan qelqakunata waqaychasqaku karqan.",
                "17": "Kay imaymanakunata rikuspataq, Nunawan hunt’a kaspa, ch’awchunmanta unanchayta taytay qallarirqan—",
                "18": "Kay bronse raphikuna ch’awchunmanta kaq llapa llaqtakunaman, ayllukunaman, simikunaman, runakunamanwan rinanta.",
                "19": "Hinaspataq pay nirqan, kay bronse raphikuna manan hayk’aqpas chinkananmanta, manataq watakunapas qhellichananmanta ima. Ashkha imaymanakunatataq ch’awchunmanta unancharqan.",
                "20": "Chaykaman noqa taytaypiwan, Wiraqochaq kamachiwasqanku kamachiykunata waqaycharqayku.",
                "21": "Wiraqochaq kamachiwasqanku qelqakunatataq hap’ikurqayku; ñawinchaspaykutaq ancha sumaq kasqanta tarirqayku. Ari, noqaykupaq ancha chaninniyoq, hinaspataq Wiraqochaq kamachiyninkunata wawaykupaq waqaychayta atiykuman.",
                "22": "Chhaynaqa, yachaysapa kaymi Wiraqochapi karqan kaykunata noqaykuwan apanaykupaq, prometisqa hallp’aneqman purunpi purinaykukama."
            },
            "6": {
                "1": "Kunantaq noqa Nephi, mana taytaykunaq ayllusaphinkuta qonichu qelqasqaypa kayninpi, manataqmi hayk’aqpas qosaqchu kay qelqashasqay raphikunapiqa, taytaypa waqaychasqan qelqakunapi qelqasqa kaqtin; chayraykun mana kaypi qelqanichu.",
                "2": "Allinñan Joseq ch’awchunmanta kasqayku nisqay.",
                "3": "Manataqmi ancha chaninniyoqchu noqapaq, taytaypa llapan imaymanankunamanta qelqay; manataqmi kay raphikunapi qelqakunmanchu, Yayaq imaymanankunamanta maypi qelqanaypaq ch’usaq kananpaq.",
                "4": "Llapan munayniyqa, Abrahanpa, Isaakpa, Jakobpa ima Yayankuman hamuspa qespichisqa kanankupaq runakunata inkitaymi.",
                "5": "Chhaynaqa, runakunapaq sumaq imaymanakunataqa mana qelqanichu; ichaqa Yayapaq, mana kay pachamanta kaqkunapaqwan sumaq kasqantan qelqani.",
                "6": "Hinaqa, ch’awchuymanmi huk kamachiyta qosaq, kay raphikunapi runaq wawankunapaq mana chaninniyoq imaymanakunata mana qelqanankupaq."
            },
            "7": {
                "1": "Kunantaq qankuna yachanaykichista munayman, taytay Lehi ch’awchunkunamanta unanchayta tukuqtin, yapamanta payman Wiraqocha khaynata nisqanta: Manan allinchu qan, Lehi, sapan ayllullaykita purunman apasqayki, ichaqa churiykikunaqa sipaskunatan warminkupaq hap’inanku, prometisqa hallp’api ch’awchuta Wiraqochapaq hatarichinankupaq, nispa.",
                "2": "Hinataq, payta Wiraqocha kamachirqan, noqa Nephi, wawqeykunapiwan yapamanta Jerusalen hallp’aman kutinaykupaq, Ismaelta aylluntawan purunman apamunaykupaq.",
                "3": "Chhaynataq, noqa Nephi, wawqeykunapiwan yapamanta purunpi purirqayku Jerusalenman rinaykupaq.",
                "4": "Ismaelpa wasinmantaq rirqayku, paytaq sumaq sonqoyoq chashkiwarqanku, chayraykutaq Wiraqochaq rimayninkunata payman willarqayku.",
                "5": "Wiraqochataq Ismaelpa sonqonta ayllunpatawan llanp’uyachirqan, noqaykuwantaq purunman hamurqanku taytaykuq karpanman.",
                "6": "Purunpi purishanaykukamataq, Laman, Lemuel, Ismaelpa ususinkunamanta ishkay, Ismaelpa ishkaynin churinkuna ayllunkunapiwan noqayku kontra ankallikurqanku; ari, noqa Nephi, Sam, taytanku Ismael warminpiwan, wakin kinsa ususinkuna kontrapiwan ankallikurqanku.",
                "7": "Hinataq chay ankallikuypi, Jerusalen hallp’aman kutiripuyta munarqanku.",
                "8": "Kunantaq noqa Nephi, rumi sonqo kasqankurayku llakikuspay, paykunata (Lamanta Lemueltawan) nirqani: Kurak wawqeykunan kankichis, hinari imaynataq rumi sonqoyoq, ñawsa yuyayniyoq imari kankichis, noqa sullk’a wawqeykichis qankunaman rimanaypaq nesitaspaykichis; ari, qankunaman allin ñanta qhawachinaypaq?",
                "9": "Imaynataq mana Wiraqochaq rimayninta uyarirqankichischu?",
                "10": "Imaynatan qonqarqankichis Wiraqochaq huk kachanta rikusqaykichistari?",
                "11": "Ari, imaynatataq qonqarqankichis noqanchispaq hatun imaymanakunata Wiraqochaq ruwasqanta, Labanpa makinmanta qespichiwasqanchista, qelqakunata tarinanchispaq ruwasqantawanri?",
                "12": "Ari, imaynatataq qonqarqankichis kay llapan imaymanakunata, runakunaq wawankunapaq munayninman hina Wiraqochaq ruway atisqanta, Paypi iñiyniyoq kankuman chayri? Chhaynaqa hakuyá iñiysapa kasun.",
                "13": "Paypi iñiysapa kasun chayqa, prometisqa hallp’atan chashkisun; hamuq pachapitaq yachankichis Jerusalen thuñisqa kananmanta Wiraqochaq rimaynin hunt’akusqanta. Jerusalen thuñikunanmanta Wiraqochaq llapan rimasqan imaymanakunaqa hunt’akunanmi.",
                "14": "Wiraqochaq Nunanqa usqhayllan paykunawan churanakuyta qollunqa. Alqocharqankun unanchaqkunata, watana wasimantaq Jeremiasta churarqanku; taytaypa kawsayninta qechuyta munarqanku, hinaspataq chay hallp’amanta payta qarqorqanku.",
                "15": "Kunantaq qankunata nisaykichis, Jerusalenman kutinkichis chayqa, paykunawanmi wañunkichis. Munaspaykichisqa chay hallp’aman riychis, yuyariychistaq rimasqay simikunata; rinkichis chayqa, qankunapas wañunkichismi. Khayna rimanaypaqmi Wiraqochaq Nunan niwan, nispa.",
                "16": "Hinataq noqa Nephi, kay simikunata wawqeykunaman rimareqtiy, noqawan phiñarikurqanku. Hinaspataq nishu phiñarisqa kaspanku hap’iwarqanku, washkhakunawan watawaspankutaq wañuchiwayta munarqanku, purunpi salqa uywakunaq mikhusqan kanaypaq saqewanankupaq.",
                "17": "Ichaqa Wiraqochaman khaynata rimarikurqani: Wiraqocha, qanpi iñiyniy kasqanman hina, wawqeykunaq makinkunamanta qespichiykuway, ari, kallpata qoykuway kay chaqnakunata t’ipinaypaq, nispa.",
                "18": "Kayta rimareqtiytaq, makiymanta chakiymantawan waskhakuna pashkarikurqan, wawqeykunaq ñawpaqenkupi sayarispataq yapamanta paykunata rimarirqani.",
                "19": "Chhaynataq yapamanta noqawan phiñarikuspanku hap’iwayta munarqanku; ichaqa, Ismaelpa huknin kaq ususin, mamanpas, Ismaelpa hukninkaq churinpas, wawqeykunata nishutapuni mañakurqanku, hinataq wawqeykunaq sonqonku llanp’uyarqan; sipiway atipakuytataq qollurqanku.",
                "20": "Hinataq, millay ruwayninkumanta anchatapuni llakikurqanku, ñawpaqeypi k’umurikuspankutaq, noqa kontra ruwasqankumanta panpachanaypaq nishutapuni mañakuwarqanku.",
                "21": "Hinaspataq allin sonqowan paykunata llapa ruwawasqankumanta panpacharqani, Wiraqocha Yayankuman panpachayrayku rimarikunankupaqtaq paykunata anyarqani. Khaynatataq paykuna ruwarqanku. Wiraqochaman rimarikuyta tukusqanku qhepamantaq, yapamanta taytaykuq karpanneqman purirqayku.",
                "22": "Hinataq taytaykuq karpanman hamurqayku. Noqa, wawqeykuna, Ismaelpa ayllunpiwan, taytaypa karpanman chayamusqayku patamantaq, anchatapuni añaychakurqanku Wiraqocha Yayankuman, arpayta, ruphasqa munachiytawantaq Wiraqochaman munachirqanku."
            },
            "8": {},
            "9": {},
            "10": {},
            "11": {},
            "12": {},
            "13": {},
            "14": {},
            "15": {},
            "16": {
                "1": "Hinaspataq noqa Nephi, wawqeykunaman rimayta tukusqay pataman, paykuna niwarqanku: Ancha k’ireq rimaykunatan niwarqankiku, apay atinaykumanta aswan k’ireqta, nispa.",
                "2": "Noqataq kutichirqani—yachanin cheqaqman hina huchallikuqkuna kontra k’ireq imaymanakunata rimasqayta; chaninkunatataq chanincharqani, qhepa p’unchawpi hoqarisqa kanankuta sut’inchaspa; chhaynaqa, huchallikuqkunaqa k’ireq kananpaqmi cheqaq kaqta tarinku, chawpinkukama paykunata k’ireqtin.",
                "3": "Kunantaq wawqeykuna, chanin kawaqchis, cheqaq kaqta uyariyta munawaqchis, chaytataq kasuwaqchis Yayaq ñawpaqenpi ch’uya purinaykichispaq chayqa, manan rimapakuwaqchischu cheqaq kaqrayku—k’ireqtan noqayku kontra rimanki, nispa.",
                "4": "Hinataq noqa Nephi, wawqeykunata anyarqani llapa k’uchi kaywan, Wiraqochaq kamachisqankunata waqaychanankupaq.",
                "5": "Hinataq Wiraqochaq ñawpaqenpi ullpuykukurqanku; chayraykutaq chaninchaypa ñanninkunapi purinankumanta ancha hatun kusikuyniyoq, hatun suyakuyniyoq ima paykunarayku karqani.",
                "6": "Kay imaymanakunataq nikurqan ruwarkurqan ima, Lemuel nispa sutiyasqan qheshwapi kaq karpapi taytay tiyashanankama.",
                "7": "Hinataq noqa Nephi, Ismaelpa hukninkaq ususinta warmiypaq akllarqani, wawqeykunapas Ismaelpa ususinkunamanta warminkupaq akllarqanku; Zorampas Ismaelpa kurakkaq ususinta warminpaq akllarqan.",
                "8": "Khaynatataq taytay, payman Wiraqochaq qosqan llapa kamachiykunata hunt’arqan; noqa Nephipas Wiraqochaq ancha saminchasqanmi karqani.",
                "9": "Hinataq Wiraqochaq arun tutapi taytayta rimarirqan, tutamantanpi purunpi puriyta qallarinanpaq kamachispa.",
                "10": "Taytaytaq tutamantanpi hatarisqanman hina, karpaq punkunman rispa utirayayninpaq panpapi huk muyu sinkuta rikurqan, bronsemanta ancha sumaq ruwasqata. Sinkuq ukhunpitaq ishkay t’oqpinakuna karqan, hukninkaqtaq purunpi may rinaykuta qhawachirqan.",
                "11": "Hinataq purunman apanayku imaymanakunata huñurqayku, Wiraqochaq qowasqanku imaymanakunaq puchunkunatawan; imaymana muhukunatataq huñurqayku, purunman apanaykupaq.",
                "12": "Karpaykuta apayukuspataq purunman rirqayku Laman mayuta chinpaspa.",
                "13": "Hinataq tawa p’unchaw purirqayku intiq lloqsimunan kinray qheparinaneqman rispayku, yapamantataq karpaykuta sayachirqayku, Shaser nispataq chay hallp’ata suticharqayku.",
                "14": "Hinaspataq, peqtaykuta wach’iykutawan apayukuspataq, purunman lloqsirqayku mikhuyta aylluykupaq sipimunaykupaq. Aylluykupaq mikhuyta sipimusqayku patamantaq, purunpikaq Shazerpi aylluykuman kutirqayku. Yapamantataq purunpi purirqayku kikin risqayku ñanta qatispayku, Puka Mamaqochaq qayllanpi kaq aswan allinnin hallp’anta purispa.",
                "15": "Ashkha p’unchawkunataq purirqayku, peqtaykuwan wach’iykupiwan, rumiykuwan wark’aykupiwan purisqaykupi mikhunaykupaq sipispayku.",
                "16": "Sinkuq qhawachiwasqankutan purirqayku, kay sinkutaq purunpa aswan allinnin hallp’anta pusawarqanku.",
                "17": "Ashkha p’unchaw purisqayku patamantaq, karpaykuta sayachirqayku huk pachallaqa samanaykupaq, aylluykupaq mikhunata tarinaykupaqwan.",
                "18": "Hinataq noqa Nephi uywakuna sipiq rispay, allin asiromanta ruwasqa peqtayta p’akirqani; peqtay p’akisqay patamantaq, noqawan wawqeykuna phiñarikurqanku peqtay p’akisqa kasqanrayku; manan mikhunata tarirqaykuchu.",
                "19": "Hinataq mana mikhunayoq aylluykuman kutirqayku. Purisqankurayku ancha sayk’usqa kaspankutaq, anchatapuni ñak’arirqanku mana mikhuna kaqtin.",
                "20": "Hinataq Laman, Lemuel, Ismaelpa churinkunapiwan anchata rimapakuyta qallarirqanku, purunpi muchuyninku, ñak’ariyninkuraykupiwan. Taytaypas Wiraqocha Yayan kontra rimapakuyta qallarirqan; ari, anchatapuni ñak’areqtinkutaq llapanku Wiraqocha kontra rimapakurqanku.",
                "21": "Hinaspataq noqa Nephi wawqeykunawan llakikurqani peqtay p’akikusqanrayku; paykunaq peqtankuq chutarikuynin chinkaqtintaq, ancha sasapuni kayta qallarirqan, ari, chayraykutaq mana mikhunata tariyta atirqaykuchu.",
                "22": "Hinataq noqa Nephi, askhata wawqeykunaman rimarirqani, yapamanta sonqonkuta rumiyachispanku Wiraqocha Yayanku kontra rimapakusqankurayku.",
                "23": "Noqa Nephitaq, k’aspimanta peqtata ruwarqani, huk siwk k’aspimantataq wach’ita; chhaynataq peqta-wach’ita, wark’akunata rumikunatawan apayukurqani. Taytaytataq nirqani: Maymanmi mikhuna tarimunaypaq risaq? nispa.",
                "24": "Hinataq Wiraqochata taytay tapurqan. Rimasqaykunaraykun ullpuykukusqaku karqan; askha imaymanakunata paykunaman nunaypa llapan atiyninwan rimasqayrayku.",
                "25": "Wiraqochaq aruntaq taytayman hamurqan, Wiraqocha kontra rimapakusqanraykutaq cheqaqpuni anyasqa karqan, chayraykutaq ancha llakikuyman apamusqa karqan.",
                "26": "Hinataq Wiraqochaq arun payta nirqan: Sinkuta qhawariy, ñawinchaytaq chaypi qelqasqa kasqanta, nispa.",
                "27": "Sinkupi qelqasqa kasqanta rikuspataq taytayqa anchatapuni manchakurqan khatatatarqantaq, hinallatataq wawqeykunapas, Ismaelpa churinkunapas, warmiykupas.",
                "28": "Hinataq noqa Nephi, sinkupi kaq t’oqpinakuna iñiyman hina, k’uchiy-k’uchi kasqaykuman hina, chaykunaman kasukuq kasqaykuman hinallamanwan kuyusqanta rikurqani.",
                "29": "Kallarqantaq huk ch’uya ñawinchana mosoq qelqa, kaytaq hamut’achiwarqanku Wiraqochaq ñanninkunamanta; chay qelqataq mayninmanta mayninman qelqasqa t’ikrasqapiwan karqan, chaypi iñiyniykuman k’uchiy-k’uchi kayniykumanwan hina. Khaynaqa, rikunchismi huch’uy imaymanakunawan hatun imaymanakunata Wiraqocha ruwayta atisqanta.",
                "30": "Hinataq noqa Nephi, orqo pataman rirqani, sinkupi qhawachisqa kasqanman hina.",
                "31": "Noqataq salqa uywakunata sipirqani, hinaspataq aylluykupaq mikhunata tarimurqani.",
                "32": "Karpaykumantaq kutirqani sipisqay uywakunata apayukuspay; kunantaq, mikhuyta tarisqayta rikuspanku, ancha hatunpuni kusikuyninku karqan. Hinataq Wiraqochaq ñawpaqenpi ullpuykukurqanku, Payta añaychakuspanku.",
                "33": "Hinataq yapamanta purirqayku, qallariypi hina yaqa kikin ñanneqta purispayku. Ashkha p’unchaw purisqayku patamantaq yapamanta karpaykuta hatarichirqayku, chaypi huk pachallaqa qhepakunaykupaq.",
                "34": "Ismaeltaq wañurqan, Nahom waqyasqa hallp’apitaq p’anpasqa karqan.",
                "35": "Hinataq Ismaelpa ususinkuna anchatapuni waqarqanku, taytanku wañusqanrayku, purunpi ñak’arisqankurayku ima; taytay kontrataq rimapakurqanku, Jerusalen hallp’amanta paykunata pusamusqanmanta: Wañusqan taytayku, ari, askhatataq purunpi puripakurqayku, anchatataq ñak’arirqayku, yarqaymanta, ch’akiymanta, sayk’uymantawan; kay llapan ñak’ariykuna patamantaq yarqaymanta purunpi wañusun, nispa.",
                "36": "Hinatataq taytay kontra, noqa kontrapiwan rimapakurqanku, yapamanta Jerusalenman kutiripuyta munaspanku.",
                "37": "Lamantaq, Lemuelta, Ismaelpa churinkunatawan nirqan: Haku, taytanchista, kurak wawqenkunata kamachinanpaq yachachinanpaqwan churakuq wawqenchis Nephitawan wañuchisun;",
                "38": "Wiraqochan noqawan rimarqan, angelkunapas serviwarqankun, nispan nin. Ichaqa yachanchismi llullakuwasqanchista, kay imaymanakunatataq niwanchis, askha imaymanakunatataq ruwan yachaysapa kayninwan, ñawinchispi q’otowananchispaq, hukniraq purunman apawananchispaq yuyayukuspa. Pusawasqanchis patamantaq payqa yuyayukurqan, noqanchis patapi inkanchis, kamacheqninchispiwan kananpaq, munayninman hina noqanchiswan ruwananpaq, nispa. Khaynatataq wawqey Laman sonqonkupi phiñarikuyta hatarichirqan.",
                "39": "Hinataq, Wiraqocha noqaykuwan karqan, ari, Wiraqochaq arunpuni hamurqan, askha simikunatataq paykunaman nirqan, anchatapunitaq paykunata anyakurqan. Wiraqochaq arunpa anyasqan kaspankutaq, phiñakuyninku thañirirqan, huchankumantataq kutirimurqanku; chayraykutaq, yapamanta mikhuywan Wiraqocha saminchawarqanku, mana wañunaykupaq."
            },
            "17": {
                "1": "Hinataq, yapamanta purunpi puriyta qallarispayku, chay pachamanta ñawpaqman intiq lloqsimunanneqman hina purirqayku. Purirqaykutaq, askha ñak’ariykunatataq purunpi atiparqayku, warmiykutaq purunpi wachakurqanku.",
                "2": "Wiraqochaq saminchayninkuna noqaykupaq ancha hatun kaqtintaq, purunpi hanku aychawan kawsarqayku chaypas, askha ñukñuyoq wawankupaq warmiyku karqan, kallpasapataq karqanku, ari, qharikuna hina; mana rimapakuspataq puriyninkuta awantayta qallarirqanku.",
                "3": "Chhaynaqa, rikunchismi Yayaq kamachiyninkuna hunt’akunanta. Runakunaq wawankuna Yayaq kamachiyniykunata waqaychanqaku chayqa, Paymi paykunata mikhuchin, kallpachan, kamachisqankunata hunt’ayta atinankupaqtaq ñanta allichan; chhaynaqa, nesitasqaykutan Wiraqocha qowarqanku purunpi kanaykukama.",
                "4": "Askha watakuna chaypi karqayku, ari, pusaq watan purunpi karqayku.",
                "5": "Askha ruruyoq, askha lachiwayoqpiwan kaqtin Waleq nispa sutichasqayku hallp’amantaq chayamurqayku; kay imaymanakunataq mana wañunaykupaq Wiraqochaq allichasqan karqan. Mamaqochatataq rikurqayku, Irreantum nispataq suticharqayku, t’ikrasqa kaspataq askha unukuna ninanta nin.",
                "6": "Hinataq mamaqocha patapi karpaykuta hatarichirqayku, askha ñak’ariytaña, sasa imaymanakunata imaña pasarqayku chaypas—ari, ancha askhata, manataq llapantachu qelqayta atiykuman—anchatan kusikurqayku mamaqocha pataman chayamuqtiyku; Waleq nispataq chay hallp’ata suticharqayku, askha ruruyoq kasqanrayku.",
                "7": "Hinataq, Waleq hallp’api askha p’unchawkuna kasqay pataman, noqa Nephiman Wiraqochaq arun chayamuwarqan: Hatariy, orqoman wichay, nispa. Hatarispataq orqoman wicharqani, Wiraqochatataq waqyakurqani.",
                "8": "Hinaspataq, khaynata Wiraqochataq rimariwarqan: Huk wanputa ruwanki qhawachisqayman hina, llaqtaykita kay unukunata chinpachinaypaq, nispa.",
                "9": "Noqataq nirqani: Maytan risaq Wiraqocha, qhawachiwasqaykita hina wanpu ruwanaypaq ruwanakunata ruwanaypaq mineralkunata tarispa chulluchinaypaq? nispa.",
                "10": "Hinaspataq Wiraqocha niwarqan, ruwanakunata ruwanaypaq mineral tarinaypaq mayman rinayta.",
                "11": "Hinaspataq noqa Nephi, uywakunaq qaranmanta phukunakunata ruwarqani sansata phukunaypaq; nina phukunaypaq phukunakunata ruwasqay patamantaq, ishkay rumikunata takarqani nina horqonaypaq.",
                "12": "Kunankamaqa manan Wiraqocha kachariwarqankuchu purunpi purinaykukama askha ninayoq kanaykupaq. Kaytan Pay nirqan: Misk’iyachisaqmi mikhunaykichista, mana wayk’unaykichispaq;",
                "13": "K’anchayniykichispiwantaqmi purunpi kasaq, ñantataq allchasaq ñawpaqeykichispi, kamachiyniykunata waqaychankichis chayqa; chhaynaqa, kamachiyniykunata waqaychankichis chayqa, pusasqan kankichis prometisqa hallp’aman; yachankichistaqmi noqaq pusasqan kasqaykichista, nispa.",
                "14": "Ari, nillarqantaqmi Wiraqocha: Prometisqa hallp’aman chayasqaykichis patamantaq qankuna yachankichis noqa Wiraqocha Yaya kasqayta; noqa Wiraqocha qankunata wañuymanta qespichisqayta; ari, Jerusalen hallp’amanta qankunata horqomusqayta, nispa.",
                "15": "Chayraykun noqa Nephi, Wiraqochaq kamachiyninkunata waqaychanaypaq kallpachakurqani; wawqeykunatataq anyarqani, iñiysapa, k’uchiy-k’uchi ima kanankupaq.",
                "16": "Hinataq, rumikunamanta chulluchisqay mineralkunamanta ruwanakunata ruwarqani.",
                "17": "Wanputa ruwanaypaq hinaña kasqayta rikuspankutaq noqa kontra rimapakuyta wawqeykuna qallarirqanku: Waq’an wawqenchis, wanpu ruway atinanpaqmi yuyayukun, ari, yuyayukullantaqmi kay hatun unukunata chinpay atinanpaq, nispa.",
                "18": "Khaynatan wawqeykuna noqa kontra rimarqanku, manataq llank’ayta munarqankuchu, wanpu ruwayta mana atinayta yuyayukuspanku; manataqmi kreyirqankuchu Wiraqochaq kamachisqan kasqayta.",
                "19": "Kunantaq noqa Nephi anchatapuni llakikurqani rumi sonqonkurayku; llakikusqayta rikuspankutaq sonqonku ukhupi kusikurqanku; noqamanta khaynata nispa anchatapuni kusikurqanku: Yacharqaykun wanpu ruwayta mana atisqaykita, yacharqallaykutaqmi mana allin yuyayniyoq kasqaykita; chhaynaqa, manan atiwaqchu chay hatun llank’ay ruwayta.",
                "20": "Taytanchis hinataq kanki, sonqonpa waq’a yuyayninkunaq apasqan; ari, Jerusalen hallp’amantan pay pusamuwarqanchis, kay askha watakunataq purunpi puripakurqanchis; warminchiskunataq llank’arqanku wiksayoqña karqanku chaypas, purunpitaq wawakunata wachakurqanku imaymanakunata ñak’arispanku, wañuyllatataq mana. Aswan allinmi kanman karqan paykunapaq wañupuy Jerusalen hallp’amanta manaraq lloqsimushaqtinku, kay ñak’ariykunata llakinankumantaqa.",
                "21": "Kay askha watakunan purunpi ñak’arirqanchis, kay llapan watakunapitaq kapuwaqninchiskunamanta, chashkikuyninchis hallp’amantawan ancha kusikuyniyoq kaswan karqan; ari ancha kusisqataqmi kaswan karqan.",
                "22": "Yachaykutaqmi Jerusalen hallp’api kaq runakuna chanin runakuna kasqankuta; waqaycharqankun Wiraqochaq yuyaqankunata, taripayninkunata, llapan kamachiyninkunatawan, Moisespa kamachisqa-siminman hina; chhaynaqa, yachaykun chanin runanakuna kasqankuta. Taytanchistaq paykunata tariparqan, noqanchistataq pusamuwarqanchis rimayninkunata uyarisqanchisrayku, ari, wawqenchistaq pay hina, nispa. Kay hina rimaykunawanmi wawqeykuna noqayku kontra rimapakurqanku.",
                "23": "Noqa Nephitaq khaynata paykunata rimarqani: Kreyinkichischu Israelpa wawankunamanta kaq taytanchiskuna egipsiokunaq makinkumanta horqosqa kanankuta, Wiraqochaq rimayninkunata mana uyarinkumanchu karqan chayri?",
                "24": "Ari, yuyayukunkichischu hark’asqa kasqankumanta horqosqa kanankuta, hark’asqa kasqankumanta paykunata horqomunanpaq Moisesta Wiraqocha mana kamachinmanchu karqan chayri?",
                "25": "Yachankichismi Israelpa wawankuna hark’asqa kasqankuta, yachankichistaqmi ancha sasa ruwana ruwanakunawan q’epipasqa kasqankuta; chhaynaqa, yachankichismi hark’asqa kasqankumanta lloqsimusqanku ancha sumaq paykunapaq kasqanta.",
                "26": "Yachankichismi chay hatun ruway ruwananpaq Wiraqochaq kamachisqan Moises kasqanta; yachankichistaqmi, Puka Mamaqochaq ununkuna rimayninman hina kayman haqayman t’aqakusqanta, ch’aki hallp’antataq paykuna chinparqanku.",
                "27": "Yachankichismi Puka Mamaqochapi egipsiokuna wañusqankuta, paykunataq Faraonpa awqasuyunkuna karqanku.",
                "28": "Yachallankichistaqmi Israelpa wawankuna maná sutiyoq mikhunawan purunpi mikhuchisqa kasqankuta.",
                "29": "Ari, yachallankichistaqmi paypi kasqan Yayaq atiyninman hina, rumita rimayninwan Moises k’irisqanta, unutaq lloqsimurqan, ch’akiyninkuta Israelpa wawankuna thañichinankupaq.",
                "30": "Pusasqaña karqanku chaypas, Wiraqocha Yayanku, Kutichikapuqninku paykunaq ñawpaqenkuta rispa, paykunata p’unchawpi pusaspa, tutanpitaq paykunaman k’anchayta qospa, runaq chaskiy nesitasqan llapan imaymanakunata paykunapaq ruwarqan chaypas rumiyachirqankun sonqonkuta, ñawsayachirqankutaq yuyayninkuta, kutipakurqankutaq Moises kontra, kawsaq cheqaq Yayanku kontrapiwan.",
                "31": "Hinataq rimayninman hina paykunata Yaya wañuchirqan, rimayninman hinataq paykunata pusarqan, rimayninman hinataq imaymanakunata paykunapaq ruwarqan, manataq imapas ruwasqan karqanchu, ichaqa rimaynillanwan.",
                "32": "Jordan mayuta chinpasqanku patamantaq, kallpasapata paykunata ruwarqan, chay hallp’aq runankunata qarqonanpaq; wañunankukama ch’eqerichinanpaq.",
                "33": "Kunanri yuyayukunkichischu chay hallp’aq wawankuna, taytanchiskunaq qarqosqan, prometisqa hallp’api kaqkuna, yuyayukunkichischu chanin paykuna kasqankuta? Manan niykichismi.",
                "34": "Yuyayukunkichischu taytanchiskuna aswan akllasqa kanankuta, chay runakuna chanin kankuman karqan chayri? Manan nisaykichismi.",
                "35": "Kaqllatan llapa runakunata Wiraqocha munakun; chanin kaqqa Yayaq yanapasqanmi. Ichaqa, kay llaqtaqa Yayaq sapanka rimaynintan alqochasqaku karqan, millay ruwaypi poqosqataq karqanku; Yayaq phiñakuyninpa hunt’aynintaq paykunapi karqan. Wiraqochataq chay hallp’ata paykuna kontra ñakarqan, taytanchiskunapaqtaq samincharqan; ari, paykuna kontran ñakarqan qollochisqa kanankupaq, taytanchiskunapaqtaq samincharqan, chay hallp’api atiyniyoq kanankupaq.",
                "36": "Runakuna tiyanankupaq kay pachata Wiraqocha kamarqan, kay hallp’ata hap’inankupaqtaq wawankunata kamarqan.",
                "37": "Chanin llaqtatataq Pay hatarichin, huchasapakunaq llaqtankunatataq chinkachin.",
                "38": "Ancha sumaq hallp’akunamantaq chanin kaqkunata pusan, millay ruwaqkunatataq qolluchin, paykunapaqtaq hallp’ata ñakan paykunarayku.",
                "39": "Hanan hanaqpachapin Pay kamachin, chaytaqmi tiyanan, kay pachataq chakinkunaq sarunan.",
                "40": "Yayankupaq Payta kachiqkunatataq munakun. Munakurqanmi taytanchiskunata, paykunawantaq rimanakurqan; ari, Abrahanwan, Isaakwan, Jakobwan ima; yuyarirqantaqmi ruwasqan rimanakuyninkunata, chayraykun Egipto hallp’amanta paykunata horqomurqan.",
                "41": "K’aspinwanmi paykunata purunpi pusarqan; qankuna hinan paykunapas sonqonkuta rumiyachirqanku, millay ruwayninkuraykutaq paykunata Wiraqocha muchuchirqan. Nina hina phawaq mach’aqwaykunata paykunaman kachamurqan, muk’usqa kasqanku patamantaq, hanpisqa kanankupaq ñanta allicharqan; llapa ruwanankutaq qhawananku karqan; mana ancha sasa kay kaqtin, ruwanalla kaqtinpiwantaq askha paykunamanta wañurqanku.",
                "42": "Mayninpitaq sonqonkuta rumiyachirqanku, millaytataq rimarqanku Moises kontra, Yaya kontrapiwan; chaypiwanpas yachankichismi mana imawanpas tupachina atiyninwan prometisqa hallp’aman pusasqa kasqankuta.",
                "43": "Kunantaq kay llapan imaymanakuna pataman, millay-ruwaqman tukupuspanku pacha chayamun, ari, yaqa poqosqa kanankukamaña; manataqmi yachanichu ichapas kunan p’unchaw qolluchisqa kanankupaq hinaña kasqankuta; yachanin qolluchisqa kanankupaq cheqaqtapuni p’unchaw chayamunanta, huk chikallantaq mana, hark’asqa apasqataq paykuna kanqaku.",
                "44": "Chayraykun taytayta Wiraqocha kamachirqan purunman lloqsimunanpaq; judiokunapas payta sipiyta mashkarqanku; ari, qankunapas payta wañuchiyta munarqankichis; chhaynaqa runa wañucheqmi sonqoykichispi kankichis, paykuna hinataq kankichis.",
                "45": "K’uchin kankichis millaykaqta imaymanakuna ruwaypaq, qellataq kankichis Wiraqocha Yayaykichis uyariypi. Rikurqankichismi huk angelta, rimarirqasunkichistaqmi, ari, mayninpitaq arunta uyarirqankichis, Paytaq rimarirqasunkichis llanp’u huch’uy aruwan, mana uyariypaq hinaña kaqtiykichistaq rimayninkunata mana uyariyta atirqankichischu; chayraykutaq qhaqyaq kunkanwan hina rimarqasunkichis, chaytaq kay pachata chhapchirqan ch’eqtakunanpaq hinañapas kanman hina.",
                "46": "Yachankichistaqmi tukuy kallpayoq rimariynin kay pachata chinkachiyta atinanta; ari, yachankichismi rimayninwan wank’a-wank’a hallp’akunata panpaman tukuchinanta, panpakunatataq p’akichisqa kananta. Chhaynari, imaqtinmi chhayna rumi sonqoyoq kankichis?",
                "47": "Qankunaraykun nunay p’akillikun, nanantaqmi sonqoy; wiñaypaq qarqosqa kanaykichismanta manchakuni. Yayaq Nunanwan hunt’an kashani, chayraykutaq runa-kurkuy mana kallpayoqchu, nispa.",
                "48": "Hinataq, kunan kaykunata rimareqtiy noqawan phiñarikurqanku, mamaqochaq ukhunkunamantaq choqaykuwayta munarqanku. Hap’iwanankupaq noqaman hina hamuqtinkutaq paykunata nirqani: Llapa atiyniyoq Yayaq sutinpi kamachiykichis ama llamiwanaykichispaq, Yayaq atiyninwan hunt’an kashani aychaypa ruphayninkamaraq; noqa llamiwaqtaq ch’aki soqos hina ch’akinqa; mana ima hinataq Yayaq ñawpaqenpi kanqa, Yayan payta k’irinqa, nispa.",
                "49": "Noqa Nephitaq paykunata nirqani amaña astawan taytanku kontra rimapakunankupaq, yanapawayta mana mananchakuwanankupaqwan; Yayataq wanpu ruwanaypaq kamachiwarqan chayqa.",
                "50": "Paykunatataq nirqani: Llapan imaymanakuna ruwanaypaq Yaya kamachiwanman chayqa, atiymanmi chaykuna ruwayta. Kay unukunata—hallp’aman wakiy nispa ninaypaq Pay kamachiwanman chayqa, hallp’an kanman; kayta niyman chayqa, chhayna ruwasqan kanman.",
                "51": "Kunanri, chhayna atiyniyoqtaq Wiraqocha, askha utina ruwaykunatataq runakunaq wawankunaq chawpinpi ruwarqan chayri, imaqtintaq mana yachachiwanmanchu huk wanpu ruwaytari?, nispa.",
                "52": "Hinaspataq noqa Nephi askha imaymanakunata wawqeykunaman nirqani, tutayachisqa kaspankutaq mana noqa kontra rimayta atirqankuchu p’unchawkuna; manataq hap’iwayta qhariykacharqankuchu, ni ruk’anankuwan llamiwaytapas askha p’unchawkuna. Manan kay ruwayta qhariykacharqankuchu, ñawpaqeypi ch’akiyta manchakuspanku. Chhayna atiyniyoqmi Yayaq Nunan karqan, chay hinataq paykunawan ruwasqa karqan.",
                "53": "Hinaspataq Wiraqocha niwarqan: Yapamanta makiykita wawqeykikunaman chutariy, manan ñawpaqeykipi ch’akinqakuchu, ichaqa, paykunatan chhapchiykachasaq, nispan Wiraqocha nin; kaytataq ruwasaq Wiraqocha Yayanku kasqayta yachanankupaq, nispa.",
                "54": "Hinataq makiyta wawqeykunaman chutarirqani, manataq ñawpaqeypi ch’akirqankuchu, ichaqa, rimayninman hinan paykunata Wiraqocha chhapchikacharqan.",
                "55": "Paykunataq nirqanku: Cheqaqtan yachayku qanwan Wiraqocha kasqanta, yachaykun Wiraqochaq atiynin chhapchiwasqankuta, nispa. Ñawpaqeypitaq urmarqanku, noqa yupaychawanankupaq hinañataq kasharqanku, ichaqa manan noqa kacharirqanichu: Wawqellaykichismi kani, ari, sullk’a wawqeykichis; chhaynaqa, Wiraqocha Yayaykichista yupaychaychis, tayta-mamaykichistataq hatunchaychis, Wiraqocha Yayaykichis qonasuykichis hallp’api p’unchawniykichis hatunyananpaq, nispa."
            },
            "18": {
                "1": "Hinaspataq Wiraqochata yupaycharqanku, noqawantaq rirqanku. Ancha allin yachaywantaq kurkukunata llaqllarqayku. Maynillanqa Wiraqochan qhawachiwarqan, imaynata wanpupaq kurkukunata llank’anaypaq.",
                "2": "Kunantaq noqa Nephi kurkukunata llank’arqani mana runakunaq yachasqankuman hinachu, nitaq wanputapas runakunaq ruwasqankuman hinachu ruwarqani; ichaqa Wiraqochaq qhawachiwasqanman hinan ruwarqani, chhaynaqa manan runakunaq ruway yachasqankuman hinachu karqan.",
                "3": "Noqa Nephitaq orqoman pasaqlla rirqani, pasaqllataq Wiraqochaman rimarikurqani, chayraykun ancha hatun imaymanakunata Wiraqocha rikuchiwarqan.",
                "4": "Wiraqochaq rimayninman hina wanputa ruwasqay patamantaq, wawqeykuna ancha allin kasqanta rikurqanku, ruwayninpas ancha sumaq kasqantawan; chayraykutaq yapamanta Wiraqochaq ñawpaqenpi ullpuykukurqanku.",
                "5": "Hinataq Wiraqochaq arun taytayman chayamurqan, hatarispa wanpuman haykunaykupaq.",
                "6": "Tutamantanpitaq llapan imaymanakunata allichasqayku pataman—askha ruruta, purunmanta aychata, askha lachiwatawan, Wiraqochaq kamachiwasqankuman hina imaymanakunata—wanpuman haykurqayku llapan q’epiykuwan, muhuykuwan, noqaykuwan imaña apamusqayku imaymanakunapiwan, sapankayku hayk’a watayoq kasqaykuman hina; chhaynataq llapayku wanpuman haykurqayku, warmiykuwan, wawaykupiwan.",
                "7": "Taytaytaq ishkay churikunata purunpi churiyarqan. Kurak kaqpa Jakob sutin karqan, sullk’a kaqpataq Jose.",
                "8": "Hinaspataq llapayku wanpuman haykuqtiyku—noqaykuwantaq mikhunaykuta kamachikuwasqankutawan apayukuqtiyku—mamaqochaman haykurqayku, wayraq ñawpaqentataq apasqa karqayku prometisqa hallp’aneqman.",
                "9": "Ashkha p’unchawña wayraq apasqan kasqayku patamantaq, wawqeykuna, Ismaelpa churinkuna warminkunapiwan anchatapuni q’ochukuyta qallarirqanku; hinaspataq, tusuyta, takiyta, millay simiwan rimaytawan qallarirqanku, ari, kaykama ima kallpawan apamusqa kasqaykuta qonqaspanku; ari, mana tupuy atina millay kaymantaq qokurqanku.",
                "10": "Noqa Nephitaq anchatapuni manchakuyta qallarirqani, noqaykuwan Wiraqocha phiñarikuspa, mamaqochaq p’uytuyayninpi millp’usqa kanaykupaq huchallikuyniykurayku muchuchiwanankumanta; chayraykutaq noqa Nephi allintapuni paykunaman rimayta qallarirqani, ichaqa, noqawanmi phiñarikurqanku, manan sullk’a wawqeyku kamacheqniyku kananta munaykuchu, nispa.",
                "11": "Hinataq, Laman Lemuelpiwan hap’iwaspanku waskhakunawan chaqnawarqanku, anchatapunitaq ñak’arichiwarqanku; chaypiwanpas chhaynatan Wiraqocha kacharirqan kallpanta qhawachinanpaq, huchasapakunamanta rimasqan hunt’akunanpaq.",
                "12": "Hinataq, mana kuyuy atinaykama watawasqanku pataman, Wiraqochaq ruwasqan sinku mana purirqanchu.",
                "13": "Chhaynataq mana mayneqmanpas wanpu pusayta yacharqankuchu, hinamantaq ancha hatun wayra-para hatarirqan; ari, ancha hatun, ancha manchakuna sallallallay. Kinsa p’unchawtaq qhepaman pusasqa karqayku; paykunataq mamaqochapi wañunankumanta anchatapuni manchakuyta qallarirqanku. Chaypiwanpas manan pashkawarqankuchu.",
                "14": "Qhepaman tawakaq p’unchawpi pusasqa kasqaykupitaq, ancha manchakuypuni sallallallay tukurqan.",
                "15": "Hinataq, mamaqochaq p’uytuyayninkunapi millp’usqa hinapaqña kasharqayku. Tawa p’unchawña unukuna patapi qhepaman pusasqa kasqayku patamantaq, Yayaq taripaynin paykunapi kasqanta wawqeykuna rikuyta qallarirqanku, wañunkumantaqmi huchankumanta mana kutirimunkumanchu chayqa; chayraykutaq noqaman hamuspanku, makiypi chaqnakunata pashkarqanku. Anchatapunitaq makiykuna punkisqa karqan, chaki-moqochuykunapas anchatapunin punkisqa, manchaytataq nanawarqan.",
                "16": "Chaypiwanpas Yayaypin kunfiyarqani, p’unchawnintintaq Payta yupaycharqani; manataqmi Wiraqocha kontraqa rimapakurqanichu ñak’ariyniykunarayku.",
                "17": "Taytay Lehitaq askha imaymanakunata paykunaman, Ismaelpa churinkunamanwan nirqan; ichaqa manchachirqankun noqarayku rimareqkunata; tayta-mamaytaq ancha machuña kaspanku, wawankunarayku anchata ñak’arispankupiwan onqoywan urmarqanku; ari, puñunapitaq kananku karqan.",
                "18": "Llakikuyninku, ñak’ariyninku, wawqeykunaq huchallikuyninkunaraykupiwantaq kay pachamanta Yayankuwan tupanankupaq yaqamanta apasqa karqanku; ari, soqo chukchankun yaqaña hallp’api churasqa karqan; ari, yaqamantan tayta-mamay mamaqochapi p’anpasqa karqanku.",
                "19": "Jakob Josepiwantaq, erqellaraq kaspanku, mikhunata nesitasqankupiwan muchurqanku mamankuq ñak’ariyninkunarayku; warmiypas weqenkunawan yayaman-rimarikuyninkunapiwan, wawaykunapas, manan wawqeykunaq sonqonkuta pashkawanankupaq llanp’uyachirqanchu.",
                "20": "Manataqmi imapas karqanchu sonqonkuta llanp’uyachinanpaq, ichaqa Yayaq atiynillan, paykunata wañuchiywan manchachispa; hinataq mamaqochaq ukhunkunapi millp’usqa kanankupaq hina kaqtinkuña, ruwasqankumanta yuyayninkuman kutirimuspanku pashkawarqanku.",
                "21": "Hinaspataq pashkawasqanku pataman sinkuta hap’irqani, munasqayman hinataq purirqan. Hinataq Wiraqochaman rimarikurqani, rimarikusqay patamantaq wayra thañirqan, wayra-parapas thañirqan, sumaq qasilla karqan.",
                "22": "Hinataq noqa Nephi, wanputa pusarqani, prometisqa hallp’amantaq yapamanta rirqayku.",
                "23": "Ashkha p’unchawkuna tuytusqayku patamantaq prometisqa hallp’aman chayarqayku; hallp’a pataman rispataq karpaykuta hatarichirqayku, prometisqa hallp’a nispataq suticharqayku.",
                "24": "Hinataq hallp’ata yapuspayku muhukunata tarpuyta qallarirqayku; ari, Jerusalenmanta apamusqayku llapan muhukunatan tarpurqayku; anchatapunitaq wiñayta qallarirqanku; chhaynataq ancha saminchasqa karqayku.",
                "25": "Prometisqa hallp’apitaq purunpi purispayku, imaymana uywakunata sach’a-sach’akunapi tarirqayku—wakakunata, torokunata, asnokunata, kaballukunata, kabrakunata, salqa kabrakunata, imaymana salqa uywakunatawan, runaq allinninpaq. Hinallatataq, imaymana mineralkunata tarirqayku—qorita, qolqeta, antatawan."
            },
            "19": {},
            "20": {},
            "21": {},
            "22": {}
        }
    },
    "2-ne": {
        "meta": {
            "slug": "2-ne",
            "name": "Nephiq Iskaykaq Qelqan",
            "chapterWord": "T’aqa"
        },
        "chapters": {
            "1": {
                "intro": "Lehiq wañuyninpa willaynin. Nephiq wawqenkuna pay kontra ankallikunku. Purunman rinanpaq Nephita Wiraqocha kamachin. Purunpi puriyninkuna.",
                "1": "Kunantaq noqa Nephi, wawqeykunaman yachachiyta tukusqay pataman, taytayku Lehipas askha imaymanakunata paykunaman rimarirqan—imayna hatun imaymanakunata Jerusalen hallp’amanta paykunata horqospa paykunarayku Wiraqohaq ruwasqanmanta.",
                "2": "Unukuna patapi ankallikusqankumanta paykunata rimarirqan, mamaqochapi millp’usqa kanankumanta kawsayninkuta qespichiypi Yayaq khuyapakuyninmanta.",
                "3": "Chaskisqanku prometisqa hallp’amantawantaq paykunata rimarirqan; Jerusalen hallp’amanta ayqenanchispaq niwaspanchis imay na khuyapakuyniyoq Wiraqocha karqan, nispa.",
                "4": "Huk rikuytan rikurqani, chayraykutaqmi yachani Jerusalen thuñisqa kasqanta; Jerusalenpi qhepaswan karqan chayqa, noqanchispas wañuswanmi karqan, nispan pay nirqan.",
                "5": "Ichaqa nirqanmi, ñak’arirqanchisña chaypas, huk promitisqa hallp’atan chaskirqanchis, llapan hallp’akunamanta aswan akllasqa hallp’ata; ch’awchuypa chaskikuyninpaq kananpaq Wiraqocha Yaya noqawan rimanakusqan hallp’ata. Ari, huk rimanakuypin kay hallp’ata Wiraqocha, noqaman wawaykunamanwan wiñaypaq qowan, huk llaqtakunamanta Wiraqochaq makinpa llapan pusamusqan runakunapaqwan.",
                "6": "Chhaynaqa, noqa Lehi unanchani noqapi kaq Nunaman hina, Wiraqochaq makinpa mana pusasqan kaspaqa, mana pipas kay hallp’aman hamunanmanta.",
                "7": "Chhaynaqa, Paypa pusamusqan runakunapaqmi kay hallp’a willkachasqa. Paypa qosqan kamachiykunaman hina Payta servinqaku chayqa, qespi-kay hallp’an paykunapaq kanqa; hinaqa, manan hayq’aqpas harkasqa kayman apamusqachu kanqaku; chhayna kanqa chayqa, millay ruwayninkunaraykun kanqa. Millay ruwaykuna askhayanqa chayqa, ñakasqan hallp’a paykunarayku kanqa; ichaqa, chaninkunapaqqa wiñaypaqmi saminchasqa kanqa.",
                "8": "Hinaqa, ancha allinmi huk llaqtakuna kay hallp’amanta mana yachananku; askha llaqtakunan kay hallp’ata pakankuman, hinaspataq manaña maypi chaskikuy kananpaq kanmanchu.",
                "9": "Chayraykun noqa Lehi, huk promesata chaskirqani, Jerusalen hallp’amanta Wiraqocha Yaya apamusqan runakuna kamachiyninkunata waqaychanqaku chayqa, t’ikarinankun kay hallp’api; huk llaqtakunamantataq pakasqa kanqaku, paykuna kikinkupaq kay hallp’ata hap’ikunankupaq. Kamachiyninkunata waqaychanqaku chayqa, saminchasqan kay hallp’a patapi kanqaku, manataq pipas kanqachu paykuna manchacheq, nitaq chaskikuyninku hallp’a qechuqpas; wiñaypaqtaq qasilla tiyanqaku.",
                "10": "Ichaqa, mana kreyiypi urmasqanku p’unchaw hamuqtin, Wiraqochaq makinmanta ancha hatun saminchaykunata chaskisqanku pataman—pachaq, llapan runankuna ima kamasqa kasqankumanta yachaspanku, kay pachaq kamasqa kasqanmantapacha Wiraqochaq ancha sumaq hatun ruwayninkunata yachaspanku; iñiywan llapan imaymanakunata ruwanankupaq atiyniyoq kaspa, qallariymantapacha llapan kamachiykunayoq kaspa, kay ancha sumaq prometisqa hallp’aman mana tukukuyniyoq sumaq kayninwan apamusqan kaspankupiwan—noqa nini, Israelpa Qollananta, cheqaq Hawisqata, Qespicheqninkuta Yayankutawan pisichanankupaq p’unchaw chayamunqa chayqa, chanin kaqpa taripayninmi paykunaman chayamunqa.",
                "11": "Ari, huk llaqtakunatan paykuna pataman apamunqa, paykunamantaq atiyta qonqa, paykunamantataq chaskikuyninku hallp’ankuta qechunqaku; paykunatataq ch’eqechinqa, maqachinqa ima.",
                "12": "Ari, huk miraymanta hukmanmi yawar sut’uchiy, ancha hatun ñak’ariy ima kanqa; chhaynaqa churiykuna, yuyarinaykichistan munayman, ari, rimayniykunata uyarinaykichistan munayman.",
                "13": "Alliyá rikch’ariwaqchis, qaqa puñuymanta rikch’ariychis, ari, supay wasi puñuymanta, watasuqniykichis millay chaqnakunamantataq chhapchirikuwaqchis; chay watanakunataq runakunaq wawankunata chaqnan, wiñay muchuy, wiñay ñak’ariy qochamanwantaq hark’asqa apasqa kanku.",
                "14": "Rikch’ariychis! ñut’u hallp’amanta hatariychis, khatatataq taytaq rimayninkunata uyariychis. Chay taytaq runakurkuntataq asllaman upallan kaq chiri ayapanpaman churankichis, manataqmi ni pi pureqpas chaymanta kutirimuyta atinmanchu. Huk chikan p’unchawkunallamanmi llapan hallp’aq ñanninta risaq.",
                "15": "Ichaqa, Wiraqochan nunayta supay wasimanta qespichirqan. Kusiqellpuntan rikurqani, wiñaypaqtaq munakuyninpa makinwan muyurisqa kani.",
                "16": "Wiraqochaq yuyaqankunata, taripayninkunatawan waqaychanaykichistan munani; kaymi qallariymantapacha nunaypa munaynin karqan.",
                "17": "Muchuchisqan sonqoy maynillan karqan. Manchakurqanin sonqoykichispa rumiyayninrayku, Wiraqocha Yayaykichis hunt’a phiñakuyninwan qankunaman hamuqtin, wiñaypaq kuchusqa chinkachisqapiwan kanaykichismanta;",
                "18": "Utaq qankunaman askha miraykunakama huk ñakay hamunanmanta, q’anchinaq utaq yarqaypa muchuchisqanpas kanaykichismanta, cheqnisqa kanaykichismanta, saqraq munayninman hina hark’asqa apasqa kanaykichismantawan.",
                "19": "Churiykuna, amayá kay imaymanakuna qankunaman hamuchunchu; aswanmá Wiraqochaq akllasqan yanapasqanpiwan llaqta kawaqchis. Ichaqa munaynin ruwasqa kachun; wiñaypaqmi chanin ñanninkuna.",
                "20": "Nirqantaqmi Pay: Kamachiyniykunata waqaychankichis chayqa, t’ikarinkichismi kay hallp’api; ichaqa, kamachiyniykunata mana waqaychankichischu chayqa, qarqosqan ñawpaqeymanta kankichis, nispa.",
                "21": "Kunantaq qankunapi nunay kusikunanpaq, sonqoytaq qankunarayku kay pachata kusikuypi saqenanpaq, muchuypi llakikuypiwan ayapanpaman mana apamusqa kanaypaq, ñut’u hallp’amanta hatariychis churiykuna, qharitaq kaychis, huk sonqollataq huk yuyayllapiwantaq kaychis, tukuy imaymanakunapi huklla kaspa, hark’asqa kayman mana urmanaykichispaq;",
                "22": "Ancha millay ñakaywan mana ñakasqa kanaykichispaq, qolluchiypaq chanin Yayaq phiñakuyninta qankuna pataman mana hamuchispa; ari, runa-kurkuq nunaq ima wiñay qolluchiyman.",
                "23": "Rikch’ariychis churiykuna, chanin-kaypa p’achawan p’achakuychis. Chhapchirikuychis watasqa kasqaykichis chaqnakunata, tutayaqmanta lloqsimuychis, ñut’u hallp’amantataq hatariychis.",
                "24": "Amaña astawan ankallikuychischu wawqeykichis kontra. Ancha kusiqellpuyoqmi rikuyninkuna karqan; Jerusalenmanta lloqsimusqanchismantapachan kamachiykunata pay waqaycharqan; Yayaq makinpi ruwanan karqan, prometisqa hallp’aman apamusqa kananchispaq; mana pay kanmanchu karqan chayqa, purunpin yarqaymanta wañuswan karqan; chaypiwanpas pay sipiytan mashkarqankichis, ari, anchatataqmi pay ñak’arirqan qankunarayku.",
                "25": "Anchatapunin manchakuni khatatatanitaq, qankunarayku yapamanta astawan pay ñak’arinanmanta. Noqanchis patapi atiyniyoq, kamachiyniyoq ima kaytan munan, nispan rimapakurqankichis; ichaqa, yachanin mana qankuna patapi atiyta, ni kamachiytapas mashkasqanta; ichaqa, Yayaq kusiqellpunta, wiñaypaq allin kanaykichistawanmi mashkarqan.",
                "26": "Qankunawan sut’in kaqtintaq, pay kontra rimapakurqankichis. K’ireq simiwanmi rimariwanchis, noqanchiswantaqmi phiñarikun nispan ninkichis; ichaqa, k’ireq rimayninqa, paypi kaq Yayaq rimayninpa atiyninpa k’arayninmi karqan; phiñarikuy nisqaykichistaq Yayapi kasqanman hina cheqaq karqan, manataqmi chayta hark’ayta atinmanchu karqan, mana manchakuspa millay ruwasqaykichismanta rimaspa.",
                "27": "Nesitakuntaqmi Yayaq atiynin paywan kanan, kasunaykichiskama kamachinanpaq. Ichaqa manan paychu karqan, paypi kaq Wiraqochaq Nunanmi rimarinanpaq siminta kicharirqan, manataq upallachiyta pay atirqanchu.",
                "28": "Kunantaq churiy Laman, Lemuelpas, Sampas, Ismaelpa churinkunaq churiykunapas, Nephiq rimasqanta uyarinkichis chayqa, manan qollunkichischu. Payta uyarinkichis chayqa, huk saminchaytan qankunawan saqesaq, ari, qallariykaq saminchayniyta.",
                "29": "Ichaqa payta mana uyarinkichischu chayqa, qallariykaq saminchayniytan hitirichisaq, ari, saminchayniyta, pay patapitaq qhepanqa.",
                "30": "Kunantaq Zoram, qanman rimarisaq—Labanpa warmanmi kanki, chaypiwanpas, Jerusalen hallp’amanta horqosqan karqanki; yachanitaqmi churiy Nephiq wiñaypaq cheqaq qochun kasqaykita.",
                "31": "Chayraykutaq iñiysapa kasqaykirayku, paypa ch’awchunwan kushka ch’awchuyki saminchasqa kanqa, kay hallp’apitaq unaypuni t’ikariypi tiyanqaku; manataq imapas—ichaqa, paykuna purapi millay huchallikuykunalla—kay hallp’api wiñaypaq t’ikariyninkuta tatichinqachu utaq k’irinqachu.",
                "32": "Hinaqa, Wiraqochaq kamachiyninkunata waqaychanki chayqa, Wiraqochan kay hallp’ata willkacharqan, churiypa ch’awchunwan kushka ch’awchuykiq sumaq kayninpaq."
            },
            "2": {
                "1": "Kunantaq Jakob, qanta rimarisayki: Purunpi ñak’ariyniypa ñawpaqkaq churiymi kanki. Erqe kayniykipin ñak’ariykunata ancha llakikuytawan muchurqani, wawqeykikunaq millay kayninkurayku.",
                "2": "Chaypiwanpas Jakob, purunpi ñawpaq paqariq churiy, yachankin Yayaq hatun kayninta; allin kayniykipaqmi ñak’ariyniykikunata Pay saminchanqa.",
                "3": "Chhaynaqa, saminchasqan nunayki kanqa, sumaqllataq wawqeyki Nephiwan tiyanki; Yayayki serviypitaq p’unchawniykikuna tukukunqa. Chhaynaqa, yachanin Kutichikapuqmiyki allinpuni kasqanrayku, kutichikapusqa kasqaykita. Rikurqankin pachakunaq hunt’akuyninpi runakunapaq qespichiyta apamunanpaq Pay hamunanta.",
                "4": "Waynakayniykipin kusiqellpunta rikurqanki; chhaynaqa, saminchasqan kanki aychapi Pay servinan runakuna hina. Nunaqa kaqllan qaynap’unchawpas, kunanpas, wiñaypaqpas. Runaq urmasqan pachamantataq ñan allichasqaña, qespitaq qespiy.",
                "5": "Allintataqmi runakuna yachachisqa kanku, allinta mana-allinmanta reqsinankupaq. Runakunamantaq kamachisqa-simi qosqa kan. Manataq ima aychapas kamachisqa-simiwan chaninchasqachu; utaq, kamachisqa-simiwanmi runakuna wit’usqa kanku. Ari, kay pachapi kamachisqa-simiq wit’usqanmi karqanku, nunapi kaq kamachisqa-simiq qarqosqantaq sumaq kaqmanta kanku, usuritaq wiñaypaq kanku.",
                "6": "Chayraykutaqmi Qollanan Hawisqapi, Qollanan Hawisqa ukhunta qespiy hamun; Yayaq-munakuyninwan cheqaqwan ima hunt’a Pay kasqanrayku.",
                "7": "Pay kikintaq munachikun hucharayku arpay hina, kamachisqa-simi munasqanta hunt’ananpaq, p’akillisqa sonqoyoq p’akillisqa nunayoq ima kaqkunapaq; manataqmi pimanpas kamachisqa-simiq munayninkuna kutichisqa kanmanchu.",
                "8": "Chhaynaqa, hayk’a chaninniyoqmi hallp’api tiyaqkunaman kay imaymanakuna yachachiy, Yayaq ñawpaqenpi mana ima aychapas tiyayta atinanta yachanankupaq, ichaqa, Qollanan Hawisqaq chaninninkunawan, khuyapakuyninwan, yayaq-munakuyninwan ima. Paytaq aychapi kawsayninta qon, yapamantataq kawsayninta hoqarikapun Nunaq atiyninwan, wañusqakunaq kawsarinankuta wakichinanpaq; Paytaq kawsariqkunamanta ñawpaqkaq.",
                "9": "Chhaynaqa, ñawpaqkaq ruru Yayapaq, Paytaq runakunaq llapan wawankunarayku rimarinqa, Paypi kreyiqkunataq qespichisqa kanqaku.",
                "10": "Llapa runakunarayku rimarisqanraykutaq, llapan runakuna Yayaman rinku. Chhaynaqa, Paypa ñawpaqenpin sayarinku, Paypa taripasqan kanankupaq, Paypi kaq cheqaqman hina, qollanan kayman hinapiwan. Chhaynaqa, Qollanan kaqpa qosqan kamachisqa-simiq munayninqa, chaywan kushka muchuchiypa hunt’ayninmi; kay kushka kaq muchuchiytaq kusikuywan kushka kaq kontra, ñak’ariypa munaynin hunt’akunanpaq.",
                "11": "Kananpunin llapan imaymanakunapi kontra. Mana chhayna kaqtinqa, purunpi ñawpaq paqareq churiy, manan chaninchay kanmanchu ni millay ruwaypas, ni qollanan kaypas, ni ñak’ariypas, ni allinpas, ni mana-allinpas. Chhaynaqa, llapan imaymanakunapas hukllapin kanman. Hukllapi kanman chayqa, wañusqa hinan kanman, mana kawsayniyoq mana wañuyniyoq, mana waqlliyniyoq ni mana-waqlliqniyoq; mana kusikuyniyoq ni ñak’ariyniyoqpas; mana allin yuyayniyoq ni mana-allin yuyayniyoqpas.",
                "12": "Chhaynaqa, yanqapaqmi kamasqa kanman karqan, manataq ima rasonpas kanmanchu karqan kamasqa kanapaq. Chhaynaqa, Yayaq yachaysapa kaynintan, wiñaypaq munayninkunatapas, atiynintapas, khuyakuynintapas, Yayaq chaninchaynintapas qolluchisqa karqan.",
                "13": "Manan kamachisqa-simi kanchu ninkichis chayqa, manan hucha kanchu nillankichistaqmi. Manan hucha kanchu ninkichis chayqa, manan chaninchaypas kanchu nillankichistaqmi. Mana chaninchay kanchu chayqa, manan kusikuypas kanchu. Mana chaninchay ni kusikuypas kanchu chayqa, manan muchuchiy ni ñak’ariypas kanchu. Mana kay imaymanakuna kanchu chayqa, manan Yayapas kanchu. Mana Yaya kanchu chayqa, manan noqanchispas ni pachapas kanchu; manan imaymanakuna kamay kanmanchu karqan, ni ruwanapaqpas, nitaq ruway chaskinapaqpas; chhaynaqa, llapan imaymanakunan ch’usaqyanman karqan.",
                "14": "Kunantaq churiykuna kay imaymanakunata qankunaman niykichis, allin kayniykichispaq, yachanaykichispaqwan. Kanmi Yaya, llapan imaymanakunatataq kamarqan, hanaqpachatapas, pachatapas, chaykunapi kaq llapan imaymanakunatapas; ruwanapaq imaymanakunatapas, ruway chaskinapaq imaymanakunatapas.",
                "15": "Runarayku wiñay-wiñaypaq munayninkuna ruwananpaq, ñawpaq tayta-mamanchis kamasqan pataman, uywakunata, urpikunata, huk rimaypiqa, llapan kamasqa kaqkuna patamanqa, nesitakunmi kontra kanan; hark’asqa ruru kawsaq sach’aq kontranpi; huknin misk’i kaspa, hukninkaqtaq p’oshqo.",
                "16": "Chayraykun runaman Wiraqocha Yaya qorqan, pay kikinmanta imatapas ruwananpaq. Chhaynaqa, manan runa pay kikinmanta imatapas ruwanmanchu, mana mayqen kaqpas payta inkitanmanchu chayqa.",
                "17": "Noqa Lehitaq, ñawinchasqay imaymanakunaman hina yuyani, qelqasqa kasqanman hina Yayaq huk angelnin hanaqpachamanta urmasqa kasqanta; chhaynataq saqraman tukurqan, Yayaq ñawpaqenpi mana-allin kaqta mashkaspa.",
                "18": "Hanaqpachamanta urmasqanrayku, wiñaypaq usuri kaspantaq, llapan runakunaq ñak’ariyninkuta mashkarqan. Chhaynataq chay ñawpa mach’aqway, saqra, llapan llullakuykunaq taytan, Evata nirqan: Hark’asqa rurumanta mikhuy, manataqmi wañunkichu, ichaqa, Yaya hinan kanki, allinta mana allintawan yachaspa, nispa.",
                "19": "Hark’asqa rurumanta Adan Evapiwan mikhusqanku patamantaq, Eden pawqarmanta qarqosqa karqanku, hallp’ata chakranankupaq.",
                "20": "Wawakunatataq apamurqanku, ari, pachaq llapan ayllunta.",
                "21": "Runakunaq wawankunaq p’unchawninkunataq hatunyachisqa karqan, Yayaq munayninman hina, aychapi kanankukama huchankumanta kutirimunankupaq. Chhaynataq kawsayninku probasqa kanapaq tukurqan; p’unchawninkutaq hatunyachisqa karqan runaq wawankunaman Wiraqocha Yayaq qosqan kamachiykunaman hina. Kamachiykunatan Pay qorqan, llapan runakuna huchankumanta kutirimunankupaq; llapan runakunamanmi Pay qhawachirqan, taytamanankuq huchankunarayku chinkasqa kasqankuta.",
                "22": "Adan mana kamachita p’akinmanchu karqan chayqa, manan urmanmanchu karqan, ichaqa Eden pawqarpin qhepanman karqan. Llapan kamasqa imaymanakunataq kamasqa kasqanku pataman imayna kasqallankupi qhepankuman karqan, wiñaypaqtaq qhepankuman karqan mana tukukuyniyoq kaspa.",
                "23": "Mana wawayoqtaq kankuman karqan; chhaynataq llunp’aq-kaypi qhepankuman karqan, ñak’ariyta mana reqsisqankurayku mana kusikuyniyoq kaspa; huchallikuyta mana yachasqankurayku allin kaqta mana ruwaspa.",
                "24": "Ichaqa, llapan imaymanakuna yachaq yachaysapa kayninpin llapan imaymanakunapas ruwasqa karqanku.",
                "25": "Runakuna kanankupaq Adan urmarqan, runakunataq kanku kusikuyniyoq kanankupaq.",
                "26": "Hawisqataq hamunqa pachakunaq hunt’akuyninpi, urmaymanta runakunaq wawankunata kutichikapunanpaq. Urmaymanta kutichikapusqa kasqankuraykutaq, wiñaypaq qespi tukunku, allinta mana-allinmanta reqsispanku; paykuna kikinkumanta imatapas ruwanankupaq, manataq paykuna patapi llank’asqa kanankupaqchu, ichaqa, chay hatun p’unchawpi kamachisqa-simiq muchuchiyllanwan, Yayaq qosqan kamachiykunaman hina.",
                "27": "Chhaynaqa, qespin runakuna aychaman hina kanku, paykunapaq llapan allin kaq imaymanakunataq paykunaman qosqa kan. Qespitaq kanku, qespi-kayta wiñay kawsaytawan akllanankupaq, llapan runakunaq hatun chawpichayninrayku; utaq hark’asqa kayta wañuytawan akllanankupaq, saqraq hark’ayninman atiyninmanwan hina. Llapa runakuna pay hina usuri kanankutan pay mashkan.",
                "28": "Kunantaq churiykuna, hatun Chawpichaqta qhawanaykichista, ancha hatun kamachiyninkunata ima uyarinaykichistan munani; iñiysapataq kaychis rimayninkunawan, wiñay kawsaytataq akllaychis Qollanan Nunanpa munayninman hina;",
                "29": "Amataq wiñay wañuyta akllaychischu aychaq munayninman hina, chaypi mana-allin kasqanman hina; chaytaq saqraq nunanman atiyta qon hark’ay atinanpaq, supay wasiman apanasuykichispaq, kikin suyunpi qankuna patapi kamachinanpaq.",
                "30": "Kay chikan rimaykunatataq llapaykichisnman rimarirqaykichis churiykuna, probasionniypa qhepa p’unchawninkunapi; allin kaqnintataq akllarqani unanchaqpa rimayninman hina. Manataqmi imatapas munanichu, ichaqa wiñaypaq nunaykichispa allin kaynillanta. Hinataq kachun."
            },
            "3": {
                "1": "Kunantaq qanman rimarisayki qhepa paqariwaqniy Jose. Ñak’ariyniypa purunninpin paqarirqanki; ari, ancha hatunpuni muchuyniypa p’unchawninkunapin mamayki wachakurqasunki.",
                "2": "Wiraqochayá kay hallp’ata qanpaqpas qollanachichun—kaytaq awan sumaq hallp’a, chaskikuyniykipaq, ch’awchuykiq chaskikuyninpaq, wawqeykikunawan, wiñaypaq sumaq kayniykichispaq, Israelpa Qollananpa kamachiyninkunata waqaychankichis chayqa.",
                "3": "Kunantaq qhepa paqariwaqniy Jose, ñak’ariyniypa purunninmanta apamusqay, wiñaypaqyá qanta Wiraqocha saminchachun; manan lliwtapunichu ch’awchuyki qollochisqa kanqa.",
                "4": "Wasaypa rurunmi kanki, Egiptoman hark’asqa apasqa Joseq ch’awchuntaqmi kani. Ancha hatuntaqmi Josewan Wiraqochaq ruwasqan rimanakuyninkuna karqan.",
                "5": "Chhaynaqa, cheqaqtapunin p’unchawninchiskunata Jose rikurqan. Wiraqochamantataq huk promesata chaskirqan, wasanpa rurunmanta huk chanin palqata Israelpa wasinman Wiraqocha Yaya hatarichinanpaq; mana Hawisqatachu, ichaqa, p’akisqa kanan palqata, chaypiwanpas, Wiraqochaq rimanakuyninkunapi yuyarisqa kananpaq, qhepa p’unchawkunapi paykunaman Hawisqa rikhurinanpaq, atiyniyoq Nunapi, tutayaqmanta k’anchayman paykunata apamunanpaq; ari, pakasqa tutayaqmanta hark’asqa kaymantawan qespi kayman.",
                "6": "Cheqaqtapunin khaynata Jose cheqaqcharqan: Huk unanchaqtan Wiraqocha Yayay hatarichinqa, akllasqa unanchaqtaq ch’awchuykunapaq pay kanqa, nispa.",
                "7": "Ari, cheqaqtapunin Jose nirqan: Khaynatan Wiraqocha niwan: Akllasqa unanchaqtan ch’awchuykimanta hatarichisaq, ancha munasqataq pay kanqa ch’awchuykikuna purapi. Paymantaq kamachiyta qosaq, wawqenkuna wasaykiq rurunpaq huk ruwayta ruwananpaq, chaytaq ancha hatun chaninniyoq paykunapaq kanqa, taytaykikunaman ruwasqay rimanakuykuna yachayman apamusqa kanankupaq.",
                "8": "Paymantaq huk kamachiyta qosaq, mana hukniraq ruwayta ruwananpaq, ichaqa, noqa kamachisqallayta. Ancha hatuntan payta ruwasaq ñawpaqeypi. Ruwayniytan pay ruwanqa.",
                "9": "Llaqtayta kacharichimunanpaq qankunaman hatarichimunay nisqay Moises hina ancha hatunmi pay kanqa, o Israelpa wasin.",
                "10": "Moisestataq hatarichisaq llaqtaykita Egipto hallp’amanta horqomunanpaq.",
                "11": "Ichaqa, huk rikuqtan wasaykiq rurunmanta hatarichisaq, paymantaq atiyta qosaq wasaykiq rurunman rimayniykunata apamunanpaq; manataq rimayniykunata apamunallanpaqchu, ninmi Wiraqocha, ichaqa, rimayniykunamanta paykunata kunbinsinanpaqmi, chay rimaytaq ña paykuna chawpipi rirqanña.",
                "12": "Chhaynaqa, qelqanqan wasaykiq rurun; Judahq wasanpa rurunpas qelqanqan; wasaykiq rurun qelqasqantaq Judahq wasanpa rurunpa qelqasqanwan kushka wiñanqaku, pantasqa kaq yachachiykunata tutayachinankupaq, churanakuykunata qolluchinankupaq, wasaykiq rurunkuna purapi sumaq kawsayta hatarichinankupaq; taytanku reqsiyman qhepa p’unchawpi paykunata apamunankupaq, rimanakuyniykunatawan yachanankupaq, nispan Wiraqocha nin.",
                "13": "Mana ancha kallpayoq kaymantataq kallpachasapa ruwasqa kanqa, llapan llaqtay purapi ruwayniy qallarinan p’unchawpi, qanta yapamanta hatarichinanpaq O Israelpa wasin, nispan Wiraqocha nin.",
                "14": "Khaynatataq Jose unancharqan: Chay unanchaqtan Wiraqocha saminchanqa, pay sipiy munaqkunataq tutayachisqa kanqaku. Wiraqochamanta wasaypa rurunpaq chaskisqay promesaqa hunt’asqan kanqa. Sut’inpunin kashani kay promesa hunt’akunanmanta.",
                "15": "Noqaq sutiy hinataq sutin kanqa, taytanpa sutin hinataq sutin kanqa. Noqaman rikch’akuqtaq kanqa; paypa makinwan Wiraqochaq apamunantaq, Wiraqochaq atiyninwan llaqtayta qespiyman apamunqa, nispa.",
                "16": "Ari, khaynatan Jose unancharqan: Sut’inpunin kaymanta kashani, Moisespa promesanmanta kasqayta hina. Wiñaypaqmi ch’awchuykita qhepachisaq, nispan Wiraqocha niwarqan.",
                "17": "Wiraqochataq nirqan: Huk Moisestan hatarichisaq; huk k’aspipitaq payman atiyta qosaq, qelqaypitaq allin umata payman qosaq. Ichaqa, manan qallunta pashkarisaqchu askhata rimananpaq; manan rimaypichu payta kallpachasaq. Ichaqa, kikiy makiypa ruk’ananwanmi payman kamachisqa-simiyta qelqasaq, huktataq paypa rantinta rimananpaq ruwasaq, nispa.",
                "18": "Niwallarqantaqmi Wiraqocha: Wasaykiq rurunmanmi hatarichisaq, paypa rantinta rimananpaqtaq huk runata ruwasaq. Noqataq, wasaykiq rurunman wasaykiq rurunpa qelqankunata qelqananpaq payman qosaq, cha’wchuykiq rimareqnintaq kayta willanqa.",
                "19": "Qelqanan rimaykunataq, ch’awchuykikunaman chayananpaq yachaysapa kayniypi allin kasqan rimaykuna kanqa. Ñut’u hallp’amantapas paykunaman ch’awchuykikuna rimarimunman hinan kanqa; yachanin iñiyninkuta.",
                "20": "Ñut’u hallp’amantataq paykuna qaparimunqaku; ari, huchamanta kutirimuytapuni wawqenkunaman, askha miraykunaña ñawpaqenkuta pasarqan chaypas. Hinataq qapariyninku rinqa rimayninkuq sut’in kayninman hinapuni.",
                "21": "Iñiyninkuraykutaq simiymanta rimayninku lloqsimunqa, wasaykiq rurunmantakaq wawqenkunaman; mana ancha atiyniyoq rimayninkunatataq iñiyninkupi kallpachasaq, taytaykikunaman ruwasqay rimanakuykunata yuyarinankupaq, nispa.",
                "22": "Kunantaq churiy Jose, khaynatan ñawpa taytay unancharqan.",
                "23": "Chhaynaqa, kay rimanakuyraykun saminchasqa kanki, manan chinkachisqachu ch’awchuyki kanqa, qelqaq rimayninkunatan uyarinqaku.",
                "24": "Paykuna purapitaq huk ancha atiyniyoq runa hatarinqa, paytaq askha allinkunata ruwanqa, rimaypipas ruwaypipas; Yayaq makinpi warman kaspa, hatun iñiyniyoq, ancha sumaq utinakunata ruwananpaq, Yayaq ñawpaqenpi ancha hatun kasqanta ruwaspa; Israelpa wasinman, wawqeykikunaq ch’awchunmanwan askha yapamanta sayarichiyta ruwaspa.",
                "25": "Kunanqa, saminchasqan kanki Jose. Huch’uyllaraqmi kanki, chhaynaqa, wawqeyki Nephiq rimayninkunata uyariy, rimasqay rimaykunaman hinataq kanpaq ruwasqa kanqa. Yaqa wañuqña taytaykiq rimayninkunata yuyariy. Hinataq kachun."
            },
            "4": {
                "1": "Kunantaq noqa Nephi rimarini Egiptoman apasqa Josemanta taytaypa rimasqan unanchaykunamanta.",
                "2": "Cheqaqtapunin llapan ch’awchunmanta pay unancharqan. Manataqmi askhachu qelqasqan unanchaykunamanta aswan hatun unanchaykuna kan. Noqaykumanta, hamuq mirayniykumantawantaqmi pay unancharqan. Bronse raphikunapitaq chaykuna qelqasqa kashan.",
                "3": "Joseq unanchayninkunamanta taytay rimayta tukusqan patamantaq, Lamanpa wawankunata waqyarqan, churinkunata ususinkunatawan, hinaspataq paykunaman nirqan: churiykuna, ususiykuna, phiwi churiypa churi-usinkuna, rimayniykunata uyarinaykichistan munayman.",
                "4": "Wiraqocha Yayan nirqan: Kamachiyniykunata waqaychasqaykichisman hinan kay hallp’api t’ikarinkichis, ichaqa, kamachiyniykunata mana waqaychasqaykichisman hinataqmi ñawpaqeymanta qarqosqa kankichis, nispa.",
                "5": "Ichaqa churi-ususiykuna, manan aya-panpayman urayuymanchu huk saminchayta qankunaman mana saqespayqa; yachanin apamusqa kanaykichis ñanpi apamusqa kankichis chayqa, manan chaymanta ayqerinkichischu.",
                "6": "Chhaynaqa, ñakasqa kankichis chayqa, saminchayniyta qankunaman saqesaq, qankunamanta chay ñakay horqosqa kananpaq, tayta-mamaykichispa umankuman urmananpaq.",
                "7": "Hinaqa saminchayniyraykun mana chinkanaykichista Wiraqocha angelrinqachu, chhaynaqa, khuyapakuyniyoqmi qankunawan ch’awchuykichispiwan wiñaypaq kanqa, nispa.",
                "8": "Lamanpa churi-ususinkunaman taytay rimariyta tukusqan patamantaq, ñawpaqenman Lemuelpa churi-ususinkunata apachimurqan.",
                "9": "Paykunamantaq rimarirqan: Churiykuna, ususiykuna, ishkaykaq churiypa churi-ususinkuna; Lamanpa churi-ususinkunaman saqesqay kikin saminchaykunallatataqmi qankunaman saqeni; chhaynaqa, manan lliwtapunichu chinkachisqa kankichis; ichaqa, saminchasqan ch’awchuykichis tukukuypi kanqa, nispa.",
                "10": "Paykunaman rimayta taytay tukusqan patamantaq, Ismaelpa churinkunaman rimarirqan, ari, llapan wasinpi kaqkunaman.",
                "11": "Paykunaman rimay tukusqan patamantaq Samta nirqan: Saminchasqan kanki, ch’awchuykipas; wawqeyki Nephi hinan kay hallp’ata chaskikunki. Ch’awchuykitaq ch’awchunwan yupasqa kanqa; qantaq kanki wawqeyki hinapuni, ch’awchuykitaq ch’awchun hina, saminchasqataq kanki llapan p’unchawniykikunapi, nispa.",
                "12": "Hinataq, llapan wasinman sonqonpi kasqanman hina, paypi kaq Wiraqochaq Nunanman hinapiwan rimay tukusqan pataman taytay Lehi machuyarqan. Hinataq pay wañurqan, p’anpasqataq karqan.",
                "13": "Hinataq, wañusqanmanta chikan p’unchawkunallaman, Laman, Lemuel, Ismaelpa churinkunapiwan noqa kontra phiñarikurqanku, Wiraqochaq anyayninkunarayku.",
                "14": "Paypa rimayninman hinan noqa Nephi, paykunaman rimarinaypaq kamachisqa rikukurqani. Imaymanakunatan paykunaman rimarqani, taytaypas manaraq wañushaqtin paykunaman rimarillarqantaq. Ashkhataq kay rimaykunamanta hukkaq raphikunapi qelqasqa kashan; aswan historia kaqmi hukninkaq raphikunapi qelqasqa kashan.",
                "15": "Kay raphikunapitaq nunaypa imaymanankunata qelqani, bronse raphikunapi qelqakunamantawantaq askhata qelqani. Qelqakunapin nunay kusirikun, chaytataq sonqoy yuyaymanan; wawaykunaq yachayninkupaq allin kayninkupaqwantaqmi qelqani.",
                "16": "Kusikunmi sonqoy Wiraqochaq imaymanankunapi; sonqoytaq pasaqlla yuyaymanan rikusqaykunapi, uyarisqaykunapi ima.",
                "17": "Chaypiwanpas, ancha sumaq ruwayninkunata sumaq kayninpi Wiraqocha qhawachiwarqanña chaypas, sonqoy qaparin: O noqa usuri qhari! Ari aychayraykun sonqoy llakikun; huchaykunaraykun nunay llakikun.",
                "18": "Muyurisqan kashani, ruwanalla p’isturiwaq wateqaykunarayku, huchakunarayku ima.",
                "19": "Kusirikuyta munaqtiytaq huchaykunarayku sonqoy waqan; chaypiwanpas yachanin pipi konfiyasqayta.",
                "20": "Yayaymi yanapaqniy karqan; Paymi ñak’ariyniykuna chawpinta purunpi pusawarqan, Paytaqmi ancha hatun p’uytuq ununkuna patapi waqaychawarqan.",
                "21": "Aychay rupharinankaman munakuyninwan hunt’ariwarqan.",
                "22": "Ñawpaqeypi khatatatanankukaman awqaykunata tutayachirqan.",
                "23": "P’unchawpin waqayniyta uyariwarqan, tutapitaq yachayta rikuykunapi qowarqan.",
                "24": "P’unchawpin ñawpaqenpi kallpachakurqani ancha allin yaya-rimarikuypi; ari, hanaqmanmi aruyta seqariyachirqani; angelkunataq urayamuspanku serviwarqanku.",
                "25": "Nunanpa raprankunapitaq ancha suni orqokuna pataman runa-kurkuy apasqa karqan. Ancha hatun imaymanakunatataq ñawiykuna rikurqan, ari, runakunapaq sinchi hatunta; chayraykutaq, chaykunata mana qelqanaypaq kamachisqa karqani.",
                "26": "Chhayanaqa, chay ancha hatun imaymanakunata rikurqani chayri, runakunaq wawankunaman urayamuyninpi ancha hatun khuyapakuywan paykunaman Wiraqocha hamurqan chayri, imanaqtintaq sonqoyri waqan, imanaqtintaq nanay wayq’opi nunayri sayan, aychaytaq chinkarin, kallpaytaq ch’usaqyan llakikuyniykunaraykuri?",
                "27": "Imanaqtintaq aychayraykuri huchawan atipachikuyman? Ari, imanaqtintaq wateqaymanri pachata qoyman sumaq kawsayniyta chinkachinanpaq, nunaytawan ñak’arichinanpaq, sonqoypi saqra tiyananpaqri? Imanaqtinmi phiñarikuni awqayraykuri?",
                "28": "Rikch’ariy nunay! Amaña huchallikuypi urmayñachu. Kusirikuy sonqollay, amaña nunaypa awqan maypi kananpaq qoychu.",
                "29": "Amaña yapamanta phiñarikuychu awqaykunarayku, amaña kallpayta pisipachiychu ñak’ariyniykunarayku.",
                "30": "Kusirikuy sonqollay! Wiraqochaman khaynata waqyarikuy: O Wiraqocha wiñaypaqmi yupaychasayki, ari, qanpin nunay kusirikunqa, Yayay, qespiyniypa qaqan.",
                "31": "O Wiraqocha kutichikapunchu nunayta? Qesouchiwankichu awqaykunaq makinkunamanta? Khatatatachiwankichu huchaq ñawpaqenpi?",
                "32": "Wisq’asqalla ñawpaqeypi kachun supay wasiq punkun, sonqoypas nunaypas p’akillisqa kasqanrayku! O Wiraqocha, amayá chaninchayniykiq punkunta ñawpaqeypi wisq’aychu, llanp’u wayq’oq ñanninta purinaypaq, sumaq panpa ñanpi mana pantay kanaypaq.",
                "33": "O Wiraqocha, chaninchayniykiq mantanwan p’isturiway! Allicharipuway ñanta O Wiraqocha, awqaykunamanta ayqenaypaq! Ñawpaqeypi ñanta cheqaqcharipuway! Ama imatapas ñanhiypi mushk’akunaypaq churaychu, ichaqa, ñawpaqeypi ñanniyta picharipuway; amataq ñanniyta qenchaychu, awqaykunaq ñannintayá aswanqa.",
                "34": "O Wiraqocha qanpin konfiarqani, wiñaypaqtaq qanpi konfiasaq. Manan konfiasaqchu aychaq makinpi; yachanin aychaq makinpi konfiansan churaq runa ñakasqa kasqanta. Ari, ñakasqan runapi konfiansan churaq utaq aychata makinta hina churaq runa.",
                "35": "Ari, yachanin mañakuqman askhata Yaya qonanta. Ari, qowanqan Yayay chanin kaqta mañakuqtiy; chhaynaqa, qanmanmi aruyta hoqarisaq; ari, qantan waqyarikusayki Yayay, qespiyniypa qaqan. Wiñaypaqmi qanman aruy seqarinqa, qaqay, wiñay kawsaq Yaya. Hinataq kachun."
            },
            "5": {
                "1": "Hinataq noqa Nephi, Wiraqocha Yayayman anchatapuni waqyakurqani, wawqeykunaq phiñarikuyninkurayku.",
                "2": "Ichaqa, astawanmi noqa kontra phiñarikuyninku yapakurqan, chayraykutaq sipiwayta munarqanku.",
                "3": "Ari, noqa kontran rimapakurqanku: Noqanchista kamachiytan sullk’a wawqenchis yuyaykukun, payraykutaq askhata ñak’arirqanchis; chhaynaqa, haku sipirusun, rimayninkunarayku manaña astawan ñak’arinanchispaq. Manan kamacheqninchis pay kananta munanchischu, noqanchis kurak wawqenkunaqmi kay runakuna kamachiy, nispa.",
                "4": "Manan kay raphikunapichu qelqani noqa kontra llapan rimapakusqanku rimaykunata. Ichaqa, allinñan kawsayniy qechuy munasqanku nisqay.",
                "5": "Hinataq Wiraqocha niwarqan, noqa Nephi paykunamanta ayqenaypaq, noqawan llapan riy munaqkunapiwan purunman rinaypaq.",
                "6": "Chhaynataq noqa Nephi, aylluyta aparqani, Zoramta aylluntawan, kuraq wawqey Samta aylluntawan, sullk’a wawqeykuna Jakobta, Joseta, panaykunatapas, noqawan llapan riy munaqkunatawan. Noqawan riy munaqkunataq karqanku, Yayaq anyayninkunapi willayninkunapiwan, kreyiqkuna; chayraykutaq rimayniykunata uyarirqanku.",
                "7": "Karpaykutataq apakurqayku, imatapas apay atisqaykutawan; askha p’unchawkunataq purunpi purirqayku. Ashkha p’unchawkuna purisqayku patamantaq karpaykuta hatarichirqayku.",
                "8": "Llaqtaytaq munarqan chay hallp’ata Nephi nispa sutichanaykupaq; chhaynataq, Nephi nispa suticharqayku.",
                "9": "Noqawan llapan kaqkunataq paykuna kikinkuta: Nephiq llaqtan nispa waqyakurqanku.",
                "10": "Kallpachakurqaykutaq Wiraqochaq taripayninkunata, yuyaqankunata, kamachiyninkunatawan waqaychanaykupaq, Moisespa kamachisqa siminman hina imaymanakunapi.",
                "11": "Noqaykuwantaq Wiraqocha karqan, anchatapunitaq t’ikarirqayku. Muhukunata tarpuspaykutaq askhata pallarqayku. Uywakunata imayamana uywakunatawantaq uywayta qallarirqayku.",
                "12": "Noqa Nephitaq apamurqani bronse raphikunapi qelqasqa qelqakunata; taytaypaq Wiraqochaq makinpa ruwasqan sinkuta utaq kompastapas chay qelqasqata hina.",
                "13": "Hinataq anchatapuni t’ikariyta miraytawan chay hallp’api qallarirqayku.",
                "14": "Noqa Nephitaq Labanpa q’anchinanta hap’ispay, chayman rikch’akuqta askha q’anchinakunata ruwarqani, imaynapas lamanita nispa kunan waqyasqa runakuna noqaykuman hamuspa mana wañuchiwanankupaq; yacharqanin, noqata, wawaykunata, llaqtay waqyasqa runakunatawan cheqnikusqankuta.",
                "15": "Wasikuna ruwaytataq llaqtayman yachachirqani, imaymana kurkukunapi llank’ayta, killaypi, antapi, bronsipi, asiropi, qoripi, qolqepi, ancha sumaq metalkunapiwan; chaykunataq askhapuni karqan.",
                "16": "Noqa Nephitaq Wiraqochaq Wasinta ruwarqani, Salomonpa Wiraqochaq Wasinman rikch’akuqta; ichaqa manan ancha sumaq imaymanakunayoqtachu, manataq kay hallp’pi tarikurqanchu chayqa; chayraykun mana Salomonpa Wiraqochaq Wasinta hinatachu ruwayta atikunman karqan. Ichaqa, Wiraqochaq Wasinpa ruwayninqa, Salomonpa Wiraqochaq Wasinmanmi rikch’akurqan, ancha sumaqtaq ruwaynin karqan.",
                "17": "Hinataq noqa Nephi, llank’aysapa llaqtay kananta ruwarqani, makinkuwan llank’anankupaqwan.",
                "18": "Inkanku kanaypaqtaq munarqanku, ichaqa manan noqa Nephi munarqanichu inkayoq kanankuta; chaypiwanpas atiyniypi llapan kasqantan paykunapaq ruwarqani.",
                "19": "Hinan, wawqeykunawan Wiraqochaq rimayninkuna hunt’akurqan, paykunaq yachacheqninku, kamacheqninku kanaypaqwan paykunamanta Wiraqochaq rimarisqan. Chhaynataq kamacheqninku yachacheqninku ima karqani, Wiraqochaq kamachiyninman hina, wañuchiwayta munasqanku chay p’unchawkama.",
                "20": "Chhanaqa, hunt’akurqanmi Wiraqochaq rimayninkuna: Rimayniykikunata mana uyarinqakuchu chayqa, qarqosqan kanqaku Wiraqochaq ñawpaqenmanta, nispa Pay niwasqan. Hinataq ñawpaqenmanta qarqosqa karqanku."
            },
            "6": {},
            "7": {},
            "8": {},
            "9": {
                "1": "Kunantaq ancha munasqay wawqeykuna, kay imaymanakunataqa ñawincharqani, Israelpa llapan wasinwan Wiraqochaq rimanakusqan rimanakuykunata yachanaykichispaq—",
                "2": "Qollanan unanchaqkunaq siminkuwan judiokunaman rimasqanta, qallariymantapachapuni miraymanta mirayman, Yayaq cheqaq iñeqkuna-huñunman cheqaq t’aqanmanwan yapamanta huñusqa kanankupaq pacha hamunankama; chaytaq huñusqa kanqaku wasinkupi, chashkikuyninkuq hallp’ankupi, llapan promesankuq hallp’ankupitaq yapamanta sayarichisqa kanqaku.",
                "3": "Kusirikunaykichispaqmi kay imaymanakunata rimariykichis, ancha munasqay wawqeykuna, umaykichista wiñaypaq hoqarinaykichispaq, wawaykichiskunaman Wiraqocha Yaya qonqa chay saminchaykunarayku.",
                "4": "Yachanin ashkha qankunamanta, hamunan imaymanakunamanta yachanaykichispaq maskamusqaykichista; chhaynaqa, yachanin aychanchis wañunanta yachasqaykichista; chaypiwanpas aychanchispin Yayata rikusun.",
                "5": "Ari, yachanin hamusqanchis Jerusalenpi kaqkunaman, Pay kikin runa-kurkunpi qhawachikunanta yachasqaykichista; nesitakunmi paykunaq chawpinkupi chhayna kanan, allinmi ancha hatun Kamaq aychapi runaq atiyninpi kanan, llapan runakunarayku wañunanpaq, llapa runakuna Paypa atiyninpi kanankupaq.",
                "6": "Wañuychu llapa runakunaman haykurqan, ancha hatun khuyapakuyniyoq Kamaqpa ruwanankuna hunt’akunanpaq, chhaynallatataqmi nesitakun kawsariypaq atiy; chay kawsariytaq runakunaman hamunan urmayrayku; urmaytaq hamurqan kamachi-p’akiyrayku; runakuna urmasqa wakisqankuraykutaq, Wiraqochaq ñawpaqenmanta qarqosqa karqanku.",
                "7": "Chhaynaqa, nesitakunmi mana tukukuyniyoq ñak’ariy kanan; mana mana-tukukuyniyoq kanman chayqa, kay waqlliqqa manan mana-waqlliqta churakuyta atinmanchu. Hinaqa, runaman ñawpaq kaq taripay chayamusqanqa, wiñaypaqmi kanman karqan. Chhayna kaspataq kay aychaqa, ismunanpaq, khakukunanpaqwan pacha mamanman urmanman karqan, mana hayk’aqpas hatarimunanpaq.",
                "8": "O Yayaq yachaysapa kaynin, khuyapakuynin, munakuyninpas! Aycha mana hayk’aqpas hatarinmanchu chayqa, Wiñay Yayaq ñawpaqenmanta urmaspa saqra wakiq angelman watasqan nunanchis kanman, mana hayk’aqpas hatarinanpaq.",
                "9": "Nunanchistaq pay hina tukupunman karqan, noqanchistaq saqra kaswan, saqraq angelninkuna, Yayanchispa ñawpaqenmanta t’aqasqa, llullakuykunaq taytawan qhepaspa, pay hina muchuypi; ari, ñawpaq tayta-mamanchiskuna q’otoqman rikch’arikuq; paytaq rikhurichikun yaqa k’anchaq angel hina, runakunaq wawankunatataq munachin pakallapi huñunakuykunaman, runakuna sipiyman, imaymana tutayaqpi pakallapi ruwaykunamanwan.",
                "10": "Hayk’a hatunmi, kay ñak’aqpa makinmanta ayqenanchispaq huk ñanta allchaq Yayanchispa sumaq kaynin! ari, chay ñak’aqmanta, wañuy, supay wasimanta ima; chaytataq noqa waqyani runa-kurkuq wañuynin, nunaq wañuynin ima, nispa.",
                "11": "Yayanchispa, Israelpa Qollananpa qespichinanpaq ñanraykutaq, kay rimarisqay wañuy, kay pachapi wañuy, wañusqankunata haywanqa; chay wañuytaq ayawasi.",
                "12": "Nunapi wañuy rimasqay wañuytaq, wañusqankunata haywanqa; kay nunapi wañuytaq supay wasi; chhaynaqa, wañuypas supay wasipas haywanankun wañusqankunata; supay wasitaq hark’asqa nunankunata kacharinan, ayapanpataq hark’asqa runakurkunkunata kacharinan; runakunaq runa-kurkun nunanpiwantaq huk huknikaqman yapamanta churasqa kanqa; kaytaq Israelpa Qollananpa kawsariyninpa atiyninwan.",
                "13": "Ancha hatunmi Yayanchispa ima ruwanankuna! Hoq niraqmantaqa Yayaq kusipawqarninqa, chaninkunaq nunankunatan haywanan, ayapanpataq chaninkunaq runa-kurkunkunata kacharinan; nunataq runa-kurkunman yapamanta churasqa kanqa, llapan runakunataq mana waqlleq mana wañoq ima wakinku; paykunataq kawsaq nunakuna kanku, aychapi noqanchis hina hunt’asqa yachayniyoq, ichaqa, hunt’asqan yachayninchis kanqa.",
                "14": "Chhaynaqa, llapan huchanchiskunamanta, qhelli kayninchismanta, q’alalla kasqanchismantawan hunt’asqa yachayniyoqmi kasun. Chaninkunataq kusikuyninkumanta, chaninchayninkumantawan hunt’asqa yachayniyoq kanqaku, ch’uyakaywan p’achasqa kaspanku; ari, chaninchaypa p’achanwan.",
                "15": "Hinataq, kay ñawpaq wañuymanta kawsayman llapan runakuna reqtinku, mana wañuq wakispanku, Israelpa Qollananpa taripana-tiyananpa ñawpaqenpi rikhurinanku. Hinamantaq taripana hamunqa, chaytaq Yayaq qollanan taripananman hina taripasqa kananku.",
                "16": "Yayaq kawsasqan hina cheqaqpunitaq kayta Yaya rimarqan, Paypa wiñay rimaynintaqmi, manataqmi chinkanmanchu—chanin kaqkunaqa chaninmi qhepanqaku, qhelli kaqkunataq qhelli qhepanqaku; chhaynaqa, chay qhelli kaqkunaqa saqra angelninkuna iman kanku, paykunapaq allichasqa wiñay ninamantaq rinqaku; muchuyninkutaq huk sallurumiyoq nina qocha hina kanqa, chaypa nina qallunkunataq wiñaypaqpuni wicharimun, mana tukukuyniyoqtaq.",
                "17": "O Yayanchispa hatun kaynin chaninchayninpiwan! Paymi llapan rimayninkunata ruwan, siminmantataq chaykuna lloqsimurqan, hunt’akunantaqmi kamachisqa-simin.",
                "18": "Ichaqa, chaninkunaqa, Israelpa Qollananpa qollanankunaqa, Israelpa Qollananpi kreyiqkunaqa, runakunaq muchuchiyninkunata atipaspa chaypa p’enqakuyninkunata atipaqkunaqa, pachaq qallariyninmantapacha paykunapaq allichasqa Yayaq qhapaq suyuntan chashkinqaku, wiñaypaqtaq kusikuyninku hunt’a kanqa.",
                "19": "O Israelpa Qollananpa, Yayanchispa khuyapayakuyninpa hatun kaynin! Paymi qollanankunata qespichin chay millay-millana ñak’aqmanta, supaymanta, wañuymanta, supay wasimanta, mana tukukuyniyoq ñak’ariy chay sallurumiyoq nina qochamantawan.",
                "20": "O Yayanchispa ancha hatun qollanan kaynin! Llapan imaymanakunatan Pay yachan, manataq imapas kanchu Paypa mana yachasqan.",
                "21": "Paytaq kay pachaman hamun, llapan runakunata qespichinanpaq, arunta uyarinqaku chayqa; Paymi llapan runakunaq nanayninkunata ñak’arin; ari, llapan kawsaqkunaq nanayninkunata, Adanpa ayllunmanta kaq qharikunaqta, warmikunaqta, wawakunaqta ima.",
                "22": "Paytaq kayta ñak’arin, llapan runakunaman kawsariy chayananpaq, hatun taripana p’unchawpi ñawpaqenpi sayarinankupaq.",
                "23": "Llapan runakunatataq kamachin huchankunamanta kutirimunankupaq, Israelpa Qollananpi hunt’asqa iñiyniyoq kaspa sutinpi unuchakunankupaq; mana chayqa, manan Yayaq qhapaq suyunpi qespichisqa kayta atinkumanchu.",
                "24": "Mana yuyayninkuman kutirimunqakuchu, nitaq sutinpi kreyinqakuchu chayqa, nitaq unuchakunqakuchu, manataq tukukuykamachu takyanqaku chayqa, kondenasqan kanqaku; Wiraqocha Yaya, Israelpa Qollananmi khaynata nin.",
                "25": "Chhaynaqa Paymi huk kamachisqa-simita qon, mana kamachisqa-simi qosqa kasqanpitaq mana muchuchiy kanchu; mana muchuchiy kasqanpitaq mana kondenasion kanchu; mana kondenasion kasqanpitaq, Israelpa Qollananpa khuyapakuyninkuna paykunata mañakun ñak’ariyrayku; Paypa atiyninwan qespichisqa kasqankurayku.",
                "26": "Ñak’ariymi hunt’an chaninchayninpa mañakusqanta, llapan mana kamachisqa-simi chashkiqkunata, qespichisqataq paykuna kanku chay ancha millay ñak’aqmanta, wañuymanta, supay wasimanta, saqramanta, sallurumiyoq nina qochamantawan, chaytaq mana tukukuyniyoq ñak’ariy; yapamantataq Yayaman kutichisqa kanku, paykunaman kawsay qoq Israelpa Qollanan Yayaman.",
                "27": "Ichaqa, ay kamachisqa-simi qosqa kaq runamanta, ari, noqanchis hina Yayaq llapan kamachiyninkunayoq kaspa chay kamachisqa-simi p’akiqmanta, probasion p’unchawninkuna usuchiqmanta, ancha millaypunin chay runaq kaynin!",
                "28": "O chay saqraq atoqrayay ruwayninkuna! O runakunaq anchayayninku, usphu kayninku, upa kayninkupiwan! Yachayniyoq kaspanku hamawt’a kanankupaq yuyakunku, manataq Yayaq kunsejunta uyarinkuchu, huk qayllamantaq churanku, paykuna kikinkumanta yachasqankuta yuyaspanku; chhaynaqa, yanqapaqmi yachaysapa kayninku, manataq imapipas paykunata sirvinchu. Wañunqakun paykuna.",
                "29": "Ichaqa allinmi yachayniyoq kay, Yayaq kunsejunta paykuna kasunku chayqa.",
                "30": "Ichaqa, ay kay hallp’aq imaymanankunaman hina qhapaqkunamanta! Qhapaq kasqankuraykun wakchakunata alqochanku, llanp’u sonqokunayoqta qatikachanku, sonqonkutaq qhapaqyayninkunapi churasqa; chhaynaqa, qhapaqyayninkunan Yayanku. Paykunawanmi qhapaqyayninkupas chinkanqa.",
                "31": "Ay mana uyariy munaq upakunamanta! Wañunqakun.",
                "32": "Ay mana rikuy munaq ñawsakunamanta! Paykunapas wañunqakun.",
                "33": "Ay mana p’akillisqa sonqoyoqkunamanta! Huchallikuyninkumanta yachaymi paykunata qhepa p’unchawpi k’irinqa.",
                "34": "Ay llullakuqmanta! Supay wasiman choqasqan kanqa.",
                "35": "Ay munashaspa wañucheq runa-wañucheqmanta! Wañunqan pay.",
                "36": "Ay map’akuykuna ruwaqkunamanta! Supay wasiman choqasqan kanqaku.",
                "37": "Ari, ay rikch’aykuna yupaychaqkunamanta. Llapan saqrakunaq saqranmi paykunapi kusikun.",
                "38": "Qhepatapuniqa, ay huchankupi wañuqkunamanta! Yayamanmi kutirinqaku, uyantataq rikunqaku, huchankupitaq qhepanqaku.",
                "39": "O ancha munasqay wawqeykuna, yuyariychis chay Qollanan Yaya kontra huchallikuy ancha millay kasqanta; chay atoqrayaq saqraq wateqayninkunapi urmay millay kaynintawan! Yuyariychis—aycha kaq yuyayniyoq kayqa wañuymi; nuna yuyayniyoq kaytaq wiñay kawsay.",
                "40": "O ancha munasqay wawqeykuna, uyariychis rimayniykunata. Israelpa Qollananpa hatun kayninta yuyariychis. Ama niychischu: k’araq imaymanakunatan rimariwanchis, nispa; chhaynata ruwankichis chayqa, cheqaqkaq kontran rimankichis. Kamaqniykichispa rimayninkunatan rimarirqaykichis. Yachanin, cheqaqniyoq rimaykuna llapan qhellikaykuna kontra k’araq kasqanta; ichaqa, chaninkunaqa manan chaykunata manchakunkuchu, cheqaqtan munakunku manataq pantachisqachu kanku.",
                "41": "Chhaynaqa ancha munasqay wawqeykuna, hamuychis Wiraqochaman, Qollanan kaqman. Yuyariychis ñanninkuna chanin kasqanta. Runapaq ñanqa k’ikllullan, ichaqa siwkllan ñawpaqenpi mast’arikun, punku waqaychaqtaq Israelpa Qollanan; manataq ima warmatapas chaypi llank’achinchu, nitaq hukniraq ñan kanchu, ichaqa punkullanta. Manan Payqa yukasqa kayta atinmanchu, Wiraqocha Yayan sutin.",
                "42": "Waqyakuqmantaq Pay kicharinqa; hamawt’akunata, yachayniyoqkunata, yachayninkurayku anchayaq runakunata, yachaysapa kayninkurayku, qhapaqyayninkurayku ima anchayaq qhapaqkunata—ari, paykunatan Pay alqochan; kay imaymanakunata mana choqanqakuchu, Paypa ñawpaqenpitaq upa kasqankuta mana yuyanqakuchu chayqa, nitaq ullpuykukuypichu hamunqaku chayqa, manan paykunaman Pay kicharinqachu.",
                "43": "Ichaqa yachaysapaq, allin umayoqpa ima imaymanankunaqa wiñaypaqmi paykunamanta pakasqa kanqa; ari, qollanankunapaq allichasqa kusikuy.",
                "44": "Ancha munasqay wawqeykuna, rimayniykunata uyariychis! P’achaykunatan horqokuni, ñawpaqeykichispitaq chhapchini; llapan rikuq ñawinwan qhawariwananpaqtaq, qespiyniypa Yayanmanta mañakuni. Chhaynaqa, qhepa p’unchawpin yachankichis, llapan runakuna ruwasqankuman hina taripasqa kaqtinku, Israelpa Yayan, nunaymanta huchaykichiskunata chhapchirisqayta rikusqanta, k’anchayniyoq ñawpaqenpi sayasqayta, yawarniykichismanta chhapchirikusqayta.",
                "45": "Ancha munasqay wawqeykuna, kutiriychis huchaykichiskunamanta. Usqhaylla watay munasoqniykichispa chaqnankunamanta chhapchirikuychis. Qespiyniykichispa qaqan Yayaman hamuychis.",
                "46": "Chaninkunaman chaninchay qokunan k’anchayniyoq p’unchawpaq nunaykichista allichaychis, taripana p’unchawpaqpuni, millay manchakuypi mana khipuchakunaykichispaq; ch’uyatapuni huchaykichismanta mana yuyarinaykichispaq, hinaspataq kayta niwaqchis: Qollanan, qollanan taripayniykikuna O Llapa Atiyniyoq Wiraqocha Yaya—ichaqa, yachanin huchaykunata; kamachi-simiykikunatan p’akirqani, noqaqmi huchaykuna, saqrataqmi atipawarqan, ancha millay muchuyninpa hap’ikusqantaqmi kani, nispa.",
                "47": "Ichaqa wawqeykuna, nesitakunchu kay ancha millaykuna imayna kasqanmanta qankuna yuyarichinay? Manchachiymanchu nunaykichista yuyayniykichis ch’uya kaqtin? Sut’inchu qankunawan kayman, cheqaqpa sut’in kayninman hina, mana ima huchayoq kawaqchis chayri?",
                "48": "Qollanan kawaqchis chayqa, qollanan kaymantan rimariykichisman; ichaqa, manataq qollananchu kankichis, yachacheqniykichista hinatataq qhawariwankichis chayqa, nesitakunmi imata hucha qosqanta qankunaman yachachinay.",
                "49": "Anchatapunin huchata nunay cheqnin, anchatapunitaq sonqoy kusikun chaninchaypi; Yayaypa qollanan sutintataq yupaychasaq.",
                "50": "Hamuychis wawqeykuna, llapan ch’akichikuqkuna hamuychis unukunaman; mana qolqeyoqtaq hamuspa rantikuy, mikhuytaq; ari, rantikuy vinota ñukñutawan, mana ima qolqewan, mana ima chaninwan.",
                "51": "Chhaynaqa, ama qolqeta tukuychischu mana ima chaninniyoq kaqpi, nitaq llank’ayniykichistapas mana saksachiy ateqpi. K’uchillaña uyariwaychis yuyariychistaq rimarisqay simikunata; Israelpa Qollananmantaq hamuychis, k’uchikuychistaq mana wañuqpi mana waqlleqpiwan; wapu kaqpi nunaykichis kusikunantataq saqeychis.",
                "52": "Ancha munasqay wawqeykuna, yuyariychis Yayaykichispa rimayninkunata, pasaqlla Payman p’unchawpi rimarikuychis, tutanpitaq qollanan sutinta añaychaychis. Sonqoykichis kusikunanta saqeychis.",
                "53": "Qhawariychis Wiraqochaq rimanakuyninkuna imayna hatun kasqanta, imayna hatuntaq runakunaq churinkunawan hamuyninkuna kasqanta. Ancha hatun kaynin, khuyapayakuynin, munakuyninrayku imataq noqanchisman prometiwarqanchis ch’awchunchis mana llapanpunichu kay aychaman hina chinkachisqa kanankumanta; ichaqa, Paysi paykunata qhawanman; qhepa p’unchawkunapitaq Israelpa wasinpi cheqaq palqaman wakipunqaku.",
                "54": "Kunantaq wawqeykuna, astawanmi qankunaman rimariyman, ichaqa paqarinña rimayniykunaq puchunta rimarisaykichis. Hinataq kachun."
            },
            "10": {},
            "11": {},
            "12": {},
            "13": {},
            "14": {},
            "15": {},
            "16": {},
            "17": {},
            "18": {},
            "19": {},
            "20": {},
            "21": {},
            "22": {},
            "23": {},
            "24": {},
            "25": {},
            "26": {},
            "27": {},
            "28": {},
            "29": {
                "1": "Ichaqa, ashkhan kanqaku, paykuna chawpipi ancha sumaq ruwanata ruwayta qallarinay p’unchawpi, runakunaq wawankunaman rimanakuy ruwasqayta yuyarinaypaq; makiyta ishkay kutita chutarispa, Israelpa wasinmanta kaq llaqtayta yapamanta pallakamunaypaq;",
                "2": "Qanman Nephi, taytaykimanwan ch’awchuyki yuyarinaypaq promesa ruwasqayta yuyarinaypaqwan; ch’awchuykiq rimayninkuna ch’awchuykipaq simiymanta lloqsimunanta; rimayniytaq pachaq tukukuyninkama qaparinqa, Israelpa wasinmanta kaq llaqtaypa unanchanpaq.",
                "3": "Rimayniykuna qapareqtintaq, hawarunakunamanta ashkha ninqaku: Huk Rimanakuy Qelqa huk Rimanakuy Qelqa! Kapuwanchismi huk Rimanakuy Qelqa, manataqmi astawan Rimanakuy Qelqa kanmanchu nispa.",
                "4": "Ichaqa, khaynatan Wiraqocha Yaya nin: Upakuna, kanqan paykunapaq Rimanakuy Qelqa, ñawpa rimanakusqay llaqtay judiokunamantataqmi lloqsimunqa. Ima añaychaytataq judiokunaman paykuna qhawachinku, paykunamanta Rimanakuy Qelqa chashkisqankumanta? Ari, ima ninankutan hawarunakuna ninku? Yuyarinkuchu judiokunaq purikachayninkuta, llank’ayninkuta, ñak’ariyninkuta, noqapaq mana sayk’uspa hawarunakunaman qespiyta apamusqankumanta?",
                "5": "Hawarunakuna, yuyarirqankichischu ñawpa rimanakusqay llatay judiokunamanta? Manan, aswanmá paykunata ñakarqankichis, cheqnikurqankichis, manataq paykunata yapamanta hatarichiyta yuyarirqankichischu. Ichaqa, kikin umaykichismanmi kaykunata kutirichisaq; noqa Wiraqochaqa manan llaqtayta qonqarqanichu.",
                "6": "Huk Rimanakuy Qelqa, kapuwanchismi huk Rimanakuy Qelqa, manataqmi nesitanchischu astawan Rimanakuy Qelqata, nispa niq upakuna; kanmanchu qankunapaq Rimanakuy Qelqa judiokuna mana kankumanchu chayri?",
                "7": "Manachu yachankichis hukmanta aswan ashkharaq llaqtakuna kasqanta? Manachu yachankichis noqa Wiraqocha Yayaykichis llapan runakunata kamasqayta, mamaqochaq wat’ankunapi kaqkunamanta yuyarisqayta; wichay hanaqpachapi, pachanpi kaq pachapi ima kamachisqayta; runakunaq wawankunaman rimayniy apamusqayta; ari, pachaq llapan llaqtankunamanpas?",
                "8": "Imanaqtinmi rimapakunkichis rimayniykunamanta astawan chaskinaykichismanta? Manachu yachankichis ishkay llaqtakunaq sut’inchayninku noqa Yaya kasqaymanta qankunapaq sut’inchaq kasqanta? hoq llaqtata hinallataq hoq llatataq yuyarisqayta? Chhaynaqa, hoq llaqtaman rimasqay kikin simikunallatataqmi hoq llaqtamanpas rimarini. Ishkaynin llaqtakuna kushka puriqtinkutaq, ishkaynin llaqtakunaq sut’inchayninkupas kushkalla purinqaku.",
                "9": "Kaytataq ruwani, ashkha runakunaman kaqlla qayna p’unchawpas, kunan p’unchawpas, wiñaypaqpas kasqayta qhawachinaypaq; rimayniykunatataq rimarini munayniyman hina. Huk rimayta rimasqayraykuqa, manan yuyanaykichischu manaña astawan rimayta atinayta; ruwayniyqa manan tukusqaraqchu, manataqmi tukusqachu kanqa runaq tukukuyninkama, nitaq chay pachamantapas, ni wiñaypaqpas.",
                "10": "Chhaynaqa, huk Rimanakuy Qelqayoq kasqaykichisraykuqa, manan yuyanaykichischu llapan rimayniykunayoq kasqanta; manataqmi yuyanaykichischu mana astawan qelqachisqaytaqa.",
                "11": "Llapan runakunatan kamachini, intiq lloqsimunan qayllapipas, intiq haykunan qayllapipas, qayllarinapipas, qheparinapipas, mamaqochaq wat’ankunapipas paykunaman rimasqay simikunata qelqanankupaq. Qelqasqa kanan qelqakunamantan runakunata taripasaq, sapanka runata ruwasqanman hina, qelqasqa kasqanman hina.",
                "12": "Rimarisaqmi judiokunaman, paykunataq chayta qelqanqaku; rimarillasaqtaqmi nefitakunamanpas, paykunataq chayta qelqanqaku; Israelpa wasinmanta huk hallp’aman pusasqay hukkaq ayllukunamanpas rimarillasaqtaq, paykunataq chayta qelqanqaku; kay pachamanta kaq llapan llaqtankunamanpas rimarillasaqtaqmi, paykunataq chayta qelqanqaku.",
                "13": "Hinataq, judiokuna nefitakunaq rimayninkunayoq kanqaku; nefitakunataq judiokunaq rimayninkunayoq kanqaku; nefitakuna judiokunapiwantaq, Israelmanta chinkasqa ayllunkunaq rimayninyoq kanqaku; Israelmanta chinkasqa ayllukunataq nefitakunaq judiokunaqpiwan rimayninkunayoq kanqaku.",
                "14": "Israelpa wasinmanta kaq llaqtaytaq, wasinkuman huñusqa kanqaku, paykunaq kaq hallp’ankuman; rimayniypas hukllapin huñusqa kanqa. Israelpa wasinmanta kaq llaqtay kontra, rimayniy kontrapiwan maqanakuqkunamantaq qhawachisaq, Yaya kasqayta, ch’awchunta wiñaypaq yuyarinaypaq Abrahanwan rimanakusqayta."
            },
            "30": {},
            "31": {
                "1": "Kunantaq noqa Nephi, ancha munasqay wawqeykuna, qankunaman unanchayta tukuni. Manan qelqayta atinichu, ichaqa, huk chikallanta, yachanin cheqaqtapuni chaykuna kananta; manataqmi qelqayta atinichu, ichaqa huk chikallanta wawqey Jakobpa rimayninkunamanta.",
                "2": "Hinaqa, allinñan qelqasqaykuna; ichaqa, huk chikantawanmi rimarinay Cristoq yachachiyninkunamanta; chhaynaqa, sut’itapuni rimarisaykichis, unanchayniykuna sut’i kasqanman hina.",
                "3": "Anchatapunin nunay kusikun sut’in kaqpi; khaynatan Wiraqocha Yaya llank’an runakunaq wawankuna purapi. Wiraqocha Yayaqa hamut’anapaqmi k’anchayta qon; runakunamantaq rimarin siminkuman hina, hamut’anankupaq.",
                "4": "Chhaynaqa, yuyarinaykichistan munayman, Wiraqocha qhawachiwasqan unanchaqmanta qankunaman rimarisqayta; paytaq Yayaq Chitanta unuchanqa, Paytaq runakunaq huchankunata horqonqa.",
                "5": "Kunantaq Yayaq Chitan qollanan kaspa, llapa chaninchayta hunt’akunanpaq un unuwan unuchasqa kanan chayri, hayk’atawanraqmi noqanchis nesitanchis mana qollanan kaspa unuchakunanchispaq, ari, unuwanpuni?",
                "6": "Kunantaq qankunata tapusaykichis ancha munasqay wawqeykuna, imaynatan Yayaq Chitan llapa chaninchayta hunt’arqan unuwan unuchakuspa?",
                "7": "Manachu yachankichis qollanan kasqanta? Qollananña Pay karqan chaypas, runakunaq wawankunamanmi qhawachirqan, Taytaq ñawpaqenpi Pay kikin aychaman hina ullpuykukusqanta; Taytamantaq sut’inchan, kamachiyninkunata waqaychananpaq kasukuq kananta.",
                "8": "Unupi unuchasqa kasqan patamantaq Qollanan Nuna Pay pataman urayamurqan urpi phurmapi.",
                "9": "Runakunaq wawankunamantaq qhawachin, ñanpa siwkneq kayninta, punkuq k’ikllu kaynintawan; chaynintataq paykuna haykunanku, ñawpaqninkuta imayna ruwanata Pay qhawachispa.",
                "10": "Paytaq runakunaq wawankunaman nirqan: Qatikuwaychis, nispa. Chhaynaqa ancha munasqay wawqeykuna, Jesus qatikuyta atiswanchu, Taytaq kamachiyninkunata waqaychananchispaq mana munayniyoq kaspa?",
                "11": "Taytataq nirqan: Kutiriychis, kutiriychis huchaykichiskunamanta, Ancha Munasqay Churiypa sutinpitaq unuchasqa kaychis, nispa.",
                "12": "Khaynatan Churiq arunpas hamuwarqan: Sutiypi unuchakuqmanqa, Qollanan Nunatan payman Tayta qonqa noqaman hina; chhaynaqa qatikuwaychis, ruway rikuwasqaykichistataq ruwaychis, nispa.",
                "13": "Hinaqa, ancha munasqay wawqeykuna, yachanin, Churita qatikunkichis tukuy sonqowan, mana ishkay uya kaspa, Yayaq ñawpaqenpi mana q’otuspa ima chayqa, ichaqa, cheqay munaywan, huchaykichismanta kutirimuspa, unuchakuywan Cristoq sutinta hoqariyta munasqaykichista Taytaman sut’inchaspa; ari, Wiraqochaykichista, Qespicheqniykichista rimayninman hina unukama qatikuspaykichis chayqa, chaymi Qollanan Nunata chashkinkichis; ari, chay patamanmi ninawan, Qollanan Nunawan ima unuchay hamun; hinamantataq angelkunaq siminwan rimayta atinkichis, Israelpa Qollananmantaq yupaychaykunata qapariyta atinkichis.",
                "14": "Ichaqa ancha munasqay wawqeykuna, khaynatan Churiq arun chayamuwarqan: Huchaykichismanta kutirimusqaykichis pataman, Taytamantaq sut’incharqankichis kamachiyniykunata waqaychay munasqaykichismanta, unupi unuchakuspa, hinaspataq chashkirqankichis ninawan, Qollanan Nunawan ima unuchayta, hoq mosoq simiwantaq rimayta atiwaqchis chayqa; ari, angelpa siminwan, chay patamantaq noqata mananchawankichisman chayqa, aswan allinmi qankunapaq kanman karqan mana reqsiwanaykichis, nispa.",
                "15": "Khaynatataq huk aruta Taytamanta uyarirqani: Ari, Ancha Munasqaypa rimayninkunaqa cheqaqmi, iñiysapataq. Tukukuykama takyaqmi qespichisqa kanqa, niqta.",
                "16": "Kunantaq ancha munasqay wawqeykuna, kayraykun kayta yachani, kawsaq Yayaq Churinpa qhawachisqan qatikuypi mana tukukuykamachu runa takyanqa chayqa, manan qespichisqachu kanqa.",
                "17": "Chhaynaqa, Wiraqochaykichispa, Kutichikapuqniykichispa ima ruwanan rikusqayta qankunaman nisqayta ruwaychis; kayraykun kaykuna qhawachiwasqa karqan, mayqen punkunta haykuyta yachanaykichispaq. Haykunaykichis punkuqa huchamanta kutirimuy, unupi unuchakuypiwanmi; hinamantaq ninawan Qollanan Nunawan ima huchaykichiskunapaq panpachay hamun.",
                "18": "Hinamantaqmi kay wiñay kawsayman pusaq siwk llañu ñanpi qankuna kankichis; ari, punkuntan haykurqankichis; Taytaq, Churiq ima kamachiyninkunaman hinan ruwarqankichis; Qollanan Nunatataq chaskirqankichis, paytaq Taytamanta Churimantawan sut’inchan, Paypa ruwasqan promesa hunt’akunanpaq—ñanninta haykuqtiykichisqa chashkinaykichista.",
                "19": "Kunantaq ancha munasqay wawqeykuna, kay siwk llañu ñanman haykusqaykichis pataman tapuykichisman—llapanñachu ruwakurqan? Noqataq nisaykichis, manan nispa; manan kaykama hamuwaqchischu karqan, Cristoq rimaynin mana kanmanchu karqan chayqa, Paypi mana kuyureq iñiywan, qespichiypaq atiysapaq ruwayninkunapi k’irarikuspa ima chayqa.",
                "20": "Chhaynaqa ñawpaqmanmi rinaykichis Cristopi allinta sayapakuspa, suyakuypa hunt’asqa k’anchariyniyoq kaspa; Yayaq munakuyninwan, runakunaq munakuyninkuwan ima kaspa. Chhaynaqa, ñawpaqman qatikunkichis chayqa, Cristoq rimayninpi kusikuspa, tukukuykamataq takyaspa chayqa, khaynatan Tayta nin: Wiñay kawsayniyoqmi kankichis, nispa.",
                "21": "Kunantaq ancha munasqay wawqeykuna, kaymi ñan; manataqmi hukniraq ñan kanchu, nitaq huk sutipas hanaqpachaq urayninpi qosqa kanchu, chaywan runakuna Yayaq qhapaqsuyunpi qespichisqa kanankupaq. Kunanqa, kaymi Cristoq yachachiynin, kay sapallantaqmi Taytaq, Churiq, Qollanan Nunaqpiwan (kaytaq huk Yayalla, mana tukukuyniyoq) cheqaq yachachiyninku. Hinataq kachun."
            },
            "32": {
                "1": "Kunantaq ancha munasqay wawqeykuna, ñanninta haykusqaychis pataman ima ruwanaykichismanta chikallantapas sonqoykichispi yuyayaymanasqaykichistan yuyayni; ichaqa, imanaqtinmi kaykunata sonqoykichispi yuyaymanankichis?",
                "2": "Manachu yuyarinkichis—Qollanan Nunata chashkisqaykichis patamanqa angelkunaq siminkuwanmi rimawaqchis, nispa nisqayta? Kunanri, imaynatataq kachakunaq siminkuwanri rimayta atiwaqchis, mana Qollanan Nunawanri?",
                "3": "Qollanan Nunaq atiyninwanmi angelkunaqa rimanku; chhaynaqa, Cristoq rimayninkunatan rimanku. Chhaynataq qankunata nirqaykichis, kusikuychis Cristoq rimayninkunapi, nispa; Cristoq rimayninkunan nisunkichis llapan ima ruwanaykichistapas.",
                "4": "Kay simikunata rimasqay pataman kaykunata mana hamut’ankichischu chayqa, mana mañakuspaykichisrayku, mana takasqaykichisrayku iman chay hina kanqa; chhaynaqa, manan k’anchaymanchu apamusqa kankichis, ichaqa, tutayaqpin wañunaykichis.",
                "5": "Hinaqa, yapamantan nisaykichis—ñanninta haykunkichis, Qollanan Nunatataq chashkinkichis chayqa, paymi qhawachisunkichis llapan ruwanaykichiskunata.",
                "6": "Cristoq yachachiyninmi kay, manataq astawan yachachiy qosqachu kanqa, ichaqa, qankunaman aychapi Pay kikin qhawachikusqan patamanña. Aychapi Pay kikin qankunaman qhawachikusqan patamantaq, qankunaman nisqasuykichiskunata ruwanaykichispaq kallpachakunkichis.",
                "7": "Kunantaq noqa Nephi, mana astawan niyta atinichu, Nunan rimayniyta hark’an; runakunaq mana kreyiyninkurayku, huchallikuyninkurayku, mana yachayninkurayku, ch’ila umankuraykupiwantaq llakikunaypaq saqesqa kani. Manan yachayta mashkankuchu, manataqmi ancha hatun yachayta hamut’ankuchu, paykunaman sut’intapuni qosqa kaqtin, rimay hina ch’uyaña kanman chaypas.",
                "8": "Kunantaq ancha munasqay wawqeykuna, rikushanin sonqoykichispi yuyaymanasqaykichista, nanawantaqmi kaymanta qankunaman rimanay. Yayaman-rimarikuyta runaman yachacheq Nunata uyariwaqchis chayqa, yachawaqchismi Yayaman rimarikunaykichista; millay nunaqa manan runataqa yayaman-rimarikuyta yachachinchu, Yayaman mana rimarikunanpaqmi ichaqa payta yachachin.",
                "9": "Ichaqa, qankunata niykichis pasaqlla yayaman-rimarikunaykichista, amataq sayk’uychischu; amataq imatapas Wiraqochapi ruwaychischu, ichaqa, ñawpaqtaraq Taytaman Cristoq sutinpi rimarikuqtiykichisña, ruwayniykichista qankunapaq qollanachinanpaq, nunaykichispa allin kayninpaq ruwayniykichis kananpaq."
            },
            "33": {
                "1": "Kunantaq noqa Nephi, mana llapantachu qelqayta atini llaqtay purapi yachachisqa kasqanta; manataqmi rimaypi hina kallpasapachu qelqaypi kani. Qollanan Nunaq atiyninwan runa riman chayqa, Qollanan Nunaq atiyninmi chayta apan runakunaq wawankunaq sonqonkuman.",
                "2": "Ichaqa, askhan kanku Qollanan Nuna kontra sonqonku rumiyachiqkuna, hinataq mana paykunapi maypi kanan kanchu; chhaynataq ashkha qelqasqa imaymanakunata choqanku, yanqapaqtaq chayta kachinku.",
                "3": "Ichaqa, noqa Nephi qelqasqayta qelqarqani, ancha hatun chaninniyoqtataq kachini, llaqtaypaqpuni astawanqa. Pasaqllan paykunarayku p’unchawpi yayaman-rimarikuni, ñawiykunataq tutanpi sawnayta paykunarayku apiyachin; Yayaymantaq iñiypi rimarikuni, yachanitaqmi waqyakuyniyta uyarinanta.",
                "4": "Yachanitaqmi Payman rimarikuyniykunata, llaqtaypa allin kayninpaq Wiraqocha Yaya qollanachinanta. Usphu kayniypi qelqasqay rimaykunatataq paykunapaq atiysapa ruwasqa kanqa; allin ruwanankupaqmi rimayniykuna paykunata inkitan, taytankunamanta paykunata yachachin; Jesusmanta riman, Paypi kreyinankupaq tukukuykamataq takyanankupaq ima paykunata inkitan, kaytaq wiñay kawsay.",
                "5": "Cheqaqpi sut’i kasqanman hinataq allin kallpawan hucha kontra rimarin, chhaynaqa, manan pipas phiñarikunqachu qelqasqay simikunawanqa, ichaqa saqraq nunanmanta kaq runallan.",
                "6": "Kusiqellpukunin sut’in kaqpi, kusiqellpukunin cheqaq kaqpi; kusiqellpukunin Jesusniypi, Paymi nunayta supay wasimanta kutichikapurqan.",
                "7": "Khuyapakuyniyoqmi llaqtaypaq kani, hatuntaq Cristopi iñiyniy, askha mana ima qhelliyoq nunakunawan taripanan tiyananpi tupanaypaq.",
                "8": "Khuyapakuyniyoqmi judiopaq kani—Judio nispaqa nini, haqay hamusqay runakunamanta nisqayrayku.",
                "9": "Hawarunakunapaqpas khuyapakuyniyoqmi kani; ichaqa, manan mayqenkaqninkupaqpas suyakuyniy kayta atinmanchu, ichaqa Cristowan allichanakuqtillanku, k’ikllu punkunta haykuqtinku, wiñay kawsayman pusaq siwkneq ñanninta pureqtillanku; probakuna p’unchaw tukukunankama kay ñanta qateqtillanku ima.",
                "10": "Kunantaq ancha munasqay wawqeykuna, judiopas, pachaq tukukuyninkunapas, kay simikunata uyariychis, Cristopitaq kreyiychis; kay simikunapi mana kreyinkichischu chayqa, Cristopi kreyiychis. Cristopi kreyinkichis chayqa, kreyinkichismi kay simikunapi. Cristoq rimayninkunan, Paytaq kaykunata qowarqan, llapan runakunamantaq yachachin allin ruwanankupaq.",
                "11": "Mana Cristoq rimayninkunachu chayqa, qankuna taripaychis, Criston qhepa p’unchawpi atiywan ancha hatun kusiqellpuwan ima qhawachisunkichis, kaykuna rimayninkuna kasqanta. Qankuna noqapiwantaq uyapura sayarisunchis taripananpa ñawpaqenpi; hinataq usphuña karqani chaypas kaykuna qelqanaypaq Paypa kamachisqan kasqayta yachanaykichis.",
                "12": "Taytamantaq rimarikuni Cristoq sutinpi, noqanchismanta ashkha, manaña llapanchischu chaypas, chay ancha hatun qhepa p’unchawpi qhapaq-suyunpi qespichisqa kananchispaq.",
                "13": "Kunantaq ancha munasqay wawqeykuna, Israelpa wasinmanta llapan kaqkuna, pachaq llapan k’uchunkuna, qankunamanmi rimariykichis, ñut’u hallp’amanta qapariqpa arun hina: Qankunawanña allillan, chay hatun p’unchaw hamunankama.",
                "14": "Yayaq sumaq kayninmanta mana malliqkuna, judioq rimayninkuna mana yupaychaqkuna, ni rimayniykunatapas, nitaq Yayaq Chitanpa siminmanta lloqsimunan rimayninkunatapas yupaychaqkuna, wiñaypaqmi qankunamanta kacharparikuni; qhepa p’unchawpin kay rimaykuna kondenasunkichis.",
                "15": "Kay pachapi inturisqaytaq taripana tiyanaq ñawpaqenpi qankuna kontra apamusqa kanqa; khaynatan Wiraqocha kamachiwarqan, kasunaytaqmi. Hinataq kachun."
            }
        }
    },
    "jacob": {
        "meta": {
            "slug": "jacob",
            "name": "jacob",
            "chapterWord": "T’aqa"
        },
        "chapters": {
            "1": {},
            "2": {},
            "3": {},
            "4": {},
            "5": {},
            "6": {},
            "7": {}
        }
    },
    "enos": {
        "meta": {
            "slug": "enos",
            "name": "Enospa Qelqan",
            "chapterWord": "T’aqa"
        },
        "chapters": {
            "1": {
                "1": "Hinataq noqa Enos, taytay chanin runa kasqanta yachani—siminpitaq yachachiwarqan, Wiraqochaq yachayninpi anyayninpiwan—kayraykutaq saminchasqa Yayaypa sutin kachun.",
                "2": "Willasaykichistaqmi huchaykuna panpachayta manaraq chaskispay Yayaq ñawpaqenpi kallpachakusqayta.",
                "3": "Sach’a-sach’akunapi uywakuna chakuq rirqani, hinataq wiñay kawsaymanta, qollanankunaq kusikuyninkumantawan taytaypa rimasqan pasaqlla uyarisqay rimaykuna sonqoyman ukhutapuni haykurqan.",
                "4": "Nunaytaq yarqasqa karqan, hinaspataq Kamaqniypa ñawpaqenpi qhonqorikurqani, ancha hatun yayaman-rimarikuypi mañakuypiwantaq kikiy nunaypaq qaparirqani; p’unchawnintintaq Payman waqyakurqani; ari, tuta hamuqtintaq seqachirqaniraq aruyta hanaqman, hanaqpachamantaq chayarqan.",
                "5": "Huk arutaq noqaman hamurqan: Enos, panpachasqan huchaykikuna, saminchasqataqmi kanki, nispa.",
                "6": "Noqa Enostaq yacharqani, Yaya mana llullakuy atinanta; chhaynataq, huchaykuna pichasqa karqan.",
                "7": "Noqataq nirqani: Wiraqocha, imaynatan kay ruwakun, nispa.",
                "8": "Paytaq niwarqan: Mana hayk’aqpas rikusqayki ni uyarisqayki Cristopi iñiyniykiraykun. Askha watakunataq pasanqa aychapi Pay kikin manaraq qhawachikushaqtin; chhaynaqa, riy, iñiyniykin alliyachisunki, nispa.",
                "9": "Kunantaq kay rimaykunata uyareqtiy, wawqeykuna nefitakunaq allin kayninkuta munayta qallarirqani; chhaynataq paykunarayku tukuy nunayta Yayaman seqariyachirqani.",
                "10": "Hinataq, khaynata nunapi kallpachakushanaykama, Wiraqochaq arun yuyayniyman yapamanta hamurqan: Kamachiyniykuna waqaychaypi k’uchiy-k’uchi kasqankuman hinan wawqeykikunamanta watukusaq. Paykunamanmi kay hallp’ata qorqani, qollanantaqmi kay hallp’a; manataqmi kay hallp’ata ñakasaqchu, ichaqa millay ruwayninkuraykulla; chhaynaqa, imayna nisqayman hinan wawqeykikunaman hamusaq; huchallikuyninkunatataqumanku pataman llakikuywan apamusaq, nispa.",
                "11": "Kay rimaykunata noqa Enos uyarisqay patamantaq, Wiraqochapi iñiyniy mana kuyoq kayta qallarirqan. Wawqey lamanitakunaraykutaq askha kallpachakuywan Payman rimarikurqani.",
                "12": "Hinataq, Yayaman k’uchillaña rimarikusqay pataman, llank’asqay patamanwan, Wiraqocha niwarqan: Iñiyniykiraykun munasqaykiman hina qosqayki, nispa.",
                "13": "Kaytataqmi Paymanta munarqani: Sichus llaqtay nefitakuna huchapi urmankuman, hinaspataq qollunkuman, manataq lamanitakuna qolluchisqachu kankuman chayqa, llaqtay nefitakunaq qelqanta Wiraqocha Yaya waqaychananpaq, qollanan mankinpa atiyninwanña kanman chaypas; hayk’aqllapas hamuq p’unchawkunapi lamanitakunaman apamusqa kananpaq, ichapas qespichisqa kayman apamusqa kanankupaq—",
                "14": "Kunan p’unchawkanaqa, yanqapaqmi yapamanta cheqaq iñiyman paykunata apamunaykupaq kallpaychakusqayku karqan. Phiñakuyninkupitaq sullullchakurqanku atinkuman chayqa, noqaykuta, qelqaykuta, taytaykuq llapan kustumbrenkutawan chinkachinankupaq.",
                "15": "Chhaynataq, Wiraqocha Yaya qelqaykuta waqaychay atisqanta yachaspay, pasaqlla Payta waqyakurqani: Imataña iñiywan Cristoq sutinpi mañakunki chayta chaskinaykipaq kreyispayki chayqa, chaytan chaskinki, nispan Pay niwarqan.",
                "16": "Iñirqanitaqmi, Yayatataq waqyakurqani qelqakunata waqaychananpaq. Noqawantaq rimanakurqan, Pay kikin chanin pachapi lamanitakunaman chaykunata apamunanpaq.",
                "17": "Noqa Enostaq yacharqani, ruwasqan rimanakuyman hina kananta; chhaynataq nunay samarqan.",
                "18": "Wiraqochataq niwarqan: Taytaykikunapas kaytan mañakuwarqanku, iñiyninkuman hinataq paykunapaq ruwasqa kanqa; qanpa hinan iñiyninku karqan, nispa.",
                "19": "Hinataq kunan noqa Enos, Nephiq llaqtan chawpinta rirqani, hamunan imaymanakunamanta unanchaspa, uyarisqaymanta rikusqaymatawan sut’inchaspa.",
                "20": "Sut’inchanitaqmi, Nephiq llaqtan mana sayk’uypuni, Yayapi cheqay iñiyman lamanitakunata apamunankupaq llank’asqankuta. Ichaqa, yanqapaqmi llank’ayniyku karqan; mana kuyoqmi cheqnikuyninku karqan; mana allin kayninkuwan pusasqan karqanku, salqa, phiñallaña, yawar munaq runakuna; rikch’aykunayoq, qhelli kayniyoqpiwan hunt’a; aycha mikhuq uywakunata mikhuspanku, karpakunapi tiyaspanku; qaramanta llañu chunpita weqawninkuman watakuspankutaq q’ara umantin purunpi muyupakurqanku. Peqtapi, chanpikunapi, hachakunapiwantaq allin makipuni karqanku. Ashkhataq paykunamanta hanku aychallata mikhuqku; pasaqllataq noqayku sipiyta mashkarqanku.",
                "21": "Hinataq Nephiq llaqtan hallp’ata chakrarqan, imaymana granokunata rurukunatawan wiñachirqanku; huñu-huñuta uywakunata, huñu-huñutataq imaymana uywakunata, kabrakunata, salqa kabrakunata, askha kawallokunata ima uywarqanku.",
                "22": "Ashkhapunitaq unanchaqkuna noqayku purapi karqan. K’ullu umayoqtaq runakuna karqanku, sasa hamut’ana.",
                "23": "Manataq imapas karqanchu, ichaqa ancha k’aracheq kaylla, awqanakuykunamata, maqanakuykunamanta, qolluymantawan yachachiy unanchallaypiwan; pasaqlla wañuymanta, wiñaywiñay hayk’a unay kananmanta, Yayaq atiyninmanta taripayninmantawan, kay llapa imaymanakunamantawan yuyarichiy, Wiraqochaq manchakuyninpi kachinapaq pasaqlla paykunata yuyarichiy. Manan pishichu kaykunamanta karqan, ancha sut’in rimaykunallan wañuyman usqhaylla rinankumanta paykunata hark’arman. Khaynatataq paykunamanta qelqani.",
                "24": "Awqanakuykunatataq p’unchawniykunapi rikurqani, nefitakuna lamanitakunawan.",
                "25": "Hinataq machuyayta qallarirqani, pachak qanchis chunka isqonniyoq watakunataq pasarqan, Jerusalenmanta taytayku lloqsimusqanmanta pacha.",
                "26": "Rikurqanitaqmi asllaman ayapanpayman urayunayta, Yayaq atiyninpa llank’asqantaq karqani, kay llaqtaman unanchanaypaq, yachachinaypaq, Cristopi kaq cheqaqman hina Wiraqochaq rimayninta willanaypaq. Llapan p’unchawniykunapitaq chaykunata willarqani, chaypitaq kusikurqani pachaq imaymanankunamanta astawanraq.",
                "27": "Asllamantaqmi maypi samanay kasqanman risaq, chaytaq Kutichikapuqniywan; yachanin Paypi samanayta. Anchatapunitaqmi kusikuni, wañuq kaqniy mana wañuqwan churakunan p’unchawpi, Paypa ñawpaqenpitaq sayasaq; hinaspataq ancha hatun kusikuywan uyanta rikusaq, Paytaq niwanqa: Noqaman hamuy saminchasqa, kanmi maypi kanaykipaq allichasqa Taytaypa wasinkunapi, nispa. Hinataq kachun."
            }
        }
    },
    "jarom": {
        "meta": {
            "slug": "jarom",
            "name": "jarom",
            "chapterWord": "T’aqa"
        },
        "chapters": {
            "1": {}
        }
    },
    "omni": {
        "meta": {
            "slug": "omni",
            "name": "omni",
            "chapterWord": "T’aqa"
        },
        "chapters": {
            "1": {}
        }
    },
    "w-of-m": {
        "meta": {
            "slug": "w-of-m",
            "name": "w-of-m",
            "chapterWord": "T’aqa"
        },
        "chapters": {
            "1": {}
        }
    },
    "mosiah": {
        "meta": {
            "slug": "mosiah",
            "name": "mosiah",
            "chapterWord": "T’aqa"
        },
        "chapters": {
            "1": {},
            "2": {
                "1": "Hinataq taytanpa kamachisqanman hina Mosiah ruwaqtin, llapan hallp’antinpi rimarimusqan patamanwantaq, tukuy hallp’antinmanta runakuna hamurqanku, Wiraqochaq Wasinman rinankupaq, paykunaman inka Benjamin rimarinan simikunata uyarinankupaq.",
                "2": "Ancha askha kaqtinkutaq mana paykunata yuparqankuchu; anchatapunitaq kay hallp’api mirasqaku kallpachakusqaku ima chayqa.",
                "3": "Uywankuq phiwi uñankutataq apamurqanku, Moisespa kamachisqa-siminman hina arpayta ruphasqa munachiytawan munachinankupaq,",
                "4": "Jerusalen hallp’amanta paykunata horqomusqanrayku, awqankunaq makinkunamanta paykunata horqosqanmanta, chanin runakunata yachacheqninkupaq churasqanmanta; Zarahemla hallp’api sumaq kawsay hatarichiq, Yayaq kamachiyninkuna waqaychanankupaq yachacheq, kusikuspanku Yayaman runakunamanwan munakuyniyoq hunt’asqa kanankupaqwan, chanin runata inkanku kananpaq churasqanmantawan Wiraqocha Yayankuta añaychanankupaq.",
                "5": "Hinataq Wiraqochaq Wasinman paykuna hamuqtinku, muyureqnintinpi karpankuta hatarichirqanku, sapanka runa ayllunman hina; paykunataq karqanku: Warminku, churinku, ususinku, paykunaq churinku ususinkupiwan, kurakmanta sullk’a kaqman; sapanka ayllukunataq hoqkunamanta t’aqasqa karqanku.",
                "6": "Karpankutataq Wiraqochaq Wasinpa muyureqninpi hatarichirqanku, sapanka runaq karpanpa punkuntaq Wiraqochaq Wasinman qhawaq karqan; chhayna kaqtin, karpallankupi kaspanku, paykunaman inka Benjamin rimarinan simikunata uyarinankupaq;",
                "7": "Runakuna askhapuni kaqtintaq inka Benjaminqa, mana llapankutachu yachachiyta atinman karqan Wiraqochaq Wasinpa perqankuna ukhupi, chayraykutaq huk torreta ruwachirqan, paypa rimarinan simikunata runankuna uyariyta atinankupaq.",
                "8": "Hinataq payqa, llaqtanta torremanta rimariyta qallarirqan; runakuna askhapuni kaqtinkutaq, mana llapankuchu rimayninkunata uyariyta atirqanku, chayraykutaq rimasqan simikunata qelqachirqan, arun mana uyariy atiqkunaman apachinanpaq, paykunapas rimayninkunata chaskinankupaq.",
                "9": "Kaykunataqmi rimasqan qelqachisqan ima simikuna kanku: Wawqeykuna, llapan huñunakuqkuna, kunan p’unchaw qankunaman rimarinay simikunata uyariy atiqkuna. Manan qankunaman rimarinay simikunawan pukllanaykichispaqchu kayman hamunaykichispaq kamachirqani, ichaqa, uyariwanaykichispaq, rinriykichista kicharispa uyarinaykichispaq, sonqoykichista hamut’anaykichispaq, umaykichistataq Yayaq pakasqa imaymanankuna qankunaman pashkarisqa kananpaq.",
                "10": "Manan manchakuwanaykichispaqchu kayman hamunaykichispaq kamachirqaykichis, nitaq noqa kikiymanta wañuq runamanta aswan kanayta yuyanaykichispaqtaqchu.",
                "11": "Ichaqa, qankuna hinan kani, runa-kurkuypi yuyaypi ima imaymana kallpawañuykunaman watasqa. Chaypiwanpas kay llaqtaq akllasqanmi karqani, taytaypa sapaqchasqan, Wiraqochaq makinpa saqesqantaq karqani, kay runakunaq kamachiqninku, inkanku ima kanaypaq; mana imawanpas tupachina atiyninwantaq waqaychasqa karqani, Wiraqochaq qowasqan tukuy kallpaywan, umaywan, atiyniypiwan qankunata sirvinaypaq.",
                "12": "Qankunatataq niykichis—kunan p’unchawkaman p’unchawniykunata qankunata sirvinaypaq kacharisqa karqani, manataqmi qorita, qolqeta ni ima qhapaqyaykunatapas qankunamanta mañakurqanichu;",
                "13": "Manataqmi kacharirqanichu ch’achana wasikunapi wishq’asqa kanaykichista, nitaq qankuna pura hark’anakunaykichistapas, nitaq runa wañuchinaykichistapas, suwanaykichistapas, nitaq map’akuykuna ruwanaykichistapas. Manataqmi kacharirqanichu, ni ima millay ruwaykunata ruwanaykichistapas; yachachirqaykichistaqmi Wiraqochaq kamachiyninkunata, lliw imaymanakunapi Paypa kamachisqasuykichista waqaychanaykichispaq—",
                "14": "Noqa kikiypas makiywanmi llank’arqani qankuna sirvinaypaq, impuestokunawan mana q’epipasqa kanaykichispaq, mana ima sasa apanakuna qankunaman hamunanpaq—kay llapan imaymanakuna rimasqaymantataq, qankuna kikiykichis kunan p’unchaw sut’inchaq kankichis.",
                "15": "Chaypiwanpas wawqeykuna, manan yupaychakunaypaqchu kaykunata ruwarqani, manataqmi qankunata tunpanaypaqchu kaykunata nini chaywan, ichaqa, kunan p’unchaw ch’uya luriwan Yayaq ñawpaqenpi kutichiy atinayta yachanaykichispaqmi kay imaymanakunata niykichis.",
                "16": "Qankunata niykichis: Manan, qankunaq sirvisioykichispi p’unchawniykunata pasarqani nisqayraykuchu yupaychakuyta munani; Yayaq sirvisionpin karqani.",
                "17": "Kaykunatataq niykichis, yachaysapa kayta yachanaykichispaq; runamasiykichis sirvisionpi kaspaykichisqa, Yayaykichispa sirvisionpi kasqaykichista yachanaykichispaq.",
                "18": "Inkanchis nispan waqyawarqankichis; noqataq, inkanchis nispa waqyasqaykichis, qankuna sirvinaypaq llank’ani; chhaynari, manachu qankuna llank’anaykichis sirvinakunaykichispaq?",
                "19": "Noqataq, inkanchis nispa waqyasqaykichis, sirvisioykichispi p’unchawninkunata pasachirqan, chaypiwanpas, Yayaq sirvisiollanpi kaspa qankunamanta añaychayta chaskini chayri, hayk’atan hanaqpachapi Inkaykichista añaychanaykichis!",
                "20": "Qankunata nisaykichis wawqeykuna, tukuy nunaykichispa kallpanwan kamasoqniykichis, waqaychasoqniykichis, allillan kachisoqniykichis, kusichisoqniykichis, qankuna pura sumaq kawsayniyoq tiyanaykichispaq qosoqniykichis Yayaman llapa añaychayta yupaychaytawan qowaqchis chayqa—",
                "21": "Qankunatataq niykichis—qallariymantapacha kamasoqniykichista, munayniykichisman hina ruwanaykichispaq kuyurinaykichispaqwan samariyta qospasuykichis, p’unchawmanta p’unchawman waqaychasoqniykichista, huk ratumanta hukkaqman yanapasoqniykichistawan sirviwaqchis chayqa—niykichis, Payta tukuy nunaykichiswan sirviwaqchis chaypas, mana sirveq warmaraqmi kawaqchis.",
                "22": "Kamachiyninkunata waqaychanallaykichistataqmi qankunamanta Pay mañakun. Paytaq prometirqasunkichis, kamachiyninkunata waqaychawaqchis chayqa, kay hallp’api t’ikarinaykichista; manataqmi Payqa kuyurinchu chay nisqanmanta; chhaynaqa, kamachiyninkunata waqaychankichis chayqa, saminchasunkichismi, t’ikarichisunkichistaqmi.",
                "23": "Ñawpaqtaqa, Paymi kamarqasunkichis, kawsayniykichistataq qorqasunkichis, chaymantataq Payman manu kankichis.",
                "24": "Ishkay kaqpitaq, kamachisqasuykichisman hina ruwanaykichistan qankunamanta suyan, chay ruwasqaykichismantataq chay kikinpacha saminchasunkichis; chhaynatataq Pay chanincharqasunkichis. Manuraqtaqmi Payman kankichis, kunanpas kankichis, kallankichistaqmi wiñay-wiñaypaqpas; chhaynari iman kapusunkichis kikiykichis yupaychakunaykichispaq?",
                "25": "Kunantaq tapuykichis, atiwaqchischu qankuna kikiykichismanta imallatapas niyta? Manan nispan kutichisakichis. Manan niyta atiwaqchischu pachaq ñut’u hallp’an hinallapas kasqaykichista, chaypiwanpas ñut’u hallp’amantan kamasqa karqankichis, ichaqa, kamasoqniykichispan chaykuna.",
                "26": "Noqa kikiypas, inkanchis nispa waqyasqaykichis, manan qankuna kikiykichismanta aswan allinchu kani, noqapas hallp’amantan kani. Rikushankichistaqmi machu kasqayta, pachamamanman kay wañuq runa-kurkuyta haywanaypaq hinaña kasqayta.",
                "27": "Chhaynaqa—qankunata sirvirqaykichis, Yayaq ñawpaqenpi ch’uya luriwan purispa nispa qankunaman nisqayta hina, chhaynallatataqmi kunan p’unchaw huñunachimurqaykichis, mana ima huchayoq tarisqa kanaypaq, qankunamanta kamachiwasqan imaymanakunamanta Yayaq taripasqan kanaypaq sayareqtiy yawarniykichis noqa pataman mana hamunanpaq.",
                "28": "Qankunata niykichis: Yawarniykichismanta p’achaykunata maqchiy atinaypaqmi huñunachimurqaykichis, ayapanpayman urayunaypaqña kashaqtiy pachapi sumaqlla urayunaypaq. Mana wañuq nunaytaq hanaqpachapi takiqkunawan chanin Yayaq yupaychayninkunata takiypi huñunakunanpaq.",
                "29": "Astawanraqtaqmi qankunata nisaykichis, manaña astawan yachacheqniykichis nitaq inkaykichispas kayta atinayta qankunaman ninaypaq iman huñunachimurqaykichis.",
                "30": "Kunan pachapas anchatapunin llapan runa-kurkuy khatatatan, qankunaman rimarinaypaq kallpachakushaqtiy; ichaqa, Wiraqocha Yayan yanapawan, qankunaman rimarinaypaq ima kachariwan; Paytaq kamachiwarqan, churiy Mosiah qankunaq inkaykichis, kamachisoqniykichis ima kasqanta kunan p’unchaw qankunaman ninaypaq.",
                "31": "Kunantaq wawqeykuna, kunan pachakama ruwasqaykichista hina ruwanaykichistan munani. Kamachiyniykunata, taytaypa kamachiyninkunatawan waqaychasqaykichisman hina, chaytaq t’ikarirqankichis, awqaykichiskunaq makinkunaman urmanaykichismantataq hark’asqa karqankichis, chhaynallatataq churiypa kamachiyninkunata utaq paywan qankunaman qosqa kanan Yayaq kamachiyninkunata waqaychankichis chayqa, t’ikarinkichismi kay hallp’api, awqaykichiskunataq qankunapi mana ima atiyniyoq kanqa.",
                "32": "Ichaqa llaqtay, qhawakuychis, qankuna purapiñataq maqanakuykuna hatarinman, taytay Mosiahq rimasqan millay nuna kasuymanñataq k’irarikuwaqchis.",
                "33": "Chay millay nuna kasuy munaq runapaqqa huk llakin kamachisqa kan; payta uyariyta munan, huchanpi qhepaspataq wañun chayqa, kikin nunanpaq kundenasiontan ukyan. Wiñay-wiñaypaq muchuytan chaninchayninta hina chaskin, pay kikinpa yachayninman kontrata Yayaq kamachisqa siminta mana kasuspa.",
                "34": "Qankunata nisaykichis, manan pipas qankuna purapi kanchu, ichaqa huch’uy erqechaykichiskunalla, kaykunamanta mana yachachisqa kaqkuna; hanaqpachapi Tataykichisman wiñaypaqpuni manu kasqaykichista mana yachaq, llapa kapusoqniyichista kasqaykichitawan Payman qonaykichispaq; Jerusalenmanta taytanchis Lehi lloqsimusqan pachakama qollanan unanchaqkunaq rimasqan unanchaykunayoq kaq qelqakunamanta yachachisqa kasqaykichis mana yachaqpiwan;",
                "35": "Kunankama taytanchiskunaq llapan rimasqankunamantapas. Wiraqochaq kamachisqantataqmi paykuna rimarqanku, chhaynaqa, chaninmi cheqaqtaqmi kaykuna.",
                "36": "Kunantaq qankunata nisaykichis wawqeykuna, kay llapan imaymanakunamanta yachasqaykichis yachachisqapiwan kasqaykichis pataman huchallikunkichis, rimasqa kasqan kontrataq rinkichis, Wiraqochaq Nunanmantataq ayqerinkichis qankunapi mana kananpaq, yachaysapaq ñanninpi pusanasuykichispaq, saminchasqa, t’ikarichisqa, qhawasqa ima kanaykichispaq chayqa—",
                "37": "Qankunata nisaykichis, kaykuna ruwaq runaqa, sut’in ankallikuypin Yaya kontra hatarin; chhaynaqa, millay nuna kasunanpaqmi k’irarikun, llapa chaninchaypa awqantaq tukupun; chhayna kaqtintaq mana paypichu Wiraqocha tiyan. Manan Payqa tiyanchu qhelli wasikunapiqa.",
                "38": "Chhaynaqa, chay runa mana yuyayninman kutirimunmanchu chayqa, Yayaq awqan qhepaspataq wañun chayqa, hanaqpachaq chaninchayninpa mañakuyninmi mana-wañuq nunanta rikch’arichin pay kikinpa huchankuna yuyayman; chaytaq payta huch’uyyachin Wiraqochaq ñawpaqenpi, qhasqontataq huchawan, nanaywan, muchuywan ima hunt’achin, kaytaq mana wañuchiy atina nina, rawrayninkunataq wiñay-wiñaypaq seqarimun.",
                "39": "Kunantaq qankunata niykichis, khuyapakuyqa manan chay runapi derechuyoqchu; chhaynaqa, qhepa kaq imayna kayninqa, mana tukukuyniyoq muchuy awantaymi.",
                "40": "Qankuna machu runakuna, qankunapas wayna runakuna, rimayniykunata hamut’ay atiq huch’uy erqekunapas, sut’intan rimarirqaykichis hamut’ay atinaykichispaq. Huchallikuypi urmaqkunaq ancha millay kaypi kanankumanta yuyarinaykichispaq rikch’arinaykichistan Yayamanta mañakuni.",
                "41": "Astawanraqtaq—Yayaq kamachiyninkuna waqaychaqkunaq kusiy-kusi, saminchasqapiwan kayninkumanta yuyayukunaykichistan munani. Imaymanakunapin paykuna saminchasqa kanku, kay kawsaypi kaqpipas, nunapi kaqpipas; tukukuykamataq takyanqaku chaytaq, hanaqpachapi chaskisqa kanqaku, chhaynataq, mana hayk’aq tukukuq kusikuypi Yayawan tiyanankupaq. Yuyariychis, yuyariychis kaykuna cheqaq kasqanta. Wiraqocha Yayan kaykunata rimarirqan."
            },
            "3": {
                "1": "Yapamantataq wawqeykuna, uyariwanaykichispaq waqyarini, astawanraqmi qankunaman rimarinay kashan. Hamunan imaymanakunamantan qankunaman rimarinay kashan.",
                "2": "Qankunaman ninaykunaqa, Yayaq angelninpa yachachiwasqanmi. Paytaq niwarqan: Rikch’ariy, nispa; rikch’ariqtiytaq ñawpaqeypi pay sayashasqa.",
                "3": "Paytaq niwarqan: Rikch’ariy, qanman ninay rimaykunatataq uyariy. Ancha hatun kusikuypa sumaq willayninkunata qanman willanaypaqmi hamuni.",
                "4": "Uyarirqanmi Wiraqocha yayaman-rimarikuyniykikunata, chanin kasqaykitataq tariparqan, Paytaq qanman kachamuwarqan kusikunaykipaq; llaqtaykiman willanaykipaq, paykunapas kusikuywan hunt’asqa kanankupaq.",
                "5": "Hamushanmi pacha, manataqmi sinchi kharupichu kashan, atiywan kamacheq Llapa-atiyniyoq Wiraqocha—Paytaq karqan, kantaq wiñaymanta wiñaykama—hanaqpachamanta urayamunqa runakunaq wawankunaq chawpinman, hallp’amanta runa-kurkupitaq tiyanqa; runakuna purapitaq purinqa hatun utina ruwaykunata ruwaspa, onqoqkunata alliyachispa, wañusqakunata hatarichispa, wist’ukunata purichispa, ñawsakunata qhawachispa, upakunata uyarichispa, imaymana onqoykunata alliyachispa.",
                "6": "Saqrakunatataq qarqonqa, utaq runakunaq wawankunaq sonqonkupi tiyaq mana allin nunakunata.",
                "7": "Hinataq wateqaykunata, runa-kurkupi nanaykunata, yarqayta, ch’akiyta, sayk’uyta, runaq ñak’arinanmanta astawanraq mana wañuspa ñak’arinqa. Hunp’inanmantan yawar lloqsimunqa; chhayna hatunmi ñak’ariynin kanqa, llaqtanpa millay ruwayninkuna millay-millanankunarayku ima.",
                "8": "Jesucristo, Yayaq Churin, hanaqpachaq kay pachaq ima Taytan, qallariymantapacha imaymanakuna Kamaq nispa waqyasqataq kanqa. Mamanpa sutintaq Maria kanqa.",
                "9": "Paypa kaqmanmi hamunqa, Paypi iñeqtinku runakunaq wawankunaman qespiy hamunanpaq; kay tukuy imaymanakuna patamantaq, runata hinalla Payta kachinqaku, saqrayoqmi nispataq Payta maqanqaku, chakatanqaku ima.",
                "10": "Wañusqakunamantataq kinsañeqen p’unchawpi hatarimunqa, runakuna taripananpaqtaq sayashan. Kaykunaqa ruwasqa kan, runakunaq wawankunaman chanin taripana hamunanpaq.",
                "11": "Adanpa kamachi-p’akisqanrayku urmaqkunaq huchankunarayku, paykunamanta Yayaq munayninta mana yachaspa wañuqkunarayku, utaq mana yachaspanku huchallikuqkunarayku ima yawarnin ñak’arinqa.",
                "12": "Ichaqa ay, ay haqay runamanta, Yaya kontra ankallikusqanta yachaq runamanta! Qespiyqa manan hamunqachu chhayna runamanqa, ichaqa, yuyayman kutirimuywan Wiraqocha Jesucristopi iñiywan imalla.",
                "13": "Runakunaq llapan wawankunaq chawpinmantaq Wiraqocha Yaya qollanan unanchaqkunata kachamurqan, llapa ayllukunaman, llaqtakunaman, simikunaman ima kay imaymanakunata willanankupaq; chaywan Cristoq hamunanpi kreyiqkuna, huchankuna panpachayta tarinankupaq; ancha hatun kusikuywantaq kusikunankupaq, paykuna puramanpas Pay hamunmanña karqan hina.",
                "14": "Chaypiwanpas k’ullu umayoq llaqtan kasqantan Wiraqocha Yaya rikurqan, paykunamantaq huk kamachisqa-simita qorqan, Moisespa kamachisqa-simintapuni.",
                "15": "Askha unanchakunata, utirayaykunata, rikch’aykunata, llanthukunatawanmi hamuyninmanta paykunaman qhawachirqan. Qollanan unanchaqkunapas rimarqankun paykunaman Wiraqocha hamunanmanta, chaypiwanpas, rumiyachirqankun sonqonkuta; manataqmi hamut’arqankuchu Moisespa kamachisqa-simin mana imapaqpas allin kasqanta, ichaqa yawarninpa ñak’ariyninllawan.",
                "16": "Huch’uy wawakunaña huchallikuyta atinkuman chaypas, manan qespichisqachu kankuman. Ichaqa, qanta niyki, saminchasqan paykuna kanku, nispa. Adanpichu utaq imayna kayninkuraykuchu paykuna urmanku, chhaynallatataqmi Cristoq yawarnin huchankunata ñak’arin.",
                "17": "Astawanraqtaq niyki, manan hukniraq sutiqa qosqachu kanqa, nitaq hukniraq ruwanakunapas, ni hukniraq ñanpas runakunaq wawankunaman qespiy hamunanpaq, ichaqa, Llapa-atiyniyoq Wiraqochaq Cristoq sutillanpi, sutillanwan.",
                "18": "Taripanmi Pay, chanintaqmi taripayninkuna; erqe kaspallaraq wañuq erqetaq mana chinkanchu. Ichaqa, kundenasiontan kikin nunankupaq runakunaqa ukyanku, k’umurikuspa huch’uy erqechakuna hina mana wakeqtinkuqa; Llapa-atiyniyoq Wiraqocha Cristoq yawarninpi yawarninwan ima qespiy kasqanta, kunan kasqanta, hamunantawan mana kreyinqakuchu chayqa.",
                "19": "Kumun runaqa Yayaq awqanmi, hinataqmi karqan Adanpa urmayninmantapacha, hinallataqmi wiñay-wiñaypaqpas kanqa, Qollanan Nunaq munachiyninta mana uyakunqachu chayqa, kumun runa kasqanta wishch’uspa Wiraqocha Cristoq ñak’ariyninwan qollanan mana wakinqachu chayqa, erqe hina kasukuq, llanp’u sonqoyoq, ullpuykukuq, sonqo ñit’iykukuyniyoq, munakuyniyoq hunt’a, payman qonanpaq Wiraqochaq allin rikusqan imaymanakunaman kasukuy munaq, erqechu taytanta kasukun chhayna mana wakinqachu chayqa.",
                "20": "Astawanraqtaq: Hamunqan pacha, llapa llaqtakunaman, ayllukunaman, simikunaman, runakunamanwan Qespicheqpa yachaynin ch’eqerinanpaq.",
                "21": "Chay pacha hamuqtintaq, mana pipas Yayaq ñawpaqenpi mana ima huchayoqchu tarisqa kanqa—huch’uy erqechakunalla—ichaqa, yuyayman kutirimuyllawan, Llapa atiyniyoq Wiraqocha Yayaq sutinpi iñiyllapiwan.",
                "22": "Kunan pachapas Wiraqocha Yayayki kamachisqasuyki imaymanakunata llaqtaykiman yachacheqtiykipas, manan manahuchayoqchu paykuna tarisqa kanku Yayaq ñawpaqenpi, ichaqa, qanman rimarisqay simikunaman hinallan.",
                "23": "Kunanqa, Wiraqocha Yaya kamachimuwasqan simikunatan rimarqani.",
                "24": "Khaynatan Wiraqocha nin: K’anchaq sut’inchaq hinan kaykuna sayanqa kay runakuna kontra, taripana p’unchawpi; chaywantaq taripasqa kanqaku, sapanka runa ruwasqanman hina, allinña utaq mana-allinña chay ruwaykuna kaqtinpas.",
                "25": "Ruwayninku millay kanqa chayqa, paykuna kikinkuq huchankuta, millay-millanankutawan rikunankupaqmi churasqa kanku, chaytaq Wiraqochaq ñawpaqenmanta ñak’ariyman mana tukukuyniyoq muchuymanwan hitirichisqa, manañataq astawan chaymanta kutirimuyta atinkumanchu; chhaynaqa, kondenasiontan ukyarqanku paykuna kikinkuq nunankupaq.",
                "26": "Chhaynaqa, Yayaq phiñakuyninpa qerunmanta ukyarqanku, manataq chay chaninchay paykunata mananchayta atirqanchu, hark’asqa rurumanta mikhusqanrayku Adanta urmananmanta mana mananchay atisqanta hina. Chhaynaqa, manañan hayk’aspas khuyapakuyqa paykunata kutichiyta atinmanchu.",
                "27": "Ñak’ariyninkutaq, ninayoq sallu rumiyoqpiwan qocha hina; chaypa rawraynintaq mana qolluchiy atina, q’osñiynintaq wiñay-wiñaypaq seqarin. Chhaynatan Wiraqocha kamachimuwarqan. Hinataq kachun."
            },
            "4": {
                "1": "Hinataq, Wiraqochaq angelninpa payman qosqan rimaykunata inka Benjamin rimayta tukusqan pataman, muyureqnintinpi runakunata qhawarirqan, Wiraqochaq manchakuynin paykunaman urmasqanrayku panpaman urmasqankutataq rikurqan.",
                "2": "Aychakaq kayninkupitaq, ñut’u hallp’amanta aswan pishitaraq rikukusqaku karqan. Llapankutaq huk arullapi khaynata kallpawan qaparirqanku: Khuyapakuyniyoq kay, Cristoq ñak’ariyninpa yawarnintataq churaykuy, huchaykuq panpachayninta chaskinaykupaq, sonqoyku ch’uyanchasqa kananpaq. Hanaqpachata, kay pachata, llapa imaymanakunatawan kamaq, runakunaq wawankunaq chawpinman hamunan Yayaq Churin Jesucristopin iñiyku, nispa.",
                "3": "Hinaspataq, kay simikunata rimasqanku pataman, Wiraqochaq Nunan paykuna pataman urayamurqan, kusikuywan hunt’asqataq karqanku, huchankuq panpachayninta chaskispanku, ch’uya sonqoyoq kaspanku, paykunaman inka Benjamin rimasqan simikunaman hina hamoq Jesucristopi ancha hatunpuni iñiyninku kasqanrayku.",
                "4": "Inka Benjamintaq yapamanta siminta kicharispa khaynata paykunaman rimariyta qallarirqan: Qochuykuna, wawqeykuna, aylluykuna, llaqtay ima, yapamantan uyariwanaykichista munani, qankunaman rimarinay puchuq simikunata uyarinaykichispaq, hamut’anaykichispaqwan.",
                "5": "Yayaq sumaq kayninmanta yachay, kunan p’unchaw mana imapas kasqaykichis yachayman rikch’arichisunkichis, mana ima chaninniyoq urmasqa kaymanwan chayqa—",
                "6": "Qankunata niykichis, Yayaq sumaq kaynin, mana imawanpas tupachina atiynin, yachaysapa kaynin, sonqo ñit’iykukuynin, runakunaq wawankunapaq hatun ñak’ariynin yachaymanwan chayamurqankichis chayqa; hallp’a kamasqa kasqanmantapacha allichasqa ñak’ariytapas, Wiraqochapi kunfiyansan churaq runapaq qespiy hamunanpaq, k’uchiy-k’uchitaq kamachiyninkuna waqaychaypi kanqa, kawsaynin tukukunankamataq (kay wañuq runa-kurkuq kawsaynintan nini) iñiypi qatillanqa chayqa—",
                "7": "Noqaqa nini, kay runan qespiy chaskiq runa, pacha kamasqa kasqanmantapacha llapan runakunapaq; Adanpa urmasqanmantapacha kasqan runakunapaq, kunan kaq runakunapaq, pachaq tukukunankama llapan kaq runakunapaqwan allichasqa kasqan ñak’ariywan.",
                "8": "Khaynatan qespiy hamun. Manataqmi hukniraq qespiyqa kanchu, ichaqa kay rimasqa kaqlla. Manataqmi hukniraq ima ruwanakunapas kanchu runakuna qespichisqa kanankupaq, ichaqa, qankunaman rimarisqay ruwanakunalla.",
                "9": "Yayapi kreyiychis. Pay kasqanta, hanaqpachapi, kay pachapiwan llapan imaymanakunata Pay kamasqanta kreyiychis. Hanaqpachapi kay pachapiwan tukuy yachaysapa, tukuy atiyniyoqpiwan kasqanta kreyiychis. Wiraqochaq llapan hamut’ay atisqanta runakuna mana hamut’ay atinankuta kreyiychis.",
                "10": "Yapamanta, huchaykichiskunamanta kutirimunaykichista, chaykunata wikch’unaykichista, Yayaq ñawpaqenpitaq k’umurikunaykichista ima kreyiychis; cheqaq sonqowan Paymanta mañakuychis panpachanasuykichispaq. Kunantaq, kaykunapi kreyinkichis chayqa, chaykunata ruwanaykichispaq kallpachakuychis.",
                "11": "Yapamantataq niykichis ñawpaq nisqayta hina, Yayaq kusiqellpun yachayman chayamusqaykichisman hina, utaq sumaq kayninta reqsirqankichis, munakuyninmantataq mallirqankichis, nunaykichispi ancha hatun kusikuy ruwaq huchaykichiskuna panpachayta chaskisqaykichisman hina, chhaynallatataqmi yuyarinaykichista munayman, wiñaypaqtaq yuyayniykichispi hap’iychis Yayaq hatunpuni kayninta, mana imapas kasqaykichista, sumaq kayninta, qankunarayku hatun-muchuyninta mana llunp’aq wawakuna; ullpuykukuychis ullpuykukuypa ukhunkunapi, sapa p’unchaw Wiraqochaq sutinta waqyaspa, angelpa siminpa rimasqan hamuq imaymanakunapi iñiypi mana sayk’uy sayaspa.",
                "12": "Qankunata nisaykichis, kaykunata ruwankichis chayqa, wiñaypunin kusikunkichis, Yayaq munakuyninwan hunt’ataq kankichis, wiñaypunitaq huchaykichispa panpachayninta qhepachinkichis. Qankuna kamaqniykichispa kusiqellpun yachaypi, utaq chanin kaqta, cheqaq kaqta ima yachaypin wiñankichis.",
                "13": "Manataqmi qankuna pura k’irinakuyta munankichischu, ichaqa, sumaq kawsaypi tiyayllata, sapankaman paypa kasqanman hina qospa.",
                "14": "Manataqmi kacharinkichischu, yarqasqa, utaq q’alallapas wawaykichiskuna purinankuta. Manataqmi saqenkichischu Yayaq kamachisqa siminkunata p’akinankuta, ni paykuna pura maqanakunankutapas, churanakunankutapas; manataqmi taytanchiskunaq rimasqanku millay nuna, llapa chaninchaypa awqan, huchaq taytan saqrata servinankutapas.",
                "15": "Ichaqa, cheqaqpi, yuyaysapa kaypiwan ñanpi puriytan paykunata yachachinkichis. Paykuna pura munanakunankuta sirvinakunankutawanmi paykunaman yachachinkichis.",
                "16": "Qankuna kikiykichispas, yanapayniykichis nesitaqkunata yanapankichis. Kapusoqniykichismantataq nesitaqkunaman qonkichis, manataqmi saqenkichischu mañakuq runa yanqapaq mañakunasuykichista, hawaman wañunanpaq qarqospa.",
                "17": "Ichapaschá ninkichis: Pay kikinmi ñak’ariyninta kay runa apakamurqan; chhaynaqa, sayachisaqmi makiyta, manataq mikhunaymanta payman qosaqchu, manataqmi ima kapuwasqanmantapas payman qosaqchu mana ñak’arinanpaq, chaninmi ñak’ariynin, nispa.",
                "18": "Ichaqa, qanmanmi niyki runa, pipas kayta ruwan chayqa, chay kikin runan yuyayninman kutirimunanpaq hatun llank’ayniyoq. Chay ruwasqanmanta mana yuyayman kutirimunqachu chayqa, wiñaypaqmi chinkanqa, manataqmi Yayaq qhapaqsuyunpi kayniyoqchu kanqa.",
                "19": "Manachu llapanchis mañapakuqkuna kanchis. Manachu llapanchis kikin Kaqmanta, Yayamanta imatapas suyanchis; llapa kapuwasqanchismanta, mikhuymanta p’achamanta, qorimanta, qolqemanta, imaymana qhapaqyaykunamantawan?.",
                "20": "Kunanpachapas sutintan waqyasharqankichis, huchaykichiskuna panpachananta mañakuspaykichis. Yanqapaq mañakunaykichistachu Pay kacharirqan? Manan. Nunantan qankuna pataman hich’arimurqan, sonqoykichis kusikuywan hunt’akunantataq kacharirqan, simiykichistataq upallachirqan mana rimariy atinaykichispaq; chhayna ancha hatunmi kusikuyniykichis karqan.",
                "21": "Kunantaq, kawsayniykichisrayku, lliw kapusoqniykichisrayku, kasqaykichisrayku ima dependisqaykichis Yaya, kamasoqniykichis Yaya, imataña—chaskinaykichispaq kreyispa—iñiypi mañakusqaykichista, allin kaqta qosunkichis chayri, hayk’atawanraqtaq kapusoqniykichismanta qonakunaykichis.",
                "22": "Mana wañunanpaq qankunamanta kapusoqniykichismanta mañakuq runata taripankichis kundenankichispiwan chayqa, hayk’a chaninmi kundenasionniykichis kanqa, mana qankunaq kaq, ichaqa Yayaq kaqninkunata mana qosqaykichisrayku; Yayallaqtaqmi kawsayniykichispas; chaypiwanpas manan mañakunkichischu, nitaq wanankichischu ruwasqaykichiskunamanta.",
                "23": "Qankunata niykichis, ay haqay runamanta! Kapusqanqa paywanmi wañunqa. Kay hallp’api kasqan imaymanakunawan qhapaq kaq runakunamanmi kaykunata nini.",
                "24": "Yapamantataq wakchakunaman nini, mana kapuqniyoqkunaman, ichaqa asllayoq kaspaykichis huk p’unchawmanta hukkaqman kawsaqkunaman; mana kapusqasuykichisrayku mañakuqkunata mananchaqkunamanmi nini. Sonqoykichispi kayta ninaykichistan munayman: Mana kapuwasqanraykun mana qonichu, kapuwanman chayqa qoymanmi, nispa.",
                "25": "Kayta sonqoykichispi ninkichis chayqa, mana huchayoqmi qhepankichis, mana chayqa kundenasqan kankichis; chanintaqmi kundenasioniykichis, mana chaskisqaykichista munapakusqaykichisrayku.",
                "26": "Kunantaq qankunaman rimasqaykunarayku—mana huchayoq Yayaq ñawpaqenpi purinaykichispaq, huk p’unchawmanta hukkaqman huchaykichis panpachayta qhepachinaykichisrayku—wakchakunaman kapusqasuykichismanta qonaykichista munayman, sapanka runa kapusqanman hina: yarqayniyoqta mikhuchispa, q’alalla kaqta p’achaspa, onqoqkunamanta watukuspa, alliyanankuta mashkaspa, mashkaspa, nunapipas kay kawsaypi kaqpipas nesitasqankuman hina.",
                "27": "Rikuychistaq kay tukuy imaymanakuna yachaysapa kaypi, qayllallapiwan ruwakunanta; manan runamanta mañakunchu kallpan atisqanmanta aswantaraq p’itanantaqa. Ichaqa, k’uchin pay kanan, chaywan chanin kaqta aypananpaq; chhaynaqa, qayllallan llapa imaymanakuna ruwasqa kanan.",
                "28": "Pipas qankuna puramanta runamasinmanta mañakun chayqa, chay mañakusqanta rimanakusqanman hina kutichipunanta yuyarinaykichista munayman; mana chayqa huchallikunkichismi, ichapastaqchá runamasiykichistapas huchallichinkichis.",
                "29": "Tukunaypaqtaq—manan qankunata niykichismanchu, llapan huchallikuy atinaykichiskunataqa; imaymana ruwaykuna, ñankunapiwanmi kan, sinchi askha kaqtintaq mana yupayta atinichu.",
                "30": "Ichaqa, atinin qankunaman kay niyta: Qankuna kikiykichista, yuyasqaykichista, ruwayniykichistawan mana qhawakunkichischu chayqa, manataq Yayaq kamachiyninkunata waqaychankichischu, nitaq kawsayniykichispa tukukuyninkamachu Wiraqochanchis hamunanmanta uyarisqaykichispi iñiyniyoqchu kankichis chayqa, wañunaykichismi. Kunanqa runa, yuyariy, amataq qolluychu."
            },
            "5": {
                "1": "Hinataq kunan, khaynata llaqtanman inka Benjamin rimareqtin, paykunapuraman kacharqan, kreyirqankuchus paykunaman rimasqan simikunata, chayta llaqtanmanta yachayta munaspa.",
                "2": "Llapankutaq huk arullapi kutichirqanku: Ari, kreyiykun noqaykuman llapa rimariwasqaykiku simikunapi; yachaykutaqmi hinapuni cheqaq ima kasqanta, Llapa-atiyniyoq Wiraqochaq Nunan ancha hatun t’ikrakuyta noqaykupi utaq sonqoykupi apamusqanrayku, manañataq astawan millay kaq ruwanaykupaq munayniyku noqaykupi kanchu, ichaqa pasaqlla allin kaqta ruwanallaykupaq.",
                "3": "Noqayku kikiykupas, Yayaq mana tukukuq sumaq kayninwan, Nunanpa rimariwasqankuwan ima chay hamunan imaymanakunamanta ancha hatun rikuyniyoq kayku; nesitakunman chaytaq llapan imaymanakunamanta unanchaykuman.",
                "4": "Inkanchis rimariwasqanchis imaymanakunapi iñiyniykutaqmi, kay ancha hatun yachayta noqaykuman apamurqan, chaywantaq ancha hatun kusikuywan kusikuyku.",
                "5": "Munashaykutaqmi Yayanchiswan rimanakuypi haykuyta, munayninta ruwanaykupaq, llapa kamachiwananchis kamachiyninkunapi p’unchawninchiskunaq puchunkuna kasukuq kanaykupaq; angelpa rimasqan hina mana tukukuq muchuyta noqaykuman mana urayachimunaykupaq, Yayaq phiñakuyninpa qerunmanta mana ukyanaykupaq, nispa.",
                "6": "Kaymi paykunamanta inka Benjamin munasqan rimaykuna; chhaynataq paykunata nirqan: Munasqay rimaykunatan rimarqankichis, rimanakuy ruwasqaykichistaq chanin rimanakuy.",
                "7": "Kunantaq, rimanakuyman haykusqaykichisrayku, Cristoq wawankuna, churinkuna ususinkunapiwan waqyasqa kankichis. Nunapin kunan p’unchaw Pay churiyarqasunkichis; sutinpi iñiywanmi sonqoyku t’ikrakun nispan nirqankichis, chhaynaqa, Paymantan paqarirqankichis, Paypa churi-ususinkunataq wakirqankichis.",
                "8": "Kay umawantaq qespi ruwasqa kankichis, manataq hoq uma kanchu chaywan qespi ruwasqa kayta atinaykichispaq. Manan hukniraq suti qosqa kanchu, chaywan qespiy hamunanpaq; chhaynaqa, Cristoq sutinta qankunapi churakunaykichistan munayman, kawsayniykichispa tukukuyninkama kasukuq kanaykichispaq, Yayawan rimanakuypi llapa haykuqkuna.",
                "9": "Hinaqa, pipas kayta ruwanqa chayqa, Yayaq paña makinpi tarisqan kanqa, ima sutiwan waqyasqa kananta yachasqankurayku. Cristoq sutinwan waqyasqan pay kanqa.",
                "10": "Hinaqa, Cristoq sutinta mana churakuqqa hukniraq sutiwan waqyasqan kanan; chhayaqa, Yayaq lloq’e makinpin chay runa tarikunqa.",
                "11": "Huk sutitan qosqaykichis, manataq hayk’aqpas pichasqachu kanqa, ichaqa huchallikuyllawan nispa nisqayta yuyarinaykichistan munayman, kaymi chay suti; hinaqa, qhawakuychis mana huchallikunaykichispaq, sonqoykichismanta kay suti mana pichasqa kananpaq.",
                "12": "Niykichistaq: Pasaqllapuni kay suti sonqoykichispi qelqasqa kanantan munayman, Yayaq lloq’e makinpi mana tarisqa kanaykichispaq, ichaqa, waqyasqa kanaykichis aruta, Pay waqyanasuykichis sutitawan uyarinaykichispaq, reqsinaykichispaq ima.",
                "13": "Imaynatataq huk runa reqsinman mana servisqan patrontari, paypaq mana reqsisqa kasqan patronta, sonqonpa munayninkunamanta yuyayninkunamantawan kharupi kaqtari?",
                "14": "Yapamantataq: Runamasinpa kaq asnutachu huk runa apayukuspa hap’ikapun? Manan nispan nisaykichis; manan saqellanqapaschu uywankuna purapi mikhunanta, ichaqa, qatinqan asnuta, qarqonqataq. Chhaynallataqmi qankuna purapi kanqa, waqyasqa kanaykichis sutita mana yachankichischu chayqa.",
                "15": "Chhaynaqa, allin takyasqa mana kuyuchiy atina, allin ruwaykunawan hunt’a kanaykichistawanmi munayman; Cristo, Llapa-atiyniyoq Wiraqocha Yaya Paypata hina markanasuykichispaq, hanaqpachaman apasqa kanaykichispaq; kay pachapi hanaqpachapiwan llapa imaymanakuna ruwaq, llapa patapi kaq Yayaq yachaysapa kayninwan, atiyninwan, chaninchayninwan, khuyapakuyninpiwan ukhunta mana tukukuq qespiyniyoq, wiñay-wiñaypaq kawsayniyoqpiwan kanaykichispaq. Hinataq kachun."
            },
            "6": {},
            "7": {},
            "8": {},
            "9": {},
            "10": {},
            "11": {},
            "12": {},
            "13": {},
            "14": {},
            "15": {},
            "16": {},
            "17": {
                "1": "Hinataq, kay rimaykunata Abinadi tukuqtin, kurakninkunata inka Noe kamachirqan payta apaspa wañuchimunankupaq.",
                "2": "Ichaqa, paykuna purapi huk runa karqan Alma sutiyoq, Nefiq ch’awchun. Waynallan pay karqan, Abinadiq sut’inchasqan simikunatataq kreyirqan, yacharqantaqmi paykuna kontra Abinadiq rimasqan huchakunamanta; chhaynataq, inkamanta mañakuyta qallarirqan Abinadiwan mana phiñarikunanpaq, ichaqa sumaqllata ripunanta saqenanpaq.",
                "3": "Ichaqa, astawanmi inka phiñarikurqan, paykuna chawpimanta Alma qarqosqa kananpaqtaq kamachirqan; warmankunatataq kacharqan Almaq qhepanta, payta sipimunankupaq.",
                "4": "Ichaqa paykunamanta ayqekurqan, pakakuqtintaq mana pay tariyta atirqankuchu. Ashkha p’unchawkuna pakasqa kaspataq, Abinadiq llapan rimasqan simikunata qelqarqan.",
                "5": "Hinataq, llaqtakamayoqkunata Noe kamachirqan Abinadita muyurispa hap’inankupaq; watayuspataq ch’achana wasiman payta churarqanku.",
                "6": "Kinsa p’unchaw patamantaq, kurakkunawan rimanakuspan Abinadi yapamanta ñawpaqenman apamusqa kananpaq kamachirqan.",
                "7": "Paytaq Abinadita nirqan: Abinadi, tariykun imawan qanta tunpanaykupaq, wañuytataq merisinki.",
                "8": "Runakunaq chawpinmanmi kikin Yaya urayamunqa nispan nirqanki; kunantaq kayrayku wañuchisqa kanki, noqamanta llaqtaymantawan millay rimasqaykikunata mana kutichikapunkichu chayqa, nispa.",
                "9": "Abinaditaq payta nirqan: Qanta nisayki—manan kutichikapusaqchu kay llaqtamanta qanman rimasqay simikunataqa, cheqaqmi chay rimaykuna. Cheqaq kasqanmanta yachanaykipaqtaq makiykipi urmanaypaq kacharirqani.",
                "10": "Ari, wañuykaman ñak’arisaq, manataqmi rimasqaykunata kutichikapusaqchu, qankuna kontrataq sut’inchaq hina sayanqa. Sipiwankichis chayqa, mana huchayoq yawartan sut’uchinkichis, qankuna kontrataq kaypas sut’inchaq hina qhepa p’unchawpi sayanqa, nispa.",
                "11": "Kunantaq inka Noeqa, kachariytaña munasharqan, rimayninkunata manchakusqanrayku, Yaqaq taripayninkuna payman hamunantawan manchakuspa.",
                "12": "Ichaqa, kurakkuna Abinadi kontra qaparirqanku, payta tunpayta imataq qallarirqanku: Inkatan k’amin, nispa. Hinataq inkaqa Abinadi kontra phiñarichisqa kaspa, sipisqa kananpaq payta kacharirqan.",
                "13": "Hinataq, Abinadita hap’ispanku chaqnayurqanku, ninawantaq runa-kurkunta wañunankama ñak’arichirqanku.",
                "14": "Payta nina ruphayta qallareqtintaq, khaynata paykunaman qaparirqan:",
                "15": "Noqawan ruwasqaykichista hinan ch’awchuykichis askha runakunata ninawan ñak’arichinqaku wañuypa nanayninkunata; kaytataq Wiraqocha Yayankuq qespiyninpi kreyisqankurayku.",
                "16": "Qankunataq imaymana onqoykunawan muchuchisqa kankichis, huchaykichiskunarayku.",
                "17": "Tukuy qayllamanta maqasqataqmi kankichis, qarqosqa, kaymanta haqayman ch’eqechisqa imataq kankichis, k’ita uywakuna salqa millay animalkunaq qatikachasqan kasqankuta hina.",
                "18": "Haqay p’unchawpitaq chakusqa kankichis, awqaykichispa makinmantaq urmankichis; chaymi ñak’arinkichis, wañuypa nanayninkunata ninawan noqa ñak’arisqayta hina.",
                "19": "Khaynatan Yaya aynikun llaqtan wañuchiqkunawan. O Yaya, nunayta chaskikapuy.",
                "20": "Kay simikunata Abinadi neqtintaq, ninawan wañuyta ñak’arisqanrayku urmarqan; ari, Yayaq kamachiyninkunata mana mananchay munasqanraykun wañuchisqa karqan; wañuyninwantaq rimayninkunaq cheqaq kayninta intuykurqan."
            },
            "18": {
                "1": "Kunantaq, Noeq warmankunamanta ayqekuq Alma, huchankunamanta millay ruwasqanmantawan wanarqan, runakuna purapitaq pakallapi purirqan, Abinadiq rimayninkunata yachachispa.",
                "2": "Ari, imaymana hamunamanta, wañusqakunaq kawsariyninkumanta, Cristoq atiyninwan, ñak’ariyninwan, wañuyninpiwan wakichisqa kanan runakunaq qespiyninkumantawan; kawsariyninmanta, hanaqpachaman seqaripuyninmantawan.",
                "3": "Rimayninkunata tukuy uyariy munaqkunamanmi pay yachachirqan. Pakallapitaq paykunata yachachirqan inka Noe mana yachananpaq. Askha runakunataq rimayninkunapi kreyirqanku.",
                "4": "Hinataq, paypi llapan kreyiqkuna, Mormon sutiyoq hallp’aman rirqanku—inkamantataq kay sutita kay hallp’a chaskirqan—hallp’ankuq lindanpi kaspataq, maynillanpiqa utaq maynin uhukunallaqa k’ita uywakuna kaypi hunyarqan.",
                "5": "Chay Mormonpitaq ch’uya unuyoq qocha karqan, chaymantaq Alma rirqan. Chay qochaq sispayninpi huch’uy sach’akunayoq sach’a-sach’a kaqtintaq, chaypi Alma p’unchawpi pakakurqan inkaq mashkaykachaqninkunamanta.",
                "6": "Hinataq, payta llapan kreyiqkuna chayman rirqanku rimayninkuna uyariq.",
                "7": "Askha p’unchawkuna patamantaq, askha runakuna huñunakurqanku Mormon hallp’api, Almaq rimayninkuna uyarinankupaq. Ari, rimayninkunapi llapa kreyiqkunan huñunakurqanku payta uyarinankupaq. Paykunatataq pay yachachirqan yuyayman kutirimuyta, qespiyta, Wiraqochapi iñiytawan.",
                "8": "Hinataq paykunata nirqan: Qhawariychis, kaypin Mormonpa ununkuna kashan, (khaynan waqyasqa karqan) kunanqa Yayaq t’aqanman hamuytataq munankichis, Paypa llaqtantaq waqyasqa kayta munankichis chayqa; ch’usaq kananpaqtaq q’epinaykichispi yanapanakuyta munankichis;",
                "9": "Ari, waqaqkunawantaq waqayta munankichis, sonqochay nesitaqkunata sonqochaspa; llapa pacha lliw imaymanakunapi, llapa kanaykichis hallp’apiwantaq Yayaq sut’inchaqninkuna hina sayanaykichispaq, wañunakamapuni; Yayaq qespichisqan kanaykichispaq, qallariy kaq kawsariypa runankunawan yupasqa kanaykichispaq, wiñay kawsayniyoq kanaykichispaqwan—",
                "10": "Kunan nisaykichis, kaytaq sonqoykichispa munaynin chayqa, iman hark’asunkichis Wiraqochaq sutinpi unuchasqa kanaykichismanta, Paywan rimanakuypi haykusqaykichismanta sut’inchaq hina, Payta servinaykichispaq, kamachiyninkunatawan waqaychanaykichispaq, aswan askhatapuni qankuna pataman Nunanta hich’arimunanpaq? nispa.",
                "11": "Kay simikunata runakuna uyareqtinkutaq, kusikuypi makinkuta t’aqllakurqanku, hinaspataq qaparirqanku: kaymi sonqoykuq munaynin, nispa.",
                "12": "Hinataq, Helamta hap’ispa—pay ñawpaq kaq kaspa—unuman Alma rirqan sayarispataq khaynata qaparirqan: O Wiraqocha, warmayki pataman Nunaykita hich’arimuy kay ruwayta chanin sonqowan ruwananpaq, nispa.",
                "13": "Kay simikunata neqtintaq, Wiraqochaq Nunan pay patapi karqan, hinaspataq nirqan: Helam, noqa unuchayki Llapa-atiyniyoq Yayamanta atiyniyoq kaspa, kay wañuq runa-kurkupi wañunaykikama Pay servinaykipaq rimanakuypi haykusqaykimanta sut’inchayta hina; Wiraqochaq Nunanyá qan pataman hich’arisqa kachun; Paytaqyá wiñay kawsayta qanman qochun, hallp’aq qallariyninmantapacha allichasqan Cristoq kutichikapuyninwan, nispa.",
                "14": "Kay simikunata Alma neqtintaq, Alma Helampiwan unupi p’anpasqa karqanku; hinamantaq paykuna sayarimurqanku, Nunawan hunt’asqa kaspataq kusikuspa unumanta lloqsimurqanku.",
                "15": "Yapamantataq huk runata Alma aparqan, ishkay kutitataq unuman haykurqan, qallariypi hinataq payta unucharqan; ichaqa, manan kikin Almaqa unupi yapamanta p’anpakurqanku.",
                "16": "Khaynatataq Mormon k’itiman sapanka riqkunata pay unucharqan, paykunataq karqanku yaqa ishkay pachak tawayoq nunakuna; ari, paykunataq Mormonpa ununpi unuchasqa karqanku, Yayaq munayninwan hunt’ataq karqanku.",
                "17": "Chay pachamantapachataq Yayaq iñeqkuna-huñun, utaq Cristoq iñeqkuna-huñun nispa waqyasqa karqanku. Hinataq pipas Yayaq atiyninwan kallpanpiwan unuchasqa kaq, iñiqkuna-huñunman yapasqa karqan.",
                "18": "Hinataq Almaqa, Yayamanta atiyniyoq kaspa kurakkunata sapaqcharqan; huk kurakta paykunamanta sapanka pishqa chunkapaq sapaqcharqan, paykunata yachachinankupaq, Yayaq qhapaq suyunpa imaymanakunamanta paykunata yachachinankupaq.",
                "19": "Paykunatataq kamachirqan mana imatapas yachachinankupaq, ichaqa, paypa yachachisqanta, qollanan unanchaqkunaq rimasqankuta ima.",
                "20": "Ari, kamachillarqantaqmi mana imatapas yachachinankupaq, ichaqa, yuyayman kutirimuyta, llaqtan kutichikapuq Wiraqochapi iñiytawan.",
                "21": "Kamachillarqantaqmi, paykuna purapi mana cheqninakuykuna kananpaq, ichaqa, ch’ullalla ñawiwan ñawpaqman qhawanankupaq, ch’ullalla iñiyniyoq, ch’ullalla unuchayniyoq kaspa; huklla kaypi, paykuna pura munanakuypi sonqonku awasqa kaspa ima.",
                "22": "Khayna yachachinankupaqmi paykunata kamachirqan. Khaynatataq Yayaq wawankunaman tukurqanku.",
                "23": "Paykunatataq pay kamachirqan, samana p’unchawta waqaychanankupaq, qollananta kachinankupaq, sapa p’unchaw Wiraqocha Yayankuta añaychanankupaqwan.",
                "24": "Kamachillarqantaqmi paypa sapaqchasqan kurakkunata, paykuna kikinku kawsayninkupaq makinkuwan llank’anankupaq.",
                "25": "Sapanka semanataq huk p’unchawta sapaqcharqanku, huñunakuspa runakunaman yachachinankupaq, Wiraqocha Yayankuta yupaychanankupaq, llapa atisqankuman hina huñunakunankupaqwan.",
                "26": "Kurakkunataq mana runakunamantachu kawsayninkupaq suyananku karqan; ichaqa, Yayaq munakuynintan llank’ayninkurayku chaskinanku karqan, Nunapi kallpasapa wiñanankupaq, Yayaq yachayninwan ima kanankupaq; Yayamanta atiywan kallpapiwan yachachinankupaq.",
                "27": "Yapamantataq Alma kamachirqan, iñeqkuna-huñumanta runankuna kapuqninkumanta qonankupaq, sapankankuq kapusqanman hina; askha kapunman chayqa aswan askhatan qonanpaq, chikallan huk runaq kaqtintaq huk chikallanta paymanta mañakunnanta, mana imayoq runaman qosqa kananpaq.",
                "28": "Khaynatataq kapuqninkumanta qonkuman, paykuna kikinkuq qespi kayninkumanta munayninkumantawan hina, Yayaman, nesitaq kurakkunaman, ari, sapanka nesitaq runaman, q’alalla kaq runaman ima sumaq munakuyninkuman hina.",
                "29": "Kaytataq paykunata nirqan, Yayamanta kamachisqa kaspa. Sumaqtataq Yayaq ñawpaqenpi purirqanku paykuna pura rakinakuspanku, kay kawsaypi kaqmantapas, nunapi kaqmantapas, nesitasqankuman munasqankumanwan hina.",
                "30": "Hinataq, kay imaymanakuna Mormonpi ruwasqa karqan; ari, Mormonpa ununkunaq kasqanpi, Mormonpa ununkunaq sispanpi kaq sach’a-sach’akunapi. Ari, Mormonpa k’itin, Mormonpa ununkuna, Mormonpa sach’a-sach’anpiwanqa, ancha sumaqmi chaykuna karqan chay k’itipi Kutichikapuqninku reqsiyman chayamuqkunaq ñawinkupaq; ari, ancha saminchasqataqmi paykuna kanku, wiñaypaqtaq Payta yupaychaspa takinqaku.",
                "31": "Kaykunataq chay hallp’aq lindanpi ruwasqa karqan, inkaq yachayninman mana chayamunanpaq.",
                "32": "Hinaspataq inkaqa runakunaq hasasayninkuta rikuspa, paykunata qhawanankupaq warmankunata kacharqan. Chhaynataq, Wiraqochaq rimayninkunata uyarinankupaq huñunakushasqanku p’unchawpi, inkaman willarqanku.",
                "33": "Inkataq nirqan: Noqa kontra ankallikunankupaqmi runakunata Alma hatarichishan, nispa; hinataq awqasuyunkunata paykunata qolluchimunankupaq kacharqan.",
                "34": "Hinataq, Alma, Wiraqochaq llaqtanpiwan, inkaq awqasuyunkuna hamunankumanta yacharqanku; chhaynataq karpankuta, ayllunkutawan apayukuspanku purunman lloqsirqanku.",
                "35": "Paykunataq karqanku yaqa tawa pachak pishqa chunka nunakuna."
            },
            "19": {},
            "20": {},
            "21": {},
            "22": {},
            "23": {},
            "24": {},
            "25": {},
            "26": {},
            "27": {},
            "28": {},
            "29": {}
        }
    },
    "alma": {
        "meta": {
            "slug": "alma",
            "name": "alma",
            "chapterWord": "T’aqa"
        },
        "chapters": {
            "1": {},
            "2": {},
            "3": {},
            "4": {},
            "5": {
                "1": "Hinataq, Yayaq rimayninkunata runakunaman rimariyta Alma qallarirqan; qallariypi Zarahemla hallp’api, hinamantaq tukuy hallp’antinpi.",
                "2": "Kaytaqmi Zarahemla llaqtapi kaq iñeqkuna-huñumanta runakunaman rimarisqan simikuna, pay kikinpa qelqankunaman hina:",
                "3": "Noqa Alma, Yayaq iñeqkuna-huñunpi Hatun Kurak kanaypaq taytay Almaq sapaqchasqan kaspa—kay ruwananpaqtaq Yayamanta atiyniyoq kallpayoqpiwan karqan—qankunata niykichis, iñeqkuna-huñutan hatarichirqan Nephiq hallp’anpa lindanpi kaq hallp’api, Mormonpa hallp’an nispa sutichasqa hallp’api; ari, wawqenkunatataq Mormonpa ununkunapi unucharqan.",
                "4": "Qankunatataq niykichis, Yayaq khuyapakuyninwan atiyninpiwanmi horqosqa karqanku inka Noeq runankunaq makinkunamanta.",
                "5": "Chay patamantaq, purunpi lamanitakunaq hark’asqan karqanku, ari, hark’asqan karqanku niykichismi, yapamantataq hark’asqa kasqankumanta paykunata Wiraqocha qespichirqan rimayninpa atiyninwan; kay hallp’amantaq apamusqa karqanchis, kay tukuy hallp’antinpi imataq Yayaq iñeqkuna-huñunta hatarichiyta qallarirqanchis.",
                "6": "Kunantaq qankunata nisaykichis, kay iñeqkuna-huñumanta kaq wawqeykuna, allintachu yuyarinkichis taytaykichiskuna hark’asqa kasqankumanta? Allintachu yuyarinkichis paykunapaq Wiraqochaq khuyapakuyninta unay-ñak’ariynintawan? Astawanraqtaq, allintachu yuyarinkichis supay wasimanta nunankuta qespichimusqanta?",
                "7": "Paymi sonqonkuta t’ikrarqan, ari, qaqa puñuymantan paykunata rikch’arichimurqan, Yayamantaq paykuna rikch’arirqanku. Tutayaq chawpipin paykuna karqanku, chaypiwanpas wiñay-wiñaypaq rimaypa k’anchayninwanmi nunanku k’ancharisqa karqan; ari, wañuypa chaqnankunawan, supay wasiq watanankunapiwan muyurisqan karqanku, wiñay-wiñaypaq qolluytaq paykunata suyarqan.",
                "8": "Kunantaq qankunata tapuykichis wawqeykuna—qollochisqachu karqanku? Manan, manan qollochisqachu karqanku, nispan nisaykichis.",
                "9": "Yapamantataq tapuykichis—t’ipisqachu karqan wañuypa chaqnankuna, kacharisqachu karqan paykuna muyuriq supay wasiq chaqnankuna? Ari nispan nisaykichis, pashkasqan karqan, nunankutaq hatunyarqan, kutichikapuq munakuytataq takirqanku. Qespichisqa kasqankumantataq qankunata niykichis.",
                "10": "Kunantaq qankunata tapuykichis—Imaraykun qespichisqa kanku? Ari, imapin teqsichakurqanku qespiyta suyanankupaq? Imaraykun wañuypa chaqnankunamanta, supay wasiq washkarninkunamantapas kacharisqa karqanku?",
                "11": "Atinin qankunaman kay niyta—manachu taytay Alma kreyirqan Abinadiq rimasqan simikunapi? Manachu qollanan unanchaq pay karqan? Manachu pay rimarqan Yayaq rimayninkunata, taytay Almataq chay rimaykunapi kreyirqan?",
                "12": "Iñiyninman hinataq sonqonpi ancha hatun t’ikrakuy ruwasqa karqan. Qankunatataq niykichis—cheqaqmi kay llapan imaymanakuna, nispa.",
                "13": "Paytaqmi rimayninkunata taytaykichiskunaman yachachirqan, paykunaq sonqonkupipas ancha hatun t’ikrakuymi ruwasqa karqan, ullpuykukuspankutaq cheqaq kawsaq Yayapi kunfiyansankuta churarqanku. Tukukuykamataq iñiysapa karqanku, chhaynataq qespichisqa karqanku.",
                "14": "Kunantaq tapuykichis iñeqkuna-huñumanta kaq wawqeykuna, Yayamantachu nunaykichispi paqarisqa karqankichis? Chaskirqankichischu rikch’ayninta uyaykichispi? Sentirqankichischu sonqoykichispi kay hatun t’ikrayta?",
                "15": "Iñinkichischu kamasuqniykichispa kutichikapuyninpi? Iñeq ñawiwanchu ñawpaqman hina qhawarinkichis, kay wañuq runakurkuta mana wañunanpaq hatarichisqa kasqanta rikuspa, kay waqlliqtaq mana waqlliqpi hatarichisqa kasqanta rikuspa, kay wañuq runa-kurkupi ruwasqa kasqanman hina Yayaq ñawpaqenpi sayarispa taripasqa kanapaq?",
                "16": "Qankunata nisaykichis—yuyayukuwaqchischu, khaynata haqay p’unchawpi Wiraqochaq arun niqta: Noqaman hamuychis saminchasqakuna, chaninchaypa ruwayninmi ruwayniykichis hallp’api karqan, niqta?",
                "17": "Ichari yuyakuwaqchischu haqay p’unchawpi Wiraqochaman llullakuy atinaykichista—Wiraqocha, ruwayniykuqa chanin ruwaykunan karqan hallp’a patapi, nispa—Paytaqchu qespichisunkichis?",
                "18": "Hukniraq rimaypiqa—yuyayukuwaqchischu Yayaq taripana tiyananman huchawan, pisachikuywan ima hunt’a nunayoq apamuspa kayta, tukuy huchaykichista yuyarispa, ari, llapan millay ruwasqaykichista k’apak yuyariypi, ari Yayaq kamachiyninkuna kontra ankallikusqaykichista yuyarispa?",
                "19": "Nicaykichis, qhawariwaqchischu Yayata haqay p’unchawpi, ch’uya sonqowan llunp’aq makipiwan? Nisaykichistaq—qhawarikuwaqchischu uyaykichispi Yayaq rikch’aynin churasqa kaqtin?",
                "20": "Nisaykichistaqmi—yuyayukunkichischu qespichisqa kanaykichista, saqraq watasqan kanaykichispaq kacharikushaqtiykichis?",
                "21": "Nisaykichis, haqay p’unchawpin yachankichis qespichisqa kayta mana atinaykichista. Manan pipas qespichisqa kaytaqa atinmanchu, p’achankuna yuraqtapuni mana t’aqsasqa kaqtinqa; ari, llapa qhellimantan p’achankuna ch’uyanchasqa kanan, taytanchiskunaq rimasqanpa yawarninwan; Paytaqmi hamunqa huchankunamanta runakunata qespichinanpaq.",
                "22": "Kunantaq tapusaykichis wawqeykuna, imaynatan mayqin kaqniykichispas sentikuwaqchis Yayaq taripananpa ñawpaqenpi sayarispaykichis, yawarwan, imaymana qhellikunawan ima p’achaykichis qhellichasqa kashaqtin? Imatan kay imaymanakuna qankuna kontra sut’inchanqa?",
                "23": "Manachu kaykuna rimarinqa runa wañucheqkuna kasqaykichismanta, ari, imaymana millay ruwaykunamanta huchasapa kasqaykichismantawan?",
                "24": "Wawqeykuna, yuyankichischu chhayna kaq runa, Yayaq qhapaq suyunpi Abrahanwan, Isaakwan, Jakobwan, ch’uya yuraq mana ima qhelliyoq, maqchisqa p’achayoq llapa qollanan unanchaqkunawan ima tiyananpaq tiyanayoq kananpaq?",
                "25": "Manan nisaykichismi; chhayna kaqtinqa, Kamaqninchistan qallariymantapacha llullakuqta ruwankichis, utaq qallariymantapacha llullakuq kasqanta yuyankichis; manan yuyawaqchischu chhayna runa hanaqpacha qhapaq-suyupi tiyanayoq kananta; ichaqa, qarqosqan kanqaku, saqraq suyunpa wawankuna kasqankurayku.",
                "26": "Kunantaq qankunata niykichis wawqeykuna, sonqo t’ikrayta rikurqankichis chayqa, kutichikapuq munakuypa takinta takiyta munarqankichis chayqa, tapusaykichis, khaynatachu kunan yuyakunkichis?",
                "27": "Yayaq ñawpaqenpi mana qhelliyoq kachikuspaykichischu purirqankichis? Kunanpacha wañunaykichispaq waqyasqa kaqtiykichis, ullpuykukuqmi karqani, nispachu sonqoykichis ukhupi niyta atiwaqchis? Llaqtanta huchankunamanta kutichikapuq hamuq Cristoq yawarninwan maqchisqa yuraqyachisqanpiwan p’achaykichis kasqanta?",
                "28": "Anchayaymanta pichasqachu kankichis? Mana chhayna kankichis chayqa, manan listuchu kankichis Yayawan tupanaykichispaq. Usqhayllan alistakunaykichis, sispallapiñan hanaqpacha qhapaq-suyu kashan; chhayna kaq runataq, mana wiñay kawsayniyoqchu.",
                "29": "Nillanitaq—kanchu pipas qankuna purapi, chikikuymanta mana llat’asqa? Chhayna runaqa manan alistasqachu, usqhaylla alistakunantataq munayman, sispallapiñan pacha kashan, manataqmi pay yachanchu hayk’aq chay pacha hamunanta; hina kaq runaqa, manan mana-huchayoqchu tarisqa kanqa.",
                "30": "Yapamantataq nisaykichis—kanchu pipas qankuna purapi wawqenmanta asikuq, utaq qatikachaykunawanpas pay rawkhaq.",
                "31": "Ay chhayna kaq runamanta, manan alistasqachu chay runa; sispallapiñataqmi pacha kashan yuyayninman kutirimunanpaq; mana chayqa, manan qespichisqa kayta atinqachu!",
                "32": "Ari, ay millaykuna ruwaqkunamanta; yuyayman yuyayman kutirimuychis, Wiraqocha Yayan chayta rimarirqan.",
                "33": "Llapan runakunatan waqyan, khuyapakuyniyoq makikunataq paykunaneqman chutarisqa kashan: Yuyayman kutirimuychis, noqataq chaskisaykichis, nispa.",
                "34": "Ari, khaynatan Pay nin: Noqaman hamuychis, kawsaq sach’aq rurunmantataq mikhunkichis; ari, qespillataq mikhunkichis ukyankichis ima kawsaq t’antamanta kawsaq unumantawan;",
                "35": "Ari, noqaman hamuychis, chaninchaypa ruwayninkunatataq apamuychis, manataqmi wit’usqachu nitaq ninaman wikch’usqachu kankichis—",
                "36": "Sispallapiñan pacha kashan, allin rurukunata mana apamuqkuna, utaq chaninchaypa ruwayninkunata mana ruwaqkuna, muchunankupaq qaparqachanankupaq ima rasonniyoq kankupaq.",
                "37": "Millay ruwaqkuna, pachaq yanqapaq kaq imankunapi punkipakuqkuna, chaninchaypa ñanninkunata reqsinankupa yuyayukuspanku mana micheqniyoq owejakuna hina chinkaqkuna, michiqña waqyarqasunkichis waqyashasunkichisña chaypas, manan arunta uyariyta munankichischu!",
                "38": "Qankunata nisaykichis—allin kaq micheqqa waqyashasunkichismi, ari, kikin sutinwanmi waqyashasunkichis, chaytaq Cristoq sutin. Waqyasqa kanaykichis sutita, allinkaq micheqpa arunta mana uyarinkichis chayqa, manan allinkaq micheqpa ovejankunachu kankichis.",
                "39": "Kunanri, mana allinkaq micheqpa ovejankunachu kankichis chayri, ima t’aqamantan kankichis? Noqataq nisaykichis, saqran micheqniykichis, paypa t’aqanmantataqmi kankichis; kunanri, pin kayta mananchanqa? Nisaykichistaqmi, pipas kayta mananchaqqa llulla runan, supaypa wawantaqmi.",
                "40": "Qankunatataq nisaykichis—ima allin kaqpas Yayamantan hamun, imapas mana-allin kaqtaq saqramanta hamun.",
                "41": "Chhaynaqa, allin ruwaykunata huk runa apamun chayqa, allin micheqpa aruntan uyarin, Paytataq pay qatikun. Ichaqa, pipas mana-allin ruwaykunata apamuqqa saqraq wawanmi wakipun, paypa aruntataq uyarin, paytataq qatikun.",
                "42": "Pipas kayta ruwaqtaq, paymanta chaskikuyninta chaskinan; chhaynaqa, chaninchaymanta kaq imaymanakunaman hina wañuytan chaskikuyninta hina chaskin, llapan allin ruwaykunaman wañusqa kaspa.",
                "43": "Kunantaq wawqeykuna, uyariwanaykichistan munayman, nunaypa tukuy atiyninwanmi rimarishani. Sut’intan qankunaman rimarirqani mana pantay atinaykichispaq, utaq, Yayaq kamachiyninkunaman hinan rimarirqani.",
                "44": "Khaynata rimarinaypaqmi waqyasqa kani, Cristo Jesuspi kaq Yayaq qollanan ordenninman hina; ari, sayarispa kay runakunaman sut’inchanaypaqmi kamachisqa kani, hamunan imaymanakunamanta taytanchiskunaq rimasqankumanta.",
                "45": "Manataqmi llapanchu kay. Manachu yuyankichis noqa kikiymanta kay imaymanakunamanta yachasqayta? Qankunamantaq sut’inchani, kay rimasqay imaymanakuna cheqaq kasqanta. Imaynatataq yuyankichis, kaykuna cheqaq kasqanmanta yachasqaytari?",
                "46": "Qankunata nisaykichis, Yayaq Qollanan Nunanpa yachachiwasqanmi kaykuna. Askha p’unchawmi sasirqani, yayaman-rimarikurqani ima, noqa kikiymanta kay imaymanakunata yachanaypaq. Kunantaq noqa kikiymanta yachani kay imaymanakuna cheqaq kasqanta, Wiraqocha Yaya Qollanan Nunanwan kaykunata yachachiwasqanrayku; kaytaqmi noqapi kaq willaq nuna.",
                "47": "Astawanraqtaq niykichis, khaynan noqaman willawasqa karqan, taytanchiskunaq rimasqanku simikuna cheqaq kasqanta, noqapi kaq unanchaq nunaman hina; kaypas Yayaq Nunanpa willasqallantaq.",
                "48": "Nisaykichistaqmi, hamunan imaymanakunamanta imataña qankunaman ninay cheqaq kasqanta noqa kikiymanta yachasqayta. Nillaykichistaqmi, Churi, Taytaq Sapan Churin, munakuyniyoq, khuyapakuyniyoq, cheqaqwan ima hunt’a Jesucristoq hamunanmanta yachasqayta. Paymi, runakunaq huchankuna horqoq hamunqa; ari, mana kuyurispa sutinpi iñeq sapanka runaq huchankunata.",
                "49": "Kunantaq nisaykichis, kay ordenman hinan waqyasqa karqani, ancha munasqay wawqeykunata yachachinaypaq, kay hallp’api tiyaq sapanka runamanwan; ari, llapaman yachachinaypaq, machumanpas waynamanpas, hark’asqamanpas qespi kaqmanpas, ari, machumanpas mana ancha machu kaqmanpas, wiñaq miraymanpas niykichismi; ari, yuyayninkuman kutirimunankupaq, yapamanta paqarinankupaqwan paykunaman qaparinaypaq.",
                "50": "Ari, khaynatan Nuna nin: Yuyayniykichisman kutirimuychis pachaq llapan k’uchunkuna, sispallapiñan hanaqpachaq qhapaq-suyun kashan; ari, kusiqellpunpi, atiyninpi, hatun-kayninpi, kallpanpi, kamachikuyninpiwanmi Yayaq Churin hamunqa, nispa. Ari, qankunatan nisaykichis ancha munasqay wawqeykuna: Qhawariychis hallp’antinpa Inkanpa kusiqellpunta; hanaqpachaq Inkanpas asllamanmi k’ancharimunqa, llapa runakunaq wawankuna purapi, nispa Nunaq nisqanta.",
                "51": "Niwallantaqmi Nuna, ari, ancha kallpayoq kunkawan niwan: Riy, kay runakunamantaq nimuy—Yuyayniykichisman kutirimuychis, yuyayniykichisman mana kutirimunkichischu chayqa, manan imaynatapas chaskinkichischu hanaqpachaq qhapaqsuyunta, nispa.",
                "52": "Yapamantataq nisaykichis Nunaq nisqanta: sach’aq saphinmanmi hacha churasqa kashan, chhaynataq, allin ruru mana qoq sapanka sach’a wit’usqa kanqa, ninamantaq wikch’usqa kanqa; ari, mana tukukuq, mama qollochiy atina ninaman. Yuyariychis, Qollanan Kaqmi rimarirqan, nispa.",
                "53": "Kunantaq niykichis ancha munasqay wawqeykuna, awantawaqchischu kay rimariykunata; ari, huk qayllamanchu kay imaymanakunata churawaqchis, sarukachawaqchischu Qollanan Kaqta, ari, punkipakuwaqchischu sonqoykichispa anchayayninpi; atipakunkichisraqchu sinchi chaninniyoq p’achakunawan p’achakuyta, kay pachaq yanqapaq imankunapi qhapaqyayniykichiskunapiwan sonqoykichista churaspa?",
                "54": "Ari, atipakunkichispunitaqchu, hukniykichis hukkaqmanta aswan allin kanaykichispaq yuyayta; ari, atipakunkichistaqchu wawqeykichis qatikachayta—k’umurikuspa Yayaq qollanan ordenninman hina puriqkunata, chaywantaq iñeqkuna-huñuman apamusqa karqanku, Qollanan Nunaq qollanachisqantaq karqanku, yuyayman kutirimuypa chanin ruwaykunata apamuspa—",
                "55": "Ari, atipakunkichischu wakchakunaman nesitaqkunamanwan wasaykichista t’ikrayta, paykunamanta kapusuqniykichista hark’aspa?",
                "56": "Qhepatataq, millay ruwayniykichispi atipakuqkuna qankunata niykichis, kaykunan wit’usqa kaspa ninaman wikch’usqa kanqaku, mana usqhayllachu yuyayninkuman kutirimunqaku chayqa.",
                "57": "Llapaykichismantaq kunan niykichis, allin micheqpa arun uyariy munaqkunaman, lloqsimuychis millay ruwaqkuna puramanta, sapaq kaychis, amataq qhelli imaymanankunata llamiychischu. Pichasqan sutinku kanqa, huchasapakunaq sutinkutaq mana chaninkunaq sutinkuwanchu yupasqa kanqa, Yayaq khayna nisqan simi hunt’akunanpaq: Huchasapakunaq sutinkunaqa, manan llaqtaypa sutinwanqa chharqosqachu kanqa;",
                "58": "Chaninkunaq sutinkunaqa kawsaypa qelqanpi qelqasqan kanqa, paykunamantaq paña makiypi huk chaskikuyta qosaq, nispa. Kunanri wawqeykuna, iman kapusunkichis kay kontra ninaykichispaq? Nisaykichismi, kay kontra rimarinkichis chayqa, manan imapas qokunchu, Yayaq rimayninqa hunt’akunanmi.",
                "59": "Ima micheqmi qankuna purapi kan, askha ovejayoq kaspa atoqkuna hamoqtin ovejankunata mana mikhunanpaq ovejankuna mana qhawaq? Ovejankunaman atoq haykunman chayri, manachu atoqta pay qarqonqa? Atinqa chaytaq atoqta sipinqa.",
                "60": "Kunantaq niykichis, waqyashasunkichismi allin micheq; arunta uyarinkichis chayqa, t’aqanmanmi apamusunkichis, ovejankunataq kankichis; Paytaq kamachisunkichis qankuna puraman ima millay atoqpas haykunanta mana kacharinaykichispaq, mana qollochisqa kanaykichispaq.",
                "61": "Kunantaq noqa Alma, kamachiykichis kamachiwaqpa siminpi, qankunaman rimarisqay simikunata ruwanaykichispaq.",
                "62": "Kamachita hinan rimariykichis iñeqkuna-huñumanta kaqkunaman; iñeqkuna-huñumanta mana kaqkunamantaq rimarini waqyakuyta hina: Hamuychis, yuyayman kutirimuypi unuchakuychis, kawsaq sach’aq rurunmanta qankunapas mallinaykichispaq, nispa."
            },
            "6": {},
            "7": {},
            "8": {},
            "9": {},
            "10": {},
            "11": {
                "1": "Mosiahq kamachisqa-siminpin karqan, sapanka runa kamachisqa-simiq taripaqnin kaspa, utaq taripaq kanankupaq churasqa kaspanku qolqeta chaskinankupaq, ñawpaqenkuman taripasqa kanankupaq apamusqa runakunata taripanankupaq llank’asqankuman hina.",
                "2": "Huk runa huk runaman manu kaspan, mana chay manu kasqanta kutichipuyta munarqanchu chayqa, taripaqman willasqan karqan; taripaqtaq atiyninta llank’achirqan, llaqtakamayoqkunatataq kacharqan, taripaqpa ñawpaqenman apamusqa chay runa kananpaq; taripaqtaq chay runata tariparqan, kamachisqa simiman hina, chay runa kontra cheqaqchay apamusqankuman hinapiwan. Chhaynataq chay runaqa kamachisqa karqan, manukusqanta kutichinanpaq, utaq, qechusqapas karqan, utaq, runakuna chawpimantapas suwa hina qarqosqa kananpaq.",
                "3": "Taripaqtaq qolqeta chaskiq, tiempunman hina—qorimanta senineta huk p’unchawmanta, utaq, qolqemanta senumtapas (kaytaq qorimanta senineman kushka puralla karqan); kaytaq karqan qosqa kasqan kamachi-simiman hina.",
                "4": "Kaytaq qorimanta qolqemantawan qolqenkuq sutinkuna, hayk’a chanin kasqanman hina. Sutinkunataq nefitakunaq qosqan karqan; manan Jerusalenpi judiokuna hinachu yuparqanku, nitaq judiokuna hinachu tupurqanku. Ichaqa kambiyarqankun yupayninkuta tupunankutapas, sapanka miraypi runakunaq munayninkuman, susidisqanmanwan hina, inka Mosiahq churasqan taripaqkunaq kamachiyninkukama.",
                "5": "Khaynan chay yupay karqan—qorimanta senine, qorimanta seon, qorimanta shum, qorimanta limnahpiwan.",
                "6": "Qolqemanta senum, qolqemanta amnor, qolqemanta ezrom, qolqemanta ontipiwan.",
                "7": "Qolqemanta senumqa qorimanta senineman kaqllan karqan, sebada tupunapaqpas, imaymana rurukuna tupunapaqpas.",
                "8": "Qorimanta seonpa chaninninqa karqan seninemanta ishkay kutin.",
                "9": "Qorimanta shumtaq, seonpa chaninninpa ishkay kutin karqan.",
                "10": "Qorimanta limnahq chaninnintaq, llapankuq chaninnin hina.",
                "11": "Qolqemanta amnorqa, ishkay senumkuna hinan karqan.",
                "12": "Qolqemanta ezromtaq, tawa senumkuna hina.",
                "13": "Ontitaq, llapankuq chaninnin hina karqan.",
                "14": "Kunanqa kaytaqmi karqan, huch’uy yupayninkuq chaninnin—",
                "15": "Huk shiblon, senumpa chawpin karqan; chhaynaqa, huh shiblon karqan sebadaq tupunanpa chawpin.",
                "16": "Shiblumtaq shiblonpa chawpin.",
                "17": "Leahtaq karqan shiblumpa chawpin.",
                "18": "Kunanqa kaymi sutinku karqan yupayninkuman hina.",
                "19": "Qorimanta antionqa kinsa shiblonkuna hinan karqan.",
                "20": "Kayqa karqan qhapaqyanankupaqmi, ruwasqankuman hinataq qolqenkuta chaskirqanku chayqa; chhaynaqa, runakunatan churanakuykunaman, imaymana takurikuykunaman, millay ruwaykunamanwan haykuchirqanku, astawan llank’achisqa kanankupaq; ñawpaqenkuman apamusqa taripaykunaman hina qolqeta chaskinankupaq; hinataq runakunata phiñarichirqanku Alma kontra, Amulek kontrapiwan.",
                "21": "Kay Zeezromtaq khaynata Amulekta tapuyta qallarirqan: Kutichiwankichu qanman huk chikan tapuykuna tapunayta, nispa. Zeezromqa makin karqan saqraq ruwayninkunapi, allin kaqta qolluchinanpaq; hinaspataq Amulekta nirqan: Kutichiwankichu qanman tapunay tapuykunata, nispa.",
                "22": "Amulektaq payta nirqan: Ari, noqapi kaq Wiraqochaq Nunanman hina kanqa chayqa; manan imatapas nisaqchu Wiraqochaq Nunanman kontraqa, nispa. Zeezromtaq payta nirqan: Qhawariy kay qolqemanta soqta ontikunata, kay llapantan qosayki Llapamanta Aswan Kaqta mananchanki chayqa, nispa.",
                "23": "Kunantaq Amulek nirqan: Supay wasiq churin, imanaqtinmi wateqawanki? Yachankichu chaninkuna chhayna wateqaywan mana urmasqankuta?",
                "24": "Kreyinkichu Yaya mana kasqanta? Manan nisaykin; yachankin Yaya kasqanta, ichaqa qhapaqyaytan Paymanta astawan munakunki.",
                "25": "Kunantaq Yayaq ñawpaqenpi llullakuwarqanki. Qhawariy kay ancha chaninniyoq soqta ontikunata, qanman qosqayki nispan niwarqanki; ichaqa, mana qowanaykipaqmi sonqoykipi yuyayukurqanki. Munayniykiqa karqan, cheqaqpuni kawsaq Yayata mananchanaypaqmi, qolluchiwanaykipaq ima kananpaq. Kunantaq kay ancha hatun millayrayku chaninchayniyoq kanki, nispa.",
                "26": "Zeezromtaq payta nirqan: Kanmi cheqaq, kawsaqpiwan Yaya ninkichu?, nispa.",
                "27": "Amulektaq nirqan: Ari, kanmi cheqaq, kawsaqpiwan Yaya, nispa.",
                "28": "Kunantaq Zeezrom nirqan: Kanchu huk Yayamanta aswan?, nispa.",
                "29": "Paytaq kutichirqan: Manan, nispa.",
                "30": "Yapamantataq payta Zeezrom nirqan: Imaynatataq kaykunamantari yachanki, nispa.",
                "31": "Amulektaq nirqan: Huk angelmi kaykunata yachachiwarqan, nispa.",
                "32": "Yapamantataq Zeezrom nirqan: Pin hamuq kanqa? Yayaq Churinchu, nispa.",
                "33": "Paytaq payta nirqan: Ari, nispa.",
                "34": "Zeezromtaq yapamanta nirqan: Huchankupichu runakunata qespichinqa, nispa. Amulektaq kutichispa nirqan: Manan nisaykin. Mananpunin Pay atinmanchu, rimayninkuna mananchayta, nispa.",
                "35": "Kunantaq runakunata Zeezrom nirqan: Kaykunata yuyariychis, huk Yayallan kan nispa nisqanta; ichaqa nirqanmi, Yayaq Churinmi hamunqa, manataqmi llaqtanta qespichinqachu, nispa; Yaya kamachinanpaq atiyniyoqpas kanman hina, nispa.",
                "36": "Yapamantataq payta Amulek nirqan: llullakurqankin, Yayata kamachinanpaq atiyniyoqpas kanman hinan rimarqan, nispan nirqanki—manan runakunata huchankunapiqa Yaya qespichinqachu, nispa nisqayrayku.",
                "37": "Yapamantataq qanta nisqayki: Manan huchankunapi runakunata qespichiyta atinmanchu, manan rimayninkunata mananchayta atiymanchu. Nirqantaqmi Pay, mana ima qhellipas hanaqpacha qhapaq-suyuta chaskiy atinanta. Chhaynari, imaynatan qespichisqa kawaq, hanaqpacha qhapaq-suyuta mana chaskispayki? Chhaynaqa, manan huchaykikunapi qespichisqa kayta atiwaqchu, nispa.",
                "38": "Kunantaq yapamanta payta Zeezrom nirqan: Kikin Wiñay Taytachu Yayaq Churin, nispa.",
                "39": "Amulektaq payta nirqan: Ari, Paymi hanaqpachaq, kay pachaq, kaykunapi kaq imaymanakunaq ima kikin Wiñay Taytan. Paymi qallariy tukukuypiwan ñawpaq kaq qhepa kaqpiwan.",
                "40": "Paytaq kay hallp’aman hamunqa, llaqtan kutichikapuq; sutinpi iñeqkunaq huchankunatataq Paypi apanqa; kaykunataqmi wiñay kawsayniyoq kanqaku, manataqmi pimanpas qespiyqa hamunqachu.",
                "41": "Chhaynataq huchasapakunaqa qhepanku manapas qespichiy kanmachu karqan hina; ichaqa, wañuypa watayninkuna kacharisqalla. Hamunshanmi pacha llapan runakuna wañusqakunamanta hatarispa Yayaq ñawpaqenpi sayanankupaq, ruwasqankuman hina taripasqa kanankupaq.",
                "42": "Kunanqa, kanmi huk wañuy, mana-wiñaypaq wañuy sutiyoq, Jesucristoq wañuynintaq kay mana-wiñaypaq wañuypa chaqnankunata pashkanqa, kay mana-wiñaypaq wañuymanta llapan runakuna hatarichisqa kanankupaq.",
                "43": "Nunataq runa-kurkunpiwan yapamanta huñunakunqaku hunt’asqa kikinpi; sapanka chaki-makikuna moqonkunapiwan imayna kanankuman hina yapamanta sayarichisqa kanqaku, kunan kasqanchista hinapuni; Yayaq ñawpaqenpi sayananchispaq apamusqataq kasun, kunanchu yachanchis chhaynata yachaspa, llapa huchanchiskunamanta ch’uyapuni yuyariyniyoq kaspa.",
                "44": "Kay yapamanta sayarichiyqa llapamanmi hamunqa, machumanpas waynamanpas, qespimanpas hark’asqamanpas, qharimanpas warmimanpas, millay ruwaqkunamanpas chaninkunamanpas. Manataqmi huk chukchallapas umankumanta chinkanqachu, ichaqa llapanmi kunan kasqanman hina kikillanman utaq runa-kurkuman hunt’asqapuni yapamanta churasqa kanqa. Churi Cristoq, Tayta Yayaq, Qollanan Nunaqpiwan—paykunataq huk wiñay Yayalla kanku—ñawpaqenkumantaq apamusqa kanqaku, ruwasqankuman hina taripasqa kanankupaq, allinña utaq mana allinña ruwayninku karqan chaypas.",
                "45": "Wañuq runa-kurkuq wañuyninmanta, wañuq runa-kurkuq kawsariyninmanta iman rimarirqayki. Nisaykitaq—kay wañuq runa-kurkuqa, mana wañuq runa-kurkumanmi hatarichisqa kanqa, wañuqmanta, ñawpaq kaq wañuymantapuni kawsariyman, manaña wañuy atinankupaq; nunankuna runa-kurkunkuman huñunakuspanku manaña hayk’aqpas t’aqasqa kanankupaq. Khaynataq kay llapan nunapi-kay, mana wañuqpiwan wakipun, mana astawan waqlliyta rikuy atinankupaq.",
                "46": "Kay rimaykunata Amulek tukuqtintaq, yapamanta runakuna utirayayta qallarirqanku, Zeezrompas khatatataytan qallarirqan. Khaynatataq Amulekpa rimayninkuna tukukurqan, utaq kayllatan qelqarqani."
            },
            "12": {
                "1": "Kunantaq, Amulekpa rimayninkuna Zeezromta upallachisqanta rikuspa Almaqa—Amulekta qollochinanpaq llullakuyninpi atoqrayayninkunapiwan payta Amulek hap’isqantan Almaqa rikurqan—huchankunata yachaspa khatatataytawan qallarisqanta rikuspa imataq Almaqa, siminta kicharispa payman rimariyta qallarirqan, Amulekpa rimayninkunata takyachispa; Amulekpa ruwasqanmanta aswantaraqtaq qelqakunata kicharirqan, ch’uyancharqan ima.",
                "2": "Zeezromman Almaq rimarisqan simikunataq muyureqnintinpi kaq runakunaq uyarisqan karqan. Askhapunin runakuna karqanku, khaynatataq Alma rimarirqan:",
                "3": "Kunanqa, Zeezrom, rikushankin llullakuyniykipi atoqrayayniykipiwan hap’isqa kasqaykita; manan runakunallamanchu llullakurqanki, ichaqa, Yayamanmi llullakurqanki. Llapan yuyasqaykitan Pay yachan, yachashankitaqmi yuyasqaykikunata Nuna yachachiwasqankuta.",
                "4": "Rikushankitaqmi saqraq atoqrayaq kayninman hina atoqrayay ruwayniykikuna yachasqaykuta. Chay ruwayniykitaq karqan kay runakunaman llullakunaykipaq, q’otonaykipaqwan; paykunata noqayku kontra hatarichinaykipaq, k’amiwanankupaq, qarqowanankupaqwan—",
                "5": "Kaytaq awqaykiq ruwaynin karqan, qanpitaq atiyninta llank’achirqan. Kay yuyarinaykichistan munayman—qanman rimarisqaytaqa llapan runakunamanmi rimarini.",
                "6": "Llapaykichismantaq niykichis, awqaq toqllan kay kasqanta; kay runakuna hap’inanpaqmi churarqan, hark’asqata hina qankunata payman apananpaq, chaqnankunawan muyuchinasuykichispaq, hark’ayninpa atiyninman hina wiñay-wiñaypaq chinkachiywan qankunata watanasuykichispaq.",
                "7": "Kay simikunata Alma rimareqtintaq, astawanraq khatatatayta Zeezrom qallarirqan, astawan-astawanraqtaq Yayaq atiyninmanta kunbinsikurqan. Kumbinsisqataqmi karqan, Alma Amulekpiwan paymanta yachasqankuta; sut’intapunin yacharqan sonqonpa munayninkunata yuyasqantawan paykuna yachasqankuta. Atiymi paykunaman qosqa karqan, unanchana nunaman hina kay imaymanakunamanta yachanankupaq.",
                "8": "Zeezromtaq paykunata k’uchillaña tapuyta qallarirqan, Yayaq qhapaq-suyunmanta astawan yachananpaq. Paytaq Almata nirqan: Ima ninantan nin, wañusqakunaq kawsariyninmanta Amulekpa rimarisqan, chaninkunapas mana chaninkunapas llapankun wañusqakunamanta hatirimunqaku, Yayaq ñawpaqenmantaq apamusqa kanqaku, ruwayninkuman hina taripasqa kanankupaq, nispa nisqan?, nispa.",
                "9": "Kunantaq Almaqa khaynata payman kaykunata ch’uyanchayta qallariqan: Askhamanmi qosqa Yayaq pakasqa imaymanankunamanta yachanankupaq, chaypiwanpas, sut’in kamachiywan churasqan kanku mana qonankupaq, ichaqa, runakunaq wawankunaman Paypa qosqan rimayninpa partenman hinalla; Payta uyakusqankuman, k’uchi kasqankumanwan hinallapiwan.",
                "10": "Chhaynaqa, sonqon rumiyacheqqa rimaypa aswan pisillantan chaskin; sonqon mana rumiyacheqmantaq, rimaypa aswan askha t’aqan qosqa kan; Yayaq pakasqa imaymanankunamanta yachananpaq, hunt’atapuni chaykunata yachanankama.",
                "11": "Sonqonku rumiyachiqkunamantaq rimaypa aswan pisi t’aqallan qosqa kan, pakasqa imaymanankunamanta mana imatapas yachanankukama; hinamantaq saqraq hark’asqan apasqa kanku, munayninwantaq chinkachiyman apasqa kanku. Kaymi supay wasiq chaqnanpa ima ninan.",
                "12": "Sut’intataqmi wañuymanta Amulek rimarirqan, kay wañuqmanta mana wañuqman hatirichisqa kanamanta, ruwayninchiskunaman hina taripasqa kanapaq Yayaq taripananpa ñawpaqenman apamusqa kananchismanta.",
                "13": "Hinaqa, sonqonchis rumiyachisqa karqan chayqa, ari, Yayaq rimaynin kontra sonqonchista rumiyachirqanchis, noqanchispi chay rimaykuna mana tarisqa kanankama chayqa, millaypunin imayna kananchis kanqa, chaymantaqmi kundinasqa kasunchis.",
                "14": "Rimayninchiskunan kundinawasunchis, ari, llapan ruwayninchiskunan kundinawasunchis. Manan ch’uyachu tarisqa kasun, yuyayninchispas kundinawasunchismi; chhayna millay kaypitaq mana Yayanchista qhawariyta qhariykachasunchu; kusisqataqmi kasway, orqokunata rumikunatawan noqanchis pataman urmaspa Paypa ñawpaqenmanta pakawananchispaq kamachiyta atiswan chayqa.",
                "15": "Ichaqa, manan kay kanmanchu; hamunanchismi, ñawpaqenpi, kusiqellpunpi, atiyninpi, kallpanpi, hatun-kayninpi, kamachikuyninpiwan sayananchis. Reqsinanchistaqmi wiñay-wiñaypaq p’enqakuyninchispi, llapan taripayninkuna chanin kasqanta; llapan rimayninkunapi chanin kasqanta, runakunaq wawankunawan khuyapakuq kasqanta, sutinpi kreyiqkunata yuyayman kutirimunapaq chanin ruruta apamoq runakunata qespichinanpaq llapa atiyniyoq kasqantawan.",
                "16": "Kunantaq nisaykichis—chaymanmi ishkay kaq wañuy hamunqa, nunapi wañuy; chaymantaq pacha kan, mana-wiñaypaq wañuyman hina huchankupi wañuqkuna nunapipas wañunankupaq; ari, chaninchaymanta kaq imaymanakunaman hinan pay wañunqa.",
                "17": "Hinamantaq pacha kanqa, sallu rumiyoq ninayoqpiwan wiñay-wiñaypaq rawraynin wicharimuq qocha hina ñak’ariyninku kananpaq; hinamantaq pacha kanqa, wiñay-wiñay qolluypaq watasqa kanankupaq, saqraq atiyninman hark’ayninmanwan hina, paytaq paykunata munayninman hina watarispan.",
                "18": "Hinamantaq qankunata nisaykichis, manapas kutichikapuy kanmanchu karqan hinan paykuna kanqaku. Manan qespichisqa kayta atinkumanchu Yayaq chaninchaninman hinaqa, manataqmi wañuyta atinkumanchu manaña astawan waqlliy kasqanta rikuspanku, nispa.",
                "19": "Hinataq, kay simikunata Alma rimariyta tukuqtin, astawanraq runakuna utirayayta qallarirqanku.",
                "20": "Paykuna purapi huk kamachikuqtaq karqan Antionah sutiyoq; achhuyamuspataq payta nirqan: Iman kay nisqayki, wañusqakunamantan runa hatarimunqa, kay wañuqtaq mana wañuqman kambiyasqa kanqa, manataq hayk’aqpas nuna wañunqachu nisqayki?",
                "21": "Ima ninantan qelqakuna nin—Eden pawqarpa intiq lloqsimunan qayllanpi kerubinta huk rawraq q’anchinatawan Yaya churarqan, ñawpaq tayta-mamanchiskunañataq haykuspanku kawsay sach’aq rurunmanta mikhuspa wiñaypaq kawsankuman? Chhaynataq rikunchis, wiñaypaq kawsanankupaq mana atikusqanta, nispa neq?",
                "22": "Kunantaq payta Alma nirqan: Kayta sut’inchanaypaq hinañan kasharqani. Rikunchismi, hark’asqa rurumanta mikhuspa Yayaq rimayninman hina Adan urmasqanta; khaynatataq rikunchis urmayninwan llapa runakuna chinkasqa, urmasqapiwan wakisqankuta.",
                "23": "Kunantaq niykichis—chaypacha kawsay sach’aq rurunmanta Adan mikhuyta atinman karqan chayqa, manan wañuy kanmanchu karqan, ch’usaqtaq rimay kanman karqan, Yayata llullakuqta ruwaspa. Khaynatan Pay nirqan: Mikhunki chayqa, cheqaqtapunin wañunki, nispa.",
                "24": "Kunanqa rikunchismi, runakunaman wañuy hamusqanta; ari, Amulekpa rimarisqan mana wiñaypaq kaq wañuy. Chaypiwanpas qosqan runaman pacha karqan yuyayninman kutirimunanpaq; chhaynataq kay kawsay pruebakuna pacha wakirqan, Yayawan tupanapaq alistakunapaq; noqayku rimarisqayku chay mana tukukuyniyoq imayna kanapaq alistakunapaq; chaytaq kanqa, wañusqakunamanta kawsarimuna patamanña.",
                "25": "Pachaq qallariyninmantapacha churasqa qespiy imayna kanan mana kanmanchu karqan chayqa, manan wañusqakunamanta kawsarimuna kanmanchu karqan. Ichaqa, karqanmi qespiy imayna kanan, chaytaq wañusqakunamanta ña rimarisqaña kawsariyta apamunqa.",
                "26": "Kunantaq, rispanku kawsay sach’amanta ñawpaq kaq tayta-mamanchis mikhuyta atikunman karqan chayqa, wiñaypaqmi usuri kankuman karqan, alistakunankupaq mana tiempuyoq kaspanku; chhaynataq kutichikapuna imayna kanan qollunman karqan, Yayaq rimaynintaq ch’usaq kanman karqan, mana imapaq allin kaspa.",
                "27": "Ichaqa, manan chhaynachu karqan, wañunankupaqmi runakunaman kamachisqa karqan; wañuy patamantaq taripayman hamunanku, rimarisqayku kikin taripayman, chaytaqmi tukukuy.",
                "28": "Kay imaymanakuna runakunaman hamunanpaq churaspataq Yaya rikurqan, paykunaman kamachisqan imaymanakunamanta runakuna yachanankupaq chanin kasqanta;",
                "29": "Chhaynataq paykunawan rimanankupaq angelkunata kachamurqan, paykunataq Yayaq kusiqellpunta runakunaman qhawachirqanku.",
                "30": "Chay pachamantapachataq sutinta waqyayta runakuna qallarirqanku. Chhaynataq runakunawan Yaya rimarirqan, kay pachaq qallariyninmantapacha akllasqa kutichikapuy imayna kanantataq paykunaman yachachirqan. Kaytataq runakunaman yachachirqan, iñiyninkuman, yuyayman kutirimuyninkuman, qollanan ruwayninkumanwan hina.",
                "31": "Hinataq runakunaman kamachiykunata qorqan—kay pachapi kaqman hina qallariypiraq ñawpaq kaq kamachiykunata paykuna p’akispanku, Yayakuna hinataq paykuna wakipurqanku, allinta mana allintawan yachaspanku; paykuna kikinkutataq churakurqanku imatapas ruway atinankupaq utaq munayninkuman munapakusqankumanwan hina ruwanankupaq kaypi churasqa kaspanku; allin ruwanankupaqpas utaq mana allin ruwanankupaqpas—",
                "32": "Chhaynataq, kutichikapuy imayna kananta paykunaman yachachisqan pataman paykunaman kamachiykunata Yaya qorqan, millay kaqta mana ruwanankupaq; kaypa chaninnintaq ishkay kaq wañuy, kaytaq chaninchaymanta kaq imaymanakunaman hina wiñay-wiñaypaq wañuy. Khayna runakunapiqa kutichikapuy imayna kananqa mana ima atiyniyoqmi, manataqmi Yayaq hatun sumaq sonqo kayninman hina chaninchaypa ruwayninkunaqa chinkachisqachu kanman.",
                "33": "Ichaqa, Churinpa sutinpin runakunata Yaya waqyarqan (kaytaq churasqa kaq kutichikapuy imayna kanan karqan) khaynata nispa: Yuyayniykichisman kutirimunkichis manataq sonqoykichista rumiyachinkichischu chayqa, khuyapakuyniyoqmi qankunawan kasaq, Sapan Churiywan.",
                "34": "Chhaynaqa, pipas yuyayninman kutirimunqa sonqonta mana rumiyachispa chayqa, Sapan Churiywanmi khuyapakuyman derechuyoq kanqa, huchankuna panpachaypaq; kaykunataq samariyniyman haykunqaku.",
                "35": "Pipas sonqonta rumiyachinqa millaytataq ruwanqa chayqa, phiñarikuyniypin sullullchakusaq, samariyniyman mana haykunanpaq, nispa.",
                "36": "Kunantaq wawqeykuna qankunaman nisaykichis, sonqoykichista rumiyachinkichis chayqa, manan Wiraqochaq samariyninman haykunkichischu; chhaynataq millay ruwayniykichis Payta phiñarichin, chaytaq ñawpaq kaq phiñarichiypi hina qankunaman phiñarichiyninta kachamun; ari, rimayninman hina qhepa kaq utaq ñawpaq kaqpipas, wiñay-wiñaypaq nunaykichis qollunanpaq; chhaynataq rimayninman hina, qhepa kaq wañuymanpas ñawpaq kaqmanpas.",
                "37": "Kunantaq wawqeykuna, kaykunata yachasqanchista rikuspa—cheqaqpunitaqmi chaykuna kanku—hakuyá yuyayninchisman kutirisun, amataq sonqonchista rumiyachisunchu, qowasqanchis ishkay kaq kamachiypi phiñakuyninta hamuchinanpaq Wiraqocha Yayanchista mana phiñarichinanchispaq; ichaqa, haku rimayninman hina allichasqa Yayaq samariyninman haykusun."
            },
            "13": {},
            "14": {},
            "15": {},
            "16": {},
            "17": {},
            "18": {},
            "19": {},
            "20": {},
            "21": {},
            "22": {},
            "23": {},
            "24": {},
            "25": {},
            "26": {},
            "27": {},
            "28": {},
            "29": {},
            "30": {},
            "31": {},
            "32": {
                "1": "Hinataq, rispanku Yayaq siminta runakunaman yachachiyta qallarirqanku, sinagogankunaman wasinkunamanwan haykuspanku; ari, k’ikllukunapipas yachachirqankun simita.",
                "2": "Hinataq, paykunapurapi ancha askha llank’ay pataman, wakcha runakuna purapi usachikuyniyoq kayta qallarirqanku. Kay wakcha runakunaqa, sinagogakunamanta qarqosqan karqanku wakcha p’achankurayku.",
                "3": "Chhaynataq, Yaya yupaychanankupaq sinagogakunaman haykunankumanta hark’asqa karqanku, qhelli runakuna hina qhawasqa kaspanku. Chhaynataq wakcha karqanku; ari, q’opa hinan wawqenkunaq rikusqan karqanku, kay pachaq imaymanankunaman hinataq wakcha karqanku; sonqonkupipas wakchan karqanku.",
                "4": "Kunantaq, Onidah orqopi runakunaman Alma yachachishaqtin, kay pachaq imaymanankunaman hina wakcha kasqankurayku sonqonkupi wakcha rimasqanchis runakunamanta, ancha askha runakuna payman hamurqanku.",
                "5": "Paykunataq Almaman hamurqanku; paykuna umachaqtaq Almata nirqan: Imatan kay wawqeykuna ruwanqaku, wakcha kasqankuraykun llapan runakunaq cheqnisqan kanku; ari, kurakniykuq cheqnisqan astawanqa. Sinagoga ruwanaykupaq kikin makiykuwan anchatapuni llank’asqayku sinagogaykunamantan paykuna qarqowarqanku, ancha wakcha kasqaykuraykutaqmi qarqowarqanku; manan maypi Yayayku yupaychanaykupaq kanchu; imatan ruwasaqku, nispa.",
                "6": "Kayta uyarispataq payman hina Alma kutirirqan, ancha kusikuywantaq payta qhawarqan; ñak’ariyninku paykunata cheqaqtapuni llanp’u sonqota wakichisqanta, Yayaq rimayninta uyarinankupaq hina kasqankutawantaq rikurqan.",
                "7": "Chhaynataq, manaña imatapas hukkaq runakunaman nirqanchu, ichaqa, makinta chutarispa cheqaqtapuni yuyayninkuman kutirimuq qhawasqan runakunata khaynata nirqan:",
                "8": "Rikunin llanp’u sonqo kasqaykichista, chhayna kaqtinqa, saminchasqan kankichis.",
                "9": "Imatan ruwasaqku—sinagogaykunamanta qarqosqan kayku, manataqmi Yayayku yupaychayta atiykuchu—nispan wawqeykichis nirqan.",
                "10": "Kaytan nisaykichis: Sinagogallaykichispi Yayata yupaychaytachu yuyankichis?",
                "11": "Astawanraqtaq tapuykichisman: Semanapi huk kutillata Yayata yupaychanaykichistachu yuyankichis?",
                "12": "Nisaykichistaq—allinmi sinagogaykichismanta qarqosqa kasqaykichis llanp’u sonqo kanaykichispaq, yachaysapa kayta yachanaykichispaqwan. Nesitakunmi yachaysapa kayta yachanaykichis; qarqosqa kasqaykichisraykun wawqeykichiskunaq cheqnisqan kankichis, ancha wakcha kasqaykichisrayku; chayraykutaqmi llanp’u sonqo kayman apamusqa karqankichis; chhayna nesitopin llanp’u sonqo kayman apamusqa kankichis.",
                "13": "Kunantaq saminchasqa kankichis llanp’u sonqo kayman tanqasqa kasqaykichisrayku. Mayninqa, llanp’u sonqo kayman tanqasqa kaspan runaqa yuyayman kutiriyta mashkan. Kunanqa, cheqaqtapuni yuyayman kutirimuqqa, khuyapakuytan tarinqa; khuyapakuyta tarispa tukukuykama takyaq runataq qespichisqa kanqa.",
                "14": "Kunantaq qankumanan, llanp’u sonqo kayman tanqasqa kasqaykichisraykun saminchasqa kankichis nispa nisqayrayku, manachu yuyankichis, Yayaq rimayninrayku cheqaqtapuni llanp’u sonqo wakiqkuna aswan saminchasqa kasqankuta?",
                "15": "Ari, cheqaqtapuni llanp’u sonqo wakispa huchankunamanta runa kutirimun, hinaspataq tukukuykama takyan chayqa, chay runan saminchasqa kanqa; ari, ancha wakcha kasqankurayku, llanp’u sonqo kayman tanqasqa kaqkumanta aswan saminchasqa.",
                "16": "Chhaynaqa, saminchasqan kanku, llanp’u sonqo kayman mana tanqasqa kaspa sonqonkupi llanp’uyaqkuna. Hukniraq rimaypiqa, saminchasqan Yayaq rimariyninpi kreyispa sonqonta mana k’ulluyachispa unuchasqa kaqqa; ari, rimay yachananpaq mana apamusqa kaspa, manaraq kreyishaspanku chay yachayman mana tanqasqakuna.",
                "17": "Ari, askhan kan kay niqkuna: Hanaqpachamanta huk señalta qhawachiwankiku chayqa, chaymi cheqaqtapuni yachasaqku; chaymi kreyisaqku, nispa.",
                "18": "Kunantaq tapuni: Iñiychu kay? Manan nisaykichismi. Hukta runa yachanqa chayqa, manan kreyinanpaq rason kanchu, yachanñataq chayta chayqa.",
                "19": "Kunanri, hayk’a aswan ñakasqaraqmi Yayaq munayninta yachaspa chayta mana ruwaq runa iñeqlla runamanta, utaq iñinanpaq rasonniyoq kaspalla huchallikuypi urmaq runamanta?",
                "20": "Kaytaqa qankunan taripanaykichis. Nisaykichistaq—huk makipin kan hukkaq makipi kasqan hina; sapanka runamantaq kanqa ruwayninkunaman hina.",
                "21": "Kunantaq iñiymanta rimarisqayman hina—iñiyqa, manan imaymanakunamanta hunt’asqa yachayniyoq kaychu; chhaynaqa, iñiyniyoq kankichis chayqa, cheqaq kaq mana rikusqa imaymanakunatan suyankichis.",
                "22": "Kunantaq nisaykichis, yuyarinaykichistataqmi munayman, sutinpi llapan kreyiqkunawan khuyapakuyniyoq Yaya kasqanta; chhaynaqa, ñawpaqtaqa Pay munan kreyinaykichistan; ari, rimayninkunapi.",
                "23": "Angelkunawanmi rimayninta runakunaman qon; ari, manan qharikunallamanchu, ichaqa, warmikunaman iman. Manan llapanchu kay, huch’uy erqechakunamanpas qosqan askha kuti rimaykuna kan, kaytaq hamawt’ata, yachayniyoqtawan tutayachin.",
                "24": "Kunantaq ancha munasqay wawqeykuna, qarqosa, ñak’arisqapiwan kasqaykichisrayku, ima ruwanaykichista noqamanta yachayta munasqaykichisman hina—manan qankuna taripanaypaq munasqaytachu yuyanaykichista munani, ichaqa, cheqaq kasqanman hinallan—",
                "25": "Manan, llapaykichismi k’umurikunaykichispaq tanqasqa karqankichis nispa ninaytachu nini; cheqaqtapunin kreyini imapiña kaspankupas llanp’u sonqo wakiy atiqkuna qankuna purapi huk runakuna kasqanta.",
                "26": "Kunanqa iñiymanta rimasqayta hina—Iñiy mana hunt’asqa yachay kasqanta—hinallataqmi rimayniykunawan. Qallariypiqa manan yachawaqchischu hunt’asqapuni cheqaq kasqanmantaqa, iñiychu mana hunt’asqa yachay chhaynata.",
                "27": "Ichaqa, rikch’arispa yuyayniykichista hatarichinkichis chayqa, rimayniykunata prubanaykichiskamapuni, huk chikan iñiytataq llank’achiwaqchis chayqa, ari, kreyiyllataña munawaqchis chaypas, kay munayta qankunapi llank’ananta saqeychis, huk chikanta rimayniykunamanta qankunapi maypi kananpaq qonaykichispaq kreyinaykichiskama.",
                "28": "Kunanqa, muhuman Yayaq rimayninta tupachisun. Sonqoykichispi muhu tarpukunanta kacharinkichis chayqa, cheqaq muhu utaq allin muhu kanqa chayqa, manataq mana kreyiyniykichiswan qarqonkichischu Wiraqochaq Nunanwan tupapakunaykichispaq chayqa, sonqoykichis ukhupin wiñayta qallarinqa. Kay wiñayta rikuyta qallarispataq qankuna ukhupi kay niyta qallarinkichis—kay muhuqa cheqaqtapunin allin muhu utaq kay simiqa allin simin, nunaytan hatunyachiyta qallarin; ari, yuyayniytan k’anchariyta qallarin, ari, noqapaq ancha sumaq kaytan qallarin, nispa.",
                "29": "Kunanri, manachu kay iñiyniykichista hatunyachinman? Ari nisaykichismi; chaypiwanpas manan hunt’asqa yachaymanchu wiñarqan.",
                "30": "Ichaqa, muhu punkirisqanman hina, ch’ichirisqanman hina, wiñaytawan qallariqtintaq, allin muhun kay nispan ninaykichis; punkirintaq, ch’ichirintaq, wiñaytawantaq qallarin.",
                "31": "Kunanri, sut’inpunichu kashankichis allin muhu kay kasqanmanta? Ari nisaykichismi, rikch’ayninman hinan sapanka muhu qon.",
                "32": "Chhaynaqa, muhu wiñan chayqa, allin muhun; mana wiñanchu chaytaq, mana allin muhuchu, chhayna kaqtintaq wikch’usqa kapun.",
                "33": "Kunanqa, khaynatataq ruwarqankichis, tarpurqankichistaq muhuta, ch’ichirispataq wiñayta qallarirqan chayqa, yachankichismi chay muhu allin kasqanta.",
                "34": "Kunanri, hunt’asqachu yachayniykichis? Ari, hunt’asqan chaypi yachayniykichis, iñiyniykichistaq puñun; yachasqaykichisraykutaqmi kay, yachankichistaqmi nunaykichista Yayaq rimaynin punkirichisqanta, yachallankichistaqmi ch’ichirisqanta, hamut’ayniykichistaq k’ancharisqa kayta qallarisqanta, yuyayniykichistaq wiñayta qallarin.",
                "35": "Chhaynari, manachu cheqaq kay? Ari nisaykichismi, k’anchay kasqanrayku; imaña k’anchay kan chayqa, allinmi, atikuntaq reqsiyta chayqa; chhaynaqa, yachanaykichismi allin kasqanta. Kunanri, kay k’anchayta mallisqaykichis pataman, hunt’asqachu yachayniykichis?",
                "36": "Manan nisaykichismi, manataqmi iñiyniykichista huk qayllamanchu churanaykichis. Iñiyniykichisllatan llank’achirqankichis, muhuta tarpuspa allinchus muhu chayta yachanaykichispaq.",
                "37": "Sach’a wiñayta qallarisqanman hinataq ninkichis: Haku, ancha hatun llank’aywan hallmasun saphichakuspa wiñananpaq, ruruta qowananchispaq, nispa. Ancha hatun afanwan hallmankichis chayqa, saphichakunqan wiñanqataq rurutataq qonqa.",
                "38": "Ichaqa, sach’ata qonqankichis, manataq chay kallpachayta yuyankichischu chayqa, manan saphichakunqachu; intiq q’oñiynin hamuspa ruphaqtintaq, mana saphiyoq kaqtin naq’enqa, t’iraspataq wikch’upunkichis.",
                "39": "Kayqa, manan muhu mana allin kaqtichu, nitaq chaypa rurun mana munana kaqtinchu; ichaqa, hallp’aykichis wakcha kaqtinmi, sach’ata kallpachayta mana munasqaykichisraykupiwanmi; chhaynaqa, manan chay sach’aq rurun qankunapaq kanmachu.",
                "40": "Chhaynan, Yayaq rimayninta mana kallpachankichischu, iñiy ñawiwan rurunta suyaspa chayqa, manan hayk’aqpas kawsay sach’aq rurunta horqowaqchischu.",
                "41": "Yayaq rimayninta kallpachankichis chayqa, ari, wiñayta qallariqtin, sach’atataq kallpachankichis wiñayta qallariqtin, iñiyniykichiswan ancha hatun k’uchi kaywan, sonqo ñit’iykukuywan chaypa rurunta suyaspa chayqa, saphichakunqan; wiñay-wiñay kawsayman wiñariq sach’ataq kanqa.",
                "42": "Yayaq rimayninta qankunapi saphichakunanpaq kallpachakusqaykichisrayku, k’uchi kayniykichisrayku, iñiyniykichisrayku, sonqo ñit’iykukuyniykichisrayku iman chaypa rurunta horqonkichis; chay rurutaq aswan sumaq, llapan mishk’i kasqanmanta aswan mishk’i, llapan yuraq kaqmanta aswan yuraq, llapan ch’uya kaqmanta aswan ch’uya. Kay rurumantataq mikhunkichis hunt’akunaykikchiskama, mana yarqayniyoq ni ch’akiyniyoq kanaykichispaq.",
                "43": "Chaymi wawqeykuna, qankunaman ruruta apamunanpaq sach’ata suyaspaykichis, iñiyniykichispa, k’uchi kasqaykichispa, sonqo ñit’iykukuyniykichispa ima rurunta pallankichis."
            },
            "33": {},
            "34": {
                "1": "Hinataq, paykunaman kay simikunata Alma rimariqtin, panpapi tiyarikurqan; Amulektaq sayarispa khaynata paykunaman yachachiyta qallarirqan:",
                "2": "Wawqeykuna, Yayaq Churin nispa yachachisqayku Cristoq hamunanmanta rimasqa kasqan imaymanakunamanta sanp’a runa kanaykichista mana atikunantan yuyani; ari, yachanin noqaykumanta manaraq t’aqakushaqtiykichis kaykuna allintapuni qankunaman yachachisqa kasqanta.",
                "3": "Ñak’arisqaykichisrayku, ima ruwanaykichista qankunaman yachachinasuykichispaq ancha munasqay wawqeymanta munasqaykichista hinan, huk chikanta rimarirqasunkichis umaykichista alistananpaq; ari, iñiyman, sonqo ñit’iykukuyman iman anyarqasunkichis.",
                "4": "Ari, askha iñiyniyoq kanaykichiskama, Yayaq rimayninta sonqoykichispi tarpunaykichiskama, sumaq kayninmanta mallinaykichispaq.",
                "5": "Rikurqaykutaqmi—Yayaq Churinpichu rimay kan, ichari manachu Cristo kan, nispa umaykichispa tapakuynin kasqanta.",
                "6": "Rikurqankichistaqmi askha kutita qankunaman wawqey sut’inchasqanta; qespinapaq rimay Cristopi kasqanta.",
                "7": "Rimarqanmi wawqey, Zenospa rimayninkunamanta, Yayaq Churinwan qespiy hamun nispa; rimallarqantaqmi Zenockpa rimayninkunamanta, Moisespa rimayninkunamantapas rimallarqantaqmi, kay imaymanakuna cheqaq kasqanta sut’inchananpaq.",
                "8": "Kunantaq noqa kikiymanta qankunaman sut’inchasaq kaykuna cheqaq kasqanmanta. Nisaykichsitaq—yachanin runakunaq wawankuna puraman Cristo hamunanta, llaqtanpa huchakunata Paypi hap’inanpaq, runakunaq huchankunarayku ñak’arinanta. Wiraqocha Yayan kayta rimarqan.",
                "9": "Nesitakunmi ñak’ariy ruwasqa kanan. Wiñay Yayaq ancha hatun ruwanankuman hinataq ñak’ariy ruwasqa kanan; mana chayqa, llapan runakunan mana pantaypuni qollunanku. Llapankun rumiyachisqa kanku, llapankun urmasqa chinkasqapiwan kanku; wañunankutaqmi nesitakusqan ñak’ariy mana ruwasqachu kanman chayqa.",
                "10": "Nesitakunmi ancha hatun qhepa kaq arpay kanan; ari, manan runaq arpayninchu nitaq uywakunaqchu, nitaq ima urpiqpas; manan runa arpaychu kanqa, ichaqa, mana tukukuyniyoq wiñay-wiñaypaq arpaymi kanan.",
                "11": "Manan ima runapas kanchu kikin yawarninta sut’uchinanpaq, huk runakunaq huchankunarayku ñak’arinanpaq. Kunanqa, runata huk runa wañuchinman chayri, chanin kamachisqa-siminchisri wawqenpa kawsaynintachu qechunqa? Manan niykichismi.",
                "12": "Ichaqa kamachisqa-simiqa mañakun wañucheqpa kawsaynintan; chhaynaqa, manan imapas kanmanchu runakunaq huchankunamanta kuticheq mana tukukuyniyoq ñak’ariymanta aswan pisiqa.",
                "13": "Chhaynaqa, nesitakunmi ancha hatun qhepa kaq arpay kanan, chay patamantaq kanqa utaq nesitakunqa yawar sut’uchiy tukuchina; chaymantaq Moisespa kamachisqa-simin hunt’akunqa; ari, llapanmi hunt’asqa kanqa, sapanka ch’iñi sapanka seq’e ima; manataq imapas pasanqachu.",
                "14": "Kaymi kamachisqa-simiq hunt’a ima ninan, sapanka qayllankuna chay ancha hatun qhepa arpayman qhawachispa. Chay ancha hatun qhepa arpaytaq kanqa Yayaq Churin, ari, mana tukukuyniyoq wiñaypaqwan.",
                "15": "Khaynatataq qespiyta Pay apamunqa, sutinpi llapan kreyiqkunaman; kaytaqmi chay qhepa arpaypa imayna kanan, khuyapakuypa llank’ayninta apamunanpaq, kaytaq chaninchayta atipan; yuyayninkuman kutirimunankupaq iñiyniyoq kanankupaq imayna ruwanata runakunaman apamuspa.",
                "16": "Khaynatataqmi khuyapakuyqa, chaninchaypa munayninta hunt’ayta atinman, qespi kay makipitaq paykunata muyurin; yuyayman kutirinapaq iñiyta mana llank’achiqtaq chaninchaypa mañakuyninpa hunt’asqa kamachisqa-simiman churasqa kan. Chhaynaqa, yuyayman kutirinapaq iñiyniyoq kaqllapaqmi chay ancha hatun wiñay-wiñaypaq kutichikapuy apamusqa kanqa.",
                "17": "Chhaynaqa, Yayañayá qankunaman qochun wawqeykuna, yuyayman kutirimunapaq iñiyniykichista llank’achiyta qallarinaykichispaq, qollanan sutinta waqyayta qallarinaykichispaq, qankunawan khuyapakuyniyoq Pay kananpaq.",
                "18": "Ari, Paymanta khuyapakuyrayku mañakuychis. Qespichinanpaq ancha atiyniyoqmi Pay.",
                "19": "Llanp’u sonqo kaychis, Payman waqyakuytataq qatillaychis.",
                "20": "Payta waqyakuychis chakraykichispi kaqtiykichis, ari, llapa uywaykichiskunarayku.",
                "21": "Wasiykichispi Payta waqyakuychis, ari, wasiykichispi llapa kaqkunarayku; tutamantanpi, chawpi p’unchawpi, tutayaqtinpas.",
                "22": "Ari, awqaykichispa atiynin kontra Paymanta mañakuychis.",
                "23": "Ari, Payta waqyakuychis llapa chaninchaypa awqan saqra kontra.",
                "24": "Payta waqyakuychis chakraykichispa rurunkunarayku, chaypi t’ikarinaykichispaq.",
                "25": "Mañakuychis chakraykichispa uywankunarayku, uywaykichiskuna mirananpaq.",
                "26": "Ichaqa, manan llapanchu kay; wasiykichis ukhupi nunaykichista seqariyachiychis pakasqa k’uchuykichiskunapi, purunniykichiskunapiwan.",
                "27": "Wiraqochata mana waqyakuqtiykichistaq sonqoykichis hunt’a kananta kachariychis, allin kayniykichisrayku, qankuna muyureqniykichispi kaq runakunaq allin kayninkuraykupiwan pasaqlla yayaman-rimarikuypi kaspaykichis.",
                "28": "Kunantaq niykichis ancha munasqay wawqeykuna—ama yuyaychischu llapan kay kasqanta. Kay llapan imaymanakunata ruwasqaykichis pataman, nesitaqkunamanta q’alalla kaqkunamantawan ayqenkichis, manataq onqoqkunata ni ñak’ariqkunamantapas watukunkichischu, nesitaqkunamantaq kapusoqmiykichismanta—kapusunkichis chayqa—mana qonkichischu chayqa, qankunata nisaykichis, mana kay mayqen kaqkunatapas ruwankichischu chayqa, yanqapaqmi yayaman-rimarikuyniykichis, manataqmi imapaqpas sirvisunkichischu, iñiy mananchaq ishkay uyakuna hinataqmi kankichis.",
                "29": "Chhaynaqa, khuyapakuyniyoq kayta qonqankichis chayqa, mana ima chaninniyoq kaqtin runakunaq sarukachasqan, ch’uyanchaqkunaq choqasqan q’opa hinan kapunkichis.",
                "30": "Kunanqa wawqekuna kay tukuy sut’inchaykunata chaskisqaykichis pataman, kay imaymanakunamanta qollanan qelqakuna cheqaqchasqantawan rikuspa, yuyayman kutirimuy rurukunata apamuspa hamunaykichistan munayman.",
                "31": "Ari, hamunaykichista, amaña astawan sonqoykichista rumiyachinaykichista imataq munayman. Kunanmi qespiyniykichispa pachan, p’unchawnin ima; chhaynaqa, yuyayniykichisman kutirimunkichis, manataq sonqoykichista rumiyachinkichischu chayqa, kunanpachan ancha hatun qespiy imayna kanan qankunaman apamusqa kanqa.",
                "32": "Kay kawsaymi Yayawan tupanankupaq runakunaq alistakunanku pacha; ari, kay kawsaypa p’unchawninmi ruwayninkuta runakuna ruwanankupaq p’unchaw.",
                "33": "Kunantaq, ñawpaqta qankunaman nisqayta hina, askha sut’inchaykuna imataq kapurqasunkichis chayqa, qankunamanta mañakusaykichis, ama tukukuykamachu suyachiychis yuyayniykichisman kutirimunaykichis p’unchawta. Wiñay-wiñaypaq alistakunanchispaq noqanchisman qosqa kay kawsaypa p’unchaw patamanqa, kay kawsaypi kananchiskama tiempunchista mana allinyachisunchischu chayqa, laqha tutan hamunqa, manataqmi chaypi ima ruwanapas ruwakuyta atikunmanchu.",
                "34": "Chay millay ñak’ariyman apamusqa kaspaqa, manan kay niyta atiwaqchischu: Kutirimusaqmi yuyayniyman, Yayaymanmi kutirisaq, nispa. Manan, manan kayta niyta atiwaqchischu; kay kawsaymanta lloqseqtiykichis runa-kurkuykichispi kaq nunallataqmi chay wiñay-wiñay pachapi atiyniyoq kanqa runa-kurkuykichis hap’ikunanpaq.",
                "35": "Wañuykama yuyayman kutirimuyniykichispa p’unchawninta suyachirqankichis chayqa, saqraq nunanman watasqan wakirqankichis, paypata hinataqmi qankunata pay markasunkichis; chhaynaqa, Wiraqochaq Nunanmi qankunamanta hitirirqan, manataqmi qankunapi maypi kananpaq kanchu, saqrataq qankunapi tukuy atiyniyoq. Kaytaqmi millay ruwaqkunaq tukukuypi imayna kayninku.",
                "36": "Kaytaqa yachani—manan qhelli wasikunapiqa tiyanichu, ichaqa, chaninkunaq sonqonkupin, nispa Wiraqocha nisqanrayku. Nillarqantaqmi Pay: Qhapaq-suyuypin chaninkuna tiyanqaku manaña astawan lloqsinankupaq; ichaqa, yuraqyachisqan p’achanku kanan Chitaq yawarninwan, nispa.",
                "37": "Kunanqa ancha munasqay wawqeykuna, kay imaymanakunata yuyarinaykichistan munayman, Yayaq ñawpaqenpi manchakuywan qespiyniykichista llank’aynaykichista; amaña astawan Cristoq hamunanta mananchanaykichista;",
                "38": "Amaña astawan Qollanan Nuna kontra ankallikuspa, ichaqa Payta chaskiychis, Cristoq sutintataq churakuychis. Ñut’u hallpakama k’umurikuychis, Yayatataq yupaychaychis, nunapipas cheqaqpipas, maypiña kaqtiykichispas. Sapa p’unchaw añaychakuypi kawsaychis, imaymana saminchaykunata, khuyapakuykunatawan qosqasuykichisrayku.",
                "39": "Ari, anyallasaykichitaqmi wawqeykuna, pasaqlla yayamanrimarikunaykichispaq; saqraq wateqayninkunawan mana pantachisqa kanaykichispaq, pay mana atipanasuykichispaq, qhepa p’unchawpi paypa mana kanaykichispaq. Manan allintachu payqa qosunkichis.",
                "40": "Kunantaq ancha munasqay wawqeykuna sonqo ñit’iykukuyniyoq kanaykichispaq, imaymana ñak’ariykunata awantanaykichistapaq ima anyaykichisman; ancha wakcha kasqaykichisrayku qarqoqniykichiskuna kontra mana millay rimanaykichispaq; paykuna hina huchallikuqkuna mana wakiwaqchispaq;",
                "41": "Ichaqa, sonqo ñit’iykukuyniyoq kaychis, awantaychis chay muchuykunata, llapan ñak’ariyniykichiskunamanta huk p’unchaw samarinaykichista suyaspaykichis."
            },
            "35": {},
            "36": {},
            "37": {},
            "38": {},
            "39": {
                "intro": "Churin Koriantonman Almaq Kamachiyninkuna.",
                "1": "Kunanqa churiy, aswan askhan qanman ninay kapuwan wawqeykiman nisqaymantaqa. Manachu qhawarqanki wawqeykiq mana kuyuq kasqanta, iñiysapa kasqanta, Yayaq kamachiyninkuna waqaychaypi k’uchi kasqantawan? Manachu allinta pay qhawachirqasunki?",
                "2": "Manan wawqeykiq kasusqanta hinachu rimayniykunata kasurqanki zoramitakuna chawpipi. Kaymi qan kontra kapuwan: Kallpaykipi yachaysapa kayniykipiwanmi yupaychakuyta qallarirqanki.",
                "3": "Manataqmi llapanchu kay churiy. Ancha llakichiwaqtan ruwarqanki, ruwanaykipaq waqyasqa kasqaykita saqespan Siron hallp’aman rirqanki lamanitakunaq sispayninman, chay ch’aranqara Isabelpa qhepanta.",
                "4": "Ashkha runakunaq sonqontan pay suwarqan, ichaqa manan chayraykuchu qanpaq allin chay karqan, churiy. Qanman konfiasqa kasqan serviytan atindiwaq karqan.",
                "5": "Manachu yachanki, churiy, Wiraqochaq ñawpaqenpi kaykuna millay-millana kasqanta; ari, llapan huchakunamanta aswan millay-millana, ichaqa, mana-huchayoq yawar sut’uchiyllamanta, Qollanan Nuna mananchayllamantawan mana.",
                "6": "Qanpi huk kutin kasqan Qollanan Nunata mananchanki chayqa, yachankitaq chay mananchasqaykita chayqa, mana panpachayniyoq huchan kay. Ari, pipas Yayaq k’anchaynin kontra, yachaynin kontrapiwan sipin chayqa, manan ruwanallachu paypaq panpachay aypay; ari, nisaykin churiy, manan ruwanallachu paypaq panpachay aypay.",
                "7": "Kunantaq churiy Yayamanta munayman, chhayna hatun millay huchamanta mana huchayoq kanaykita. Manan huchaykikunamanta rimaymanchu nunaykita llakichinaypaq, allin kayniykipaq mana kanmanchu chayqa.",
                "8": "Ichaqa, manan huchaykikunata Yayamanta pakayta atiwaqchu; yuyayman mana kutirimunkichu chayqa, huchaykikunan qan kontra sut’inchaqkuna hina qhepa p’uchawpi sayarinqa.",
                "9": "Kunanqa churiy, yuyayman kutirimuspa huchaykikuna wikch’unaykitan munayman, amañataq riychu ñawiykiq munapakusqanpa qhepanta; ichaqa, kay llapan imaymanakuna ruwayta wanay; kayta mana ruwankichu chayqa, manan imaynatapas Yayaq qhapaq-suyunta chaskiwaqchu. Yuyariy, qanpitaq kayta apay, kaykuna ruwaytataq wanay.",
                "10": "Noqataq kamachiyki qanpi apanaykipaq, ruwayniykikunapi kurak wawqeykikunawan rimanakunaykipaq. Wayna kaynillaykipiraqmi kashanki, wawqeykikunaq yanapasqan kaytaraqmi nesitanki. Uyariy kunsijonkuta.",
                "11": "Ama yanqa waq’a imaymanakunawan apachikuychu; ama saqrata kachariychu yapamanta chay millay-millana ch’aranqarakunaq qhepanta sonqoykita apananpaq. Qhawariy churiy, ancha hatun millaytan zoramitakunaman apamurqanki; ruwasqaykita rikuspankutaqmi rimayniykunapi mana kreyirqankuchu.",
                "12": "Kunantaq Wiraqochaq Nunan noqata niwan: Wawaykikunata kamachiy allin kaqta ruwanankupaq; askha runakunaq sonqonkuta imañataq qolluyman apankuman, nispa. Chhaynaqa, qanta kamachiyki churiy, Yayaq manchakuyninpi, millay ruwanaykikunata amaña ruwanaykipaq;",
                "13": "Tukuy yuyayniykiwan, atiyniykiwan, kallpaykipiwan Wiraqochaman kutirinaykipaq; amaña astawan runakunaq sonqokuta millay ruwayman pusanaykipaq. Aswanmá paykunaman kutiriy, hinaspataq huchaykikunata chay pantasqa ruwasqaykikunatawan allichamuy.",
                "14": "Ama qhapaqyaykunata, nitaq kay pachaq yanqa imaymanankunatapas mashkaychu; manan qanwan kaykunata apayta atiwaqchu.",
                "15": "Kunantaq churiy, huk chikanta nisayki Cristoq hamunanmanta. Qantataq nisayki: Paymi cheqaqtapuni runakunaq huchankuna horqoq hamunqa; ari, qespiymanta sumaq willaykunata llaqtanman willaqmi hamunqa.",
                "16": "Kunantaq churiy, kay serviymanmi waqyasqa karqanki, yuyayniykita alistanaykipaq kay runakunaman kay sumaq willaykunata willanaykipaq; hukniraq rimaypiqa, qespiy paykunaman hamunanpaq, wawankunaq yuyayninkuta alistanankupaq, Paypa hamunan pachapi Yayaq rimayninta uyarinankupaq.",
                "17": "Kunanqa, huk chikanta kay imaymanakunamanta umaykita samarichisaq. Qanqa tapukushanki, imanaqtin kaykuna chhay tukuy ñawpaqtaraq yachakunanmanta. Noqataq nisayki: Manachu huk nuna Yayapaq chaninniyoq kunan pacha hamuq pachapi nuna hina?",
                "18": "Manachu nesitakun qespina imayna kanan kay runakunaman yachachina, wawankunaman hina.",
                "19": "Manachu atinalla kunan pachapi angelninta Wiraqocha kachamunanpaq, noqanchisman kay sumaq willaykunata willawananchispaq, wawanchiskunaman hina, utaq hamuyninpa pacha patamanpas hina?"
            },
            "40": {
                "1": "Kunanqa churiy, kaymi qanman astawan rimarinay; rikushanin wañusqakunamanta umayki huk chikanta utirayasqanta.",
                "2": "Kayta qanman nisayki, manan kawsarimuy kanchu—huk rimaypiqa niyman, kay wañuqqa manan mana-wañuqta churakunchu, kay waqlliqqa manan mana-waqlliqta churakunchu,—ichaqa, Cristoq hamusqan patamanña.",
                "3": "Paymi wañusqakunaq kawsarimuyninkuta wakichin. Ichaqa churiy, manaraqmi kawsarimuyqa kanraqchu. Kunanqa huk pakasqata qanman reqsichisayki; chaypiwanpas, askhan pakasqa imaymanakuna kan, chaykunataq waqaychasqa kanku, manataq pipas chaykunata yachanchu, ichaqa kikin Yayalla. Ichaqa hukta qanman qhawachisayki, chayta yachanaypaqtaq k’uchillaña Yayata tapurqani, chaytaq kawsariymanta.",
                "4": "Kanmi señalasqa pacha, wañusqakunamanta llapan runakuna hatarimunankupaq. Kunanqa, hayk’aq kay pacha hamunqa chaytaqa manan pipas yachanchu; ichaqa, Yayaqa yachanmi señalasqa pachata.",
                "5": "Kunanqa, ichachus huk kutilla utaq ishkay kuti, utaq kisa kuti kanqa wañusqakunamanta runakuna hatarimunankupaq chayqa, manan imapas qokunchu; Yayan yachan kay tukuy imaymanakunata; allinñataqmi khayna kananmanta yachay—kanmi wañusqakunamanta llapan runakuna hatarimunankupaq señalasqa pacha.",
                "6": "Kunanqa, kananmi ch’usaq pacha, wañuna pachaq kawsarimuna pachaq ima chawpinkupi.",
                "7": "Kunanqa tapuyman, wañuna pachamanta kawsarimuna pachakama, runakunaq nunankuwan ima kasqanta.",
                "8": "Ichachus huk pachamanta aswan kan runakuna sayarinankupaq chayqa, manan imapas qokunchu; manataq llapanchu huk kutillapi wañunku chayqa, manataqmi imapas kay qokunchu. Llapanpas huk p’unchawllan Yaywanqa, runakunallapaqtaqmi pachaqa tupusqa.",
                "9": "Chhaynaqa, señalasqan runapaq pacha, wañusqakunamanta sayarinankupaq; kantaqmi pacha, wañuna pachaq kawsarimuna pachaqpiwan chawpinkupi. Kunanqa kay pachamanta, iman kapun runakunaq nunankuwan, chayta yachanaypaqmi k’uchillaña Wiraqochata tapukurqani; kaytaqmi yachasqay.",
                "10": "Llapan runakuna sayarinankupaq pacha chayamuqtintaq, paykuna yachanqaku, runakunaman señalasqa pachakunata Yaya yachasqanta.",
                "11": "Kunanqa, wañuna pachaq kawsarimuna pachaqpiwan chawpipi nunaq imayna kananmanta—Huk angelpa yachachiwasqanmi kay kawarqan, llapa runakunaq nunanku, kay wañuq runa-kurkumanta ripusqankuman hina, ari, llapa runakunaq nunanku, allinña mana allinña kaqtinpas wasiman apasqa kasqankuta, paykunaman kawsay qoq Yayaman.",
                "12": "Hinamantaq, chanin kaqkunaq nunanku, kusiy-kusi kaypi chaskisqa kanqaku, chaytaq kusipawqar sutichasqa, samarina pacha, sumaq kawsay pacha; chaypitaq llapan llakinkunamanta, llapan qhawakuymanta, tukuy muchuymantawan samanqaku.",
                "13": "Hinataq, huchasapakunaq nunanku, ari, ancha millay kaqkuna—kaykunaqa, Wiraqochaq Nunanmanta mana imayoq mana huk chikanpiwanmi kanku; millay ruwaykunatan akllarqanku allin kaqmantaqa, chayraykutaq saqraq nunan paykunaman haykurqan, wasinkuta hap’ikuspa—kaykunan tutayaq hawaman qarqosqa kanqaku. Chaypin waqay, qaparqachay, kiru saqtaypiwan kanqa; kaytaq paykuna kikinkuq millay ruwayninkurayku, saqraq munayninman hina hark’asqa apasqa kaspanku.",
                "14": "Kaymi huchasapakunaq nunankuq imayna kayninku; paykuna pataman Yayaq wapu phiñarikuyninta, tutayaqpi ancha millay manchakuypi suyay. Chhaynan kay hina kaypi qhepanku, chaninkunachu kusipawqarpi hina, kawsarimunanku pachakama.",
                "15": "Kanmi runakuna, kawsarimuy manaraq kashaqtin, nunaq kusikuypi kayninta, ñak’ariypi kaynintawan ñawpaq kaq kawsariy kasqanta hina hamut’aqkuna. Ari, kawsarimuy nikunmanmi nunaq utaq almaq hatariyninta, kusiy-kusi kaymanpas, utaq, ñak’ariymanpas churasqa kayninta, rimasqa siminkunaman hina.",
                "16": "Yapamantataq, rimasqan karqan, kanmi ñawpaq kaq kawsarimuy, ña kaq runakunaq, kuna kaqkunaq, utaq kananku kaq llapa runakunaq kawsarimuyninku, wañusqankumanta Cristoq kawsarimuyninkama, nispa.",
                "17": "Kunanqa manan yuyaswaychu, khayna rimarisqa ñawpaq kawsariy nunaq kawsarimuynin, kusikuyman utaq ñak’ariymanpas churasqa kanankumantawan kanantaqa. Manan yuyayta atiwaqchu kayta chay ninantaqa.",
                "18": "Manan nisaykin; ichaqa nuna runa-kurkuwan huñunakuynintan nin, Adanpa p’unchawninmanta Cristoq kawsarimuyninkama.",
                "19": "Ichachus rimarisqa kaq runakunaq nunanku runa-kurkunkupiwan huk pachallapi huñunakunku, huchasapakunapas chanin kaqkunapas, chaytaqa manan ninichu; kay niylla allin kachun, llapankun hatarimunqaku; huk rimaykunapiqa, kawsarimuyninkuqa hamun, Cristoq kawsarimuynin patamanña wañuqkunaq kawsarimuyninkuq ñawpaqnintan.",
                "20": "Kunanqa churiy, manan ninichu, kawsarimuyninku Cristoq kawsarimuynin pachapi hamunqa nispachu; ichaqa, noqa kikiy yuyasqallaytan qosaq: Chaninkunaq nunankuqa runa-kurkunkuwan huñunakunqaku Cristoq kawsarimuynin pachapi, hanaqpachaman seqaynin pachapiwan, nispa.",
                "21": "Ichari kawsarimuynin pachapichu ichari chay patamanñachu chaytaqa manan ninichu. Ichaqa, kaytan nini: Kanmi pacha, runa-kurkuq wañusqanmanta kawsarimuyninkama; nunaq kaynintaq kusikuypi utaq ñak’ariypi, wañusqakuna hatarimunankupaq Yayaq señalasqan pachakama, nunanku runa-kurkunkuwan yapamanta huñunakunankupaq; Yayaq ñawpaqenpi sayanankupaq apamusqa kaspa, ruwayninkuman hina taripasqa kanankupaq.",
                "22": "Ari, kaymi wakichin unanchaqkunaq rimasqan imaymanakunaq yapamanta sayarichiyninta.",
                "23": "Runa-kurkumanmi nuna yapamanta churasqa kanqa, runa-kurkutaq nunaman; ari, sapanka runa-kurkuq partinkuna, sapanka moqonkunapiwan runa-kurkunman yapamanta churasqa kanqa. Ari, manan umaq ni huk chukchallanpas chinkanqachu, ichaqa, llapan imaymanakunan yapamanta churasqa kanqa maypi kanan hunt’asqa runa-kurkuman.",
                "24": "Kunantaq churiy, kaymi unanchaqkunaq rimasqanku yapamanta sayarichipuy.",
                "25": "Chhaynamantaq, Yayaq qhapaq-suyunpi chaninkuna k’ancharinqaku.",
                "26": "Ichaqa, huk ancha millay wañuymi huchasapakunaman hamun; wañunkun paykuna, chaninchaymanta kaq imaymanakunaman hina; qhellin paykuna kanku, manataq ima qhelli kaqpas Yayaq qhapaq-suyunta chaskiyta atinmanchu; ichaqa, qarqosqan paykuna kanku millay ruwayninkuq utaq llank’ayninkuq rurunmanta mallinankupaq churasqa; p’oshqo qeroq puchunpa chhanqantataq ukyanku."
            },
            "41": {
                "1": "Kunanqa churiy, rimarisqa kasqa sayarichiymanta huk chikanta rimarinay kashan. Waqllichirqankun qelqakunata huk chikan runakuna, kayraykutaq pantarqanku. Rikushanitaqmi kaymanta umayki mana qasilla kasqanta. Qanmanmi kayta hamut’achisayki.",
                "2": "Nisaykin churiy—kay sayarichiyqa kananmi Yayaq chaninchayninwan. Nesitakunmi, llapan imaymanakuna imayna kanankuman sayarichisqa kananku. Nesitakunmi chanintaqmi, Cristoq atiyninman kawsariyninmanwan hina runaq nunan runa-kurkunman yapamanta sayarichisqa kanan, runa-kurkuq tukuy imaymanankuna kikinkuman yapamanta sayarichisqa kanan.",
                "3": "Nesitakuntaqmi Yayaq chaninchayninwan, ruwayninkunaman hina runakuna taripasqa kanankupaq. Kay kawsaypi ruwayninku, sonqonkuq munayninkupas allin karqan chayqa, allin kaqllamantaqmi qhepa p’unchawpi paykuna sayarichisqa kanqaku.",
                "4": "Ruwayninku millay karqan chayqa, millayllataqmi paykunaman sayarichisqa kanqa. Chhaynaqa, tukuy imaymanakunan imayna kanankuman sayarichisqa kanqa, llapanpas maypi kanan runa-kurkuman—wañuq mana wañuqman hatarichisqa, waqlliq mana waqlliqman—mana tukukuyniyoq kusikuyman, Yayaq qhapaq-suyun chaskinankupaq, utaq mana tukukuyniyoq muchuyman, saqraq suyun chaskiq; huknin huk makipi, huk kaqtaq huk kaq makipi;",
                "5": "Huknin kusikuyman hatarichisqa kusikuy munasqanman hina, utaq allinpaqpas allin kaq munasqanman hina. Hukkaqtaq millayman, millay munasqanman hina; p’unchawnintinchu millay ruwayta munarqan, chhaynan tuta hamuqtin millay kaqta chaskinqa.",
                "6": "Chhaynallataqmi hukkaq makipipas. Huchankunamanta kutirimuspa, p’unchawninkunaq tukukuyninkama chanin kaqta munarqan chayqa, chhaynallatataqmi chaninchaypi qosqa kanqa.",
                "7": "Kaykunan Wiraqochaq kutichikapusqan kanku; ari, kaykunan horqosqa, mana tukukuq tutayaqmanta kacharichisqa kaqkuna. Khaynatan paykuna sayanku, utaq urmankupas. Paykuna kikinkun kikin taripakuqninku kanku, allin kaqta utaq mana allin kaqtapas ruwanankupaq.",
                "8": "Yayaq kamachiyninkunaqa mana t’ikrakuqmi. Chhaynaqa, allichasqan ñan kashan pipas chaypi puriyta munaspa qespichisqa kananpaq.",
                "9": "Kunantaq churiy, amaña huk kutintapas Yayaykita phiñarichiychu chay yachachiyninkunapi, chhaynata kunan huchallikusqaykita hina.",
                "10": "Ama yuyaychu, sayarichiymanta rimasqa kasqanrayku, huchamanta kusikuyman sayarichisqa kanaykita. Qanta nisayki, millay ruwayqa, manan hayq’aqpas kusikuychu karqan.",
                "11": "Kunantaq churiy, kay kawsaypi kaq runakunaqa, utaq aychapi kaq llapan runakunaqa p’ushqo hayaqepi, millay ruwanaq watananpiwanmi kashanku; kay pachapi mana Yayayoqmi kanku, Yayaq imayna kaynin kontrataq rirqanku; chhaynaqa, kusikuy imayna kanan kontrapin kashanku.",
                "12": "Sayarichiy simiq ima ninanri, hukta kay pachapi kasqanmanta mana imayna kananman hina churaychu, ichari imayna kananpa kontraman churaychu?",
                "13": "Manan khaynachu churiy, sayarichiypa ima ninanqa—millayta millaypaq, aychakaqta aychakaqpaq, saqrakaqta saqrakaqman, allinta allin kaqpaq, chaninchayta chaninchaypaq, chanin kaqta chanin kaqpaq, khuyapakuqta khuyapakuqpaq kutichimuymi.",
                "14": "Khaynaqa churiy, wawqeykikunawan khuyapakuq kay. Chaninchaywan ruwayniykikunata ruway, chaninta taripay, pasaqllataq allin kaqta ruway. Kay llapan imaymanakunata ruwanki chayqa, suñaykitan chaskinki; ari, khuyapakuymi qanman yapamanta sayarichisqa kanqa; chaninchaymi yapamanta qanman kutirichisqa kanqa; chanin taripaymi yapamanta qanman sayarichisqa kanqa, allin kaqpiwantaq qanmana yapamanta qosqa kanqa.",
                "15": "Qanmanta lloqsiqmi yapamanta qanman kutirimunqa sayarichisqataq kanqa. Chhaynaqa, sayarichiy simiqa, huchasapatan hunt’asqatapuni kundenan, manataq imallatapas payta chaninchanchu."
            },
            "42": {
                "1": "Kunanqa churiy, mana hamut’ay atisqayki yuyayniykita mana qasita kachisqanta rikuni, chaytataq mana hamut’ayta atinkichu—kaytaq huchallikuqta muchuchiypi Yayaq chaninchayninmanta; manan chaninchu huchallikuq runa millay ñak’ariyman churasqa kanan, nispan yuyashanki.",
                "2": "Kunanqa churiy, kaytan qanman sut’inchasayki. Horqosqa kasqanku hallp’ata hallmanankupaq Eden pawqarmanta ñawpaq kaq tayta-mamanchista Wiraqocha Yaya qarqosqan patamanmi, ari, horqorqanmi runata, Eden pawqarpa intiq lloqsimunan qayllapitaq kerubinta, tukuy qayllaman muyuq rawraq q’anchinatawan churarqan, kawsay sach’ata hark’ananpaq—",
                "3": "Kunanqa rikunchismi, Yaya hina runa wakisqanta, allinta mana allintawan reqsispa. Makinta chutarispa, kawsay sach’amantawan hap’ispa mikhuspa wiñay-wiñaypaq mana kawsananpaqmi kerubinta rawraq q’anchinatawan Wiraqocha Yaya churarqan, rurumanta runa mana mikhunanpaq—",
                "4": "Khaynatataq rikunchis, yuyayman runa kutirimunanpaq pacha qosqa kasqanta; ari, probakunanpaq pacha, yuyayman kutirimunanpaq, Yayata sirvinanpaqwan.",
                "5": "Hinaqa, chay kikin pacha makinta chutarispa kawsaypa sach’anmanta Adan mikhunman karqan chayqa, wiñaypaqmi kawsanman karqan, Yayaq rimayninman hina, yuyayninman kutirimunanpaq mana tiempuyoq kaspa. Ari, Yayaq rimaynintaq ch’usaq wakipunman karqan, hatunpuni imayna qespina kanantaq waqllichisqa kanman karqan.",
                "6": "Ichaqa, wañunanpaqmi runaman señalasqa karqan; chhaynaqa, kawsay sach’amanta kuchusqa kasqankuman hinan pachamanta wit’usqa kananku karqan. Wiñaypaq chinkasqataq runa wakirqan; ari, urmasqa runan wakipurqanku.",
                "7": "Kunanqa rikunkin kaywan, qallariypi tayta-mamanchis kay kawsaypipas nunapipas Wiraqochaq ñawpaqenmanta qarqosqa kasqankuta. Hinaqa rikunchismi, runakuna munayninkuman hina ruwanankupaq wakisqankuta.",
                "8": "Khaynaqa, manan nesitakurqanchu kay kawsaypi wañuymanta runakuna kutichikapusqa kananku; khayna kanman chayqa, kusikuypaq hatunpuni imayna kananqa waqllinmanmi karqan.",
                "9": "Chhaynaqa, manataq hayk’aqpas nuna wañuyta atinmanchu, urmaytaq llapan runakunaman nunapi wañuyta, kay kawsaypi wañuytawan apamurqan chayqa—hukniraq rimaypiqa, Wiraqochaq ñawpaqenmanta qarqosqa—chhaynaqa, kananmi karqan kay nunapi wañuymanta runakuna kutichisqa kananku.",
                "10": "Hinataq, imayna kayninkupi aycha kaq, aychaq munayninkunawan apachikuq, millay ima wakiqtinku, kay probakuna pacha allichakunankupaq pacha wakirqan; allichakunapaq pacha wakipurqan.",
                "11": "Kunanqa yuyariy churiy, kutichikapuna imayna kanan mana kanmanchu chayqa (huk qayllaman churasqa), wañusqankuman hinan nunanku usuri karqan, Wiraqochaq ñawpaqenmanta qarqosqa kaspanku.",
                "12": "Manataqmi kay urmasqa kasqanmanta runa kutichinapaq imapas karqanchu, kaytataq pay kikinman runa apakamurqan mana kasukuq kasqanrayku.",
                "13": "Chhaynaqa, chaninchayman hinaqa, kutichikapunaqa manan wakinmanchu karqan, ichaqa kay allichakuna pachapi, ari, kay alistakuna pachapi yuyayman runakuna kutirimuqtillanku; mana khaynachu kanman chayqa, manan khuyapakuy llank’anmanchu, ichaqa, chaninchaypa ruwaynintan chinkachinman. Chaninchaypa ruwayninkunaqa manan qolluchisqachu kanman; hina kanman chayqa, Yaya kaytan Yaya qollunman.",
                "14": "Khaynaqa rikunchismi, lliw runakuna urmasqa kasqankuta, chaninchaypa makinpitaq karqanku; ari, Yayaq chaninchayninpi, kaytaq paykunata churarqan ñawpaqenmanta wiñaypaq qarqosqa kanankupaq.",
                "15": "Khuyapakuypa ñanninqa manan wakichisqachu kamnan karqan, ñak’ariy mana ruwasqachu kanman chayqa; chayraykun kikin Yayapuni runakunaq huchankunata ñak’arin, khuyapakuypa ñanninta wakichinanpaq; chaninchaypa mañakuyninta thañichinanpaq; Yaya, hunt’asqa Yaya, chanin Yaya, khuyapakuyniyoqpiwan Yaya kananpaq.",
                "16": "Kunanqa, yuyayman kutirimuyqa manan runaman hamuyta atinmanchu karqan, muchuchiy mana kanmanchu chayqa, kaypas wiñaypaqmi karqan, nunaq kawsaynin chhayna kasqan hina, kusikuy kanan kontrapi churasqa; kaypas nunaq kawsayninpa hina wiñaypaqmi karqan.",
                "17": "Kunanri, imaynatan runa yuyayninman kutirimunman, mana huchallikunmanchu chayri? Imaynatan huchallikunman kamachisqa-simi mana kanmanchu chayri? Imaynataq kamachisqa-simiri kanman muchuchiy mana kanmanchu chayri?",
                "18": "Ichaqa, churasqan muchuchiy karqan, chanin kamachisqa-simitaq qosqa karqan; kaytaq lurin nanananta runaman apamurqan.",
                "19": "Mana kamachisqa-simi qosqachu kanman karqan chayri—runa wañuchiq runaqa wañunanmi nispa—wañuyta runa manchakunmanchu, runata wañuchiqtin.",
                "20": "Hucha kontra kamachisqa-simi mana qosqachu kanman chayqa, runaqa manan huchallikuyta manchakunmanchu.",
                "21": "Manataq kamachisqa-simi qosqachu kanman, runataq huchallikunman chayri, imatan chaninchay khuyapakuypas ruwanman; manan kaykunaqa runapi derechuyoqchu kankuman.",
                "22": "Ichaqa, qosqan kamachisqa-simi, churasqataq muchuchiypas, qosqataq yuyayman kutirimuypas; kay yuyayman kutirimuytataq khuyapayakuy mañakun; mana chayqa, runatan chaninchay waqyan kamachisqa-simitataq llank’achin, kamachisqa-simitaq muchuchiyta qon; mana khayna kaqtinqa, qolluchisqan chaninchaypa ruwayninkuna kanman, Yayataq Yaya kayta qollunman.",
                "23": "Ichaqa, manan Yaya kayta Yaya qollunchu, yuyayman kutirimuqtataq khuyapayakuy waqyan, khuyapakuytaq hamun ñak’ariyrayku; ñak’ariytaq wañusqakunaq kawsarimuyninkuta wakichin; wañusqakunaq kawsarimuyninkutaq Yayaq ñawpaqenman runakunata kutirichimun. Khaynatan ñawpaqenman yapamanta apamusqa kanku, ruwayninkuman hina, kamachisqa-simiman hina, chaninchaymanwan hina taripasqa kanankupaq.",
                "24": "Llapan mañakuynintan chaninchay llank’achin, khuyapakuypas paypa llapan kasqantan waqyan; khaynataq mana pipas, ichaqa, cheqaqtapuni yuyayman kutirimuqkunalla qespichisqa kanku.",
                "25": "Chaninchaymanta khuyapakuy suwakunantachu yuyarqanki? Manan, manan imatapas nisqaykin. Chhayna kaqtinqa, Yaya kaytan Yaya qollunman.",
                "26": "Khaynatan Yaya wakichin ancha hatun wiñaypaq munayninkunata, pacha kamasqa kasqanmantapacha allichasqa kasqanta. Khaynatataq runaq qespiynin kutichiyninpiwan wakin, chhaynallatataq qolluyninkupas ñak’ariyninkupas.",
                "27": "Chhaynaqa churiy, pi hamuqpas qespillan kawsaq unumanta ukyanman; mana hamuqkunataq mana hamunankupaq tanqasqachu kanku; ichaqa, ruwasqanman hinan qhepa p’unchawpi payman sayarichisqa kanqa.",
                "28": "Millay kaq ruwayta munarqan, manataq p’unchawninkunapi yuyayman kutirimurqanchu chayqa, millaymi payman qosqa kanqa, Yayaq sayarichiyninman hina.",
                "29": "Kunanqa churiy, amaña kaykuna muchuchinasuykita saqenaykitan munani. Huchaykikunalla qanta muchuchichun, chay muchuchiy yuyayniykiman apamunasuykipaq.",
                "30": "Churiy, Yayaq chaninchayninta amaña astawan mananchanaykitan munani. Amaña aswan huch’uy kaqpi allinchakuyta atipakuychu huchaykikunarayku, Yayaq chaninchayninta mananchaspa; ichaqa Yayaq chaninchayninta, khuyapakuyninta, sonqo ñit’iykukuynintawan sonqoykita atipananta kachariy; ullpuykukuypa ñut’u hallp’anman apamunasuykita kachariy.",
                "31": "Kunantaq churiy, kay runakunaman Yayaq rimayninta yachachinaykipaq Yayaq waqyasqanmi kanki. Kunanqa churiy, riy, Yayaq rimayninta willamuy, cheqaqwan sut’i sonqopiwan, runakunata yuyayman kutirimuyman apamunaykipaq, khuyapakuypa ancha hatun ñannin paykunapi atiyniyoq kananpaq. Yayañayá qanman qochun rimayniykunaman hinapuni. Hinataq kachun."
            },
            "43": {},
            "44": {},
            "45": {},
            "46": {},
            "47": {},
            "48": {},
            "49": {},
            "50": {},
            "51": {},
            "52": {},
            "53": {},
            "54": {},
            "55": {},
            "56": {},
            "57": {},
            "58": {},
            "59": {},
            "60": {},
            "61": {},
            "62": {},
            "63": {}
        }
    },
    "hel": {
        "meta": {
            "slug": "hel",
            "name": "hel",
            "chapterWord": "T’aqa"
        },
        "chapters": {
            "1": {},
            "2": {},
            "3": {},
            "4": {},
            "5": {},
            "6": {},
            "7": {},
            "8": {},
            "9": {},
            "10": {},
            "11": {},
            "12": {},
            "13": {
                "1": "Hinataq pusaq chunka soqtayoq watapi, millay ruwaykunapiraq nefitakuna karqanku; ari, ancha hatun millay ruwaypi, lamanitakunataq mana pantay Yayaq kamachiyninkunata waqaycharqanku, Moisespa kamachisqa-siminman hina.",
                "2": "Kay watapitaq huk Lamanita Samuel Zarahemla hallp’aman hamurqan, runakunamantaq yachachiyta qallarirqan. Hinataq, askha p’unchawkunan yuyayman kutirimuyta runakunaman yachachirqan, paykunataq payta qarqorqanku, paytaq hallp’anman kutiripunanpaq hinaña kasharqan.",
                "3": "Ichaqa, Wiraqochaq arun payman hamurqan, yapamanta kutispa, imaña sonqonman hamusqantapas runakunaman unanchananpaq.",
                "4": "Hinataq, llaqtaman haykunanta mana kacharirqankuchu, chayraykutaq llaqtaq perqan pataman seqarqan, makinkunata chutarispataq wapu kallpayoq aruwan qaparirqan; runakunamantaq unancharqan imataña sonqonman Wiraqocha churasqanta.",
                "5": "Paytaq paykunata nirqan: Uyariychis, noqa Lamanita Samuel, Wiraqochaq rimayninkunata rimarini, sonqoyman churasqan simikunata; Paytaq sonqoyman churarqan, chaninchaypa q’anchinan kay runakuna patapi warkurayasqanta kay runakunaman ninaypaq; manaraq tawa pachak wata pasashaqtintaq chaninchayninpa q’anchinan kay runakunaman urmayamunqa.",
                "6": "Ari, ancha hatun wañuymi kay runakunata suyan, cheqaqtapunitaq kay runakunaman hamunqa; manataq imapas kay runakunata qespichiyta atinmanchu, ichaqa, yuyayman kutirimuy, Wiraqocha Jesucristopi iñiyllapiwan; Paytaq cheqaqtapuni kay pachaman hamunqa, askha imaymanakunatataq Pay ñak’arinqa, llaqtanraykutaq wañuchisqa kanqa.",
                "7": "Wiraqochaq huk angelninmi chayta willawarqan, ancha sumaq willaykunatataq nunayman apamuwarqan. Qankunamanpas kay willanaypaqmi kachamusqa karqani, sumaq willaykunayoq kanaykichispaq; ichaqa manan chaskiwayta munarqankichischu.",
                "8": "Chhaynaqa, khaynatan Wiraqocha nin: Nephitakunaq rumiyasqa sonqonkurayku, yuyayninkuman mana kutirimunqakuchu chayqa, rimayniyta paykuna puramanta horqosaq, Nunaytataq paykunamanta hitirichisaq, manañataq astawan paykunata awantasaqchu, wawqenkunaq sonqonkutataq paykuna kontra kutirichisaq.",
                "9": "Manaraq tawa pachak wata pasashaqtintaq paykunata k’irisaq; ari, q’anchinawan, yarqaywan, phawaq onqoykunapiwan paykunamanta watukusaq.",
                "10": "Ari, ancha millay phiñarikuyniypin paykunamanta watukusaq, awqaykichiskunamanta tawakaq miraymantataq runakuna kawsanqaku lliwtapuni qolluchisqa kanaykichista rikunankupaq. Cheqaqtapunin kay kanqa, yuyayniykichisman mana kutirimunkichischu chayqa, nispan Wiraqocha nin. Tawakaq miraymantataq wañuchisqa kanaykichismanta watukunqaku.",
                "11": "Ichaqa, yuyayniykichisman kutirimuspa Wiraqocha Yayaykichisman kutirimunkichis chayqa, phiñarikuyniytan kutirichisaq, nispan Wiraqocha nin; ari, khaynatan Wiraqocha nin: Saminchasqan kanku yuyayninkuman kutirimuspa noqaman kutirimuqkuna; ichaqa, ay yuyayninkuman mana kutirimuqkunamanta.",
                "12": "Ari, ay kay ancha hatun Zarahemla llaqtamanta. Chanin kaqkunaraykun qespichisqa kay llaqtaqa; ari, ay kay ancha hatun llaqtamanta, nispan Wiraqocha nin, ari, rikushanin kay hatun llaqtamanta aswan askhan runankuna noqa kontra sonqonkuta rumiyachinankuta, nispan Wiraqocha nin.",
                "13": "Ichaqa, saminchasqan kanku yuyaninkuman kutirimuqkuna, paykunatan amachasaq. Ichaqa, kay ancha hatun llaqtapi chaninkuna mana kankumanchu chayqa, hanaqpachamantan ninata urayachimuyman kay llaqtata qolluchinaypaq.",
                "14": "Ichaqa, chaninkunaraykun hark’asqa. Ichaqa, hamushanmi pacha, chaninkunata qankuna puramanta qarqonaykichispaq, hinamantaq wañuchisqa kanaykichispaq poqosqaña kankichis; ari, ay kay ancha hatun llaqtamanta, millay ruwaykuna, millay-millanakunapiwan chaypi kasqanrayku.",
                "15": "Ari, ay Gideon llaqtamanta, chaypi kaq millay ruwaykunarayku millay-millanakunarayku ima.",
                "16": "Ari, ay muyureqnintin hallp’api kaq nefitakunaq hap’isqanku llaqtakunamanta, millay ruwaykuna millay-millanakunapiwan chaykunapi kasqanrayku.",
                "17": "Huk ñakaymi hallp’aman hamunqa, ninmi Awqasuyukunaq Wiraqochan, kay hallp’api kaq runakunarayku, ari, millay ruwayninkunarayku millay-millanankunapiwanrayku.",
                "18": "Hinataqmi kanqa, ninmi Awqasuyukunaq Wiraqochan, ari, ancha hatun cheqaq Yayanchis; panpapi qhapaqyaykuna llapa pakaqkunaqa, manañan astawan chayta tarinqakuchu, hallp’api ancha hatun ñakayrayku, chanin runa kaspa Wiraqochapaq mana pakaqtinkuqa.",
                "19": "Noqapaq qhapaqyayninkunata pakanankutan ruwasaq, nispan Wiraqocha nin; ñakasqataq kanqaku mana noqapaq qhapaqyayninkuna pakaqkuna; manan pipas noqapaq qhapaqyayninkunata pakankuchu, ichaqa, chaninkunalla. Noqapaq qhapaqyayninkuna mana pakaqtaq ñakasqa kanqa paypas qhapaqyayninpas, manataq pipas chayta tarinqachu hallp’api ñakay kasqanrayku.",
                "20": "Chayamunqataqmi p’unchaw, qhapaqyayninkunapi sonqonkuta churasqankurayku, qhapaqyayninkunata pakanankupaq. Qhapaqyayninkunapi sonqonkuta churasqankuraykutaq qhapaqyayninkunata pakasaq, awqankunamanta ayqekuqtinku. Noqapaq mana pakasqankuraykutaq, paykunapas qhapaqyayninkupas ñakasqa kanqaku; haqay p’unchawpitaq maqasqa kanqaku, nispan Wiraqocha nin.",
                "21": "Kay ancha hatun llaqtaq runankuna, uyariychis rimayniykunata; ari, uyariychis Wiraqochaq nisqan simikunata; kaytan Pay nin: qhapaqyayniykichiskunaraykun ñakasqa kankichis, qhapaqyayniykichispas ñakasqan, chaykunapi sonqoykichista churasqaykichisrayku, chaykuna qosoqniykichispa rimayninkunata mana uyarisqaykichisraykupiwan.",
                "22": "Manan Wiraqocha Yayaykichista yuyarinkichischu saminchasqasuykichis imaymanakunapi; ichaqa, pasaqllan qhapaqyayniykichiskunata yuyarinkichis, manataq chaykunarayku Wiraqocha Yayaykichista añaychayta yuyarinkichischu. Ari, manan sonqoykichis Wiraqochaman achhuyunchu, ichaqa ancha hatun anchayaypi alabakuypi, ancha hatun puynkiriypi, munapakuypi, churanakuypi, millay yuyaypi, qatikachaypi, runa wañuchiykunapi, imaymana millay ruwaykunapi iman punkirin.",
                "23": "Kayraykun huk ñakayta Wiraqocha Yaya kay hallp’amanpas qhapaqyayniykichiskunamanpas kachamurqan, millay ruwayniykichiskunarayku.",
                "24": "Ari, ay kay llaqtamanta, kay chayamusqan pacharayku. Unanchaqkunatan qarqonkichis, paykunamanta asikunkichis, rumikunata paykunaman chanqankichis, wañuchinkichis, imaymana millaykunatataq paykunaman ruwankichis, ñawpa pachakunapi runakuna ruwasqankuta hinapuni.",
                "25": "Kunantaq rimaqtiykichis ninkichis: P’unchawninchiskuna ñawpa taytanchiskunaq p’unchawninkunapi kanman karqan chayqa, manan unanchaqkunata sipiswanchu karqan, manan rumichaswanchu karqan, qarqoswanchu karqan, nispa.",
                "26": "Ichaqa, paykunamanta aswan millaymi qankuna kankichis; Wiraqochachu kawsan chhaynan, huk unanchaq qankuna puraman hamuspa Wiraqochaq rimayninkunata willasunkichis, chaytaq huchaykichiskunamanta, millay ruwayniykichismantawan sut’inchan chayqa, paywanmi phiñarikunkichis, qarqonkichis ima, wañuchinaykichispaqtaq imaymanata mashkankichis; ari, manacheqaq unanchaqmi pay, huchallikuqmi, saqramantan, nispa ninkichis, ruwayniykichis millay kasqanta sut’inchasqanrayku.",
                "27": "Ichaqa, huk runa qankunaman hamunman, hinaspataq: Kayta ruwaychis, manan huchachu; haqayta ruwaychis manataqmi ñak’arinkichischu; ari, paymi ninqa: Sonqoykichispa anchayayninpi puriychis; ari, ñawiykichispa anchayayninpi puriychis, sonqoykichispa ima munasqantataq ruwaychis, nispa qankunaman huk runa hamuspa kayta ninman chayqa, paytan chaskinkichis, unanchaqmi pay nispataq ninkichis.",
                "28": "Ari, hatunyachinkichismi, kapusoqniykichismantataq payman qonkichis; qoriykichismanta, qolqeykichismantawanmi payman qonkichis, ancha chaninniyoq p’achawantaq payta p’achankichis. Qankunaman mishk’i simikunata rimariqtin, llapanpas allillanmi nisqanraykupiwantaq mana ima huchatapas paypi tarinkichischu.",
                "29": "O huchasapa waqllisqa runakuna; ch’ilayasqa k’ullu umayoq runakuna, hayk’a pacha Wiraqocha awantanasuykichistan yuyankichis?. Ari, hayk’a pachan kacharinkichis, mana allin yuyayniyoq pusaqkuna, ñawsa pusaqkunapiwan pusanasuykichista? Ari, hayk’a pachan tutayaqta akllankichis k’anchay akllanaykichismanta?",
                "30": "Rawrarichisqañan Wiraqochaq phiñarikuynin qankuna kontra kashan, millay ruwayniykichiskunaraykun hallp’ata Pay ñakarqan.",
                "31": "Hamushanñan pacha, qhapaqyayniykichiskunata ñakananpaq, llusk’a kaqtin mana hap’iyta atinkichispaq; wakcha kayniykichis p’unchawkunapitaq mana qhepachiyta atinkichischu.",
                "32": "Wakcha kayniykichis p’unchawkunapitaq Wiraqochata waqyankichis, yanqapaqtaq Payta waqyankichis, hamunñataq qankuna pataman qollunaykichis p’unchaw chayqa, qollunaykichistaq sut’ipuniña kapun. Chay p’unchawpitaq waqankichis, qaparqachankichis ima, nispan Awqasuyukunaq Wiraqochan nin. Chaytaq waqankichis khaynatataq ninkichis:",
                "33": "Yuyayniyman kutirimuyman karqan, amataq unanchaqkunata wañuchiymanchu, rumichaymanchu, qarqoymanchu karqan, nispa. Ari, chay p’unchawpin ninkichis: Wiraqocha Yayanchismanta yuyariswan karqan, qhapaqyayninchiskuna qowasqanchis p’unchawpi, hinataq, manan llushk’achu qhapaqyayninchiskuna wakinman karqan chinkachinanchispaq; noqanchismantan qhapaqyaynichiskuna ayqen.",
                "34": "Kaypin ruwananchiskunata churarqanchis, tutamantanpitaq mana kapunchu; q’anchinanchispas noqanchismanta qechusqan kapun, awqanakunanchispaq mashkasqanchis p’unchawpi.",
                "35": "Ari, qhapaqyayninchiskunata pakarqanchis, noqanchismantataq llushk’arparirqan, hallp’a ñakasqa kasqanrayku.",
                "36": "Yuyayninchisman kutirimuswan karqan, noqanchisman Wiraqochaq rimaynin hamuwasqanchis p’unchawpi. Ñakasqan hallp’a, llapan imaymanakunataq llusk’ayan, manataq hap’iyta atinchischu.",
                "37": "Saqrakunaq muyurisqanmi kanchis; ari, nunanchis qolluchiy munaqpa angelninkunawan muyurisqan kanchis. Ancha hatunmi millay ruwayniykichiskuna. O Wiraqocha, manachu phiñakuyniykita noqaykumanta kutirichiyta atiwaq? nispa. Kaymi rimayniykichis kanqa haqay p’unchawkunapi.",
                "38": "Probakunaykichis p’unchawkunaqa ñan tukukunña; sayachirqankichismi qespinaykichis p’unchawta, wiñay-wiñaypaq sinchi tardi kanankama, qollunaykichistaq cheqaqpuni ruwasqa. Ari, mana aypay atinaykichistan kawsayniykichispa llapan p’unchawninkuna mashkarqankichis; millay kaqta ruwaspan kusikuyta mashkarqankichis; chaytaq, ancha hatun Wiñay Umanchispi kaq chaninchaynin kontra.",
                "39": "Kay hallp’aq runankuna, rimayniykuna uyariy munaqkuna! Wiraqochaq phiñarikuynin qankunamanta kutirinantan mañakuni, yuyayniykichisman kutirispa qespichisqa kanaykichispaq."
            },
            "14": {
                "1": "Hinataq, Lamanita Samuel aswan askha imaymanakunatawan unancharqan, manataq chaykuna qelqakuyta atikunmanchu.",
                "2": "Khaynatataq paykunaman nirqan: Huk señaltan qosqaykichis—pishqa watakunan hamunqa, hinamantaq Yayaq Churin hamunqa, sutinpi llapan kreyiqkunata kutichikapunanpaq.",
                "3": "Kaytan hamunan pachapi señalta hina qosqaykichis: Ancha hatun k’anchaykunan hanaqpachapi kanqa, hinataq hamunanpa ñawpaqenpa tutanpi mana tutayaq kanqachu, hinataq runaman rikhurinqa p’unchawllapas kanman hina.",
                "4": "Chhaynataq huk p’unchaw, huk tuta, huk p’unchawpiwan kanqa, huk p’unchawllapas mana tutayoq kanman hina; kaytaq qankunapaq señal kanqa; yachankichismi intiq lloqsimunanmanta haykunanmantapas; chhaynaqa, sut’intapunin yachanqaku ishkay p’unchaw huk tutapiwan kananmanta; chaypiwanpas manan tutaqa laqhayanqachu. Kaytaq Pay paqarinan ñawpaqen tutanpi kanqa.",
                "5": "Huk mosoq qoyllur rikhurimunqan, mana hayk’aqpas rikusqaykichis hina; kaypas señalmi qankunapaq kanqa.",
                "6": "Mantaqmi llapanchu kay, askha señalkuna, utirayanakunapiwanmi hanaqpachapi kanqa.",
                "7": "Llapaykichistaq utirayankichis, hinataq panpaman urmankichis.",
                "8": "Yayaq Churinpi tukuy iñeqtaq wiñay-wiñaypaq kawsayniyoq kanqa.",
                "9": "Khaynatan angelninwan Wiraqocha kamachimuwarqan, hamuspa qankunaman kay imaymanakunata willanaypaq; ari, kay imaymanakunata qankunaman unanchanaypaqmi Pay kamachiwarqan; ari, khaynatan Pay niwarqan: Yuyayniykichisman kutiriychis, Wiraqochaq ñannintataq allichaychis nispa kay runakunaman qaparimuy, nispa.",
                "10": "Kunantaq, lamanita kasqayrayku, Wiraqochaq kamachiwasqan simikunata qankunaman rimareqtiy, qankuna kontra k’araq kasqanraykupiwantaq, noqa kontra phiñarikurqankichis, wañuchiwaytataq mashkashankichis, qankuna chawpimantataq qarqowarqankichis.",
                "11": "Uyarinkichismi rimayniykunata, chayraykun kay llaqtaq perqankuna pataman seqamurqani, millay ruwayniykichisrayku Yayaq taripayninkuna qankunata suyasqan uyarinaykichispaq, yachanaykichispaqwan; yuyayman kutirimunapaq imayna kananta yachanaykichispaq ima;",
                "12": "Yayaq Churin Jesucristo, hanaqpachaq kay pachaqpiwan Taytan, qallariymantapacha llapan imaymanakuna Kamaqpa hamunanamanta yachanaykichispaqwan; hamuyninpa señalninkunamanta yachanaykichispaq ima, sutinpi kreyinaykichispaq.",
                "13": "Sutinpi kreyinkichis chayqa, llapan huchaykichiskunamantan kutirimunkichis, chhayna kaqtintaq, Paypa ruwayninkunawan huchaykichiskuna panpachayniyoq kanaykichispaq.",
                "14": "Yapamantataq, huk señalta qosqaykichis; ari, wañuyninmanta señalta.",
                "15": "Cheqaqtapunin Pay wañunan, qespiy hamunanpaq; allinmi Paypaq, nesitakuntaqmi Pay wañunan, wañusqakunaq kawsariyninkuta wakichinanpaq, Wiraqochaq ñawpaqenman runakuna apamusqa kanankupaq.",
                "16": "Ari, kay wañuymi kawsariyta apamun, ñawpaqkaq wañuymantataq lliw runakunata qespichimun—chay nunapi wañuymanta. Llapan runakunan Adanpa urmayninwan Wiraqochaq ñawpaqenmanta t’aqasqa kaspanku, kay pachapi imaymanakunamantapas, nunapi imaymanakunamantapas wañusqa hina kanku.",
                "17": "Ichaqa, Cristoq kawsariyninmi llapan runakunata qespichin, ari, llapan runakunata; Wiraqochaq ñawpaqenmantaq paykunata kutirichimun.",
                "18": "Ari, yuyayman kutirimunapaq ñantataq apamun; pipas yuyayman kutirimuqtaq mana wit’usqachu ninaman choqasqa kananpaq; ichaqa, yuyayman mana kutirimuqqa, wit’usqa kaspan ninaman choqasqa kapun; yapamantataq nunapi wañuy paykunaman hamun; ari, ishkaykaq wañuy, yapamantataq chanin kaq imaymanakunamanta paykuna wit’usqa kanku.",
                "19": "Chhaynaqa kutiriychis kutiriychis yuyayniykichisman, kaykunata yachaspa mana ruwaspaykichistaq kondenasionman haykumuyta ñak’ariwaqchis, kay ishkay kaq wañuyman apamusqa kaspa.",
                "20": "Ichaqa, huk señalmanta qankunaman nisqay hina, wañuyninmanta señal—chay wañunan p’unchawpiqa, intin tutayanqa, manataq qankunaman k’ancharimunqachu; hinallataq killapas qoyllurkunapas. Manataq k’anchay kay hallp’a patapi kanqachu, wañusqan pachamanta kinsa p’unchaw, wañusqakunamanta yapamanta sayarimusqan pachakama.",
                "21": "Ari, nunanta haywanan pachapiqa, askha horaskunan qhaqyakuna illapakunapiwan kanqa, hallp’ataq chhapchikunqa khatatatanqataq; kay hallp’a patapi kaq qaqakunataq, hallp’a patapi hallp’a ukhupiwan kaq qaqakunataq, kunanpacha mana ch’eqtasqa kasqanta yachasqaykichis, utaq chay qaqaq aswannin mana ch’iqtasqa kaqqa, ch’eqtakunqan;",
                "22": "Ari, ishkaypin ch’eqtakunqaku; chaymanta wiñaypaqtaq k’akrasqa, ch’eqtasqa, hallp’antinpi k’ullpikunapi p’akisqapiwantaq tarikunqa; ari, hallp’a patapipas hallp’aq ukhunpipas.",
                "23": "Sallallallaykunan kanqa, askha orqokunataq panpayachisqa kanqa qheshwakuna hina; kunanpacha qheshwakuna nispa waqyasqa askha hallp’akunataq ancha suni orqokunapi hatarinqaku.",
                "24": "Askha hatun ñankunan p’akisqa kanqa; askha llaqtakunataq purunyanqa.",
                "25": "Askha ayapanpakunataq kicharisqa kanqaku, askha wañuqninkunatataq haywanqaku; askha qollanan runakunataq askhaman rikhurimunqaku.",
                "26": "Khaynatan angel rimariwarqan, askha horaskunan qhaqyakuna, illapakuna kanqa, nispan niwarqan.",
                "27": "Paytaq niwarqan: Chay qhaqyakuna, illapakuna, sallallallaykunapiwan kaqtinmi kay imaymanakunaqa kanqa, tutayaqtaq hallp’antinta kinsa p’unchaw pakanqa, nispa.",
                "28": "Angeltaq niwarqan: Askha runakunan kaykunamanta aswan hatun imaymanakunata rikunqaku, kay señalkuna, kay ancha hatun utirayaykunapiwan, kay hallp’antinpi kananta kreyinankupaq; runakunaq wawankuna purapi mana-kreyina mana kananpaq.",
                "29": "Kaytaq kanqa, pipas kreyiq qespichisqa kananpaq; pipas mana kreyiqkunamantaq chanin taripay hamunanpaq; kundenasqa kanqaku chaytaq paykuna kikinku kundenasionninkuta apakamunku.",
                "30": "Kunantaq wawqeykuna, yuyariychis yuyariychis, pipas wañun chayqa, pay kikinpaqmi wañun; pipas millay kaqta ruwan chayqa, pay kikinmanmi chayta ruwan. Qespin kankichis, qankuna kikiykichismanta imatapas ruwanaykichispaq kacharisqan kankichis; yachaytan Yaya qorqasunkichis, qespitataq Pay ruwarqasunkichis",
                "31": "Allin kaqta mana-allin kaqmanta yachanaykichispaqmi qorqasunkichis, qorqallasunkichistaqmi kawsayta utaq wañuytapas akllanaykichispaq. Atinkichismi allin kaqta ruwaytapas, allin kaqman yapamanta sayarichisqa kanaykichispaq, utaq chay allin kaq qankunaman yapamanta qosqa kananpaq; utaq, millay kaqta ruwaytapas atiwaqchismi, chay millay kaq qankunaman yapamanta sayarichisqa kananpaq."
            },
            "15": {
                "1": "Kunantaq nisaykichis ancha munasqay wawqeykuna—yuyayniykichisman mana kutirimunkichischu chayqa, ch’inmi wasiykichis saqesqa kapusunkichis.",
                "2": "Ari, yuyayniykichisman mana kutirimunkichischu chayqa, warmiykichismi hatun rasunniyoq waqanankupaq kanqaku, erqenkuta ñuñuchinanku p’unchawpi; ayqeytan munankichis, manataq maypi pakakunapaq kanqachu; ari, ay wiksayoqkunamanta, llasa kaspankun mana ayqeyta atinqakuchu, chayraykutaq sarukachasqa kanqaku, wañunankupaqtaq saqesqa kanqaku.",
                "3": "Ari, ay kay runakunamanta, Nephiq llaqtan nispa waqyasqa kaqkunamanta, kay señalkunata, ancha utirayana imaymanakunatawan paykunaman qhawachisqa kaqtin yuyayninkuman mana kutirimuqtinkuqa. Wiraqochaq akllasqan llaqtan karqanku, ari, Nephiq llaqtantan Pay munakurqan, paykunatataq anyakurqan; ari, millay ruwayninkuna p’unchawkunapin paykunata Pay anyarqan paykunata munakusqanrayku.",
                "4": "Ichaqa wawqeykuna, lamanitakunatan Pay cheqnikurqan pasaqllapuni ruwayninku millay kaqtin; kaytaq, taytankuq kustumbrenku millay kasqanrayku. Ichaqa, qespiymi paykunaman hamurqan, nefitakunaq yachachiyninkuwan; kayraykutaq p’unchawninkuta Wiraqocha hatunyachirqan.",
                "5": "Paykunamanta aswan askhannin ima ruwanankuq ñanninpi kasqankuta rikunaykichistan munayman, qhawarikuspankutaq Yayaq ñawpaqenpi purinku, kamachiyninkunata, yuyaqankunata, taripayninkunatawantaq waqaychanku Moisespa kamachisqa-siminman hina.",
                "6": "Ari, paykunamanta aswan askha runakunan kayta ruwashanku niykichismi; mana sayk’uq k’uchi kaywantaq llank’ashanku puchuq wawqenkunata cheqaq yachayman apamunankupaq; chhaynaqa, askhan sapa p’unchaw paykunaman huñunakunku.",
                "7": "Qankuna kikiykichismantataq yachankichis, rikurqankichistaq chayqa, cheqaq kaq yachayman, taytankuq kostumbrenkuq millay ruwayninku millay millananku yachaymanwan apamusqa kaqkunaqa, qollanan qelqakunapi kreyiyman pusasqapiwan kaqkunaqa, ari, qollanan unanchaqkunaq unanchayninkuna kreyiyman, kaytaq paykunata pusan Wiraqochapi iñiyman, yuyayman kutirimuymanwan; chay iñiy, yuyayman kutirumuypiwantaq paykunaman sonqopi t’irakuyta apamun—",
                "8": "Chhaynaqa, yachankichismi qankuna kikiykichismanta, kayman llapa hamuqkuna, iñiypi, imawan qespi ruwasqa kasqankupiwan, qaqa mana kuyoq kasqankuta.",
                "9": "Yachankichistaqmi, awqanakunapaq maqanakunata p’anpasqankuta, manchakunkutaqmi chay maqanakuna hap’iyta, imaynapipas huchallikunankumanta; ari, rikuwaqchismi huchallikuy manchakusqankuta; awqankuq sarukachasqan, wañuchisqa ima kanankutan saqenku, manataq q’anchinankunata paykuna kontra hoqarinqakuchu; kaytaq Cristopi iñiyninkurayku.",
                "10": "Chay kreyisqankupi kreyiyninku mana-kuyoq kasqankurayku, k’ancharisqa kaqtinku mana-kuyuriq kasqankuraykupuwantaq paykunata Wiraqocha saminchanqa, p’unchawninkunatataq hatunyarichinqa, millay ruwayniyoqña kanku chaypas.",
                "11": "Ari, mana kreyiypiña urmanqaku chaypas, p’unchawninkunatan Wiraqocha hatunyachinqa, wawqenchis lamanitakuna yapamanta cheqaq yachayman apamusqa kanankumanta taytanchiskunaq, unanchaq Zenospa, huk askha unanchaqkunapiwan rimasqanku p’unchawkuna hamunankama.",
                "12": "Ari, nisaykichismi—qhepa p’unchawkunapin Wiraqochaq promesankuna wawqenchis lamanitakunaman haywarisqa karqan, askha ñak’ariyniyoqña kanqachu chaypas, hallp’a patapiña kayman haqayman qatikachasqa, wañuchisqa, k’irisqa, ch’eqechisqapiwanmi kanqaku, maypi pakakunankupaq mana kaspa chaypas, khuyakuyniyoqmi paykunawan Wiraqocha kanqa.",
                "13": "Kaytaq unanchaykunaman hina, cheqaq yachayman apamusqa kanqaku, kaytaq Kutichikapuqninku ancha hatun cheqaq micheqninkumanta yachay, owejankunawantaq yupasqa kanqaku.",
                "14": "Chhaynaqa niykichismi, aswan allinmi paykunapaq kanqa qankunamantaqa, yuyayniykichisman mana kutirimunkichischu chayqa.",
                "15": "Qankunaman ancha hatun qhawachisqa ruwaykuna paykunaman qhawachisqa kanman karqan chayqa, ari, taytankuq kostumbrenkurayku mana-kreyiypi urmaqkunaman qhawachisqa kanman karqan chayqa—qankuna kikiykichismantan rikuyta atiwaqchis—manan hayk’aqpas yapamanta mana-kreyiypi urmankumanchu karqan.",
                "16": "Chhaynaqa, khaynatan Wiraqocha nin: Manan lliwtapunichu paykunata qolluchisaq, ichaqa yachaysapa kayniy p’unchawniypin paykunata yapamanta noqaman kutirichimusaq, nispan Wiraqocha nin.",
                "17": "Kunantaq nefitakunamanta Wiraqocha nin: Yuyayninkuman mana kutirimunqakuchu manataq munayniytachu ruwanqaku chayqa, lliwtapunin paykunata qolluchisaq, ninmi Wiraqocha, mana-kreyiyninkurayku, paykuna chawpipi ancha hatun ruwaykunataña ruwarqani chaypas; cheqaqtapunin Wiraqochaq kawsasqanta hina kay imaymanakuna kanqa, ninmi Wiraqocha."
            },
            "16": {
                "1": "Askhan uyarirqanku, llaqtaq perqan patapi Lamanita Samuelpa rimasqan rimaykunata. Siminkunapi llapan kreyiqkunataq Nephi mashkaq rirqanku; payta tarispankutaq payman huchankunata willarqanku mana mananchaspanku, Wiraqochapi unuchakuyta munaspanku.",
                "2": "Ichaqa, Samuel mana kreyiqkunaqa paywanmi phiñarikurqanku; rumikunatataq payman perqa patapi ch’aqerqanku; perqapi sayashaqtintaq askha runakuna payta wach’irqanku; ichaqa, Wiraqochaq Nunanmi paywan karqan, chayraykutaq mana payta ruminkunawan nitaq wach’inkunawanpas hap’ichiyta atirqankuchu.",
                "3": "Payta mana hap’ichiyta atisqankuta rikuspataq, askha runakuna rimayninkunapi kreyiqkuna karqan, hinataq Nephiman rirqanku unuchasqa kanankupaq.",
                "4": "Nephitaq unucharqan, unancharqan, yachachirqanpiwan; runakunaman yuyayninkuman kutirimuyta qaparispa, señalkunata, utirayaykunatawan qhawachispa, runakuna purapi milagrokunata ruwaspa, asllaman Cristo hamunanta yachanankupaq;",
                "5": "Asllaman hamunan imaymanakunata paykunaman nispa; chay imaymanakunaq hamusqan pachapi, ñawpaqtaraq paykunaman yachachisqa kasqanta yachanankupaq, yuyarinankupaqwan, chaywan kreyinankupaq. Chhaynataq Samuelpa rimayninkunapi kreyiqkuna Nephiman rirqanku, unuchasqa kanankupaq yuyayninkuman kutirimuspa, huchankunata willaspa ima.",
                "6": "Ichaqa paykunamanta aswan askha kaqkunaqa, manan Samuelpa siminkunapi kreyirqankuchu; chhaynataq, ruminkunawan wach’inkunapiwan payta mana hap’ichiyta atisqankuta rikuspa, khaynata apunkunaman qaparirqanku: Kay runata hap’ispa chaqnamuychis, saqrayoqmi; paypi kaq saqraq atiyninraykun mana ruminchiskunawan, wach’inchiskunapiwan hap’ichiyta atinchischu; chhaynaqa, hap’ispa payta chaqnamuychis, wañuchimuychistaq, nispa.",
                "7": "Payta hap’imunankupaq reqtinkutaq, perqamanta p’itaykuspa hallp’ankumanta ayqekurqan, ari, hallp’anman; kikin llaqtan purapi unanchaytataq qallarirqan.",
                "8": "Manañataq hayk’aqpas nefitakuna purapi paymanta uyarikurqanchu. Khaynan runakunaq ruwayninkuna karqan.",
                "9": "Khaynatataq tukukurqan Nephiq llaqtanpi taripaqkunaq kamachiyninkuq pusaq chunka soqtayoq wata.",
                "10": "Khaynallatataqmi tukukurqan taripaqkunaq kamachiyninkuq pusaq chunka qanchisniyoq watapas; runakunamanta aswan askha kaqkunataq anchayayninkupi, millay ruwayninkupiwan qheparqanku; aswan pisi kaqtaq Yayaq ñawpaqenpi qhawarikuspa purirqanku.",
                "11": "Khaynallataqmi karqan, taripaqkunaq kamachiyninkuq pusaq chunka pusaqniyoq watapipas.",
                "12": "Taripaqkunaq kamachiyninkuq pusaq chunka esqonniyoq watapipas huk chikallantan kambiyarqan runakunaq ruwayninkuna; aswantan runakuna millay ruwayninkupi rumiyarqanku, astawan astawanraqtaq ruwarqanku Yayaq kamachiynninkuna kontra kaqta.",
                "13": "Hinataq taripaqkunaq kamachiyninkuq esqon chunka watapi, ancha hatun señalkuna, utirayanakuna ima runakunaman qhawachisqa karqan, unanchaqkunaq rimayninkunataq hunt’akuyta qallarirqan.",
                "14": "Angeltaq runakunaman rikhurimurqan, yachaysapa runakunaman, ancha hatun kusikuy sumaq willaykunatataq paykunaman willarqanku. Khaynatan kay watapi qelqakuna hut’asqa kayta qallarirqan.",
                "15": "Chaypiwanpas, sonqonku rumiyachiytan runakuna qallarirqanku, llapankupuni nefitakunamanta lamanitakunamantawan, aswan iñeqkunallataq mana—paykuna kikinkuq kallpankupi, yachayninkupi ima samariyta qallarispanku, khaynata nispanku:",
                "16": "Chhayna askha imaymanakunamantaqa wakinninta watunkumanmi karqan; ichaqa, yachanchismi rimarisqa kaq kay ancha hatun sumaq ruwaykuna mana kananta, nispa.",
                "17": "Paykuna purataq khaynata nispanku rimanakuyta churanakuytawan qallarirqanku:",
                "18": "Manan rasunchu Cristo hina runa hamunan; chhayna kaqtinqa, Yayaq Churintaq kanman, rimakusqanman hinataq hanaqpachaq kay pachaqpiwan Taytan kan chayri, imanaqtintaq mana noqanchiswan qhawachikunqachu, Jerusalenpi runakunawan hinari?",
                "19": "Ari, imanaqtinmi Pay mana kay hallp’api qhawachikunqachu, Jerusalen hallp’pi hinari?",
                "20": "Ichaqa, yachanchismi millay kreyiy kay kasqanta, taytanchiskunamanta noqanchisman haywasqa, hamunan ancha hatun ancha sumapi kreyichiwananchispaq; mana noqanchis purapichu, ichaqa, noqanchismanta kharupi kaq mana reqsisqanchis hallp’api; chhaynataq, mana ima yachaypi kachiwananchispaq; cheqaq kasqankumanta kikin ñawinchiswan mana rikusqanchisrayku.",
                "21": "Paykunataq—saqraq atuqrayay kayninwan, mana pakasqa ruwayninkunapiwan ruwanqaku mana hamut’ay atinanchis ancha hatun pakasqa imaymanakunata; chaytaq kachiwasunchis rimayninkunaman warmanku kananchispaq, paykunaq warmanku kananchispaqwan, chay rimayta yachachiwananchispaq paykunamanta suyasqanchisrayku. Khaynatataq mana-ima-yachaypi kachiwasunchis, paykunaman kawsayninchispa llapan p’unchawninkuna haywakuswan chayqa, nispa.",
                "22": "Huk askha waq’a, yanqapaqwan imaymanakunatawanmi sonqonkupi runakuna yuyarqanku. Mana qasillataq karqanku, pasaqllataq paykunata saqra inkitarqan millay kaqta ruwanankupaq, ari, rimaykunata, churanakuykunatawan hallp’antinpi mast’arispan saqra rirqan, runakunaq sonqonkuta allin kaq kontra, hamuq kontrapiwan rumiyachinanpa.",
                "23": "Wiraqochaq runankuna chawpipi señalkunataña, ancha hatun imaymanakunataña, askha milagrokunatawanña paykuna ruwarqanku chaypas, hallp’antinpi runakunaq sonqonkumantan allintapuni saqra hap’ipakurqan.",
                "24": "Khaynatataq tukukurqan, Nephiq llaqtanpi taripaqkunaq kamachiyninkuq esqon chunka watan.",
                "25": "Khaynatataqmi Helamanpa qelqan tukukurqan; Helamanpa, churinkunaqpa ima qelqankuman hina."
            }
        }
    },
    "3-ne": {
        "meta": {
            "slug": "3-ne",
            "name": "Kinsakaq Nephi",
            "chapterWord": "T’aqa"
        },
        "chapters": {
            "1": {
                "intro": "Helamantaq Helamanpa churin karqan, paytaq Almaq churin Almaq churin, Almataq Nephiq ch’awchun karqan, paytaq Lehiq churin karqan. Paytaq Jerusalenmanta hamurqan, Judaq inkan Sedekiaspa kamachiyninpa ñawpaq watanpi.",
                "1": "Hinataq, isqon chunka hukniyoq wata tukukurqan, soqta pachak watataq karqan Jerusalenmanta Lehi lloqsimusqan pachamanta. Kay watapitaq Lachoneus hallp’api hatun taripaq kamachikuqpiwan karqan.",
                "2": "Helamanpa churin Nephitaq, Zarahemla hallp’amanta ripurqan, kurak churin Nephimantaq bronse raphikunata qorqan, waqaychasqa kasqan qelqakunatawan, Jerusalenmanta Lehi lloqsimusqanmantapacha qollanan waqaychasqa imaymanakunatawan.",
                "3": "Chay patamantaq kay hallp’amanta ripurqan, manataq pipas yachanchu mayman risqanta; churin Nephitaq paypa rantinta qelqakunata waqaycharqan, ari, kay runakunaq qelqankunata.",
                "4": "Hinataq, isqon chunka ishkayniyoq watapi, aswantapuni unanchaqkunaq unanchayninkuna hunt’akuyta qallarirqan; aswan hatun señalkuna aswan hatun milagrokunapiwan runakuna purapi ruwasqa kaspa.",
                "5": "Ichaqa, karqanmi huk runakuna, Lamanita Samuelpa rimayninkuna hunt’akunanpaqqa tukukunñan pacha, nispa niqkuna.",
                "6": "Wawqenkunamantataq asikuyta qallarirqanku: Tukukunñan pacha, Samuelpa rimayninkunataq mana hunt’akunchu; chhaynaqa, kay imaymanakunamanta kusikuyniykichis, iñiyniykichispiwanqa yanqapaqmi karqan, nispa.",
                "7": "Hinataq, hallp’antinpi ancha hatun ch’aqwaytta hatarichirqanku; iñiq runakunataq anchatapuni llakikurqanku, imaynapas chay rimasqa kasqan imaymanakuna mana hunt’akunmanchu, nispa.",
                "8": "Ichaqa, mana kuyuqmi huk p’unchaw hinalla mana tutayoq kanan chay p’unchawta, chay tutata, chay p’unchawtawan suyarqanku, iñiyninku mana yanqapaqchu kasqanta yachanankupaq.",
                "9": "Hinataq, mana kreyiqkuna huk p’unchawta sapaqcharqanku, unanchaq Samuelpa qosqan señalkuna mana hunt’akunmanchu chayqa, chay imaymanakunapi kreyiqkuna wañuchisqa kanankupaq.",
                "10": "Nephiq churin Nephiq sonqontaq anchatapuni llakikurqan, runankunaq millay ruwayninkuta rikuspa.",
                "11": "Hinataq lloqsispa hallp’a patapi k’umurikurqan, tukuy atiyninwantaq Yayanta llaqtanrayku waqyakurqan; ari, taytankuq kostumbrenkunapi iñisqankurayku yaqaña wañuchisqa kaq runakunarayku.",
                "12": "P’unchawnintintaq Wiraqochata llapan kallpanwan waqyarqan; Wiraqochaq aruntaq khaynata payman hamurqan:",
                "13": "Hoqariy umaykita kusirikuytaq; sispallapiñan pacha kashan, kunan tutapitaq señal qosqa kanqa, tutamantanpitaq kay pachaman hamusaq, qollanan unanchaqkunaq siminkuwan llapan rimachisqay hunt’anayta llapan runakunaman qhawachinaypaq.",
                "14": "Noqaq kaqkunamanmi hamuni, pachaq kamasqa kasqanmantapacha, runakunaq wawankunaman yachachisqay llapan imaymanakunata hunt’anaypaq; Taytaq munayninta, Churiq munaynintawan ruwanaypaq—Taytamantaqa noqarayku, Churimantataq aychayrayku. Sispallapiñan pacha kashan, kunan tutataq señal qosqa kanqa, nispa.",
                "15": "Hinataq Nephiman hamusqan rimaykuna hunt’akurqan, rimasqa kasqanman hina; intiq haykuynin pachapitaq mana tutayaq karqanchu; runakunataq utirayayta qallarirqanku, tuta hamuqtin mana laqhayaq kasqanrayku.",
                "16": "Askha runakunataq karqan, unanchaqkunaq rimayninkunata ñawpaqta mana kreyiqkuna, panpamantaq paykuna urmarqanku wañusqapas kankuman hina; yacharqankun paykuna, unanchaqkunaq rimayninkunapi kreyiqkunapaq allichasqanku wañuchiy waqllisqanta, señalkunataq qosqa karqan chayqa.",
                "17": "Ashllaman Yayaq Churin rikhurimunantataq yachayta qallarirqanku; ari, huk rimaypiqa, lliw hallp’antinpi, intiq haykunanmanta intiq lloqsimunankama, qayllarina hallp’apipas, qheparina hallp’apipas runakunaqa, anchatapunin utirayarqanku, panpamantaq urmarqanku.",
                "18": "Yacharqankun kay imaymanakunamanta askha watakuna unanchaqkuna sut’inchasqankuta, qosqanku señalkuna sispallapiña kasqantawan. Millay ruwayninkurayku, mana kreyiyninkurayku imataq manchakuyta qallarirqanku.",
                "19": "Hinataq mana laqhayay karqanchu chay tukuy tutantin, ichaqa chawpi p’unchaw hina k’anchayniyoqmi karqan. Pacha paqariqtintaq yapamanta inti lloqsimurqan imayna kananta hina; yacharqankutaqmi chay p’unchawpi Wiraqocha paqarisqanta, señal qosqa kasqanrayku.",
                "20": "Hinataq karqan, ari, llapan imaymanakuna, sapanka rimaykuna, unanchaqkunaq rimayninkuman hina.",
                "21": "Huk mosoq qoyllurpas rikhurimurqanmi, rimaykunaman hina.",
                "22": "Kunan p’unchawmantapachataq, runakuna puraman llullakuykuna sarqaq apachisqan karqan, sonqonkuta rumiyachinankupaq, rikusqanku señalkunata, ancha hatun utirayaykunatawan mana kreyinankupaq; ichaqa, kay llullakuykunaña, yukaykunapiwanña karqan chaypas, runakunamanta aswan askhanmi kreyirqanku, Wiraqochamantaq t’ikrakurqanku.",
                "23": "Hinataq, runakuna chawpinta Nephi huk runakunapiwan rirqanku, yuyayman kutirimuyman unuchaspanku; chaypitaq huchakunapaq ancha hatun panpachay karqan. Chhaynataq yapamanta qasi kawsayniyoq runakuna karqanku.",
                "24": "Manataq ima maqanakuypas karqanchu, ichaqa, huk chikan runakunallan qelqakunawan sut’inchaspa yachachiyta qallarirqanku—manañan Moisespa kamachisqa-simin waqaychay nesitakunñachu nispa. Kaypiqa pantarqankun, qelqakunata mana hamut’asqankurayku.",
                "25": "Ichaqa asllamanmi wakichisqa paykuna karqanku, pantasqa kasqankumantataq konbensikurqanku; paykunaman yachachisqataq karqan kamachisqa-simi manaraq hunt’asqa kasqanmanta, sapanka rimaypi hunt’akunanmanta; ari, hunt’asqa kananmantan paykunaman simi hamurqan; ari, manan huk ch’iñillanpas utaq seq’ellanpas chinkananchu llapan hunt’akunankama. Chhaynataq chay kikin watapi pantayninku yachayman apamusqa karqanku, huchankutataq willarqanku.",
                "26": "Khaynatataq tukukurqan isqon chunka ishkayniyoq wata; runakunaman sumaq willaykunata apamuspa, kasqan señalkunarayku, llapan qollanan unanchaqkunaq unanchayninkuq rimayninkunaman hina.",
                "27": "Hinataq, isqon chunka kinsayoq watapas qasi kawsayllapi pasarqan. Orqokunapi tiyaq Gadiantonpa suwankunallataq hallp’api hunyarqanku; ancha kallpasapa hap’iyninku, maypi pakasqa kanankupiwan kaqtintaq runakunaqa mana paykunata atipayta atirqankuchu. Chhaynataq paykunaqa askha runa wañuchiykunata ruwarqanku, askhatataq runakuna purapi wañuchirqanku.",
                "28": "Hinataq, isqon chunka tawayoq watapi anchatapuni yapakuyta qallarirqanku, nefitakunamanta t’aqakuqkuna paykunaman ayqekuqkunarayku; kaytaq anchatapuni hallp’api qhepaq nefitakunata iiakichirqan.",
                "29": "Kallarqantaqmi lamanitakuna purapipas askha llakikuypaq; askhan wawankuna karqan, wiñaspankutaq watakunapi kallpasapa kayta qallarirqanku, sapallankumanta wakispanku; Gadiantonpa suwankunaman huñunakunankupaqtaq llullakuyninkuwan, mishk’i rimayninkupiwan zoramita kaqkunaq waqllichisqan karqanku.",
                "30": "Khaynatataq lamanitakunapas muchuchisqa karqanku; iñiyninkupi, chanin kayninkupiwantaq pishiyayta qallarirqanku, wiñaq miraypa millay ruwayninkurayku."
            },
            "2": {},
            "3": {},
            "4": {},
            "5": {},
            "6": {},
            "7": {},
            "8": {
                "1": "Kunantaq qelqaykuman hina—yachaykutaqmi qelqayku cheqaq kasqanta, chanin runataqmi karqan qelqa waqaychaqqa; cheqaqtapunin askha milagrokunata ruwarqan Jesuspa sutinpi; manataqmi pipas karqanchu Jesuspa sutinpi milagro ruway atiq, huchallikuyninkunamanta lliwtapuni mana maqchisqa kaspaqa—",
                "2": "Hinataq, tiempoyku yupaypi mana kay runa pantarqanchu chayqa, kinsa chunka kinsayoq wataqa tukukurqanmi;",
                "3": "Runakunataq ancha hatun kallpachakuywan unanchaq Lamanita Samuelpa qosqan señalkunata suyayta qallarirqanku; ari, hallp’antinpi kinsa p’unchaw tutayaq kanan pachata.",
                "4": "Runakuna purapitaq ancha hatun ishkayaykuna, churanakuykunapiwan kayta qallarirqan, askha señalkunaña qosqa karqan chaypas.",
                "5": "Hinataq kinsa chunka tawayoq watapi, ñawpaq kaq killaq tawa kaq p’unchawninpi, ancha hatun wayra-para hatarirqan, manataq khaynaniraq wayra-paramanta yachakurqanchu llapan hallp’antinpi.",
                "6": "Kallarqantaqmi ancha hatun millay sallallallayay, ancha millay qhaqyakunataq karqan, lliw hallp’antintataq chhapchirqan, ch’eqtakunmanpas hinapuni.",
                "7": "Ancha k’anchayniyoq illapakunataq karqan, lliw hallp’antinpi mana hayk’aq reqsisqa hinapuni.",
                "8": "Zarahemla llaqtataq rawrayurqan.",
                "9": "Moroni llaqtataq mamaqocha ukhupi chinkayurqan, chaypi runakunataq wañurqanku.",
                "10": "Hallp’ataq Moronihah llaqta pataman apasqa karqan, llaqtaq rantinpitaq ancha hatun orqo rikhurimurqan.",
                "11": "Qheparina hallp’apitaq ancha millay taqmay karqan.",
                "12": "Ichaqa, aswan millay taqmaymi qayllarina hallp’api karqan; llapan hallp’antinmi t’ikrasqa karqan, sallallallayrayku, muyoq wayrakuna, qhaqyakuna, illapakuna, hallp’antin chhapchikusqanpiwanrayku.",
                "13": "Hatun ñankunataq p’akisqa karqan, panpa ñankunataq waqllichisqa; askha sumaq llanp’u hallp’akunataq wank’ayarqan.",
                "14": "Askha ancha hatun allin reqsisqa llaqtakunataq chinkayurqanku, askhataq rawrayurqanku, askhataq chhapchisqa karqan chaypa wasinkuna panpaman urmayunankukama, runankunataq wañuchisqa karqanku; ch’intaq chay hallp’akuna saqesqa karqan.",
                "15": "Karqantaqmi qhepaq llaqtakuna, ichaqa ancha hatunmi chay llaqtakunaq thuñiynin karqan, askhataq runakunamanta wañuchisqa karqanku.",
                "16": "Muyoq wayrapitaq wakin runakuna apasqa karqanku, manataq pipas yachanchu mayman apasqa kasqankuta; apasqa kasqallankutan yachanku.",
                "17": "Khaynatataq lliw hallp’antinpa uyan waqllichisqa karqan, sallallallayrayku, qhaqyakuna, illapakuna, pacha chhapchikunapiwanrayku.",
                "18": "Qaqakunataq ishkaypi ch’eqtakurqanku; llapan hallp’antinpin p’akisqa karqanku, hinataq p’akisqa ch’iptikunapi, k’akrakunapi, ch’eqtakunapiwan tarisqa karqan.",
                "19": "Hinataq qhaqyakuna, illapakuna, wayra-para, sallallallay, pacha chhapchikunapiwan tukukuqtin—yaqa kinsa horaskunan chay karqan, wakin runakunataq nirqanku aswan unay kasqanta; chaypiwanpas kay llapan millay imaymanakunaqa ruwasqa karqan, yaqa kinsa horaspin—hinamantaq lliw hallp’antinpi laqhayaq karqan.",
                "20": "Hinataq llapan hallp’antinpi pipu laqhayaq karqan, mana wañuq runakunataq chay laqhayaq pachaphuyuta llamiyta atirqanku.",
                "21": "Manataq k’anchay kanmanchu karqan laqhayaqrayku, manataqmi velakunapas ni rawraq k’aspikunapas; nitaq ninatapas ancha qhashñu ch’aki k’aspikunawanpas hatarichiyta atirqankuchu; hinataq mana ima k’anchaypas karqanchu.",
                "22": "Manataqmi ima k’anchaypas rikukurqanchu, nitaq ninapas, nitaq llipllipas, nitaq intipas ni killapas ni qoyllurkunapas, hallp’a patapi ancha hatun laqhayaq pachaphuyu kasqanrayku.",
                "23": "Hinataq kinsa p’unchaw mana ima k’achaypas rikusqa karqanchu; ancha hatun waqay, anchiy, qaparqachaypiwantaq llapan runakuna purapi pasaqlla karqan; ari, ancha hatunpunin runakunaq waqayninku karqan, tutayaqrayku, paykunaman ancha hatun qolluchiy hamusqanraykupiwan.",
                "24": "Huk qayllapitaq khayna waqaqta uyarirqanku: Yuyayninchisman kutirimuswan karqan, kay ancha hatun millay p’unchawpa ñawpanintaraq, chhaynataq wawqenchiskuna mana wañunkumanchu karqan, manataq chay hatun Zarahemla llaqtapi kanasqachu kankuman karqan, nispa.",
                "25": "Huk qayllapitaq khayna waqaqta uyarirqanku: Yuyayninchisman kutirimuswan karqan, kay ancha hatun millay p’unchawpa ñawpaqnintaraq, manataq unanchaqkunata rumikunawan ch’aqespa wañuchiswanchu karqan, nitaq qarqoswanchu karqan; hinataq mamanchiskuna, sumaq ususinchiskuna, wawanchiskunapas saqesqa kankuman karqan, manataq p’anpasqachu kankuman karqan chay ancha hatun Moronihah llaqtapi, nispa. Khaynan runakunaq waqayninkuna ancha hatun millaypuni karqan."
            },
            "9": {},
            "10": {},
            "11": {
                "intro": "Nephiq llaqtanmanta Jesucristo watukurqan, Waleq hallp’api runakuna huñunasqa kashaqtinku, paykunatataq servirqan; khaynatataq paykunawan rikuchikurqan.",
                "1": "Hinataq, Nephiq llaqtanmanta askhapuni runakuna huñunasqa karqanku, Waleq hallp’api kaq Wiraqochaq Wasinpa muyureqninpi. Utirayasharqankun, paykuna purataq tapunakusharqanku qhawachinakusharqankupiwan susidisqan ancha hatun ancha sumaq t’ikraykuna kasqanmanta.",
                "2": "Wañusqanmanta señal qosqa kaq kay Jesucristomanta imataqmi rimanakusharqanku.",
                "3": "Hinataq khaynata paykuna pura rimashaqtinku, hanaqpachamanta hamuqta hina huk aruta uyarirqanku; muyureqnintataq qhawarirqanku, uyarisqanku aruta mana hamut’arqankurayku; manataqmi ch’ila aruchu nitaq wapu kallpayoq aruchu karqan; chaypiwanpas, huch’uy arukalla karqan chaypas, uyariqkunaq sonqonkukaman haykurqan; hinataq mana karqanchu runa-kurkunkuq ima kaqninpas mana khatatatachisqa; ari, nunankukamapunin haykurqan, sonqonkutataq rawrarichirqan.",
                "4": "Hinataq, yapamanta chay aruta uyarirqanku, manataq hamut’arqankuchu.",
                "5": "Yapamantataq kinsakaq kutita chay aruta uyarirqanku, rinrinkutataq uyarinankupaq kicharirqanku, aru hamusqan qayllamantaq qhawarqanku, mana kuyurispataq aruq hamusqan hanaqpachaneqman qhawarqanku.",
                "6": "Kinsakaq kutipitaq uyarisqanku aruta hamut’arqanku, paykunatataq nirqan:",
                "7": "Qhawariychis Ancha-munasqay Churiyta, Paypin allin kusisqa kani, Paypitaqmi sutiyta kusiqellpuchirqani—Payta uyariychis, nispa.",
                "8": "Hinataq hamut’asqankuman hina yapamanta hanaqpachaneqman qhawarirqanku, huk Qharitataq hanaqpachamanta urayamuqta rikurqanku, yuraq p’achawan p’achayusqataq Pay karqan; urayamuspataq paykunaq chawpinkupi sayarqan; llapan runakunaq ñawinkutaq Paypi karqan, manataq paykuna purallapas siminku kichariyta qhariykacharqankuchu, manataq yacharqankuchu ima ninanta; paykunaman huk angel rikhurimusqantataq yuyarqanku.",
                "9": "Hinataq makinta chutarispa khaynata runakunata nirqan:",
                "10": "Jesucriston kani, pachamanmi hamunqa nispa unanchaqkunaq sut’inchasqanku.",
                "11": "Noqan kani pachaq k’anchaynin kawsayninpiwan; Taytaq qowasqan p’oshqo qeromantataqmi ukyarqani, Taytatataq kusiqellpuchirqani runakunaq huchankunata noqapi apaspa; chaypitaq Taytaq munayninta ñak’arirqani, qallariymantapacha llapa imaymanakunapi, nispa.",
                "12": "Hinataq kay simikunata Jesus rimariqtin, llapan runakuna panpaman urmarqanku; yuyarirqankun, hanaqpachaman seqasqan pataman paykunamanta Cristo watukunanmanta paykuna purapi unanchasqa kasqanta.",
                "13": "Hinataq paykunaman Wiraqocha nirqan:",
                "14": "Sayariychis noqamantaq hamuychis, waqtaypi makiykichista churanaykichispaq; makiykunapi, chakiykunapiwan killay takarpuq k’irisqanta llaminaykichispaq; Israelpa Yayan, llapa pachantinpa Yayanpiwan kasqayta, runakunaq huchankunarayku wañuchisqa kasqaytawan yachanaykichispaq, nispa.",
                "15": "Hinataq runakunaqa ñawparispaku waqtanpi makinkunata churarqanku; makinkunapi, chakinkunapiwan killay takarpuq k’irinkunatataq llamirqanku. Kaytataq ruwarqanku huk hukmanta rispanku, llapanku rinankukama; ñawinkunawantaq rikurqanku, makinkunawantaq llamirqanku, cheqaqtapunitaq yacharqanku sut’incharqankutaq, hamunanmanta unanchaqkunaq qelqasqan Pay kasqanta.",
                "16": "Llapanku rispanku paykuna kikinkumanta rikuspankutaq, huk kunkallapi qaparirqanku:",
                "17": "Hosanna! Saminchasqa kachun Aswan Hatun Yayaq sutin! nispa. Jesuspa chaninkunaman urmaykuspataq Payta yupaycharqanku.",
                "18": "Hinataq Nephita rimarirqan (runakuna chawpipin Nephi karqan) paytataq achhuykamunanpaq kamachirqan.",
                "19": "Nephitaq sayarispa ñawparirqan, Wiraqochaq ñawpaqenpi k’umurikuspataq chakinkunata much’arqan.",
                "20": "Wiraqochataq sayarinanpaq payta kamachirqan. Sayarispataq ñawpaqenpi Nephi sayarqan.",
                "21": "Wiraqochataq payta nirqan: Atiyta qanman qoyki yapamanta hanaqpachaman seqaqtiy kay runakunata unuchanaykipaq, nispa.",
                "22": "Yapamantataq hukkunata waqyarqan, chhaynallatataq paykunata nirqan; paykunamantaq unuchanankupaq atiyta qorqan. Paytaq paykunata nirqan: Khaynatan unuchankichis; amataq ima churanakuypas qankuna purapi kanqachu.",
                "23": "Cheqaqtapunin niykichis, rimayniykichiswan pipas yuyayninman kutirimunqa, sutiypitaq unuchakuyta munanaqa chayqa, khaynatan paykunata unuchankichis—Rispan unupi sayankichis, sutiypitaq paykunata unuchankichis.",
                "24": "Kaymi ninaykichis simikuna—paykunata sutinkumanta waqyaspa khaynata ninkichis:",
                "25": "Jesucristomanta atiy qowasqa kaspan, noqa unuchayki Taytaq, Churiq, Qollanan Nunaqpiwan sutinpi. Hinataq kachun, nispa.",
                "26": "Hinamantaq unupi paykunata winankichis, yapamantataq unumanta lloqsimunkichis.",
                "27": "Khaynatan sutiypi unuchankichis; cheqaqtapunitaq niykichis, Tayta, Churi, Qollanan Nunapiwanqa hukllan kanku; Taytapin noqa kani, noqapitaq Tayta; Tayta noqapiwantaq huklla kayku.",
                "28": "Kamachisqayman hinataq unuchankichis. Amataq ima churanakuykunapas qankuna purapi kanqachu, kunankama kasqanta hina; nitaq qankuna purapi ima churanakuykunapas kanqachu yachachiyniykunamanta, kunankama kasqanta hina.",
                "29": "Cheqaqta cheqaqtapunin niykichis, churanakuy nunayoq kaqqa manan noqamantachu; ichaqa llapan churanakuykunaq taytan saqraqmi; paytaq runakunaq sonqonkuta qaywirin paykuna pura phiñarikuywan churanakunankupaq.",
                "30": "Phiñarikuyman runakunaq sonqonkuta paykuna pura kontra qaywiriyqa manan yachachiyniychu; ichaqa, kaymi yachachiyniy—chay imaymanakuna qollochisqa kanan.",
                "31": "Cheqaqta cheqaqtapunin niykichis, willasaykichismi yachachiyniyta.",
                "32": "Kaytaqmi yachachiyniy, Taytaq qowasqan yachachiytaqmi kay; noqataq Taytamanta sut’inchani, Taytataq noqamanta sut’inchan, Qollanan Nunataq Taymanta noqamantawan sut’inchan; noqataq sut’inchani tukuy runakunata yuyayman kutirimuspa noqapi kreyinankupaq Tayta kamachisqanta.",
                "33": "Noqapi kreyispa unuchakuqtaq qespichisqa kanqa; paykunataqmi Yayaq qhapaq suyunta chaskinqaku.",
                "34": "Noqapi mana kreyiq mana unuchakuq imataq kondenasqa kanqa.",
                "35": "Cheqaqta cheqaqtapunin niykichis, kay, yachachiyniy kasqanta, kaymantataq Taytamanta sut’inchani. Noqapi kreyiqtaq kreyillantaq Taytapipas, paymantaq Tayta noqamanta sut’inchanqa, paymantataq ninawan Qollanan Nunapiwan watukunqa.",
                "36": "Khaynatataq noqamanta Tayta sut’inchanqa, Qollanan Nunataq payman sut’inchanqa Taytamanta noqamantawan. Tayta, noqa, Qollanan Nunapiwanqa hukllan kayku.",
                "37": "Yapamantataq niykichis, yuyayniykichismanmi kutirinaykichis, huch’uy erqe hinataq kanaykichis, sutiypitaq unuchakunaykichis; mana chayqa, manan imaynatapas kaykunata chaskiyta atinkichischu.",
                "38": "Yapamantataq niykichis, yuyayniykichismanmi kutirimunaykichis, sutiypitaq unuchasqa kanaykichis, huch’uy erqe hinataq kanaykichis, mana chayqa, manan imaynatapas Yayaq qhapaq suyunta chaskinkichischu.",
                "39": "Cheqaqta cheqaqtapunin niykichis, kay, yachachiyniy kasqanta, kay patapi pipas hatarichisqataq qaqay patapi perqan, manataq supay wasiq punkunkuna paykuna kontra sayanqachu.",
                "40": "Pipas kaymanta aswan askhata utaq aswan pisitapas willanqa yachachiyniyta hinataq hatarichinqa chayqa, saqramantan hamun, manataqmi qaqaypi perqasqachu; ichaqa, aqopi teqsichasqatan perqan; supay wasiq punkuntaq kicharisqa kashan chaykunata chaskinanpaq, unukuna hamuqtin, paykunta wayrakuna soq’aqtin.",
                "41": "Chhaynaqa, riychis kay runakuna puraman, rimarisqay simikunatataq hallp’aq tukukuyninkunaman willamuychis."
            },
            "12": {
                "1": "Hinataq kay simikunata Nephiman, waqyasqa kaqkunamanwan rimareqtin, (unuchanankupaq kallpata atiytawan chaskiq waqyasqakunaqa chunka ishkayniyoqmi karqanku) runakunaman makinta chutarispa nirqan: Saminchasqan kankichis, sirviqniykichis kanankupaq, warmaykichis kanankupaqwan qankuna puramanta kay chunka ishkayniyoq akllasqaykunaq rimayninkunata uyarinkichis chayqa Unuwan unuchanasuykichispaqmi paykunaman atiyta qorqani; unuwan unuchasqa kasqaykichis patamantaq, ninawan Qollanan Nunawan ima noqa unuchasaykichis; chhaynaqa, saminchasqan kankichis, rikuwasqaykichis pataman, noqa kasqayta yachasqaykichis patamanwan noqapi kreyispa unuchasqa kankichis chayqa.",
                "2": "Yapamantataq—aswan saminchasqan kanqaku, rimayniykichispi kreyiqkuna, rikuwasqaykichismanta noqa kasqaymantawan paykunaman sut’inchasqaykichisrayku. Ari, saminchasqan kanku, rimayniykichispi kreyispa llanp’u sonqo kayman hamuspa unuchasqa kaqkunaqa. Ninawan Qollanan Nunawan iman watukusqa kanqaku, huchanku panpachaytataq chaskinqaku.",
                "3": "Ari, saminchasqan kanku noqaman hamuq nunapi wakchakuna, paykunaqmi hanaqpacha qhapaq-suyu.",
                "4": "Yapamantataq—saminchasqan kanku lliw waqaqkuna, sonqochasqan paykuna kanqaku.",
                "5": "Saminchasqan kanku llanp’u sonqoyoqkuna, hallp’atan paykuna chaskinqaku.",
                "6": "Saminchasqan kanku, chaninchayrayku yarqachikuqkuna ch’akichikuqkunapiwan, Qollanan Nunawanmi hunt’asqa kanqaku.",
                "7": "Saminchasqan kanku khuyapakuywan hunt’asqa kaqkuna, khuyapakuytan chaskinqaku.",
                "8": "Saminchasqan kanku ch’uya sonqoyoq kaqkuna, Yayatan paykuna rikunqaku.",
                "9": "Saminchasqan kanku sumaq kawsay hataricheqkuna, Yayaq wawankuna nispan waqyasqa kanqaku.",
                "10": "Saminchasqan kanku, sutiyrayku qatikachasqa kaqkuna, paykunaqmi hanaqpacha qhapaq-suyu kanqa.",
                "11": "Saminchasqataqmi kankichis noqarayku runakuna k’amisuqtiykichis, qatiqachasuqtiykichis, mana imamanta imaymana millayta qankuna kontra rimaqtinku.",
                "12": "Ancha hatun kusikuyniyoq, ancha k’uchikuyniyoqtaqmi kankichis; ancha hatunmi hanaqpachapi suñaykichis kanqa; chay hinatan paykuna qatikacharqanku ñawpaqniykichis riq unanchaqkunata.",
                "13": "Cheqaqta cheqaqtapunin niykichis—hallp’aq kachin kanaykichispaqmi qoykichis; ichaqa mishk’iyninta kachi chinkanqa chayri, imawanmi hallp’a kachichasqa kanqa? Chhaynaqa, manan imapaqpas kachi allinchu, ichaqa choqasqa kaspa runakunaq sarukachasqan kanallanpaqmi.",
                "14": "Cheqaqta cheqaqtapunin niykichis—kay runakunaq k’anchaynin kanaykichispaqmi qoykichis. Moqo patapi kaq llaqtaqa manan pakasqa kayta atikunmanchu.",
                "15": "Velata k’ancharichispachu runakunari kanasta ukhupi chayta churanku? Manan, ichaqa, k’aspi patapin churanku, wasipi llapan kaqkunamantaq k’anchayta qon.",
                "16": "Chhaynaqa, kay runakunaq ñawpaqenpi k’anchayniykichis k’ancharinanta kachariychis, allin ruwayniykichista rikuspanku hanaqpachapi kaq Taytaykichista yupaychanankupaq.",
                "17": "Ama yuyaychischu kamachisqa-simita, utaq unanchaqkunatapas chinkachinaypaq hamusqayta. Manan chinkachiqchu hamurqani, ichaqa, hunt’aqmi.",
                "18": "Cheqaqtapunin niykichis, manan huk ch’iñillapas ni huk seq’ellapas kamachisqa-simimanta pasarqanchu, ichaqa noqapin llapan hunt’akurqan.",
                "19": "Taytaypa kamachisqa-siminta, kamachiyninkunatawanmi qorqaykichis, noqapi kreyinaykichispaq, huchaykichiskunamanta kutirimunaykichispaq; p’akillisqa sonqowan p’akillisqa nunapiwan noqaman hamunaykichispaq. Ñawpaqeykichispin kamachiykuna kashan, kamachisqa-simitaq hunt’asqa kapun.",
                "20": "Chhaynaqa, noqaman hamuychis, qespichisqataq kaychis; cheqaqtapunitaq niykichis, kunan pacha qankunaman kamachisqaykunata mana waqaychankichischu chayqa, manan imaynatapas hanaqpacha qhapaq-suyuman haykunkichischu.",
                "21": "Uyarirqankichismi, ñawpa pacha runankunaq nisqankuta, qelqastaqmi ñawpaqeykichispi kashan—aman runata wañuchinkichu, pipas runata wañuchinqa chayqa, Yayaq taripayninpa ch’ikinpin rikukunqa, nispa nisqata.",
                "22": "Ichaqa noqa niykichis—pipas wawqenwan phiñarisqa kaqqa, taripayninpa ch’ikikuyninpin kanqa. Pipas wawqenta hat’upa nispa ninqa chayqa, konsejoq ch’ikikuyninpin kanqa; pipas ninqa—yaw upa nispa chayqa, supay wasiq ninanpa ch’ikikuyninpin kanqa.",
                "23": "Chhaynaqa, noqaman hamunkichis, utaq noqaman hamuyta munankichis, hinaspataq yuyarinkichis qankunawan wawqeykichis phiñarisqa kasqanata chayqa,",
                "24": "Riychis wawqeykichisman, ñawpaqtataq wawqeykichiswan allipuranakamuychis, hinamantaq noqaman hamuychis sonqoq hunt’a munayninwan, noqataq chaskisaykichis.",
                "25": "Awqaykichiswan usqhaylla rimanakuychis, paywan purishanaykichiskama; ima pachapipasñataq pay hap’isunkichisman, watana wasiman churasqataq kawaqchis.",
                "26": "Cheqaqta cheqaqtapunin niykichis, manan imaynatapas chaymanta lloqsimunkichischu, ichaqa, qhepa senine sayachipusqaykichis patamanñan. Watana wasipi kanaykichiskamari sayachiwaqchischu huk seninellatapas? Cheqaqta cheqaqtapunin niykichis, manan, nispa.",
                "27": "Ñawpa pachapi runankunaq qelqasqankun kashan—aman wasanchakunkichischu, nispa.",
                "28": "Ichaqa, noqa niykichis, pipas huk warmita qhawan payta munapakuspa chayqa, ñan sonqon ukhupi wasanchakunña, nispa.",
                "29": "Huk kamachiyta qoykichis, kaykunamanta mana imapas sonqoykichisman haykunanta kacharinaykichispaq.",
                "30": "Aswan allinmi kay imaymanakunata mananchanaykichis, chaywantaq chakataykichista apankichis, supay wasiman choqasqa kanaykichismantaqa.",
                "31": "Qelqasqan karqan—pipas warminta qarqonqa chayqa, t’aqanakuy qelqata payman qochun, nispa.",
                "32": "Cheqaqta cheqaqtapunin niykichis, pipas warminta qarqonqa yoqoy mana kaqtin chayqa, wasanchachinmi payta; pipas chay t’aqasqa warmiwan sawakuqtaq wasanchakun.",
                "33": "Qelqasqataqmi kashan—aman qan kikiyki sullullchakunkichu, ichaqa, Wiraqochaman juramentoykikunata ruwanki, nispa.",
                "34": "Ichaqa, cheqaqta cheqaqtapunin niykichis—aman jurankichischu, ama hanaqpacharaykupas, Yayaq tiyanan kasqanrayku;",
                "35": "Ama kay pacharaykupas, Paypa sarunan kasqanrayku;",
                "36": "Amataqmi umarayku jurankichischu, manataq huk chukchatapas yuraqtachu ni yanatachu ruwayta atiwaqchis chayqa.",
                "37": "Ichaqa, rimayniykichis kachun—ari, ari, manan, manan nispalla; kaymanta aswan hamuqqa, millaymi.",
                "38": "Qelqasqan kashan—ñawita ñawirayku, huk kirutataq kirurayku nispa;",
                "39": "Ichaqa noqa niykichis—aman millayta chuchupakunkichischu; ichaqa, pipas paña kaq uya-k’akllaykichispi ch’aqlasunkichis chayqa, huk kaq uya-k’akllaykichista payman kutirichiychis;",
                "40": "Pipas kamachisqa-siminan juisiosunkichis, hinaspataq sakoykichista qechusunkichis chayqa, punchuykichistapas payman qoychis;",
                "41": "Pipas huk puriy mitata purichisunkichis chayqa, ishkay mitata paywan riychis.",
                "42": "Mañakusoqniykiman qoy, qanmanta mañakuy munaqtataq ama qarqoychu.",
                "43": "Qelqasqallatami kashan—wasimasiykita munakunki, awqaykitataq cheqnikunki, nispa.",
                "44": "Ichaqa noqa niykichis—awqaykichista munakuychis, ñakaqniykichista saminchaychis; cheqnisoqniykichisman allinta ruwaychis; alqochasoqniykichisrayku, qatikachasoqniykichisraykupiwantaq yayaman-rimarikuychis;",
                "45": "Hanaqpachapi kaq Taytaykichispa wawankuna kanaykichispaq. Millay runamanpas allin kaqmanpas intintan Payqa lloqsichimun.",
                "46": "Chhaynaqa, ñawpa pachapi kasqan imaymanakuna, kamachisqa-simipi kaqkunaqa, noqapin llapan hunt’akun.",
                "47": "Mawk’a imaymanakunaqa pasanñan, llapan imaymanakunataq mosoq wakipun.",
                "48": "Chhaynaqa, noqa hina, utaq hanaqpachapi kaq Taytaykichis hina hunt’asqa kanaykichistan munayman."
            },
            "13": {
                "1": "Cheqaqta cheqaqtapunin nini—wakchakunaman qoyta qonaykichispaq; munayman; ichaqa, qhawakuychis qoyniykichista runakunaq rikunankupaq runakunaq ñawpaqenkupi ama ruwayta; hukniraqmantaqa manan hanaqpachapi kaq Taytaykichismanta suñayoqchu kankichis.",
                "2": "Chhaynaqa, qoyniykichista qoqtiykichisqa, ama ñawpaqeykichispi qeqeriykichista waqachiychischu, ishkay uyakunachu sinagogakunapi k’ikllukunapiwan ruwanku, runakunaq allin nisqan kanankupaq chhaynataqa. Cheqaqtapunin niykichis, suñayoqñan paykuna kanku.",
                "3": "Ichaqa, qokuyta qoqtiykichisqa, ama paña makiykichispa ruwasqanta lloq’e makiykichis yachananta kachariychischu,",
                "4": "Qoyniykichis pakallapi kananpaq; pakallapi rikuq Taytaykichistaq lliw runa rikushaqtin suñasunkichis.",
                "5": "Yayaman-rimarikuqtiykichisqa ama ishkay uyakuna hinachu ruwankichis; paykunaqa wayllunku sinagogakunapi, k’ikllu muyurinakunapiwan sayaspa yayaman-rimarikuytan runakunaq rikusqan kanankupaq. Cheqaqtapunin niykichis—suñayoqñan paykuna kanku.",
                "6": "Ichaqa, yayaman-rimarikuqtiykichisqa, wasiykichisman haykuychis, punkuykichista wishq’aspataq pakallapi kaq Taytaykichisman rimarikuychis, pakallapi rikuq Taytaykichistaq llapa runa rikushaqtin suñasunkichis.",
                "7": "Yayaman-rimarikuqtiykichisqa, ama yanqakunata yapa-yapamanta rimaychischu, mana kreyiqkuna hina; ashkha rimasqankurayku uyarisqa kanankutan paykuna yuyakunku.",
                "8": "Chhaynaqa, ama paykuna hinachu kaychis; Taytaykichisqa yachanmi imakuna nesitasqaykichistapas, Paymanta manaraq mañakushaqtiykichis.",
                "9": "Khaynata chhaynaqa yayaman-rimarikuychis: Hanaqpachapi kaq Taytayku, qollanachisqa sutiyki kachun.",
                "10": "Munayniyki pachapi ruwasqa kachun hanaqpachapi hina.",
                "11": "Manu kasqaykuta panpachawayku, manu kawaqniykuta panpachasqaykuta hina.",
                "12": "Ama wateqaykunaman pusawaykuchu, ichaqa millaymanta qespichiwayku.",
                "13": "Qanpan suyu, atiypas, kusiqellpupas wiñaypaq. Hinataq kachun, nispa.",
                "14": "Runakunaq huchankunata panpachankichis chayqa, panpachasunkichismi hanaqpachapi Taytaykichispas.",
                "15": "Ichaqa, runakunaq huchankunata mana panpachankichischu chayqa, manan Taytaykichispas huchaykichiskunata panpachanqachu.",
                "16": "Astawanraqtaq—sasiqtiykichisqa ama ishkay-uyakuna hina khuyay uyayoqchu kaychis. Uyankutan allichanku runakunaman sasiq hina rikhurinankupaq. Cheqaqtapunin niykichis, chashkinkuñan suñankuta.",
                "17": "Ichaqa, sasiqtiykichisqa umaykichista hawikuychis, uyaykichistataq uphakuychis,",
                "18": "Runakunaman mana sasiq hina rikhurinaykichispaq, ichaqa pakallapi kaq Taytaykichisman; pakallapi rikuq Taytaykichistaq llapa runakuna rikushaqtinku suñasunkichis.",
                "19": "Ama pachapi qhapaqyaykunata waqaychakuychischu, thutan qhoqayaypiwan waqllichin, suwakunataq haykuspanku suwanku.",
                "20": "Ichaqa, hanaqpachapi qhapaqyaykunata waqaychakuychis, manataqmi chaypiqa thutapas ni qhoqapas waqllichinchu, manataq suwakunapas haykunkuchu, nitaq suwankupaschu.",
                "21": "Maypi qhapaqyayniykichis kasqanpin sonqoykichispas kanqa.",
                "22": "Runa-kurkuq k’anchayninqa ñawin; chhaynaqa, ñawiykichis ch’ullalla kanqa chayqa, lliw runa-kurkuykichismi k’anchayniyoq hunt’a kanqa.",
                "23": "Ichaqa, ñawiykichis millay kanqa chayqa, lliw runa-kurkuykichismi laqhayaywan hunt’a kanqa. Chhaynaqa, qankunapi kaq k’anchay laqhayaq kapun chayri, imayna hatunpunin chay laqhayaq!",
                "24": "Manan pipas ishkay kamachikuqkunata serviyta atinmanchu; hunninkaqtan cheqnikunqa hukninkaqtataq munakunqa, utaq, hukninkaqmanta hap’ipakunqa, huknin kaqtataq alqochanqa. Manan Yayata qhapaqyaykunatawan serviyta atiwaqchischu.",
                "25": "Hinataq kay simikunata Jesus rimariqtin, akllasqan chunka ishkayniyoqkunata qhawarispa paykunata khaynata nirqan: Yuyariychis rimarisqay simikunata. Qankunatan akllarqani kay runakunata servinaykichispaq. Chhaynaqa niykichis, ama kawsayniykichismanta yuyaychischu, ima mikhunaykichistapas ni ima ukyanaykichistapas; nitaq runa-kurkuykichismantapas, ima churakunaykichismanta. Manachu kawsay mikhunamanta aswan, runakurkutaq p’achamanta aswan.",
                "26": "Qhawariychis hanaqpi urpikunata, manan paykuna tarpunkuchu nitaq pallankuchu, nitaq taqekunapichu huñunku; chaypiwanpas hanaqpachapi Taytaykichismi paykunata mikhuchin. Manachu paykunamanta aswan allin qankuna kankichis?",
                "27": "Pin qankunamanta yuyaspaykichis, sayayniykichisman huk kuartata yapayta atinman.",
                "28": "Imaqtintaq p’achamantari yuyawaqchis? Qhawariychis chakrakunapi hamanq’aykuna imayna wiñasqankuta; manan llank’ankuchu nitaq pushkankupastaqchu;",
                "29": "Chaypiwanpas nisaykichismi, manan Salomonpas llapan kusiqellpunpi kaykuna hinachu p’achakurqan.",
                "30": "Chhaynaqa, chay hinata chakrapi yurakunata Yaya p’achan chayri, chaytaq kunan p’unchaw kan paqarintaq ninaman choqasqa kapun, chhaynallatataqmi Pay p’achasunkichis, mana huch’uy iñiyniyoq kankichis chayqa.",
                "31": "Chhaynaqa, ama imatapas yuyaychischu—imatan mikhusunchis, nispa? utaq, imatan ukyasunchis, utaq, imawanmi p’achakusunchis? nispa.",
                "32": "Yachanmi hanaqpachapi Taytaykichisqa, kay llapan imaymanakunayoq kanaykichista.",
                "33": "Ichaqa, Yayaq qhapaq suyunta chaninkaynintawan ñawpaqta mashkaychis, kay llapan imaymanakunataq qankunaman yapasqa kanqa.",
                "34": "Chhaynaqa, ama paqarinpaq yuyaychischu, paqarinqa kikin imaymanankunamantan yuyanqa. Allinñan sapanka p’unchawpaq kikin llakikuyninkuna."
            },
            "14": {
                "1": "Hinataq, kay simikunta Jesus rimariqtin, yapamanta runakunaman kutirirqan, khaynatataq paykunaman siminta kicharirqan: Cheqaqta, cheqaqtapunin niykichis, ama taripaychischu mana taripasqa kanaykichispaq.",
                "2": "Taripasqaykichis taripaywanmi taripasqa kankichis; tupusqaykichis tupunawantaq yapamanta qankunaman tupusqa kanqa.",
                "3": "Imaqtintaq wawqeykichispa ñawinpi kaq k’ullpichata qhawankichis, manataq kikin ñawiykichispi kaq kurkumantari yuyankichischu?",
                "4": "Imaynatataq wawqeykichista niwaqchis: Ñawiykimanta k’ullpichata horqonaypaq kachariway, nispa, kikin ñawiykichispi huk kurku kashaqtin?",
                "5": "Yaw ishkay uya, ñawpaqta kikin ñawiykipi kurkuta horqoy, hinamantaq ch’uyata rikunki wawqeykiq ñawinpi kaq k’ullpichata horqonaykipaq.",
                "6": "Ama qollanan kaqta alqokunaman qoychischu, nitaq umiñaykichiskunatapas khuchikunaman choqaychischu, mana saruykachakunanpaq, yapamanta kutirispa mana llik’inasuykichispaq.",
                "7": "Mañakuychis, qankunaman qosqataq kanqa; mashkaychis, tarinkichistaq; waqyakuychis, kicharisqataq qankunaman kanqa.",
                "8": "Sapanka mañakuqkunaqa chashkinqakun; mashkaqtaq tarinqa; waqyakuqmantaq kicharisqa kanqa.",
                "9": "Utaq, ima runan qankuna purapi kan, t’antata churin mañakuqtin payman rumi qoq?",
                "10": "Utaq, challwata mañakuqtin mach’aqwayta qonqa?",
                "11": "Chhaynari, qankuna millay kaspa allin qoykunata wawaykichiskunaman qoyta yachankichis chayri, hayk’a astawanraqtaq hanaqpachapi kaq Taytaykichis allin imaymanakunata qonqa Paymanta mañakuqkunaman?",
                "12": "Chhaynaqa, llapan imaymanakunata qankunapaq runakuna ruwanankuta munasqaykichista paykunaman ruwaychis; kaymi kamachisqa-simi unanchaqkunapiwan.",
                "13": "K’itku punkunta haykuychis; hatunmi punku hatuntaqmi chinkayman pusaq ñan, ashkhataqmi chayman haykuqkuna kanqaku.",
                "14": "Punku k’itku kaqtin, llañullataq kawsayman pusaq ñan kaqtinpiwantaq, chikallan chay tariqkuna kanqaku.",
                "15": "Qhawakuychis qankunaman oveja p’achawan hamuq mana cheqaq unanchaqkunamanta, ukhunkupitaq ichaqa wapu mikhukuq atoqkunan kanku.",
                "16": "Rurusqankupin paykunata reqsinkichis. Kishkakunamantachu uvasta runakuna pallanku, utaq higoskunatapas qhana-qhanakunamanta?",
                "17": "Chhaynallatataqmi allin sach’akunapas allin ruruta qonku; ichaqa waqllisqa sacha’qa millay rurutan qon.",
                "18": "Allin kaq sach’aqa manan millay ruruta qoyta atinmanchu; manataqmi waqllisqa sach’apas allin ruruta qoyta atinmanchu.",
                "19": "Allin ruruta mana apamuq sach’akunaqa, wit’usqa kaspan ninaman wikch’usqa kanku.",
                "20": "Chhaynaqa, ruruyninkupin paykunata reqsinkichis.",
                "21": "Manan llapan Wiraqocha, Wiraqocha nispa niwaqchu hanaqpacha qhapaq-suyuman haykunqa; ichaqa hanaqpachapi kaq Taytaypa munayninta ruwaqkunallan.",
                "22": "Ashkhan haqay p’unchawpi niwanqaku: Wiraqocha, Wiraqocha, manachu sutiykipi unancharqayku, sutiykipitaq saqrakunatapas qarqorqayku, sutillaykipitaq ancha sumaq ruwaykunata ruwarqayku, nispa.",
                "23": "Hinamantaq paykunata noqa nisaq: Manan hayk’aqpas reqsirqaykichischu, noqamanta hitiriychis millay ruwaqkuna, nispa.",
                "24": "Chhaynaqa, kay rimayniykunata uyarispa ruwaqkunataqa, qaqa patapi wasin ruwaq yachaysapa runamanmi rikch’achisaq;",
                "25": "Parataq urayamurqan, unukunataq hamurqan, wayrakunataq phukumurqan, chay wasitataq soq’arqan; manataq chay wasi urmarqanku, qaqa patapi teqsichasqa kasqanrayku.",
                "26": "Kay rimayniykunata uyarispa mana ruwaqkunatataq aqo patapi wasin ruwaq upa runaman rikch’achisqa kanqaku.",
                "27": "Parataq urayamurqan, unukunataq hamurqanku, wayrakunataq phukumurqan chay wasitataq soq’arqan; chay wasitaq urmarqan, ancha hatuntaq urmaynin karqan."
            },
            "15": {
                "1": "Hinataq, kay imaymanakunata Jesus niqtin, runakunaman qhawarirqan, hinaspataq paykunata nirqan: Uyarirqankichismi, Taytayman manaraq seqashaqtiy yachachisqay imaymanakunata; chhaynaqa, kay rimayniykunata yuyarispa ruwaqtaqa, paytan qhepa p’unchawpi hatarichisaq, nispa.",
                "2": "Kay rimaykunta Jesus niqtintaq Payqa rikurqan, paykuna purapi wakin runakuna utirayasqankuta, Moisespa kamachisqa-siminwan ima ruwananta tapukusqankuta; manan paykuna hamut’arqankuchu—mawk’a imaymanakunaqa tukukunmi, llapan imaymanakunataq mosoq wakipunku, nispa nisqata.",
                "3": "Paykunatataq Pay nirqan: Ama utirayaychischu qankunaman—mawk’a imaymanakunaqa tukukunmi, llapan imaymanakunataq mosoq wakipun nispa nisqaymanta.",
                "4": "Nisaykichis—Moisesman qosqa kamachisqa-simiqa hunt’akunmi.",
                "5": "Noqan chay kamachisqa-simi qoq kani, noqataqmi kani Israel llaqtaywan rimanakuq; chhaynaqa, noqapin kamachisqa-simi hunt’akun, kamachisqa-simi hunt’aqmi hamurqani; chhaynaqa, tukukuyniyoqmi.",
                "6": "Manan unanchaqkunataqa qolluchinichu; noqapi mana hunt’akuq imaymanakunaqa, cheqaqtapunin niykichis, llapanmi hunt’akunqa.",
                "7": "Mawk’a imaymanakunaqa pasanmi nispa qankunaman niqtiyqa, manan chinkachinichu hamunan imaymanakunamanta rimasqa imaymanakunataqa.",
                "8": "Llaqtaywan rimanakusqayqa manan llapanchu hunt’akun; ichaqa, Moisesman qosqa kamachisqa-simiqa noqapin tukukun.",
                "9": "Noqan kamachisqa-simi k’anchaypiwan kani. Noqata qhawariwaychis, tukukuykamataq takyaychis, hinataq kawsankichis. Tukukuykama takyaqmanmi wiñay kawsayta qosaq.",
                "10": "Qankunamanmi kamachiykunata qorqaykichis; chhaynaqa, kamachiyniykunata waqaychaychis. Kaytaqmi kamachisqa-simi unanchaqkunapiwan, cheqaqtapunin noqamanta sut’incharqanku.",
                "11": "Hinataq, kay simikunata Jesus niqtin, chay akllasqan chunka ishkayniyoqkunaman nirqan:",
                "12": "Yachachisqaykunan kankichis, Joseq wasinpa puchun kaq kay runakunamanmi k’anchay kankichis.",
                "13": "Kaytaqmi chashkikuyniykichis hallp’a, Taytataq kayta qankunaman qorqasunkichis.",
                "14": "Manataqmi hayk’aqpas Tayta kamachiwarqanchu kayta Jerusalenpi wawqeykichiskunaman ninaypaq.",
                "15": "Manataqmi hayk’aqpas Tayta kamachiwarqanchu, chay hallp’amanta Taytaq horqosqan Israelpa wasinpa hukkaq t’aqakunamanta paykunaman willanaypaqqa.",
                "16": "Kaytan Tayta kamachimuwarqan paykunaman ninaypaq:",
                "17": "Huk ovejaykunapas kanmi mana kay t’aqamanta kaqkuna; paykunatapas apamunaymi, uyarinqakutaq aruyta; huk t’aqallataq, huk micheqllataq kanqa, nispa.",
                "18": "Kunantaq, k’ullu umankurayku, mana kreyiyninkuraykupiwan, mana rimayniykunata hamut’arqankuchu; chayraykutaq Taytaq kamachisqan karqani kay imaymanakunamanta paykunaman mana astawan rimarinaypaq.",
                "19": "Ichaqa, cheqaqtapunin niykichis, Taytan kamachimuwarqan, qankunamantaq willaykichis—millay ruwayninkuraykun paykunamanta t’aqasqa karqankichis; chhaynaqa, millay ruwayninkuraykun paykunaqa mana qankunamanta yachankuchu.",
                "20": "Cheqaqtapunitaq yapamanta niykichis, hukkaq t’aqakunata paykunamanta Tayta t’aqasqanta; millay ruwayninkunaraykutaq paykunaqa mana paykunamanta yachankuchu.",
                "21": "Cheqaqtapunitaq niykichis, qankunan kankichis—kanmi huk ovejaykunapas mana kay t’aqamanta kaqkuna; paykunatapas apamunaymi, uyarinqakutaq aruyta; huk t’aqallataq huk micheqllataq kanqa, nispa nisqay.",
                "22": "Manataqmi hamut’awarqankuchu, hawarunakuna kanankupaqtaq yuyarqanku. Manataqmi hamut’arqankuchu paykunaq yachachiyninkuwan hawarunakuna wakichisqa kanankuta.",
                "23": "Manataqmi hamut’awarqankuchu—uyarinqakun aruyta paykuna nispa nisqayta; manataqmi hamut’awarqankuchu hawarunakuna mana ima pachapipas aruyta uyarinankuta, paykunamanta noqa kikiy mana watukunayta, ichaqa, Qollanan Nunallawan.",
                "24": "Ichaqa, uyarirqankichismi aruyta, rikuwarqankichistaqmi; ovejaykunataq kankichis, Taytaq qowasqankunawantaq yupasqa kankichis."
            },
            "16": {
                "1": "Cheqaqta cheqaqtapunin niykichis, kanmi huk ovejaykuna mana kay hallp’amanta nitaq Jerusalen hallp’amantapas kaqkuna, nitaq watukusqay hallp’aq muyureqnintinmantapas.",
                "2": "Chay rimasqay runakunaqa manaraqmi aruyta uyarinkuraqchu; manataqmi hayk’aqpas paykunamanta watukurqanichu.",
                "3": "Ichaqa, Taytamantan huk kamachita chashkirqani, paykunamanta watukamunaypaq, aruyta uyarinankupaq, ovejaykunawan kushkataq yupasqa kanqaku; huk t’aqalla huk micheqllapiwan kananpaq. Chhaynaqa, rinin paykunamanta watukamunaypaq.",
                "4": "Kamachiykichistaq, ripusqay pataman kay rimaykunata qelqanaykichispaq, Jerusalenpi rikuwaq runaykuna, noqawan yachachiyniypi kaqkuna, Taytamanta manapas sutiypi mañakunkumanchu qankunamanta, mana reqsisqanku hukkaq t’aqakunamantapas Qollanan Nunawan yachayta chashkinankupaq; kay qelqanaykichis rimaykuna waqaychasqa kananpaq, hawarunakunaman reqsichisqa kananpaq; hawarunakunaq hunt’a kayninkuwan hallp’a patantinpi mana kreyiyninkurayku ch’eqechisqa kananku ch’awchunkuq puchunku apamusqa kanankupaq, utaq noqa Kutichikapuqninku reqsiyman apamusqa kanankupaq.",
                "5": "Hinamantaq hallp’aq tawantin k’uchunkunamanta paykunata huñumusaq, chaymantaq Israelpa wasinmanta llapan runakunaman Taytaq rimanakusqanta hunt’asaq.",
                "6": "Saminchasqataq hawarunakuna kanku, noqapi, noqamanta Taytamantawan sut’inchaq Qollanan Nunapi ima kreyisqankurayku.",
                "7": "Noqapi kreyisqankurayku—nispan Tayta nin—mana kreyisqaykiraykupiwantaq O Israelpa wasin, qhepa p’unchawkunapi hawarunakunaman cheqaq hamunqa; kay imaymanakunaq hunt’aynintaq paykunaman yachachisqa kanqa.",
                "8": "Ichaqa, ay mana kreyiq hawarunakunamanta, nispan Tayta nin—kay hallp’a patamanña hamurqanku chaypas, Israelpa wasinmanta kaq llaqtaytaña ch’eqechirqanku chaypas; Israelpa wasimanta kaq llaqtaytaq paykuna puramanta qarqosqa paykunaq saruykachasqanpiwantaq karqanku chaypas;",
                "9": "Hawarunakunapaq Taytaq khuyapakuyninkunarayku, Israelpa wasinmanta kaq llaqtayman Taytaq taripayninkunaraykupiwantaq, cheqaqta cheqaqtapuni niykichis, kay llapan pataman, Israelpa wasinmanta kaq llaqtayta maqachisqay, ñak’arichisqay, sipichisqay ima pataman; paykuna puramanta qarqosqa kanankuta, paykunaq cheqnisqan kasqankuta ima ruwaspa, mana munasqa, mana allin rimasqa wakisqanku patamantaq—",
                "10": "Khaynatataq Tayta kamachimuwarqan qankunaman ninaypaq: Yachachiyniy kontra hawarunakuna huchallikuqtinku p’unchawpi, llapa llaqtakuna patapi, lliw hallp’antinpi kaq runakuna patapiwan sonqonkuq anchayayninpi hoqarikuqtiku, imaymana llullakuykunawan, q’otoykunawan, millaykunawan, llapa laya ishkay-uya kaywan, runa wañuchiykunawan, waqllichisqa kurakkunawan, map’akuykunawan, pakallapi millay-millanakunapiwan hunt’a kaqtinku; kay llapan imaymanakunata ruwanqaku, hunt’a yachachiyniytataq qarqonqaku chayqa, hunt’a yachachiyniytan paykuna puramanta horqosaq, nispan Tayta nin.",
                "11": "Hinamantaq llaqtaywan rimanakusqayta yuyarisaq, O Israelpa wasin, paykunamantaq yachachiyniyta apamusaq.",
                "12": "Qanmantaq qhawachisayki O Israelpa wasin, hawarunakuna qanpi mana atiyniyoq kasqankuta; ichaqa qanwan rimanakusqaytan yuyarisaq, O Israelpa wasin, qantaq yachachiyniypa hunt’aynin yachayman hamunki.",
                "13": "Ichaqa, hawarunakuna yuyayninkuman kutirimuspa noqaman kutirimunqaku chayqa, llaqtaywan kushkan yupasqa kanqaku O Israelpa wasin, nispan Tayta nin.",
                "14": "Manataqmi kacharisaqchu, Israelpa wasinmanta kaq llaqtayta, paykuna chawpinta rispa saruykachanankuta, nispan Tayta nin.",
                "15": "Ichaqa, noqaman mana kutirmunqakuchu, nitaq aruyta uyarinqakuchu chayqa, kacharisaqmi paykunata, ari, llaqtaytan kacharisaq O Israelpa wasin, paykuna chawpinta rispa paykunata saruykachanankupaq, paykunataq kanqaku mishk’iynin chinkaq kachi hina; chhaynaqa, manan imapaqpas chay kachi allinchu, ichaqa, choqasqa kanallanpaq, llaqtaypa saruykachasqan kanallanpaqwan, O Israelpa wasin.",
                "16": "Cheqaqta cheqaqtapunin niykichis, khaynatan Tayta kamachimuwarqan—kay runakunaman kay hallp’ata chashkikuyninkupaq qonaypaq.",
                "17": "Hinamantaq unanchaq Isaiaspa khayna nisqan rimaykuna hunt’akunqa:",
                "18": "Qhamiyaqniykikunan arunta hoqarinqaku, kushka aruwanmi takinqaku, ñawi purataq rikunqaku, yapamanta Sionta Wiraqocha apamuqtin.",
                "19": "Kusirikuypi phanchiriychis, kushka takiychis Jerusalenpa purun hallp’ankuna; llaqtantan Wiraqocha kallpacharqan, Jerusalentan kutichikapurqan.",
                "20": "Llapa llaqtakunaq ñawpaqenpin makinta Wiraqocha q’alanarqan; pachaq llapan k’uchunkunataq Yayaq qespiyninta rikunqaku."
            },
            "17": {
                "1": "Hinataq, kay simikunata Jesus rimariqtin, yapamanta runakunaman qhawarirqan, paykunatataq nirqan: Sispallapiñan pachay kashan.",
                "2": "Rikushanin mana ancha kallpayoq kasqaykichista, kay pachapi qankunaman ninaypaq Taytamanta kamachisqa kasqay llapan rimayniykunata mana hamut’ay atisqaykichista.",
                "3": "Chhaynaqa, wasiykichisman riychis, rimasqay imaymanakunapitaq yuyaymanamuychis, sutiypitaq Taytamanta hamut’anaykichispaq mañakuychis, paqarinpaqtaq yuyayniykichista alistaychis; yapamantataq qankunaman hamusaq.",
                "4": "Kunanqa Taytamanmi rini, Israelpa chinkasqa t’aqankunamanwantaq risaq; manan Taytapaqqa chinkasqachu paykuna kanku, yachanmi mayman paykunata apasqanta, nispa.",
                "5": "Hinataq khaynata Jesus rimariqtin, yapamanta runakunaman qhawarirqan, waqashaqtataq paykunata rikurqan, mana kuyuspataq Payta qhawasharqanku, paykunawan astawanraq kananpaq mañakushankumanpas hina.",
                "6": "Paytaq paykunata nirqan: Qankunapaq khuyapayakuywan hunt’an ñat’iykuna kashan.",
                "7": "Kapusunkichischu onqosqakuna qankuna purapi? Kayman paykunata apamuychis. Kapusunkichischu wist’ukuna, ñawsakuna, such’ukuna, qhorosqakuna, qarachayoqkuna, ch’akisqakuna, upakuna, utaq imawanpas ñak’ariqkuna? Kayman paykunata apamuychis, paykunatataq alliyachisaq; khuyapakuyniyoqmi qankunawan kani, khuyapakuywan hunt’an ñat’iykuna kashan.",
                "8": "Rikushanin, Jerusalenpi wawqeykichiskunapaq ruwasqayta qankunaman qhawachinaypaq munasqaykichista; rikushanin qankuna alliyachinaypaq iñiyniykichis allin kasqanta, nispa.",
                "9": "Hinataq, khaynata Pay rimaqtin, llapan runakuna kushkapuralla onqoyniyoqninkuwan, ñak’ariqninkuwan, wist’unkuwan, ñawsankuwan, upankuwan, imaynapipas ñak’arichisqa kapuqninkupiwan rirqanku. Paytaq paykunata alliyachirqan, sapankanku Payman apamusqa kasqankuman hina.",
                "10": "Llapankutaq—alliyachisqa kaqkuna qhali kaqkunapiwan—chakinman k’umurikuspanku Payta yupaycharqanku; runakunamanta llapan hamuy atiqkunataq chakinta much’arqanku, weqenkuwantaq chakinta maqchirqanku.",
                "11": "Hinataq, huch’uy wawankuna apamusqa kanankupaq paykunata kamachirqan.",
                "12": "Chhaynataq, huch’uy wawankunata apamurqanku, Paypa muyuriqnin panpapitaq wawakunata churarqanku, Jesustaq chawpinkupi sayarqan; runakunataq kacharirqanku, llapan erqenkuna Payman apamusqa kanankukama.",
                "13": "Hinataq, llapanku apamusqa kaqtinku, Jesustaq chawpinkupi sayaqtin, runakunata kamachirqan panpapi qhonqorikunankupaq.",
                "14": "Panpapi qhonqorikuqtinkutaq, kikin ukhunpi Jesus waqarqan: Taytay llakisqan kashani, Israelpa wasinpa millay ruwayninkunarayku, nispa.",
                "15": "Kay simikunata niqtintaq Paypas panpapi qhonqorikurqan; Taytamantaq Pay rimarikurqan; Taytaman rimariykusqan imaymanakunataq mana qelqasqa kayta atikunmanchu; Pay uyariq runakunataq chayta sut’incharqanku.",
                "16": "Khaynatataq paykuna willanku: Manan hayk’aqpas ñawpaqqa ñawi rikurqanchu, nitaq rinripas uyarirqanchu, chhayna ancha sumaq imaymanakunataqa, Taytaman Jesus rimareqtin rikusqaykuta, uyarisqaykutawan hinaqa.",
                "17": "Manataqmi ima simipas rimayta atinmanchu, nitaq ima runaq qelqay atisqanpas kanmachu; manataqmi runakunaq sonqonku yuyata atinmanchu, chhayna ancha hatun ancha sumaq imaymanakunata, Jesuspa rimasqanta rikusqaykuta uyarisqaykutawan hinaqa; manataqmi pipas yuyayta atinmanchu, nunaykuta kusikuy hunt’asqanmanta, Taytaman noqaykurayku Pay rimarikusqan pachapi.",
                "18": "Hinataq, Taytaman rimarikuyta tukuqtin Jesus sayarirqan; ichaqa, ancha hatunpuni runakunaq kusikuyninku kaqtin, atipasqa paykuna karqanku.",
                "19": "Paykunamantaq Jesus rimarirqan, sayarinankupaq kamachispa.",
                "20": "Paykunataq panpamanta sayarirqanku, Paytaq paykunata nirqan: Saminchasqan kankichis iñiyniykichisrayku. Kunanqa, hunt’an kusikuyniy, nispa.",
                "21": "Kay simikunata niqtintaq Pay waqarqan, runakunataq chaymanta sut’inchanku; Paytaq huch’uy wawankunata -hukhukmanta hap’ispa samincharqan, Taytamantaq paykunarayku rimarikurqan.",
                "22": "Kayta ruwaspantaq yapamanta waqarqan.",
                "23": "Runakunamantaq rimarirqan, khaynatataq paykunata nirqan: Qhawariychis huch’uychaykichiskunata, nispa.",
                "24": "Rikunankupaq qhawariqtinkutaq, hanaqpachaniqman qhawarirqanku, kichakuqtataq hanaqpachata rikurqanku, nina chawpipi hina hanaqpachamanta urayamuqtataq angelkunata rikurqanku; urayamuspataq chay huch’uychakunata muyurirqanku, paykunataq ninawan muyurisqa karqanku; angelkunataq paykunata servirqanku.",
                "25": "Runakunataq rikurqanku, uyarirqanku, sut’incharqankutaq; yachankutaqmi sut’inchasqanku cheqaq kasqanta; llapankun rikurqanku, uyarirqanku, sapanka runa pay kikinmantapuni; paykunataq karqanku yaqa ishkay waranqa pishqa pachakniyoq nunakuna; qharikuna, warmikuna, wawakunapiwantaq karqanku."
            },
            "18": {
                "1": "Hinataq, yachachisqankunata Jesus kamachirqan, Payman t’antata vinotawan apamunankupaq.",
                "2": "T’antaman vinomanwan paykuna rishanankukamataq, runakunata kamachirqan panpapi tiyarikunankupaq.",
                "3": "Yachachisqakuna t’antawan vinopiwan kutirimuqtinkutaq, t’antata hap’irqan, phatmispataq samincharqan; yachachisqakunamantaq qorqan, mikhunankupaq paykunata kamachispa.",
                "4": "Mikhuspanku hunt’asqa kaqtinkutaq, runakunaman qonankupaq kamachirqan.",
                "5": "Runakuna mikhuspanku saksasqa kaqtinkutaq, yachachisqakunaman nirqan: Hukmi qankuna puramanta kamachisqa kanqa, paymantaq atiyta qosaq, t’antata phatmispa saminchananpaq, iñeqkuna-huñuymanta kaq runakunaman qonanpaq, sutiypi kreyispa llapan unuchasqa kanqaku chaykunaman.",
                "6": "Kaytataq pasaqlla ruwankichis, noqa ruwasqayta hina, t’antata phatmispa saminchaspa ima, qankunaman qosqayta hina.",
                "7": "Kaytataq ruwankichis qankunaman qhawachisqay runakurkuy yuyariypi. Kaytaq Taytaman sut’inchay kanqa pasaqllapuni yuyariwasqaykichismanta. Pasaqllapuni yuyariwankichis chaytaq, qankunawan Nunay kanqa.",
                "8": "Hinataq, kay simikunata niqtin, yachachisqankunata kamachirqan, qeropi vinomanta hap’ispa ukyanankupaq, runakunamanpas chaymanta ukyanankupaq qonankupaq ima.",
                "9": "Chhaynatataq ruwarqanku, ukyaqtinkutaq hunt’asqa karqanku. Runakunamantaq qorqanku, ukyaspankutaq paykunapas hunt’asqa karqanku.",
                "10": "Yachachisqakuna kayta ruwaqtinkutaq, paykunata Jesus nirqan: Saminchasqan kankichis kay ruwasqaykichismanta; kayqa kamachiyniykuna hunt’aymi, Taytamantaq kay sut’inchan, kamachisqay imaymanakunata ruway munasqaykichismanta.",
                "11": "Pasaqllapunitaq kayta ruwankichis, yuyayninkuman kutirimuspa sutiypi unuchakuqkunaman; qankunarayku sut’uchisqa yawarniy yuyariypitaq kayta ruwankichis; Taytaman pasaqllapuni yuyariwasqaykichismanta sut’inchanaykichispaq. Pasaqllapuni yuyariwankichis chaytaq, qankunawan Nunay kanqa.",
                "12": "Qankunatataq kamachiykichis kaykunata ruwanaykichispaq. Kay imaymanakunata pasaqllapuni ruwankichis chayqa, saminchasqan kankichis, qaqaypi hatarichisqa kasqaykichisrayku.",
                "13": "Pipas qankunamanta kaymanta aswanta, utaq pisitapas ruwanqa chayqa, manan qaqaypi sayarichisqachu kanku; ichaqa, aqopi teqsichasqan kanku; para urayamuqtin, unukuna hamuqtin, wayra phukumuqtinpiwan paykunata soq’aqtintaq urmanqaku; supay wasiq punkuntaq kichasqaña kashan paykunata chaskinanpaq.",
                "14": "Chhaynaqa, saminchasqan kankichis qankunaman qonaypaq Tayta kamachimuwasqan kamachiykunata waqaychankichis chayqa.",
                "15": "Cheqaqta cheqaqtapunin niykichis, pasaqllan qhawakunaykichis yayaman-rimarikunaykichis ima saqraq wateqasqan kaspa hark’asqa apasqa mana kanaykichispaq.",
                "16": "Qankuna chawpipi Yayaman rimarikusqayta hinataq iñeqkuna-huñupi yayaman-rimarikuychis, yuyayninkuman kutirimusqa sutiypi unuchakuq llaqtay purapi. Noqan k’anchay kani, imaynata ruwanaykichispaqtaq qhawachirqaykichis, nispa.",
                "17": "Hinataq, kay simikunata yachachisqankunaman Jesus rimariqtin, yapamanta runakunaman kutirispa nirqan:",
                "18": "Cheqaqta cheqaqtapunin niykichis, pasaqllapunin qhawakunaykichis, yayamantaq-rimarikunaykichis wateqaypi mana haykunaykichispaq; hap’iytan saqra munasunkichis trigota hina suysunasuykichispaq.",
                "19": "Chhaynaqa, pasaqllapuni sutiypi Taytaman rimarikuychis.",
                "20": "Imatapas chanin kaqta Taytamanta sutiypi mañakunkichis chaskinanykichispaq kreyispaykichis chayqa, qankunaman qosqan kanqa.",
                "21": "Aylluykichispi sutiypipuni Taytaman rimarikuychis, warmiykichiskuna wawaykichiskunapiwan saminchasqa kanankupaq.",
                "22": "Pasaqllan huñunakunkichis, amataq pitapas hark’ankichischu huñunakuqtiykichis qankunaman hamunankumanta; ichaqa, kachariychis qankunaman hamunankuta, amataq paykunata hark’aychischu;",
                "23": "Paykunaraykun yayaman-rimarikunkichis, amataq paykunata qarqonkichischu; pasaqlla qankunaman hamunqaku chaytaq, sutiypi paykunarayku Taytaman rimarikunkichis.",
                "24": "Chhaynaqa, hoqariychis k’anchayniykichista, runakunaman k’ancharinanpaq. Noqan hanaqpi kachinaykichis k’anchay kani—ruwasqay rikusqaykichista. Rikurqankichismi Taytaman rimarikusqayta, llapaykichistaq rikurqankichis.",
                "25": "Rikunkichismi qankunamanta mana pipas ripunanpaq kamachisqayta, aswanmá kamachirqani noqaman hamunaykichispaq, llaminaykichispaq rikunaykichispaqwan; chhaynallatataqmi runakunawan ruwankichis. Pipas kay kamachiykunata p’akinqa chayqa, wateqayman pusasqa kananpaqmi kacharin, nispa.",
                "26": "Hinataq kay simikunata Jesus rimariqtin, yapamanta ñawinta akllasqan yachachisqankunaman kutirichispa, paykunata nirqan:",
                "27": "Cheqata cheqaqtapunin niykichis, huk kamachiytawanmi qoykichis, hinamantaq Taytayman risaq, huk qowasqan kamachiykunata hunt’anaypaq.",
                "28": "Kaymi qankunaman qonay kamachiy: Aychaymanta yawarniymantawan qonakuqtiykichisqa, aman pitapas kacharinkichischu yachashaspaykichis, chaypaq hina mana kaqtinku aychaymanta yawarniymantawan hoqarinakunankuta.",
                "29": "Pipas aychaymanta mikhunqa, yawarniymantawan ukyanqa mana chaypaq hina kaspa chayqa, nunanpaq kondenasiontan mikhun, ukyan ima; chhaynaqa, aychay mana mikhunanpaq hina, yawarniy mana ukyananpaqwan hina huk runa kasqanta yachankichis chayqa, hark’ankichismi payta.",
                "30": "Chaypiwanpas aman qankuna chawpimanta payta qarqonkichischu; ichaqa, paymanmi yachachinkichis, sutiypitaq payrayku Taytaman rimarikunkichis; yuyayninman kutirimuspa sutiypi unuchakunqa chaytaq, payta chaskinkichis, aychaymanta yawarniymantawantaq payman qonkichis.",
                "31": "Ichaqa, yuyayninman mana kutirimunqachu chayqa, manan llaqtaywanchu yupasqa kanqa, runaykunata mana chinkachinanpaq; reqsinin ovejaykunata, yupasqataqmi paykuna kanku.",
                "32": "Chaypiwanpas aman sinagogaykichismanta, utaq maypi yupaychanaykichismantapas payta qarqonkichischu, pay yachachiytataq qatillankichis; manan yachankichischu kutimuspachus yuyayninkuman kutirimunankuta, sonqonkuq llapan munayninwan noqaman hamunankuta, noqataq paykunata alliyachinayta; qankunataq yanapay kankichis paykunaman qespiyta apamuypi.",
                "33": "Chhaynaqa, qankunaman qosqay kamachiykunata waqaychaychis, kondenasionman mana haykunaykichispaq; ay Taytaq kondenasqan runamanta.",
                "34": "Kay kamachiykunatataq qoykichis, qankuna purapi churanakuykuna kasqanrayku. Saminchasqataqmi kankichis qankuna purapi churanakuykuna mana kaqtin.",
                "35": "Kunanqa Taytamanmi risaq; nesitakunmi qankunarayku Taytaman rinay, nispa.",
                "36": "Hinataq, kay niykunata Jesus tukuspa, huk-hukmanta akllasqan yachachisqakunata makinwan llamirqan llapanta llaminankama, llamisqanman hinataq paykunata rimarirqan.",
                "37": "Manataqmi runakuna uyarirqankuchu paykunaman rimasqan simikunata, chayraykutaq mana sut’inchankuchu. Ichaqa, yachachisqakunaqa sut’inchankun, Qollanan Nunata qonankupaq paykunaman atiyta qosqanta. Asniqmanñataq qhawachisaykichis, kay willay cheqaq kasqanta.",
                "38": "Hinataq, llapankuta Jesus llamisqan pataman, huk phuyu hamurqan, runakunata llanthuqtintaq mana Jesusta rikuyta atirqankuchu.",
                "39": "Llanthurisqa kashanankukamataq, paykuna chawpimanta ripurqan, hanaqpachamantaq seqayapurqan. Yachachisqakunataq rikurqanku sut’incharqankutaq hanaqpachaman yapamanta seqayapusqanmanta."
            },
            "19": {
                "1": "Hinataq, hanaqpachaman Jesus wichayapuqtin, runakuna ch’eqeripurqanku; sapanka runataq warminta wawankunatawan apayukuspa wasinman kutipurqan.",
                "2": "Chay pachapunitaq runakunaman willasqa karqan, manaraq tutayashaqtin, askha runakuna Jesusta rikusqankumanta, paykunata Pay servisqanmanta, runakunaman yapamanta tutamantanpi qhawachikunanmantawan.",
                "3": "Ari, tukuy tutantin iman Jesusmanta willasqa karqan; hinataq runakunaman kachasqanku askha karqanku; ari, ancha askhatapunitaq chay tutantin llank’arqanku, runakunawan Jesus maypi qhawachikunanpaq tutamantanpi kanankupaq.",
                "4": "Hinataq, tutamantanpi runakuna huñusqa kashaqtinku, Nephi, wañusqakunamanta hatarichisqan wawqen Timoteo sutiyoq, Jonas sutiyoq churinpas; Mathoni, wawqen Mathoniahpiwan, Kumen, Kumenonhi, Jeremiah, Shemnon, Jonas, Sedekiah, Isaiaspiwan—kaymi Jesuspa akllasqan yachachisqakunaq sutinkuna karqan—hinataq rispanku runa-runapi paykuna sayarqanku.",
                "5": "Ancha askhapuni runakuna kaqtinkutaq, chunka ishkayniyoq t’aqakunapi paykunata t’aqachirqanku.",
                "6": "Chunka ishkayniyoqkunataq runakunata yachachirqanku; runakunatataq panpapi qhonqorichirqanku, Jesuspa sutinpi Taytaman rimarikunankupaq.",
                "7": "Yachachisqakunapas Jesuspa sutinpin Taytaman rimarikurqanku. Sayarispataq runakunata servirqanku.",
                "8": "Jesuspa rimasqan kikin rimaykunata paykunaman yachachispankutaq—Jesuspa rimasqan simikunamanta mana imata t’ikraspa—yapamanta qhonqorikuspanku Jesuspa sutinpi Taytaman rimarikurqanku.",
                "9": "Aswantapuni munasqankuraykutaq Taytaman rimarikurqanku; paykunaman Qollanan Nuna qosqa kanantataq munarqanku.",
                "10": "Khaynata Taytaman rimarikuqtinkutaq unu pataman rirqanku, runakunataq paykunata qatikurqanku.",
                "11": "Hinataq, unuman Nephi haykurqan, unuchasqataq karqan.",
                "12": "Unumanta lloqsimuqtintaq unuchayta qallarirqan. Jesuspa akllasqankunatataq unucharqan.",
                "13": "Llapanku unuchasqa kaspanku, unumanta lloqsimuqtinkutaq paykunaman Qollanan Nuna urayamurqan; Qollanan Nunawan ninawan ima hunt’asqataq karqanku.",
                "14": "Ninawan hinataq muyurisqa karqanku, hanaqpachamantataq chay urayamurqan, runakunataq rikurqanku sut’incharqankutaq. Angelkunataq hanaqpachamanta urayamuspanku paykunata servirqanku.",
                "15": "Hinataq, yachachisqakunata angelkuna servishaqtinku Jesus hamurqan, chawpinkupi sayaspataq paykunata servirqan.",
                "16": "Hinataq, runakunaman rimarirqan, yapamanta panpapi qhonqorikunankupaqtaq paykunata kamachirqan, yachachisqankunapas panpapi qhonqorikunankupaq.",
                "17": "Llapanku panpapi qhoqorikuqtinkutaq, yachachisqankunata yayaman-rimarikunakupaq kamachirqan.",
                "18": "Hinataq, paykunaqa yayaman-rimarikuyta qallarirqanku, Jesusmantaq rimarikurqanku, Payta—Wiraqochayku, Yayayku, nispa waqyaspanku.",
                "19": "Jesustaq paykuna chawpimanta lloqsirqan, paykunamanta huk chikanta hitirispataq panpaman k’umurikuspa nirqan:",
                "20": "Taytay, añaychaykin kay akllasqaykunaman Qollanan Nunata qosqaykimanta; noqapi kreyisqankuraykun paykunata kay runakunamanta akllarqani.",
                "21": "Taytay, rimayninkupi llapan kreyiqkunaman Qollanan Nuna qonaykitan mañaykukuyki.",
                "22": "Noqapi kreyisqankuraykun paykunaman Qollanan Nunata qorqanki Taytay; rikushankitaqmi noqapi kreyisqankuta paykunata uyarisqaykirayku, noqamantaq rimarikunku; paykunawan kasqayraykutaqmi noqaman rimarikunku.",
                "23": "Kunantaq, Taytay, paykunarayku rimarikuyki, rimayninkupi llapan kreyiqkunaraykupiwan, noqapi kreyinankupaq, paykunapi kanaypaq, qan Taytay noqapi kasqaykita hina, huklla kananchispaq, nispa.",
                "24": "Hinataq, khaynata Taytaman Jesus rimarikuqtin, yachachisqankunaman hamurqan, paykunataq Payman rimarikusharqanku mana samaspa; manataqmi askha simikunatachu yapaparqanku; qosqan paykunaman karqan ima rimarikunankupaqpas, munaywantaq hunt’asqa karqanku.",
                "25": "Hinataq, paykunata Jesus samincharqan Payman rimarikushanankukama; paykunamantaq asirirqan, uyanpa k’anchaynintaq paykunaman k’ancharirqan; hinataq, paykunaqa yuraqpuni karqanku, Jesuspa uyan hina, p’achan hinapiwan; chay yuraqyaytaq atiparqan llapan yuraqyayta; ari, manataqmi imapas hallp’a patapi kanmanchu chaypa yuraqyaynin hinaqa.",
                "26": "Jesustaq paykunata nirqan: Rimarikuyta qatillaychis nispa, chaypiwanpas manan rimarikuyta tatirqankuchu.",
                "27": "Paykunamantataq yapamanta kutirirqan, huk chikanta hitirispataq panpaman k’umurikuspa yapamanta Taytaman rimarikurqan:",
                "28": "Taytay, añaychaykin akllasqaykunata iñiyninkurayku ch’uyanchasqaykimanta; paykunaraykun, rimayninkunapi kreyiq runakunaraykupiwan rimarikuyki; rimayninkupi iñiywan noqapi ch’uyanchasqa kanankupaq, paykuna noqapi ch’uyanchasqa kasqankuta hina.",
                "29": "Taytay, manan pacharaykuchu rimarikuyki, ichaqa, iñiyninkurayku pachamanta qowasqayki runakunaraykun; noqapi ch’uyanchasqa kanankupaq, noqapi kasqaykita hina, Taytay, paykunapi kanaypaq, huklla kananchispaq; paykunapi kusiqellpusqa kanaypaq, nispa.",
                "30": "Kay simikunata Jesus rimariqtintaq, yapamanta yachachisqankunaman hamurqan; paykunataq mana samaspa mana sayk’uspa Payman rimarikusharqanku; Paytaq yapamanta paykunaman asirirqan, hinataq Jesus hinapuni yuraq paykuna karqanku.",
                "31": "Hinataq, yapamanta huk chikanta hitirispa Taytaman rimarikurqan;",
                "32": "Manataqmi rimayta simi atinmanchu rimarisqan simikunata, manataqmi rimarisqan simikunaqa runaq qelqasqan kayta atikunmanchu.",
                "33": "Runakunataq uyarirqanku, sut’inchankutaq; sonqonkutaq kicharisqa karqan, hamut’arqankutaq sonqonkupi Paypa rimarisqan simikunata.",
                "34": "Chaypiwanpas, ancha hatun ancha sumaqpuni Paypa rimarisqan simikuna kasqanraykutaqmi, mana qelqasqa kayta atikunmanchu, nitaq runaq rimasqanpas kayta atikunmanchu.",
                "35": "Hinataq, rimarikuyta Jesus tukuspa yachachisqankunaman yapamanta hamuspa paykunata nirqan: Chhayna hatun iñiytaqa manan hayk’aqpas llapan judiokuna chawpipi rikurqanichu; chhaynataq mana chhayna hatun milagrokunata paykunaman qhawachiyta atirqanichu, mana kreyiyninkurayku.",
                "36": "Cheqaqtapunin niykichis, manan pipas paykunamanta kanchu, rikusqaykichis hina ancha hatun imaymanakunata rikuqkunaqa; manataqmi uyarisqaykichista hina ancha hatun imaymanakunatapas uyarirqankuchu."
            },
            "20": {
                "1": "Hinataq, runakunata yachachisqankunatawan kamachirqan, manaña yayaman-rimarikunankupaq. Kamachillarqantaqmi, sonqonkupi yayaman-rimarikuyta mana samanankupaq.",
                "2": "Paykunatataq kamachirqan hatirispa sayarinankupaq. Paykunataq hatarispanku sayarirqanku.",
                "3": "Hinataq, yapamata t’antata phatmirqan samincharqan ima, yachachisqankunamantaq mikhunankupaq qorqan.",
                "4": "Paykuna mikhuqtinkutaq, paykunta kamachirqan t’antata phatmispa runakunaman qonankupaq.",
                "5": "Runakunaman qoqtinkutaq, vinotapas paykunaman ukyanankupaq qorqan; runakunaman qonankupaqtaq kamachirqan.",
                "6": "Kunanqa, manan t’antapas ni vinopas yachachisqakunaq ni runakunaq apamusqanchu karqan;",
                "7": "Ichaqa, cheqaqtapunin t’antata mikhunankupaq, vinotapas ukyanankupaq paykunaman qorqan.",
                "8": "Paykunatataq nirqan: Kay t’anta mikhuqqa, runa-kurkuymantan nunanpaq mikhun; kay vinomanta ukyaqtaq yawarniymanta nunanpaq ukyan; nunantaq mana hayk’aqpas yarqayniyoqchu ni ch’akichikuyniyoqchu kanqa, ichaqa hunt’asqan kanqa, nispa.",
                "9": "Kunantaq, runakunaqa mikhuqtinku ukyaqtinkupiwan, nunawan hunt’a karqanku, huk arullapitaq qaparirqanku, rikusqanku uyarisqankupiwan Jesustataq yupaycharqanku.",
                "10": "Hinataq, llapanku Jesusman kusiqellputa qoqtinku, paykunaman Pay nirqan: Kunanqa tukunin Israelpa wasinmanta kaq kay runakunamanta Taytaq kamachiwasqan kamachita.",
                "11": "Yuyarinkichismi qankunaman rimarisqayta, nirqanitaq: Isaiaspa rimayninkuna hunt’akuqtin—qhawariychis qelqasqan kashan, ñawpaqeykichispin kashan, hinaqa, chaykunata t’aqwiychis—",
                "12": "Cheqaqta cheqaqtapunin niykichis, chaykuna hunt’akuqtinqa, chaymi llaqtanman Taytaq rimanakuyninpa hunt’akuynin, O Israelpa wasin.",
                "13": "Chaymantaq, hallp’a patapi ch’eqechisqa kanan puchukuna huñusqa kanqaku intiq lloqsimunan kinraymanta, intiq haykunan kinraymanta, qheparinamanta, qayllarinamantawan; paykuna kutichikapuq Wiraqocha Yayanku reqsiyman apamusqataq kanqaku.",
                "14": "Taytataq kamachimuwarqan, chaskikuyniykichispaq kay hallp’ata qankunaman qonaypaq.",
                "15": "Nisaykichistaq, llaqtayta ch’eqechisqanku pataman, saminchaykunata chaskinanku pataman ima mana hawarunakuna yuyayninkuman kutirimunqakuchu chayqa—",
                "16": "Chaymi qankuna, Jakobpa wasinpa puchun kaqkuna, paykuna chawpinta rinkichis; askhapuni paykuna chawpinkupitaq kankichis; sach’a-sach’api uywakuna chawpipi puma hinataq kankichis; ovejakuna chawpipi malta puma hina, chay pumantaq chawpinta rispa sarukachan llik’intaq, manataq pipas hark’ayta atinmanchu.",
                "17": "Awqaykikuna patamanmi makiyki hoqarispa kanqa, llapan awqaykikunataq wit’usqa kanqaku.",
                "18": "Llaqtaytataq huñusaq, panpapi choqonkunata runa huñusqanta hina.",
                "19": "Taytaq rimanakusqan llaqtaytataq ruwasaq, ari, killaymantan waqraykita ruwasaq, bronsemantataq chaki-silluykita. Askha llaqtakunatataq ñut’unki; usachikuyninkutataq Wiraqochapaq sapaqchasaq, kapuqninkunatataq llapan hallp’aq Wiraqochanman. Noqan chay ruwaq kani.",
                "20": "Hinataqmi, ninmi Tayta, haqay p’unchawpi chaninchayniypa q’anchinan paykuna patapi warkurayanqa, yuyayninkuman mana kutirimunqakuchu chayqa, paykuna pataman urmanqa, nispan Tayta nin, ari, hawarunakunaq llapan llaqtankunaman.",
                "21": "Hinataqmi llaqtayta hatarichisaq, O Israelpa wasin.",
                "22": "Kay runakunatataq kay hallp’api churasaq, taytaykichis Jakobwan rimanakusqayta hunt’anaypaq; mosoq Jerusalentaq kanqa. Kay runakunaq chawpinpitaq hanaqpachaq atiyninkuna kankqa, ari, noqapunipas chawpiykichispin kasaq.",
                "23": "Noqan kani Moisespa khayna rimasqan: Huk unanchaqtan Wiraqocha Yayayki hatarichinqa wawqeykichiskunamanta qankunaman, noqaman rikch’akuqta; Paytan llapan ima nisqasuykichispipas uyarinkichis. Chay unanchaqta mana uyariqkunataq runakuna chawpimanta wit’usqa kanqaku.",
                "24": "Cheqaqtapunin niykichis, ari, llapan unanchaqkunan Samuelmantapacha payman qatiqkunapiwan, llapan rimaqkuna, noqamanta sut’incharqanku.",
                "25": "Unanchaqkunaq wawankunan qankuna kankichis, Israelpa wasinmantataqmi kankichis, rimanakuymantataqmi kankichis; chaytataq taytaykichiswan Tayta ruwarqan, khaynata Abrahanman nispa: Ch’awchuykipin pachaq ayllunkuna saminchasqa kanqaku, nispa.",
                "26": "Taytataq hatarichiwarqan qankunaman ñawpaqta, qankuna saminchanaypaqtaq kachamuwarqan, millay ruwayniykichismanta sapankaykichista kutirichimunaypaq, kaytaq, rimanakuypa wawankuna kasqaykichisrayku.",
                "27": "Saminchasqa kasqaykichis patamantaq khaynata Abrahanwan rimanakusqanta Tayta hunt’anqa: Ch’awchuykipin hallp’aq tukuy ayllunkuna saminchasqa kanqaku nisqanta—Noqa ukhunta hawarunakunaman Qollanan Nunata hich’arimuspa; hawarunakuna pataman chay saminchaytaq llapan runakuna patapi aswan kallpasapata paykunata ruwanqa, llaqtayta ch’eqechinankupaq, O Israelpa wasin.",
                "28": "Kay hallp’aq runankunaman hasut’itaq paykuna kanqaku. Chaypiwanpas, yachachiyniypa hunt’ayninta chaskisqanku pataman noqa kontra sonqonkuta rumiyachinqaku chayqa, kikin umanku patamanmi millay ruwayninkunata kutirichisaq, nispan Tayta nin.",
                "29": "Llaqtaywan rimanakuyniytataq yuyarisaq; paykunawantaq rimanakurqani chanin pachapi paykunata huñumunaypaq, taytankuq hallp’ankuta chashkikuyninkupaq yapamanta paykunaman qonaypaq—chaytaq Jerusalen hallp’a—chaytaq paykunapaq wiñaypaq prometisqa hallp’a, ninmi Tayta.",
                "30": "Hinataq pacha hamunqa, yachachiyniypa hunt’aynin paykunaman yachachisqa kananpaq.",
                "31": "Noqapitaq kreyinqaku, Yayaq Churin Jesucristo kasqayta, sutiypitaq Taytaman rimarikunqaku.",
                "32": "Chaymi qhamiyaqninku arunkuta hoqarinqaku, kushka kunkawantaq takinqaku, ñawi pura rikusqankurayku.",
                "33": "Chaymi yapamanta paykunata Tayta huñunqa, chaskikuyninku hallp’ankupaqtaq Jerusalenta paykunaman qonqa.",
                "34": "Hinamantaq kusikuypi paykuna phanchirinqaku—Kushka takiychis Jerusalenpa purun hallp’ankuna; llaqtantan Tayta kallpacharqan, Jerusalentan kutichikapurqan.",
                "35": "Llapa llaqtakunaq ñawpaqenpin qollanan mak’anta Tayta q’alanarqan, pachaq llapan k’uchunkunataq Taytaq qespiyninta rikunqaku; Tayta noqapiwantaq huklla kayku.",
                "36": "Hinamantaq chay qelqasqa kaq ruwasqa kanqa: Rikch’ariy rikch’ariy yapamanta, kallpaykitataq churakuy O Sion; sumaq p’achaykita churakuy O Jerusalen qollanan llaqta; manañan kunanmantapacha qanman hamunqachu mana sircumsidasqa, ni qhelli kaqpas.",
                "37": "Ñut’u hallp’amanta chapchirikuy; hatariy, tiyarikuytaq O Jerusalen; kunkaykipi chaqnakunata pashkarikuy, O Sionpa hark’asqa ususin.",
                "38": "Khaynatan Wiraqocha nin: Mana chaninpaqmi vemdikurqankichis, mana ima qolqewantaq kutichikapusqa kankichis.",
                "39": "Cheqaqta cheqaqtapunin niykichis, llaqtayqa reqsinqakun sutiyta; ari, chay p’unchawpin paykuna yachanqaku noqa rimaq kasqayta, nispa.",
                "40": "Hinamantaq paykuna ninqaku: Ancha sumaqmi orqokuna patapi paykunaman sumaq willaykunata apamuqpa chakinkuna, qasi kawsay willaqkuna; allin kaqmanta paykunaman allin willaykunata apamuqkuna, qespiyta willaqkuna—Yayaykin kamachikun, nispa Sionman niqkuna.",
                "41": "Hinataq huk qapariy rinqa: Hitiriychis hitiriychis; kaymanta lloqsiychis, ama qhelli kaqta llamiychischu; paypa chawpinmanta lloqsiychis; Wiraqochaq qerunkuna apaqkuna, llunp’aq kaychis.",
                "42": "Manan llukullachu rinki, nitaq phawarispachu; Wiraqochan ñawpaqeykita rinqa, Israelpa Yayantaq qhepayki qhawaq kanqa.",
                "43": "Allin yuyaywanmi warmaykuna ruwayninkuta ruwanqaku; hatunyachisqa, yupaychasqapiwantaq ancha hanaqpi churasqa imataq Pay kanqa.",
                "44": "Qanmantachu askha runakuna utirayarqanku—llapan runamanta aswantan rikuynin qhellichasqa karqan, runa-kurkuntaq runakunaq churinkunamanta astawanraq—",
                "45": "Chhaynallatataqmi askha llaqtakunata ch’aqchurinqa; paymanmi inkakuna siminkuta wishq’anqaku, paykunaman mana willasqa kasqantataq paykuna rikunqaku, mana uyarisqankutataq yuyaykunqaku.",
                "46": "Cheqaqta cheqaqtapunin niykichis, cheqaqtapunin kay llapan imaymanakuna kanqa, Taytaq kamachiwasqan hinapuni. Chaymi llaqtanwan Taytaq rimanakusqan hunt’asqa kanqa; hinamantaq Jerusalenpi yapamanta llaqtay tiyanqa, chaskikuyninku hallp’ataq kanqa."
            },
            "21": {
                "1": "Cheqaqtapunin niykichis, huk señaltan qosqaykichis, kay imaymanakuna kananpaq hinaña kanan pachata yachanaykichispaq—Unay ch’eqechisqa kasqankumanta llaqtayta huñumusaq, O Israelpa wasin, yapamantataq Sionniyta paykuna purapi hatarichisaq;",
                "2": "Kaytan señalpaq qosqaykichis—Cheqaqtapunin qankunaman niykichis, kay willasqay imaymanakuna, kunan p’unchaw pataman noqa kikiymanta, Taytamanta qankunaman qosqa Qollanan Nunaq atiyninpiwan qankunaman willanay imaymanakuna hawarunakunaman reqsichisqa kaqtin, Jakobpa wasinpa puchun kaq kay runakunamanta, paykunaq ch’eqechinanku kay llaqtaymantawan yachanankupaq;",
                "3": "Cheqaqta cheqaqtapunin niykichis, kay imaymanakuna paykunaman Taytamanta reqsichisqa kaqtin, Taytamantataq lloqsimoqtin, paykunamantataq qankunaman;",
                "4": "Yachaysapa kaymi Taytapi kan, kay hallp’api paykuna hatarichisqa kananku; Taytaq atiyninwantaq qespi llaqta hatarichisqa kananku, kay imaymanakuna paykunamanta ch’awchuykichispa puchunkuman hamunanpaq, llaqtanwan rimanakusqan Taytaq rimanakuynin hunt’akunanpaq, O Israelpa wasin;",
                "5": "Chhaynaqa, kay ruwaykuna, kunanmanta qhepaman qankuna purapi ruwakunan ruwaykunapiwan hawarunakunamanta, millay ruwaykunarayku mana kreyiypi urmaq ch’awchuykichisman lloqsimuqtin;",
                "6": "Khaynatan Tayta munan, hawarunakunamanta lloqsimunanpaq, hawarunakunaman atiyninta qhawachinanpaq; kayrayku hawarunakuna sonqonkuta mana rumiyachinqakuchu chayqa, yuyayninkuman kutirimuspa noqaman hamunankupaq, sutiypi unuchasqa kanankupaq, yachachiyniypa cheqaqninkunata yachanankupaq, llaqtaywan yupasqa kayta atinankupaq O Israelpa wasin.",
                "7": "Kay imaymanakuna hamuqtintaq, kay imaymanakunata ch’awchuykichis yachayta qallarinqaku—paykunapaq kay señal kanqa, Taytaq ruwaynin ña qallarisqantaña yachanankupaq, Israelpa wasinmanta kaq runakunaman ruwasqan rimanakuynin hunt’akunanpaq.",
                "8": "Chay p’unchaw chayamuqtintaq, inkakuna siminkuta wishq’anqaku; paykunaman mana willasqa kasqantan rikunqaku, mana uyarisqankutataq yuyaykunqaku.",
                "9": "Haqay p’unchawpin noqarayku huk ruwayta Tayta ruwanqa, chaytaq paykuna purapi ancha hatun ancha sumaq ruwana kanqa; chay imaymanakuna mana kreyiqkunataq paykuna purapi kanqa, huk runaña paykunaman willanqa chaypas.",
                "10": "Ichaqa, warmaypa kawsayninqa makiypin kanqa, chhaynataq mana paykuna payta k’irinqakuchu, paykunaraykuña q’oyusqa kanqa chaypas. Chaypiwanpas paytan alliyachisaq, paykunamantaq qhawachisaq saqraq atoqrayayninmanta yachayniy aswan hatun kasqanta.",
                "11": "Chhaynataq, noqa Jesucristoq rimayniykunapi mana kreyiqkunaqa—chaytataq Tayta paywan hawarunakunaman apachimunqa, paymantaq atiyta qonqa chaykunata hawarunakunaman apamunanpaq (Moisespa nisqanman hinapunin ruwasqa kanqa)—rimanakuyniypa llaqtay chawpimantan qarqosqa kanqaku.",
                "12": "Jakobpa puchun kaq llaqtaytaq hawarunakuna chawpipi kanqaku; ari, sach’a-sach’api uywakuna chawpipi puma hina paykuna chawpipi, huñu ovejakuna chawpipi malta puma hina; paytaq chawpinta rispa sarukachan, llik’intaq, manataq pipas hark’ayta atinmanchu.",
                "13": "Makinkun awqanku patapi hoqarisqa kanqa, llapan awqankunataq kuchusqa kanqaku.",
                "14": "Ari, ay hawarunakunamanta yuyayninkuman mana kutirimunqakuchu chayqa; haqay p’unchawpin kanqa—nispan Tayta nin—chawpiykichismantan kaballuykichista kuchusaq, karruykichistataq ñut’usaq;",
                "15": "Hallp’aykiq llaqtankunatapas thuñisaqmi, llapan pukaraykikunatataq taqmasaq;",
                "16": "Hallp’aykimantan layqakuykunata chinkachisaq, manañataq astawan watukuy willaqkuna kapusunkichischu.",
                "17": "Rikch’ayniykichiskunatapas wit’usaqmi, qankuna chawpimantataq sayariq rikch’ayniykichista; manañataq astawan yupaychankichu makiykiq ruwasqankunata;",
                "18": "Sach’a-sach’aykikunatataq chawpiykimanta t’irasaq, chhaynallatataq llaqtaykikunata thuñisaq.",
                "19": "Hinataq, llapan llullakuykuna, yukaykuna, munapakuykuna, churanakuykuna, millay kurak kaykuna, map’akuykunapiwan tukukunqa.",
                "20": "Hinataq, haqay p’unchawpi, yuyayninman kutirimuspa Ancha-munasqa Churiyman mana hamuqtaqa, paytan llaqtay chawpimanta kuchusaq, O Israelpa wasin, ninmi Tayta.",
                "21": "Aynikuyniyta phiñakuytawanmi paykunaman chayachimusaq mana kreyiqkunaman hinapuni, mana hayk’aq uyarisqankuta hina.",
                "22": "Ichaqa, yuyayninkuman kutirimuspa rimayniykunata uyarinqaku, manataq sonqonkuta rumiyachinqakuchu chayqa, paykuna purapin iñeqkuna-huñuyta hatarichisaq, paykunataq rimanakuyman haykumunqaku, chaskikuyninkupaq kay hallp’a qosqay kay Jakobpa puchunwan yupasqataq kanqaku.",
                "23": "Jakobpa puchun llaqtayta, Israelpa wasinmanta llapan hamuqkunatawantaq yanapanqaku huk llaqtata hatarichinankupaq, Mosoq Jerusalen nispa waqyasqataq kanqa.",
                "24": "Hinamantaq llaqtayta yanapanqaku, hallp’a patapi ch’eqechisqa kaqkunata Mosoq Jerusalenman huñusqa kanankupaq.",
                "25": "Chaymantaq hanaqpachaq atiynin paykuna puraman hamunqa; noqapas chawpipin kasaq.",
                "26": "Hinamantaq haqay p’unchawpi Taytaq llank’aynin qallarinqa, kay runakunaq puchunman yayaq-yachachiynin yachachisqa kashaqtin. Cheqaqtapunin niykichis, haqay p’unchawpin Taytaq llank’aynin qallarinqa, llaqtaypa llapan ch’eqechisqakuna purapi; ari, Jerusalenmanta Taytaq apasqan chinkasqa t’aqakuna purapipas.",
                "27": "Ari, llaqtaypa llapan ch’eqechisqakuna chawpipin llank’ay qallarinqa, Taytataq ñanta allichanqa, chhayna noqaman hamunankupaq, sutiypi Taytaman waqyanankupaq.",
                "28": "Ari, chaymi Taytawan ruway qallarinqa, llapan llaqtakuna chawpipi ñanta allichanankupaq, chaywan Paypa llaqtan wasinkuman huñusqa kananpaq, chaskikuyninkuq hallp’anman.",
                "29": "Paykunataq llapan llaqtakunamanta lloqsimunqaku; manataqmi llukullachu lloqsimunqaku, nitaq phawaspachu; noqan ñawpaqenkuta risaq, noqataq qhepanku qhawaq kasaq, ninmi Tayta."
            },
            "22": {
                "1": "Hinamantaq chay qelqasqa kaq susedenqa: Takiy, mana wawayoq mana wachakuq; takiypi phanchiriy wapu kallpayoq arupitaq qapariy wawawan mana ñak’ariq, aswan askhan sapan kaqpa wawankuna sawasqa warmimantaqa, ninmi Wiraqocha.",
                "2": "Hatunyarichiy maypi karpayki kananta, tiyanaykikunaq arapankunata chutarinankuta kachariy; ama panpachaychu, chutariy watanaykikunata, kallpachaytaq takarpuykikunata.",
                "3": "Paña qayllapi lloq’e qayllapiwanmi phanchirinqaku, ch’awchuykitaq hawarunakunata chaskikuyninkupaq chaskinqaku, ch’in llaqtakunatataq runakunawan tiyachinqaku.",
                "4": "Ama manchakuychu, manan p’enqachisqachu kanki; amataq pantachisqachu kay, manan p’enqayman churasqachu kanki; wayna kayniykipi p’enqakuytan qonqanki, manataqmi yuyarinkichu wayna kayniykiq anyakuyninta, ikma kayniykiq anyaynintataq manaña astawan yuyarinkichu.",
                "5": "Kamaqniykiq, qosaykiq sutinqa Awqasuyukunaq Wiraqochanmi; Qespichiqniykitaq, Israelpa Qollanan llapan hallp’aq Yayanmi waqyasqa kanqa.",
                "6": "Wiraqochataq waqyarqasunki qonqasqata, nunapi llakisqa warmita hina; wayna kaypa warmita hinan waqyarqasunki anyasqa kaqtiyki, nispan Yayayki nin.",
                "7": "Manan unaychu qonqarqayki, ichaqa ancha hatun khuyapakuykunawanmi huñusayki.",
                "8": "Huk chikan phiñarikuypin qanmanta huk chikallanta uyayta pakarqani, wiñay-wiñaypaq kaq sumaq sonqowanmi ichaqa qanwan khuyapakuq kasaq, nispan Kutichikapuqniyki Wiraqocha nin.",
                "9": "Noeq ununkuna hinan kapuwanqa; Noeq ununkuna manaña hayk’aqpas hallp’ata pakananmanta jurasqayta hinallatataqmi jurarqani qanwan manaña phiñarisqa kanaypaq.",
                "10": "Orqokunan ripunqaku, moqokunataq astasqa kanqaku; sumaq kayniymi ichaqa, mana qanmanta hitirinqachu, manataqmi llaqtaypa rimanakuyninpas hitirichisqachu kanqa, ninmi qanmanta khuyapakuyniyoq kaq Wiraqocha.",
                "11": "Yaw ñak’arichisqa, sallallallaywan chhapchisqa, mana sonqochasqa! Sumaq llinpiwanmi rumiykikunta churasaq, umiñakunawantaq teqsiykita ruwasaq.",
                "12": "Agatakunawan ventanaykikunata ruwasaq, punkuykikunatataq puka umiñakunawan, sumaq rumikunawantaq llapan pataykikunata.",
                "13": "Llapan wawaykikunan Wiraqochamanta yachachisqa kanqaku, ancha hatuntaq wawaykikunaq qasi-kawsayninku kanqa.",
                "14": "Chaninchaypin hatarichisqa kanki; kharupin ñit’isqa kaymanta kanki, manataqmi manchakunkichu; kharupin millay manchachiymantapas kanki, sispaykiman mana hamuqtin.",
                "15": "Cheqaqtapunin qan kontra huñunakunqaku, ichaqa manan noqaq huñunachisqaychu; pipas qan kontra huñunakuqqa, qankunaraykun urmanqaku.",
                "16": "Ninapi sansakunata phukuq herrerotan kamarqani, ruwanatataq llank’ananpaq apamun; usuchiqtapas kamarqanin chinkachinanpaq.",
                "17": "Manan qankuna kontra ruwasqa ima maqanapas hatunyanqachu; qan kontra taripaypi hatariq sapanka simitataq qan kondenanki. Kaymi Wiraqochaq warmankunaq chaskikuyninku, chaninchayninkutaq noqamanta, nispan Wiraqocha nin."
            },
            "23": {
                "1": "Kunantaq qankunata niykichis, kay imaymanakunata mashkanaykichispaq. Ari, huk kamachiytan qankunaman qoykichis, kay imaymanakunata k’uchiy-k’uchi mashkanaykichispaq; ancha hatunpunin Isaiaspa rimayninkuna.",
                "2": "Cheqaqtapunin pay rimarqan Israelpa wasinmanta kaq llaqtaypa llapan imaymanankunamanta; chhaynaqa hawarunakunamanpas nesitakunmi rimanan.",
                "3": "Llapan rimasqan simikunataq karqan, kanqataq, rimasqan simikunaman hinapuni.",
                "4": "Chhaynaqa, uyariychis rimayniykunata; qelqaychis qankunaman nisqay imaymanakunata; Taytaq pachanman munayninmanwan hinataq hawarunakunaman rinqa.",
                "5": "Pipas rimayniykunata uyarispa yuyayninman kutirinqa unuchakunqataq chayqa, qespichisqan kanqa. Unanchaqkunata mashkaychis, askhan kan kay imaymanakunamanta sut’inchaqkuna, nispa.",
                "6": "Hinataq, kay rimaykunata Jesus niqtin yapamanta paykunata nirqan, paykunaq chaskisqanku llapan qelqakunata paykunaman hamut’achisqan pataman paykunata nirqan: Mana kapusqasuykichis huk qelqakunata qelqanaykichistan munani, nispa.",
                "7": "Hinataq, Nephita nirqan: Apamuy waqaychasqayki qelqakunata, nispa.",
                "8": "Qelqakunata Nephi apamuspa ñawpaqenpi churaqtintaq chaykunata qhawarispa nirqan:",
                "9": "Cheqaqtapunin niykichis—kamachirqanin warmay Lamanita Samuelman, kay runakunaman sut’inchananpaq, noqapi sutinta Tayta kusiqellpuchisqan p’unchawpi, askha qollanan runakuna wañusqakunamanta hatarispa, askha runakunaman rikhurimunankumanta, paykunata yachachinankumantawan. Paykunatataq nirqan: Manachu chay hina karqan, nispa.",
                "10": "Yachachisqankunataq payta kutichirqanku: Ari, Wiraqocha, rimasqaykiman hinan Samuel unancharqan, llapantaq hunt’akurqan, nispa.",
                "11": "Jesustaq paykunata nirqan: Imaynataq kayta mana qelqarqankichischu—askha qollanan runakunan hatarimuspanku, askha runakunaman rikhurimurqanku, paykunatataq servirqanku, nispari?",
                "12": "Hinataq, Nephiqa yuyarirqan kay mana qelqasqa kasqanta.",
                "13": "Jesustaq kamachirqan qelqasqa chay kananpaq; chhaynaqa, qelqasqan karqan kamachisqanman hina.",
                "14": "Hinataq, hukllapi llapan qelqasqa qelqakunata Jesus hamut’achispan paykunata kamachirqan, paykunaman hamut’achisqan imaymanakunata yachachinankupaq."
            },
            "24": {
                "1": "Hinataq, paykunata Pay kamachirqan, Malakiasman Taytaq qosqan rimaykunata qelqanankupaq, chayta paykunaman Pay ninanta. Qelqasqa kasqan patamantaq, chayta paykunaman hamut’achirqan. Kaytaqmi paykunaman nisqan rimaykuna: Khaynatan Malakiasman Tayta nirqan: Willaqniytan kachamusaq, ñawpaqeytataq ñanta allichanqa, mashkasqaykichis Wiraqochataq qonqayllamanta Wasinman hamunqa, Paypi kusikusqaykichis rimanakuypa willaqnintapuni; hamunqan Pay, nispan nin Awqasuyukunaq Wiraqochan.",
                "2": "Ichaqa, pin hamunan p’unchawta awantanqa, pitaq sayanqa rikhurimuqtinri? Ch’uyanchaqpa ninan hinan Pay, t’aqsaqpa ch’aqon hinan Pay.",
                "3": "Qolqe allinyachiq ch’uyanchaq hinan Pay tiyanqa; Leviq churinkunatataq ch’uyanchanqa, qorita qolqetawan hinataq paykunata maqchinqa, chaninchaypi munachiyta Wiraqochaman munachinankupaq.",
                "4": "Chaymi Judaq Jerusalenpa ima munachiyninku Wiraqochapaq sumaq kanqa, mawk’a pachakunapi hina, ñawpa watakunapi hina.",
                "5": "Taripaypaqtaq sispayniykichisman hamusaq, usqhaylla sut’inchaqtaq layqakuna, wasanchaqkuna, mana cheqaq juraqkuna ima kontrapi kasaq; mink’asqa runata chaninchayninkupi ñit’iqkuna kontra, ikmakunata, mana taytayoqkunatawan ñitiqkuna kontrapiwan; mana reqsisqa runata qarqoqkuna kontra, noqata mana manchakuq kontrapiwan, nispan Awqasuyukunaq Wiraqochan nin.",
                "6": "Noqan Wiraqocha kani, manataqmi kanbiyanichu; chhaynaqa manan ruphasqachu kankichis Jakobpa churinkuna.",
                "7": "Taytaykichiskunaq p’unchawninkumantapunin qollanan-ruwanaykunamanta hitirirqankichis, manataq chaykunata waqaycharqankichischu. Noqaman kutirimuychis, qankunamantaq noqa kutirimusaq, nispan Awqasuyukunaq Wiraqochan nin. Ichaqa, qankunaqa ninkichis—maymanmi kutirisaqku, nispa.",
                "8": "Suwakunqachu runa Yayamanta? Chaypiwanpas suwawarqankichismi. Ichaqa ninkichis: Imapin suwakurqaykiku, nispa. Chunkan t’aqapi munachikuykunapiwanmi.",
                "9": "Huk ñakaywan ñakasqan kankichis, suwawasqaykichisrayku, kay llapan llaqtantinpas.",
                "10": "Llapan chunqan t’aqata apamuychis waqaychana wasiman, wasiypi mikhuna kananpaq; kaywantaq probawaychis, manachus hanaqpachaq ventanankunata kicharimusaykichischu; huk saminchaytataq hich’arimusaykichis, maypi chayta chaskinaykichispaqtaq mana ch’usaq kanqachu.",
                "11": "Mikhukuqtataq qankunarayku anyasaq, manataq pay qolluchinqachu chakraykichispa rurunkunata, manataq uvasniykichispas chakrakunapi ruruta qonqachu manaraq ruruna uhu kashaqtinqa, ninmi Awqasuyukunaq Wiraqochan.",
                "12": "Llapan llaqtakunataq saminchasqa nispa waqyasunkichis ancha sumaq hallp’a kasqaykichisrayku, ninmi Awqasuyukunaq Wiraqochan.",
                "13": "Llasan rimayniykichis noqa kontra karqan, ninmi Wiraqocha. Chaypiwanpas ninkichismi: Imatan qan kontra rimarqayku, nispa.",
                "14": "Yanqapaqmi Yaya serviy, imapaqtaq allin kawanchis kamachiyninkuna waqaychasqanchis, Awqasuyukunaq Wiraqochanpa ñawpaqenpi khuyay purisqanchis? nispan nirqankichis.",
                "15": "Kunantaq anchayaqta kusiy-kusi nispa waqyanchis; ari, millay ruwaqkunan hatunchasqa kanku, ari, Yaya wateqaqkunapiwanpas kacharisqan kanku.",
                "16": "Chaymantaq Wiraqocha manchakuqkuna pasaqlla rimanakurqanku, Wiraqochataq uyarispa uyarirqan; huk yuyarikuna qelqataq ñawpaqenpi qelqasqa karqan Wiraqocha manchakuqkunapaq, sutinpi yuyaqkunapaq.",
                "17": "Noqaqtaqmi kanqaku, umiñaykunata ruwanay p’unchawpi, paykunatataq waqaychasaq, serviqnin churinta huk runa panpachasqanta hina, nispan Awqasuyukunaq Wiraqochan nin.",
                "18": "Chaymi kutirimuspa riqsinkichis chanin kaqkunata millay kaqkunamanta, Yaya serviqta Pay mana serviqmanta."
            },
            "25": {
                "1": "Hamushanmi p’unchaw q’oncha hina rawrananpaq; llapan anchayaq, ari, llapan mana allin ruwaqkuna ichhu kanqaku, hamuq p’unchawtaq paykunata ruphanqa, manataq saphitapas ni raphitapas paykunamanta saqenqachu, ninmi Awqasuyukunaq Wiraqochan.",
                "2": "Ichaqa, sutiy manchakuq qankunataqa, Chaninchaypa Churinmi rapranpi alliyachiyninwan hoqarisunkichis; rispataq, kanchapi malta waka hina wiñankichis.",
                "3": "Millay ruwaqkunatataq saruykachankichis; ushpha hinan chakiykichispa pachanpi kanqaku kayta ruwanay p’unchawpi, ninmi Awqasuyukunaq Wiraqochan.",
                "4": "Yuyariychis, warmay Moisespa kamachisqa-siminta, chaytataq payman Horebpi kamachirqani llapan Israelpaq, yuyaqakunawan taripaykunawan ima.",
                "5": "Unanchaq Elistan kachamusaykichis, Wiraqochaq ancha hatun ancha manchakuna p’unchawnin manaraq hamushaqtin.",
                "6": "Paytaq taytakunaq sonqonkuta wawakunaman kutirichinqa, wawakunaq sonqonkutataq taytankunaman, mana chayqa, hamuspan hallp’ata huk ñakaywan k’iriyman."
            },
            "26": {
                "1": "Hinataq, kay imaymanakunata Jesus willaqtin, runakunaman chayta hamut’achirqan; paykunamantaq, llapan imaymanakunata hatuntapas huch’uytapas hamut’achirqan.",
                "2": "Paytaq nirqan: Kay mana kapusqasuykichis qelqakunataqa, Taytan kamachimuwarqan qankunaman qonaypaq; allin yachaymi Paypi karqan, hamuq mirayman qosqa kananpaq.",
                "3": "Llapan imaymanakunatataq paykunaman hamut’achirqan, qallariymantapachapuni, kusiqellpunpi hamunan pachakama; ari, hallp’a pataman llapan hamunan imaymanakunata, wapu ruphaywan imamanta hallp’a ruwasqa kasqan imaymanakuna chullunankama, hallp’ataq mayt’u raphi hina mayt’ukunankama, hanaqpacha kay pachapiwan pasanankama ima;",
                "4": "Ancha hatun qhepa p’unchawkamapuni; llapan runakuna, ayllukuna, llaqtakuna, simikunapiwan Yayaq ñawpaqenpi sayaqtinku; ruwayninkumanta—allinña mana allinña kaqtinpas—taripasqa kanankukamapuni.",
                "5": "Allin ruwaykuna kaqtinqa, wiñay kawsaypaq kawsariyman; millay kaqtintaq kondenasionpaq kawsariyman; kushkalla kaspanku, huk huk makipi, hukkaqtaq hukkaq makipi; manaraq pacha qallariqtin kaq Cristopi khuyapakuyman, chaninchayman, qollanan kayninmanwan hina.",
                "6": "Manan huk pachaknin t’aqallantapas kay qelqapi qelqakuyta atikunmanchu, runakunaman cheqaqtapuni Jesus yachachisqanmanta;",
                "7": "Ichaqa, Nephiq raphinkunapin kashan, runakunaman yachachisqanpa aswan ashkanninkuna.",
                "8": "Kaykunatataq qelqarqani, runakunaman yachachisqan imaymanakunamanta aswan chikanninta; kaykunatataq qelqani, hawarunakunamanta kay runakunaman yapamanta apamusqa kananpaq, Jesuspa rimasqan simikunaman hina.",
                "9": "Kayta chaskiqtinkutaq—nesitakuntaqmi qallariypi kaykunayoq kananku, iñiyninkuta pruebananpaq—kay imaymanakunata kreyinqaku chaytaq, aswan hatun imaymanakuna paykunaman willasqa kanqa.",
                "10": "Kay imaymanakunata mana kreyiqtinkutaq, chay hatun imaymanakuna paykunamanta hark’asqa kanqa, kondenasionninkupaq.",
                "11": "Nephiq raphinkunapi llapan qelqasqa kasqanta qelqanaypaq hinaña kasharqani, ichaqa Wiraqocha hark’awarqan—llaqtaypa iñiynintan pruebasaq, nispa.",
                "12": "Chhaynaqa, Wiraqochaq kamachiwasqan imaymanakunatan noqa Mormon qelqani. Kunantaq noqa Mormon rimayniykunata tukuni, kamachisqa kawasqan imaymanakuna qelqaytataq qatillani.",
                "13": "Chhaynaqa, cheqaqtapuni runakunata Wiraqocha kinsa p’unchaw yachachisqantan yachanaykichista munayman; chay patamantaq pasaqlla paykunamanta watukamurqan, pasaqllataq t’antata phatmirqan, saminchaspataq paykunaman qorqan.",
                "14": "Hinataq, rimasqa runakunaq wawankunaman yachachirqan, servirqanpiwan; qallunkuta pashkariqtintaq ancha hatun ancha sumaq imaymanakunata taytankuman rimarirqanku, runakunaman Pay rimasqanmanta aswan hatuntaraq; qallunkutan Pay pashkarirqan rimayta atinankupaq.",
                "15": "Hinataq, hanaqpachaman seqayapusqan pataman—ishkaykaq kutitan paykunamanta watukamusqa karqan, Taytamantaq ripusqa karqan, llapan onqosqankunata weqrunkunatawan alliyachisqan pataman, ñawsankuq ñawinkuta kicharisqan pataman, upakunaq rinrinkuta kicharisqan pataman; imaymana laya hanpiykunata paykuna purapi ruwasqan pataman, wañusqakunamanta huk runata hatarichisqan patamanwan, paykunaman atiyninta qhawachisqan, Taytamantaq seqasqan patamanwan—",
                "16": "Hinataq tutamantanpi runakuna huñunakurqanku, paykunataq rikurqanku uyarirqanku ima kay erqekunata; ari, wawakunapas siminkutan kicharirqanku, ancha sumaq imaymanakunatataq rimarirqanku; erqekunaq rimasqanku imaymanakunataq mana pipas qelqananpaq hark’asqa karqan.",
                "17": "Hinataq, Jesuspa akllasqan yachachisqakuna, chay pachamantapacha paykunaman llapan hamuqkunata unuchayta yachachiytawan qallarirqanku. Jesuspa sutinpi llapan unuchasqa kaqkunataq Qollanan Nunawan hunt’a karqanku.",
                "18": "Askhataq paykunamanta rikurqanku uyarirqankutaq mana rimay atina imaymanakunata, chaykunataq qelqasqa kananmanta hark’asqa kapun.",
                "19": "Paykunataq yachachinakurqanku, servinakurqankupiwan; llapan imaymanakunataq hukllapi kachirqanku paykuna purapi, sapanka runa chaninchaywan paykuna purapi ruwaspanku.",
                "20": "Hinataq, llapan imaymanakunata ruwarqanku Jesus kamachisqanman hina.",
                "21": "Jesuspa sutinpi unuchasqa kaqkunataq, Cristoq iñeqkunahuñun nispa waqyasqa karqanku."
            },
            "27": {
                "1": "Hinataq, Jesuspa yachachisqankuna, uyarisqankuta rikusqankutawan yachachispa, Jesuspa sutinpi unuchaspa ima purishaqtinku, yachachisqakunaqa huñunaykukuspa kasharqanku, ancha hatun yayaman-rimarikuypi sasiypiwantaq hukllanakurqanku.",
                "2": "Yapamantataq paykunamanta Jesus watukamurqan, sutinpi Taytaman rimarikusqankurayku. Hamuspataq chawpinkupi Jesus sayarqan, paykunatataq nirqan: Qankunaman ima qonaytan munankichis? nispa.",
                "3": "Paykunataq Payta nirqanku: Wiraqocha, kay iñeqkuna-huñuta ima sutiwan waqyanaykuta niwanaykikutan munayku; kaymantan churanakuykuna runakuna purapi kan, nispa.",
                "4": "Wiraqochataq paykunata nirqan: Cheqaqta cheqaqtapunin niykichis, imaqtintaq runakunari kaymantari rimapakunkuman, churanakunkuman imari?",
                "5": "Manachu qelqakunata paykuna ñawincharqanku, qankunapin churakunaykichis Cristoq sutinta nispa niqta? chaytaqmi sutiy. Kay sutiwanmi qhepa p’unchawpi waqyasqa kankichis.",
                "6": "Sutiyta paypi churakuspa tukukuykama takyaq runaqa, qespichisqan qhepa p’unchawpi kanqa.",
                "7": "Chhaynaqa, ima ruwasqaykichistapas sutiypin ruwankichis; hinaqa, sutiypin iñeqkuna-huñuta waqyankichis; sutiypitaq Taytaman waqyakunkichis, noqarayku iñeqkuna-huñuta saminchananpaq.",
                "8": "Imaynataq iñeqkuna-huñuyri kanman sutiypi mana waqyasqa kaspari? Moisespa sutinpi huk iñeqkuna-huñu waqyasqa kan chayqa, Moisespa iñeqkuna-huñunmi; huk runaq sutinpi waqyasqa kanman chaytaq, chay runaq iñeqkuna-huñun; ichaqa, sutiypi waqyasqa kanqa chayqa, iñeqkuna-huñuymi, yachachiyniypi hatarichisqa kanqa chayqa.",
                "9": "Cheqaqtapunin niykichis, yachachiyniypin hatarichisqa kankichis. Chhaynaqa, imataña waqyankichis chayqa sutiypin waqyankichis; hinaqa, iñeqkuna-huñuyrayku sutiypi Taytaman waqyakunkichis chayqa, uyarisunkichismi Tayta.",
                "10": "Iñeqkuna-huñu yachachiyniykunapi hatarichisqa kanqa chayqa, kikin ruwayninkunatan chaypi Tayta qhawachinqa.",
                "11": "Ichaqa, mana yachachiyniypichu hatarichisqa kanqa, runakunaq ruwayninkunapitaq, utaq saqraq ruwayninkunapipas hatarichisqa kanqa chayqa, cheqaqtapunin niykichis, manan unaychu ruwayninkunapi kusikunku, asllamantaq tukukuy hamun, paykunataq wit’usqa kaspanku ninaman choqasqa kanku, manataq chaymanta kutirimuy kanchu.",
                "12": "Ruwayninkun paykunata qatin, ruwayninkuraykutaq wit’usqa kanku; chhaynaqa, yuyariychis qankunaman nisqay imaymanakunata.",
                "13": "Yachachiyniytan qorqaykichis, kaytaqmi qankunaman qosqay yachachiyniy—Taytaypa munayninta ruwanaypaqmi pachaman hamurqani, Taytay kachamuwasqanrayku.",
                "14": "Taytaytaq kachamuwarqan chakatapi hoqarisqa kanaypaq, chakatapi hoqarisqa kasqay patamantaq llapan runakunata noqaman apamunaypaq; runakunaq hoqarisqan kasqayta hina runakuna Taytaq hoqarisqan kanankupaq, ñawpaqeypi sayanankupaq; allinña, utaq millayña ruwayninku kasqanman hina taripasqa kanankupaq—",
                "15": "Kayraykun hoqarisqa karqani; chhaynaqa, Taytaq atiyninman hinan, llapan runakunata noqaman apamusaq, ruwayninkuman hina taripasqa kanankupaq.",
                "16": "Hinataq, yuyayninman kutirimuspa sutiypi unuchasqa kaq, hunt’asqa kanqa; tukukuykama takyaqtintaq payta Taytaypa ñawpaqenpi mana ima huchayoqta kachisaq, runakunata taripanaypaq sayanay p’unchawpi.",
                "17": "Tukukuykama mana takyaqtaq, payllataqmi wit’usqa kaspa ninaman choqasqa kanqa, manañataqmi chaymanta astawan kutirimuyta atinqakuchu, Taytaq chaninchayninrayku.",
                "18": "Kaytaqmi runakunaq wawankunaman Paypa qosqan simi. Kayraykutaqmi qosqan simikunata Pay hunt’an, manataqmi Pay llullakunchu, ichaqa, llapan siminkunatan hunt’an.",
                "19": "Manataqmi ima qhelli kaqpas qhapaq suyunman haykuyta atinmanchu; chhaynaqa, manan imapas samariyninman haykunchu, ichaqa, iñiyninkurayku, huchankunamanta kutirimuyninkurayku, tukukuykama iñiysapa kasqankurayku ima yawarniypi p’achankuta maqchiqkunalla.",
                "20": "Kunanqa, kaymi kamachiy: Yuyayman kutirimuychis hallp’aq llapan k’uchunkuna, noqaman hamusqpataq sutiypi unuchasqa kaychis, Qollanan Nunaq chaskiyninwan qollanachisqa kanaykichispaq, mana ima qhelliyoq ñawpaqeypi qhepa p’unchawpi sayanaykichispaq.",
                "21": "Cheqaqta cheqaqtapunin niykichis, kaymi yachachiyniy; yachankichistaqmi iñeqkuna-huñuypi ima ruwanaykichiskunata; ruway rikuwasqaykichis ruwaykunallatataqmi ruwankichis; ruway rikuwasqaykichistapunin qankuna ruwankichis.",
                "22": "Chhaynaqa, kaykunata ruwankichis chayqa, saminchasqan kankichis; hoqarisqan qhepa p’unchawpi kankichis.",
                "23": "Rikusqaykichista uyarisqaykichiskunatawan qelqaychis, hark’asqa kasqallantataq ama.",
                "24": "Kay runakunaq ruwayninkunata qelqaychis, chaytaq kanqa, kasqan imaymanakunamanta ña qelqasqa kasqan hinapuni.",
                "25": "Qelqasqa kasqan qelqakunamanta, qelqasqa kananmantawanmi kay runakuna taripasqa kanqaku, chaykunawanmi paykunaq ruwayninku runakunaq reqsisqan kanqa.",
                "26": "Llapan imaymanakunan Taytaq qelqasqan; chhaynaqa, qelqasqa kanan qelqakunamantan runakuna taripasqa kanqaku.",
                "27": "Yachaychis kay runakunaq taripasqan kanaykichista, qankunaman taripay qonayman hina, chaytaq chanin kanqa. Hinaqa, imayna hina qharikunan kanaykichis? Cheqaqtapunitaq niykichis—noqa hinapuni, nispa.",
                "28": "Kunanqa Taytamanmi risaq. Cheqaqtapunitaq niykichis, imataña Taytamanta sutiypi mañakunkichis chayqa, qankunaman qosqan kanqa.",
                "29": "Chhayanqa, mañakuychis chaskinkichistaq; waqyakuychis kicharisqataq qankunapaq kanqa. Mañakuqqa chaskinmi, waqyakuqmantaq kicharisqa kanqa.",
                "30": "Kunanqa, ancha hatunmi kusikuyniy hunt’ayninkama, qankunarayku, kay runa-mirayraykupiwan; ari, Taytapas kusikunmi, llapan qollanan angelkunapas, qankunarayku, kay runa-mirayraykupiwan; manan mayqenpas chinkasqachu kanku.",
                "31": "Hamut’anaykichistan munayman, kunan runa-miraymanta kawsaq kaqkunamantan nini; manataqmi pipas paykunamanta chinkasqachu kanku; paykunapitaq kusikuyniyoq hunt’a kani.",
                "32": "Ichaqa, llakichiwanmi kay runa-miraymanta tawakaq runa-mirayrayku; paypa hark’asqa apasqan kanku, waqllisqa churi hina. Qolqerayku, qorirayku suwakuna haykuspa suway atinankurayku, thutaq waqllichisqanrayku iman qhatuwanqaku. Chay p’unchawpitaq paykunamanta watukamusaq, ruwayninkunata paykuna kikinkuq umankuman kutirichispa.",
                "33": "Hinataq, kay rimaykunata Jesus tukuqtin, yachachisqankunaman nirqan: k’ikllu punkunta haykuychis; k’ikllun punku, llañutaqmi kawsayman pusaq ñan, chikallantaqmi chayta tarinqaku; ichaqa, hatunmi punku, p’altataqmi wañuyman pusaq ñan, askhataqmi chayman haykunqaku tuta hamunankama, manataq pipas chaypi llank’ayta atinmanchu."
            },
            "28": {
                "1": "Hinataq, kay simikunata Jesus niqtin, yachachisqankunaman huk hukmanta rimarirqan: Imatan noqamanta munankichis, Taytaman ripusqay pataman, nispa paykunata nispa.",
                "2": "Llapankutaq (kinsallataq mana) rimarirqanku: Runaq kawsayninman hina kawsasqayku pataman, waqyawasqaykiku yachachina tukukuyniyoq kaqtin, usqhaylla qhapaq suyuykiman hamunaykutan munayku, nispa.",
                "3": "Paytaq paykunata nirqan: Saminchasqan kankichis kayta noqamanta munasqaykichisrayku; chhaynaqa, qanchis chunka ishkayniyoq watayoq kasqaykichis pataman, noqaman qhapaqsuyuypi hamunkichis, noqawantaq samariyta tarinkichis, nispa.",
                "4": "Paykunaman rimariqtintaq, kinsa runakunaman kutirispa paykunata nirqan: Imatan qankunapaq ruwanayta munankichis, Taytaman ripuqtiy, nispa.",
                "5": "Sonqonkupitaq llakikurqanku, munasqankumanta Payman niyta mana qhariykachasqankurayku.",
                "6": "Paytaq paykunata nirqan: Yachanin yuyasqaykichista, manaraq judiokunaq hoqarisqan kashaqtiy ruwayniypi noqawan kaq ancha munasqay Juanpa noqamanta munasqantan munashankichis.",
                "7": "Chhaynaqa, aswan saminchasqan qankuna kankichis; manan hayk’aqpas wañuyta mallinkichischu; ichaqa, runakunaq wawankunaman Taytaq llapan ruwayninkuna rikunaykichispaqmi kawsankichis, Taytaq munayninman hina llapan imaymanakuna hunt’akunankamapuni, hanaqpachaq atiyninwan kusiqellpuypi hamuqtiy.",
                "8": "Manataqmi hayk’aqpas wañuypa nanayninkunata ñak’arinkichischu; ichaqa, kusiqellpuypi hamuqtiyqa, ñawiq ch’illmiriynillanpin wañuymanta mana-wañuyman t’ikrasqa kankichis; hinamantaq Taytaypa qhapaq-suyunpi saminchasqa kankichis.",
                "9": "Yapamantataq—mana nanayniyoqmi kankichis aychapi tiyanaykichiskama, nitaq llakikuyniyoqpas, ichaqa, runakunaq huchankunaraykulla. Kay llapantataq ruwasaq noqamanta munasqaykichisrayku. Kay pacha kanankama noqaman runakunaq nunankuta apamuytan munarqankichis.",
                "10": "Kayraykutaq kusikuyniyoq hunt’a kankichis, Taytaypa qhapaq-suyunpitaq tiyankichis; ari, hunt’an kusikuyniykichis kanqa, noqaman Taytaq qowasqan kusikuy hinapuni; noqa hinapunitaq kankichis, noqataq Tayta hinapuni kani; Tayta noqapiwantaq huklla kayku.",
                "11": "Qollanan Nunataq Taytamanta noqamantawan sut’inchan; Taytataq Qollanan Nunata noqarayku runakunaq wawankunaman qon, nispa.",
                "12": "Hinataq, kay simikunata Jesus rimariqtin, sapankankuta ruk’ananwan llamirqan, qhepakunanku kaq kinsallatataq mana; hinamantaq ripurqan.",
                "13": "Hanaqpachataq kicharisqa karqan, paykunataq hanaqpachaman apasqa karqanku, mana-rimay atina imaymanakunatataq rikurqanku, uyarirqankupiwan.",
                "14": "Rimanankupaq hark’asqataq karqanku; manataqmi paykunaman qosqachu atiy karqan, rikusqanku uyarisqankupiwan imaymanakunamanta rimanankupaq.",
                "15": "Runa-kurkunkupichu ichari manachu runa-kurkunkupi kasqankutaqa manan niyta atirqankuchu; paykunaq lliphipipisqa hinan paykunaman rikch’akurqan, kay aycha runa-kurkumanta mana wañuqman t’ikrasqa hina, Yayaq imaymanankuna rikuy atinankupaq.",
                "16": "Ichaqa, yapamantan hallp’a patapi yachachirqanku; chaypiwanpas manan uyarisqankumantachu, nitaq rikusqankumantawanchu yachachirqanku, hanaqpachapi paykunaman kamachiy qosqa kasqanrayku.",
                "17": "Kunanqa, wañuqchu ichari mana wañuqchu karqanku lliphipipisqa kasqankumanta chaytaqa manan yachanichu.",
                "18": "Ichaqa, kaytan yachani qosqa kasqa qelqaman hina—hallp’a patantan rirqanku, llapan runakunamantaq yachachirqanku; yachachiyninkupi llapan kreyiqkunata iñeqkuna-huñuman huñuspanku, paykunata unuchaspanku; llapan unuchakuqkunataq Qollanan Nunata chaskirqanku.",
                "19": "Iñeqkuna-huñumanta mana kaqkunataq watana wasiman paykunata churarqanku. Manataq watana wasikuna paykunata hark’ayta atirqankuchu, ishkaypi ch’eqtakusqankurayku.",
                "20": "Hallp’a ukhuman churasqataq karqanku; ichaqa, Yayaq rimayninwanmi hallp’ata k’irirqanku, hinataq Yayaq atiyninwan hallp’a ukhumanta qespichisqa karqanku; chhaynataq, paykuna hark’ananpaq hina t’oqokunata mana hasp’iyta atirqankuchu.",
                "21": "Kinsa kutitaq hornuman choqasqa karqanku, manataq k’iriyta chaskirqankuchu.",
                "22": "Ishkay kuti salqa uywakunaq wasinman choqasqa karqanku, paykunataq salqa uywakunawan pukllarqanku, uña ovejawan erqeq pukllasqanta hina, manataq k’irisqachu karqanku.",
                "23": "Hinataq, Nephiq llapan runankuna purapi purirqanku, hallp’a patapi llapan runakunamantaq Cristoq yachachiyninta yachachirqanku; runakunataq Wiraqochaman t’ikrakurqanku, Cristoq iñeqkuna-huñunman huñunakuspanku. Khaynatataqmi chay runa-miraypa runankuna saminchasqa karqanku, Jesuspa rimayninman hina.",
                "24": "Kunantaq noqa Mormon kay imaymanakunamanta rimayta tukuni, huk pachallaqa.",
                "25": "Mana hayk’aqpas wañuyta malliqkunaq sutinkuta qelqanaypaqñan kasharqani, ichaqa, Wiraqochan hark’awarqan; chhaynaqa, manan qelqanichu, runakunamanta pakasqan kanku.",
                "26": "Ichaqa, rikurqanin paykunata, serviwarqankutaqmi.",
                "27": "Hawarunakuna chawpipin kanqaku, manataq paykunata hawarunakuna reqsinqakuchu.",
                "28": "Judiokuna chawpipipas kanqakun, manataq paykunata judiokuna reqsinqakuchu.",
                "29": "Hinataq, yachaysapa kayninpi allin kasqanta Wiraqocha rikuqtin, Israelpa ch’eqerisqa llapan t’aqankunaman yachachinqaku, llapan llaqtakunaman, ayllukunaman, simikunaman, runakunamanwan; paykunamantataq askha nunakunata Jesusman apamunqaku, munasqanku hunt’anankupaq, konbensinapaq Yayaq atiynin paykunapi kasqanraykupiwan.",
                "30": "Yayaq angelninkuna hinan kanku, Jesuspa sutinpi Taytaman paykuna rimarinkuman chaytaq, paykuna kikinku qhawachikunkuman, paykunaman allin rikhurisqanpi runamanpas.",
                "31": "Chhaynaqa, ancha hatun ancha sumaq ruwaykunan paykunaq ruwasqan kanqa, Cristoq taripanan-tiyananpa ñawpaqenpi runakuna sayanankupaq hamuq hatun p’unchawpa ñawpaqinta.",
                "32": "Ari, hawarunakuna purapipas ancha hatun ancha sumaq ruwaymi paykunaq ruwasqan kanqa, chay taripana p’unchawpa ñawpaqenta.",
                "33": "Cristoq llapan ancha sumaq ruwayninkunamanta rimaq llapan qelqakunayoq kawaqchis chayqa, yachawaqchismi Cristoq rimayninman hina kay imaymanakuna cheqaqtapuni wakinanta.",
                "34": "Ay! Jesuspa rimayninkunata, Paypa akllasqanta, paykunaman kachasqanpa rimayninkunatawan mana uyariy munaqmanta. Jesuspa rimayninkunata, Paypa kachasqanpa rimayninkunatawan mana chaskiy munaqkunaqa, manan Payta chaskinkuchu; chhaynaqa, manan paykunata qhepa p’unchawpi Pay chaskinqachu.",
                "35": "Aswan allinmi paykunapaq kanman karqan mana paqarinanku. Qespiy hamunanpaq runakunaq saruykachasqan phiñarichisqa Yayaq phiñakuyninmanta lloqsiytachu yuyarqankichis?",
                "36": "Kunantaq Wiraqochaq akllasqan runakunamanta rimasqayta; ari, hanaqpachaman apasqa kinsamantapuni; manan yachanichu, wañuymanta mana-wañuyman ch’uyanchasqachus kasqankuta.",
                "37": "Ichaqa, qelqasqaymantapachaqa Wiraqochatan tapurqani, Paytaq yachachiwarqan, runa-kurkunkupi huk t’ikray kananta, mana chayqa wañuytan mallinanku.",
                "38": "Chhaynataq, wañuyta mana mallinankupaq runa-kurkunkupi huk t’ikray ruwasqa karqan; mana nanayniyoq ni llakikuyniyoqpas kanankupaq, ichaqa, runakunaq huchankunaraykulla.",
                "39": "Kay t’ikrayqa manan qhepa p’unchawpi kanan t’ikrayman hinachu karqan; ichaqa, paykunapi ruwasqan huk t’iray karqan; hinataq saqraqa mana paykunapi atiyniyoq kayta atinmanchu, paykunata mana wateqananpaq. Aychapi qollanachisqan karqanku, chanintaq karqanku; hallp’aq atiyninkunataq mana paykunata hap’iyta atirqanchu.",
                "40": "Khayna kaypin paykuna qhepananku karqan, Cristoq taripaynin p’unchawkama; chay p’unchawpitaq aswan hatun t’ikrayta chaskinanku karqan, Taytaq qhapaq-suyunpi chaskisqa kanankupaq, manaña astawan lloqsinankupaq; ichaqa, hanaqpachapi Yayawan wiñaypaq tiyanankupaq."
            },
            "29": {
                "1": "Kunanqa qankunata niykichis, yachaysapa kayninpi Wiraqocha allin kasqanta rikuqtin, kay rimaykuna rimayninman hina hawarunakunaman hamunqa; chaymi qankuna yachanaykichis, chaskikuyninku hallp’aman yapamanta churasqa kanankumanta Israelpa wawankunawan Taytaq rimanakuynin hunt’akuytaña qallarisqanta;",
                "2": "Qollanan unanchaqkunaq rimasqanku Wiraqochaq rimayninkuna llapan hunt’akunanta yachanaykichispaqwan; manataqmi ninaykichischu—Israelpa wawankunamanta watukuyninta Wiraqocha unayyachin nispaqa.",
                "3": "Manataqmi sonqoykichispi yuyayta nesitankichischu, yanqapaqmi karqan rimasqan rimaykuna, nispa; yuyarinqan Wiraqocha, Israelpa wasinpa llaqtanwan rimanakusqanta.",
                "4": "Qankuna puraman kay rimaykuna hamusqanta rikuspaykichisqa, manañan astawan nesitankichischu Wiraqochaq ruwayninkuna pisichayta; paña makinpin chaninchayninpa q’anchinan kashan. Haqay p’unchawpi ruwayninkunata pisichankichis chayqa, usqhayllan qankunaman aypachimusunkichis.",
                "5": "Ay, Wiraqochaq ruwayninkuna alqochaq runamanta; ari, ay Cristota ruwayninkunatawan mananchaq runamanta!",
                "6": "Ari, ay Wiraqochaq rikuchiyninkunata mananchaq runamanta—Wiraqochaqa manañan rikuchiykunawan, unanchaykunawan, qoykunawan, simikunawan, alliyachiykunawan, utaq Qollanan Nunaq atiyninwanpas llank’anñachu niq runamanta!",
                "7": "Ari, ay haqay p’unchawpi mirachikuyniyoq kananrayku—manan ima milagropas Jesucristoq ruwasqanqa kanmanchu, nispa niq runamanta. Khayna ruwaq runaqa waqllisqa churi hinan wakinqa, manataq khuyapakuy paypaq karqanchu Cristoq rimayninman hina!",
                "8": "Ari, manañan astawan judiokunata nitaq Israelpa wasinpa puchuntapas pisichayta, alqochayta ni cheqniytapas nesitankichisñachu; Wiraqochaqa yuyarinmi paykunapaq rimanakuyninta; paykunapaqtaq ruwanqa jurasqanman hina.",
                "9": "Chhaynaqa, manan Wiraqochaq paña makinta lloq’e qayllaman t’ikrayta atinaykichista yuyanaykichischu, Israelpa wasinwan rimanakusqanta hunt’ananpaq chaninchayta mana llank’achinanpaq."
            },
            "30": {
                "1": "Rinrichakuychis hawarunakuna, uyariychistaq kawsaq Yayaq Churin Jesucristoq rimayninta; kaytataq Pay kamachimuwarqan qankunamanta rimarinaypaq; khayna qelqanaypaqmi Pay kamachiwan:",
                "2": "Llapan hawarunakuna millay ñanniykichismanta kutiriychis; yuyayniykichisman kutiriychis millay ruwayniykichiskunamanta, llullakuyniykichiskunamanta, yukanaykichiskunamanta, map’akuyniykichiskunamanta, pakallapi millay-millanaykichiskunamanta, waka much’anaykichiskunamanta, runa-wañuchinaykichiskunamanta, millay-kurak kayniykichiskunamanta, munapakuyniykichiskunamanta, churanakuyniykichiskunamanta, llapan millay ruwayniykichiskunamanta, millay-millanaykichiskunamantawan; noqamantaq hamuychis, sutiypitaq unuchakuychis huchaykichiskuna panpachayta chaskinaykichispaq; Qollanan Nunawan hunt’a kanaykichispaq, Israelpa wasinmanta kaq llaqtaywan yupasqa kanaykichispaq, nispa."
            }
        }
    },
    "4-ne": {
        "meta": {
            "slug": "4-ne",
            "name": "Tawakaq Nephi",
            "chapterWord": "T’aqa"
        },
        "chapters": {
            "1": {
                "intro": "Qelqanman hina Nephiq llaqtanpa willaynin.",
                "1": "Hinataq, kinsa chunka tawayoq wata tukukurqan, kinsa chunka pishqayoqpas; Jesuspa yachachisqankunataq Cristoq iñeqkuna-huñunta hatarichirqanku, muyureqnintin hallp’api. Paykunaman hamuspa cheqaqtapuni huchankunamanta kutirimuqkunataq Jesuspa sutinpi unuchasqa karqanku, Qollanan Nunatawantaq chaskirqanku.",
                "2": "Kinsa chunka soqtayoq watapitaq hallp’antinpi llapan runakuna Wiraqochaman t’ikrakurqanku, nephitakunapas, lamanitakunapas; manataq ima maqanakuypas ni churanakuypas paykuna purapi karqanchu, sapanka runataq chaninta runamasinwan imatapas ruwarqan.",
                "3": "Llapan tukuy imaymanakunatataq hukllapi paykuna purapi kachirqanku; hinataq, mana qhapaqpas ni wakchapas, ni hark’asqapas, ni qespipas karqanchu; ichaqa, llapankun qespi qarqanku, hanaqpacha qoymanta malliqkuna.",
                "4": "Hinataq, kinsa chunka qanchisniyoq watapas tukukullarqantaq, qatillarqantaq hallp’api qasi kawsay kay.",
                "5": "Ancha hatun ancha sumaq ruwaykunataq Jesuspa yachachisqankunaq ruwasqan karqan; hinataq, onqoqkunata alliyachirqanku, wañusqakunata hatarichirqanku, weqrukunata purichirqanku, ñawsakuna rikuyninkuta chaskirqanku, upakuna uyarirqanku. Imaymana milagrokunatan paykuna ruwarqanku runakunaq wawankunaq chawpinpi, manataq imapipas milagrokunata ruwarqankuchu, ichaqa Jesuspa sutillanpi.",
                "6": "Hinataq, kinsa chunka pusaqniyoq wata tukukurqan, hinallatataq kinsa chunka isqonniyoqpas, tawa chunka hukniyoqpas, tawa chunka ishkayniyoqpas; ari, tawa chunka isqonniyoq tukukunankama, pishqa chunka hukniyoqpas, pishqa chunka ishkayniyoqpas; ari, pishqa chunka isqonniyoq wata tukukunankama.",
                "7": "Anchatapunitaq hallp’api paykunata Wiraqocha qhapaqyachirqan; hinataq, llaqtakunata yapamanta ruwarqanku, kanasqa llaqtakunaq kasqanpi.",
                "8": "Ari, chay hatun Zarahemla llaqtatapas yapamantan ruwachirqanku.",
                "9": "Ichaqa, askha llaqtakunan chinkayurqan, unukunataq chaykunaq rantinta hamurqan; chayraykutaq chay llaqtakunaqa mana mosoqyachisqa kayta atikurqanchu.",
                "10": "Hinataq, Nephiq llaqtan kallpachakurqan, usqhayllataq mirarqanku, ancha sumaq munay llaqtataq wakirqanku.",
                "11": "Sawakurqankutaq, sawakuypi qosqataq karqanku; saminchasqataq karqanku, Paykunapaq Wiraqochaq ruwasqan ancha askha promesankunaman hina.",
                "12": "Manañataqmi purirqankuchu Moisespa kamachisqa-siminpa warachikuyninkunaman, qollanan-ruwanankunamanwan hinaqa; ichaqa, Wiraqochankumanta, Yayankumanta chaskisqanku kamachiykunaman hinan purirqanku, sasiypi, yayaman-rimarikuypiwan qatispa; yayaman-rimarikunankupaq, Wiraqochaq rimaynin uyarinankupaqwantaq pasaqlla huñunakuspaku.",
                "13": "Hinataq, mana ima maqanakuypas llapan runakuna purapi karqanchu, lliw hallp’antinpi; ichaqa, ancha hatun milagrokunan ruwasqa karqan Jesuspa yachachisqankunapurapi.",
                "14": "Hinataq, qanchis chunka hukniyoq wata tukukurqan, qanchis chunka ishkayniyoq watapas, ari, qanchis chunka isqonniyoq wata tukukunankama; ari, pachak watapas tukukurqanmi, Jesuspa akllasqan yachachisqankunataq llapanku Yayaq kusipawqarninman rirqanku, qhepanankupaq kinsa yachachisqakunallataq mana. Hukkunataq paykunaq rantinta churasqa karqanku, chay miraymantapas askhan wañurqan.",
                "15": "Hinataq, mana ima churanakuypas hallp’api karqanchu, runakunaq sonqonkupi Yayaq munakuynin kasqanrayku.",
                "16": "Manataq ima munapakuykunapas, churanakuykunapas, ni ima qotunakuykunapas ni map’akuykunapas, ni llullakuykunapas, ni runa wañuchiykunapas ni ima aychakaq munapakuykunapas karqanchu. Cheqaqtapuniqa, manan aswan kusisamiyoq llaqtaqa kanmanchu Yayaq makinpa kamasqan llapan runakuna purapiqa.",
                "17": "Manan suwakuna karqanchu, ni runa wañuchiqkunapas; manataq lamanitakunapas ni ima laya -itakunapas karqanchu; hukllapin karqanku Cristoq wawankuna, Yayaq qhapaq-suyun chashkiqkuna.",
                "18": "Hayk’a saminchasqan karqanku! Llapan ruwayninkupin paykunata Wiraqocha samincharqan; ari, saminchasqan karqanku, t’ikarirqankutaq pachak chunkayoq wata tukukunankama. Cristomanta ñawpaq kaq miraytaq tukukurqan; manataq ima churanakuypas hallp’antinpi karqanchu.",
                "19": "Kay qhepa qelqakuna waqaychaq, Nephiq raphinkunapi qelqaq Nephi wañurqan, churin Amostaq paypa rantinta qelqakunata waqaycharqan; paypas Nephiq raphinkunapin qelqarqan.",
                "20": "Kaytataq pay waqaycharqan pusaq chunka tawayoq wata, kallarqantaqmi hallp’api qasi kawsay; runakunamanta huk chikallantaq iñeqkuna-huñumanta t’aqakurqanku, paykunataq lamanita sutita churakurqanku; chhaynataq yapamanta lamanitakuna hallp’api kayta qallarirqan.",
                "21": "Amospas wañurqanmi (Cristoq hamusqanmantataq pachak isqon chunka tawayoq wata karqan), churin Amostaq paypa rantinta qelqakunata waqaycharqan; paypas Nephiq raphinkunapin qelqarqan; Nephiq qelqanpi imataq qelqasqa karqan, chaytaq kay qelqa.",
                "22": "Hinataq, ishkay pachak wata tukukurqan; ishkay kaq miraytaq wañurqan, huk chikallantaq mana.",
                "23": "Kunantaq noqa Mormon yachanaykichista munayman, runakuna mirasqankuta, hinaspa llapan hallp’antinpi mast’arikurqankuta, ancha qhapaqtaq wakisqankuta, Cristopi hatunyayninkurayku.",
                "24": "Kunantaq kay ishkay pachak hukniyoq watanpi paykuna purapi anchayaypi hoqarikuqkuna kayta qallarirqan, ancha chaninniyoq p’achayukuypi, imaymana laya sumaq umiñakunawan, pachaq ancha sumaq imaymanankunapiwan.",
                "25": "Chay pachamantapachataq manaña astawan hukllapichu kapuqninkunata mikhuyninkunatawan kachirqanku.",
                "26": "Sanakunapi t’aqanakuyta qallarirqanku; qolqeyoq kanankupaqtaq paykuna kikinkupaq iñeqkuna-huñukunata hatarichiyta qallarirqanku; Cristoq cheqaq iñeqkuna-huñuntataq mananchayta qallarirqanku.",
                "27": "Hinataq, ishkay pachak chunkayoq wata tukukuqtin, hallp’api askha iñeqkuna-huñukuna karqan; ari askha iñeqkuna-huñukunan karqan Cristo reqseq nikuqkuna, yachachiyninpa aswan askha partenkunatataq manancharqanku; hinataq, imaymana laya millay ruwaykunata chaskirqanku, qollanan kaqtataq millay kasqankurayku hark’asqa kaqkunaman qoqku.",
                "28": "Kay iñeqkuna-huñutaq waputapuni mirayta qallarirqan, millay ruwaykunarayku, sonqonkumanta allinta hap’ipakuq saqraq atiyninrayku ima.",
                "29": "Karqantaqmi Cristo mananchaq iñeqkuna-huñu, Cristoq cheqaq iñeqkuna-huñuntataq qatikacharqanku, llanp’u sonqo kasqankurayku, Cristopi kreyisqankuraykupiwan; paykunatataq cheqnikurqanku, paykuna purapi askha milagrokuna ruwasqa kasqanrayku.",
                "30": "Hinataq, paykunawan kaq Jesuspa yachachisqankunapi kallpata atiytawan llank’achirqanku, watana wasikunamantaq paykunata churarqanku; ichaqa paykunapi kaq Yayaq rimayninpa atiyninwan, watana wasikuna ishkaypi ch’eqtakurqanku, paykuna purapi ancha hatun milagrokunata ruwaspataq purirqanku.",
                "31": "Chaypiwanpas, kay llapan milagrokunaña karqan chaypas, sonqonkutan runakunaqa rumiyachirqanku; yachachisqakuna sipiytataq mashkarqanku, Jerusalenpi judiokuna Jesusta sipiyta munasqankuta hina, Paypa rimayninman hina.",
                "32": "Nina hornokunaman paykunata choqarqanku, mana ima k’iriyoqtaq paykuna lloqsimurqanku.",
                "33": "K’ita uywakunaq wasinmanpas choqarqankun paykunata, chay k’ita uywakunawantaq paykunaqa pukllarqanku, uña ovejawan erqeq pukllasqanta hina; chay uywakuna chawpimantataq lloqsimurqanku mana ima k’irita chaskispa.",
                "34": "Chaypiwanpas, sonqonkuta runakuna rumiyachirqanku; askha kurakkunaq, mana cheqaq unanchaqkunaq ima pusasqan kaspanku, askha iñeqkuna-huñukuna hatarichinankupaq, imaymana laya millaykunata ruwanankupaqwan. Jesuspa runankunatataq maqarqanku, ichaqa Jesuspa llaqtanqa manan chay maqaykunata kutichirqankuchu. Khaynatan mana kreyiypi, millay ruwaykunapiwan urmarqanku watamanta wataman, ishkay pachak kinsa chunka wata tukukunankama.",
                "35": "Hinataq, kay watapi, ari, ishkay pachak kinsa chunka hukniyoq watapi, ancha hatun t’aqanakuy runakuna purapi karqan.",
                "36": "Hinataq, kay watapi huk llaqta hatarirqan, nephitakuna nispa waqyasqakuna; Cristopi cheqaqpuni iñeqkunan paykuna karqanku, paykuna chawpipitaq lamanitakunaq waqyasqan karqan—jakobitakuna, josefitakuna, zoramitakunapiwan.",
                "37": "Chhaynataq, Cristopi cheqaq kreyiqkuna, Cristota cheqaq yupaychaqkuna (paykuna chawpipitaq karqan qhepakunankupaq kaq Jesuspa yachachisqankuna) nephitakuna, jakobitakuna, josefitakuna, zoramitakunapiwan nispa waqyasqa karqanku.",
                "38": "Yayaq yachachiyninkuna mana munaqkunataq, lamanitakuna, lemuelitakuna, ismaelitakunapiwan waqyasqa karqanku. Manan paykunaqa mana kreyiypichu urmarqanku, ichaqa munaspankun Cristoq yachachiynin kontra ankallikurqanku, wawankunatataq yachachirqanku mana kreyinankupaq, qallariymantapacha mana kreyiypi urmaq taytanku hina.",
                "39": "Taytankunaq millay ruwayninkurayku, millay-millanankurayku imataq kay karqan, qallariypi kasqan hinapuni. Yayaq wawankuna cheqninankupaq yachachisqataq karqanku, qallariymantapacha Nephiq wawankunata cheqnikunankupaq lamanitakuna yachachisqa kasqankuta hina.",
                "40": "Hinataq, ishkay pachak tawa chunka tawayoq wata tukukurqan, khaynataq runakunaq ruwayninkuna karqan. Runakunaq aswan millay kaqkunataq kallpasapa karqanku, Yayaq llaqtanmanta aswan askhataq wakirqanku.",
                "41": "Paykuna kikinkupaq iñeqkuna-huñukunata hatarichiyta qatillarqanku, imaymana sumaq imaymanakunawantaq chayta achalarqanku. Khaynatataq ishkay pachak pishqa chunka wata, ishkay pachak soqta chunka watapas tukukurqan.",
                "42": "Hinataq, runakunaq millay kaqninkuna Gadiantonpa pakallapi juraykunata allchanakuyninkunata ima yapamanta hatarichiyta qallarirqanku.",
                "43": "Nephiq llaqtan nispa waqyasqa runakunapas sonqonkupi anchayaytan qallarirqanku, ancha askha qhapaqyayninkunarayku; wawqenku lamanitakuna hinataq yanqa-yanqa wakirqanku.",
                "44": "Kay pachamantapachataq runakunaq huchankunaryaku, yachachisqakuna llakikuyta qallarirqanku.",
                "45": "Hinataq, kinsa pachak wata tukukuqtin, nephitakunapas, lamanitakunapas, huk hukkaq hina ancha millaypuni wakipurqanku.",
                "46": "Gadiantonpa suwankunataq hallp’antinpi mast’arikurqanku, manataq pipas chanin runa karqanchu, ichaqa Jesuspa yachachisqankunalla. Ashkhatapunitaq qorita, qolqetawan waqaycharqanku, imaymana laya qhatukuykunapitaq purirqanku.",
                "47": "Hinataq, kinsa pachak pishqayoq wata tukukuqtin Amos wañurqan (runakunataq millay kayllapi karqanku); wawqen Ammarontaq paypa rantinta qelqakunata waqaycharqan.",
                "48": "Kinsa pachak ishkay chunka wata tukukuqtintaq, Ammaronqa, Qollanan Nunaq kamachisqan kaspa, qollanan qelqakunata pakarqan; ari, miraymanta mirayman haywasqa qollanan qelqakunata, Cristoq hamusqanmanta kinsa pachak ishkay chunka watakama.",
                "49": "Paytaq chay qelqakunata Wiraqochapaq pakarqan, Jakobpa wasinpa puchunman yapamanta hamunanpaq, unanchaykunaman, Wiraqochaq promesankunamanwan hina. Khaynan Ammaronpa qelqanpa tukukuynin."
            }
        }
    },
    "morm": {
        "meta": {
            "slug": "morm",
            "name": "Mormonpa Qelqan",
            "chapterWord": "T’aqa"
        },
        "chapters": {
            "1": {
                "1": "Kunantaq noqa Mormon huk willayta qelqani, rikusqaymanta uyarisqaymantawan, Mormonpa Qelqan nispataq waqyani.",
                "2": "Wiraqochapaq qelqakunata pakasqan pachapi hinataq Ammaron noqaman hamurqan (noqataq chunka watayoq hinalla karqani, llaqtaypa yachayninman hinataq huk chikan yachayniyoq kayta qallarirqani), Ammarontaq niwarqan: Rikushanin allin yuyayniyoq kasqaykita, qhawanaykipaq k’uchi erqe kasqaykita.",
                "3": "Chhaynaqa, ishkay chunka tawayoq watayoq hina kaqtiyki, kay runakunamanta rikusqayki imaymanakunata yuyarinaykita munayman; chhayna watayoq kaspaykitaq Antum hallp’aman riy, Shim nispa waqyasqa kanqa chay orqoman; chaypin Wiraqochapaq pakarqani kay runakunamanta llapan qollanan qelqakunata.",
                "4": "Nephiq raphinkunata horqonki, wakintataq chay kasqallanpi saqenki; Nephiq raphinkunapitaq qelqanki, kay runakunamanta llapan rikusqayki imaymanakunata, nispa.",
                "5": "Noqa Mormontaq, Nephiq ch’awchun karqani (taytaypa sutintaq Mormon karqan), yuyarirqanitaq Ammaronpa niwasqan imaymanakunata.",
                "6": "Hinataq, chunka hukniyoq kashaqtiy, qheparina hallp’aman taytay apawarqan Zarahemla hallp’amanpuni.",
                "7": "Tukuy hallp’antintaq wasikunawan pakasqa karqan, runakunataq yaqaraq mamaqochaq aqonkuna hina karqanku.",
                "8": "Hinataq, kay watapi awqanakuy kayta qallarirqan, nephitakuna purapi purapi—paykunataq karqanku nephitakuna, jakobitakuna, josefitakuna, zoramitakunapiwan—chay awqanakuytaq karqan nephitakuna lamanitakunawan, lemuelitakunawan, ismaelitakunapiwan.",
                "9": "Lamanitakuna, lemuelitakuna, ismaelitakunapiwanqa lamanitakuna nispan waqyasqa karqanku; ishkaynin t’aqakunataq karqanku nephitakuna lamanitakuna ima.",
                "10": "Hinataq, awqanakuyqa paykuna purapi qallarirqan Zarahemla hallp’aq kantunpi, Sidon unukunaniqpi.",
                "11": "Nephitakunataq huñusqaku karqan ancha askha runakunata, kinsa chunka waranqamanta aswantaraq; kay kikin watapitaq askha maqanakuykuna karqan, chaypitaq nephitakunaqa lamanitakunata atiparqanku, askhatataq paykunamanta wañuchirqanku.",
                "12": "Hinataq, lamanitakunaqa yuyakusqankuta qonqapurqanku, qasi kawsaytaq hallp’api karqan. Qasi kawsaytaq yaqa tawa wata hallp’api karqan, manataqmi yawar sut’uchiy karqanchu.",
                "13": "Ichaqa, lliw hallp’antinpin millay ruway karqan, chayraykutaq Wiraqochaqa ancha munasqan yachachisqankunata horqorqan; milagro ruwaykuna, alliyachiykuna imataq tukukapurqan, runakunaq millay-kayninkurayku.",
                "14": "Manataq ima qoykunapas Wiraqochamanta karqanchu, manataq pimanpas Qollanan Nuna hamurqanchu, millay ruwayninku, mana kreyiyninkuraykupiwan.",
                "15": "Noqataq chunka pishqayoq watayoq karqani, allin yuyayniyoq kaqtiytaq Wiraqochaq watukusqan karqani, Jesuspa sumaq-kayninmantataq mallirqani yacharqani ima.",
                "16": "Kay runakunaman yachachinaypaqtaq kallpachakurqani, ichaqa, wishq’asqan simiy karqan, paykunaman yachachinaypaqtaq hark’asqa karqani; munaspankun Yayanku kontra ankallikusqaku karqan; ancha munasqa yachachisqakunataq kay hallp’amanta horqosqa karqanku, runakunaq millay ruwayninkurayku.",
                "17": "Ichaqa, paykuna purapin qheparqani, hark’asqataq karqani paykunaman yachachinaymanta, sonqonkuq rumiyayninrayku; rumi sonqonkuraykutaq hallp’a ñakasqa karqan, paykunarayku.",
                "18": "Lamanitakuna purapi kaq Gadiantonpa suwankunataq hallp’api hunyarqanku, chayraykutaq qhapaqyayninkunata panpapi pakayta runakuna qallarirqanku, chay qhapaqyaykunataq llushk’ayarqan hallp’ata Wiraqocha ñakasqanrayku; chhaynataq paykunaqa mana qhapaqyayninkuta hap’iyta ni yapamanta qhepachiytapas atirqankuchu.",
                "19": "Hinataq, watuykuna, layqakuykuna, wahiykunapiwan karqan; saqraq atiynintaq llapan hallp’antinpi karqan, Abinadiq, Lamanita Samuelpa ima rimayninku hunt’akunanpaq."
            },
            "2": {},
            "3": {},
            "4": {
                "1": "Hinataq, kinsa pachak soqta chunka kinsayoq watapi, nephitakuna awqasuyunkunawan Ch’in hallp’amanta rirqanku lamanitakuna kontra maqanakunankupaq.",
                "2": "Nephitakunaq awqasuyunkunataq, yapamanta Ch’in hallp’aman kutichimusqa karqanku. Sayk’usqaraq kashaqtinkutaq, paykuna pataman lamanitakunamanta mana sayk’usqa awqasuyu hamurqan; ancha millay awqanakuytaq karqan, hinataq lamanitakuna Ch’in llaqtata hap’ikurqanku, askhata nephitakunata wañuchirqanku, askha piñaschasqa runakunatawantaq hap’ikurqanku.",
                "3": "Puchuq nephitakunataq ayqekurqanku, Teankum llaqtaq runankunawantaq huñunakurqanku. Teankum llaqtaqa mamaqocha patapin karqan, Ch’in llaqtaq sispayuyninpi imataq karqan.",
                "4": "Lamanitakunaman nephitakunaq awqasuyunkuna risqankuraykun atipachikuyta qallarirqanku; mana chay hinachu kanman karqan chayqa, manan lamanitakunaqa paykunapi atiyniyoqchu kankuman karqan.",
                "5": "Ichaqa, Yayaq taripayninkunan millay ruwaqkunata atipanqa; millay ruwaqwantaqmi millay ruwaq muchuchisqa. Millay ruwaqkunan yawar sut’uchiyman runakunaq wawankuq sonqonkuta phiñarichinku.",
                "6": "Hinataq, Teankum llaqta kontra hamunankupaq lamanitakuna alistakurqanku.",
                "7": "Kinsa pachak soqta chunka tawayoq watapi Teankum llaqta kontra, lamanitakuna hamurqanku, Teankum llaqtatapas hap’ikunankupaq.",
                "8": "Nephitakunaq qarqosqan kutichisqantaq lamanitakuna karqanku. Lamanitakunata qarqosqankuta rikuspankutaq kallpankumanta nephitakuna alabakurqanku; paykuna kikinkuq tukuy kallpankuwan rispataq, yapamata Ch’in llaqtata hap’ikapurqanku.",
                "9": "Kaykunataq ruwasqa karqan, waranqa-waranqakunataq ishkaynin qayllapi wañuchisqa karqanku, nephitakuna purapipas, lamanitakuna purapipas.",
                "10": "Hinataq, kinsa pachak soqta chunka soqtayoq wata pasarqan, lamanitakunataq yapamanta nephitakuna kontra maqanakuq hamurqanku; chaypiwanpas, manan millay ruwasqankumanta nephitakuna kutirimurqankuchu, ichaqa, pasaqllan millay ruwaykuna ruwaypi atipakurqanku.",
                "11": "Manataqmi simi willayta atinmanchu, ni runapas hunt’atapuni qelqayta, yawar sut’uchiymanta, wañuchinakuymantawan imayna millaypuni runakuna purapi kasqanta, nephitakuna purapipas, lamanitakuna purapipas. Sapanka sonqon rumiyasqa karqan, hinataq pasaqlla kusikurqanku yawar sut’uchiypi.",
                "12": "Manataqmi Wiraqochaq rimayninman hina, Lehiq llapan wawankuna chawpipi chay hina hatun millay ruwaykuna karqanchu, manan Israelpa llapan wasin purapipas karqanchu kay runakuna purapi hinaqa.",
                "13": "Hinataq, Ch’in llaqtata lamanitakuna hap’ikurqanku, kaytaq karqan, nephitakunamanta aswan askha kasqankurayku.",
                "14": "Teankum llaqta kontrapas rirqankun, runakunatataq chaymanta qarqorqanku, askhatataq piñaschasqa runata hap’irqanku, warmitapas erqekunatapas; yaya rikch’ayninkumantaq paykunata arpayta hina munachirqanku.",
                "15": "Hinataq, kinsa pachak soqta chunka qanchisniyoq watapi, warminkuta wawankunatawan lamanitakuna munachisqankurayku nephitakuna phiñarikuspanku, ancha hatun phiñarikuywan lamanitakuna kontra rirqanku, hinaspataq lamanitakunata yapamanta atiparqanku, hallp’ankunamantataq qarqorqanku.",
                "16": "Kinsa pachak qanchis chunka pishqayoq watakamataq lamanitakunaqa mana yapamanta nephitakuna kontra hamurqankuchu.",
                "17": "Kay watapitaq nephitakuna kontra llapan kallpankuwan urayamurqanku; manataqmi yupasqachu karqanku, sinchi askhapuni kasqankurayku.",
                "18": "Kay pachamantapachataq nephitakunaqa mana lamanitakunata atiparqankuñachu; ichaqa, paykunaq pichasqan kaytan qallarirqanku, intiq ñawpaqenpi shulla hina.",
                "19": "Hinataq, Ch’in llaqta kontra lamanitakuna urayamurqanku; ancha millay maqanakuytaq karqan Ch’in hallp’api, chaypitaq nephitakunata atiparqanku.",
                "20": "Ñawpaqenkuta yapamanta ayqekuspankutaq Boaz llaqtaman hamurqanku; chaypitaq lamanitakuna kontra qharillaña sayapakurqanku; chhaynataq, lamanitakunaqa mana nephitakunata atiparqankuchu, ichaqa, ishkay kuti hamuqtinkuña.",
                "21": "Ishkay kuti hamuqtinkutaq nephitakunaqa qarqosqa, ancha hatun wañuchiywan sipisqapiwan karqanku. Warminku, wawankunapiwantaq yapamanta rikch’aykunaman apasqa karqanku.",
                "22": "Hinataq, ñawpaqenkumanta nephitakuna ayqekurqanku, hatun llaqtakunapi, huch’uy llaqtakunapipas kaq llapan runakunata paykunawan apayukuspanku.",
                "23": "Kunantaq noqa Mormon, hallp’ata hap’ikunankupaq hinaña lamanitakuna kasqankuta rikuspa, Shim orqoman rirqani; Wiraqochapaq Ammaronpa pakasqan llapan qelqakunatataq horqorqani."
            },
            "5": {},
            "6": {
                "1": "Kunanqa, tukunin qelqayta, nephita llaqtaypa chinkachisqa kasqankumanta. Hinataq lamanitakunaq ñawpaqenta purirqayku.",
                "2": "Noqa Mormontaq, lamanitakunaq inkankuman huk qelqata qelqarqani, paymantataq munarqani Kumorah hallp’api, Kumorah nispa waqyasqa moqopi llaqtaykuta huñunaykupaq kachariwanankupaq; chaypi paykunawan awqanakunaykupaq.",
                "3": "Hinataq, lamanitakunaq inkan munasqayta qowarqan.",
                "4": "Kumorah hallp’amantaq purirqayku, Kumorah moqoq muyuriqninpitaq karpaykuta hatarichirqayku; kaytaq karqan askha unukunayoq, mayukunayoq, pukyukunayoq ima hallp’api; kaypitaq suyakuyniyoq karqayku lamanitakuna atipanaykupaq.",
                "5": "Kinsa pachak pusaq chunka tawayoq wata tukukuqtintaq, llaqtaykuq llapan puchunta huñurqayku Kumorah hallp’api.",
                "6": "Hinataq, hukllapi llapan runaykuta Kumorah hallp’api huñuqtiyku, noqa Mormon machuyayta qallarirqani. Llaqtaypa qhepa kaq awqanakuyninku kasqanta yachaspa, taytanchiskunaq haywasqa kasqan qollanan qelqakunata lamanitakunaq makinkupi urmananmanta hark’anaypaq (lamanitakunaqa chinkachinkumanmi kay qelqakunataqa) Wiraqochaq kamachisqan kaspataqmi, Nephiq raphinkunamanta kay qelqata ruwarqani, Kumorah moqopitaq pakarqani Wiraqochaq makinpa konfiyawasqan llapan qelqakunata, kay chikan raphikunallatataq mana, churiy Moronimantaq kaykunata qorqani.",
                "7": "Hinataq llaqtayqa, warminkuwan wawankunapiwan kunanqa, lamanitakunaq awqasuyunkunata paykuna kontra hamusqankuta rikurqanku; llapa millay ruwaqkunaq sonqonku hunt’aq wañuypa ancha millay manchakuywantaq paykuna chaskiyta suyarqanku.",
                "8": "Hinataq noqayku kontra maqanakuq hamurqanku, sapanka nunataq manchakuywan hunt’a karqanku, ancha askhapuni paykuna kasqankurayku.",
                "9": "Llaqtay kontrataq q’anchinawan, peqtawan, wach’iwan, hachawan, awqanakunapaq imaymana laya maqanakunapiwan urmamurqanku.",
                "10": "Hinataq, runaykuna wit’usqa karqanku, ari, noqawan kaq chunka waranqa, chawpipitaq k’irisqa urmarqani; sispaytataq rirqanku manataq kawsayniyta tukuchirqankuchu.",
                "11": "Noqayku chawpinta rispanku, llapan llaqtayta wañuchiqtinkutaq—ishkay chunka tawayoqllataq mana, churiy Moronitaq kaykunaq hukninkaq karqan—llaqtaykuq wañuyninmanta qespispaykutaq, lamanitakuna karpankuman kutipuqtinku, tutamantanpi Kumorah moqo patamanta rikurqayku, ñawpaq pusasqay chunka waranqa runaykuna wañuchisqa kasqankuta.",
                "12": "Rikurqallaykutaqmi llaqtaymanta churiy Moroniq pusasqan chunka waranqata.",
                "13": "Gidgiddonahq chunka waranqanpas urmasqan karqan, paytaq paykunaq chawpinpi.",
                "14": "Lamahpas chunka waranqanwan urmasqa karqan. Gilgalpas urmasqan karqan chunka waranqanwan. Limhapas urmasqan karqan chunka waranqanwan. Joneampas chunka waranqanwan usmasqa karqan; Kamenihahpas, Moronihahpas, Antionumpas, Shiblompas, Shempas, Joshpas, sapankanku chunka waranqankunawan urmasqaku karqan.",
                "15": "Chunka runakunapiwanmi karqan, sapankankutaq chunka waranqankunawan q’anchinawan wañurqanku; ari, llapan llaqtaymi urmarqan, noqawan kaq ishkay chunka tawayoqllataq mana, qheparina llaqtakunaman ayqekuq huk chikan runakuna, lamanitakunaman huñunakuq huk chikan runakunallapiwanmi mana. Aychanku, tullunkuna, yawarninkupiwantaq hallp’a patapi chutarayan, hallp’a patapi ismunankupaq, ñut’ukuspa mamapachankuman kutiripunankupaq, paykuna wañuchiqkunaq makinpa saqesqan.",
                "16": "Nunaytaq llakikuywan p’akisqa karqan, llaqtay wañuchisqa kasqanrayku, hinataq qaparirqani:",
                "17": "Ancha sumaqkuna, imaynatan t’aqakuyta atiwaqchis karqan Wiraqochaq ñanninkunamanta! Ancha sumaqkuna, imaynataq pisichawaqchis karqan qankuna chaskinanpaq kicharisqa makinkunawan sayariq Jesusta!",
                "18": "Kayta mana ruwawaqchischu karqan chayqa, manan urmawaqchischu karqan. Ichaqa, urmasqan kankichis, waqanitaq chinkasqaykichismanta.",
                "19": "Ancha sumaq churikuna, ususikuna, taytakuna, mamakuna, qosakuna, warmikuna, ancha sumaqkuna, imaynatan urmarqankichis!",
                "20": "Ichaqa, ripunkichisñan, manataqmi llakikuyniykuna kutichimusunkichismanchu.",
                "21": "Asllamantaqmi p’unchaw hamushan, wañuqniykichis mana wañuqwan churakunankupaq; ismuypi waqlliq kay runa-kurkukunataq asllaman mana waqlliq runa-kurkuman wakinqaku; hinamantaq Cristoq taripanan tiyananpa ñawpaqenpi sayanaykichis, ruwayniykichiskunaman hina taripasqa kanaykichispaq. Chanin kankichis chaytaq, ñawpaqeykichista ripuq taytaykichiskunawan saminchasqa kankichis.",
                "22": "Qankunaman kay ancha hatun wañuchiy manaraq hamushaqtin yuyayniykichisman kutirimuwaqchis karqan. Ichaqa ripunkichisñan, Taytataq, ari, hanaqpachaq Wiñay Taytantaq imayna kanaykichista yachan, Paytaq qankunawan ruwan chaninchayninman, khuyapakuyninmanwan hina."
            },
            "7": {
                "1": "Kunantaq kay llaqtamanta mana wañuchisqa puchuman huk chikanta rimayta munayman, paykunaman rimayniykunata Yaya qonman chayqa, taytankuq imaymanankunamanta yachanankupaq; ari, qankunamanmi rimarini Israelpa wasinpa puchun; kaytaqmi rimasqay simikuna:",
                "2": "Yachaychis Israelpa wasinmanta kasqaykichista.",
                "3": "Yachaychistaq yuyayman kutirimuyman hamunaykichista, mana chayqa, manan qespichisqa kayta atiwaqchischu.",
                "4": "Yachaychis awqanakunapaq maqanaykichiskunata panpaman churanaykichista, manaña yawar sut’uchiypi astawan kusikunaykichista, manañataq yapamanta chaykunata hap’inaykichistawan, ichaqa Yaya kamachisoqtillaykichis.",
                "5": "Yachaychis taytaykichis reqsiyman hamunaykichista, llapan huchaykichiskunamanta, millay ruwayniykichiskunamantawan kutirimunaykichista, Yayaq Churin Jesucristo kasqanta kreyinaykichista; judiokunaq wañuchisqan kasqanta, Taytaq atiyninwantaq yapamanta hatarisqanta; chaywantaq ayapanpapi atipayniyoq karqan, Paypitaqmi wañuypa qepun millp’usqa kapun.",
                "6": "Paymi wañuqkunaq kawsariyninta wakichin; chaywantaq runakuna hatarichisqa kananku taripay tiyananpa ñawpaqenpi sayanankupaq.",
                "7": "Runakunamanmi qespiyta Pay apamurqan, chaywantaq, taripana p’unchawpi mana huchayoq ñawpaqenpi tarisqa kaqman, Yayaq ñawpaqenpi suyunpi tiyananpaq qosqa kanqa; hanaqpi takiqkunawan mana tukukuq takikunata Taytaman, Churiman, Qollanan Nunamanwan (paykunataq huk Yayalla kanku) mana tukukuyniyoq kusikuypi takinankupaq.",
                "8": "Chhaynaqa, yuyayman kutiriychis Jesuspa sutinpitaq unuchasqa kaychis; Cristoq yachachiynintataq hap’iychis, chaytaq ñawpaqeykichispi churasqa kanqa, mana kay qelqallapichu, ichaqa, judiokunamanta hawarunakunaman hamunan qelqapiwan; chay qelqataq hawarunakunamanta qankunaman hamunqa.",
                "9": "Chayta kreyinaykichispaqmi kay qelqasqa; chayta kreyiqtiykichistaq kayta kreyinkichis; kayta kreyinkichis chaytaq, taytaykichiskunamanta yachankichis, paykuna purapi ancha sumaq ruwaykunata Yayaq atiyninwan ruwakusqanmantawan.",
                "10": "Yachankichistaqmi Jakobpa ch’awchunpa puchun kasqaykichista; chhaynaqa, qallariypi rimanakuypa runankunawan kushkan yupasqa kankichis; Cristopi kreyinkichis, unuchasqataq kankichis chayqa, qallariypi unuwan, hinamantaq ninawan Qollanan Nunapiwan, Qespicheqninchispa qhawachiwasqanchista qatispa, chay kamachiwasqanchisman hina chayqa, allillanmi qankunawan kanqa taripana p’unchawpi. Hinataq kachun."
            },
            "8": {
                "1": "Noqa Moroni taytay Mormonpa qelqanta tukuni. Huk chikallantaqmi qelqanaypaq kan, chaykunatataq taytay kamachiwarqan.",
                "2": "Hinataq, ancha hatunkaray Kumorah awqanakuy pataman, qheparina hallp’aman ayqekuq nephitakuna lamanitakunaq qatikachasqan karqanku, llapanku sipisqa kanankukama.",
                "3": "Taytaypas paykunaq wañuchisqanmi karqan, noqataq sapallay qhepani, llaqtaypa qolluyninpa khuyay willayninta qelqanaypaq. Ichaqa, ripunkuñan paykuna, noqataq taytaypa kamachiyninta hunt’ani. Sipiwanqakuchus chaytaqa manan yachanichu.",
                "4": "Chhaynaqa qelqasaqmi, hallp’apitaq qelqakunata pakasaq; manataqmi imapas qokuwanchu mayman rinaypas.",
                "5": "Taytaymi kay qelqakunata ruwarqan, chaypi kasqantataq pay qelqarqan. Noqapas qelqaymanmi, raphikunapi maypi qelqanapaq kanman chayqa; ichaqa, manan kanchu; manataqmi choqey kanchu, sapallaytaq kashani chayqa. Maqanakuypin taytaypas llapan aylluykunapas wañuchisqa karqanku, manataqmi qochuykuna kanchu ni mayman rinaypaqpas; hayk’a pachata kawsanaypaq Wiraqocha qowanantaqa manan yachanichu.",
                "6": "Tawa pachak watañan tukukurqan Qespicheqninchis Wiraqochanchis hamusqan pachamantapacha.",
                "7": "Llaqtay nephitakunata lamanitakuna qatikacharqanku llaqta-llaqtanta, hallp’a-hallp’anta, manaña astawan kanankukama; ancha hatuntaqmi urmayninku karqan, ari, ancha hatun ancha utirayaymi llaqtay nephitakunaq qolluyninku.",
                "8": "Wiraqochaq makinmi kayta ruwarqan. Lamanitakunapas paykuna purapin maqanakuypi kashanku; kay hallp’aq lliw uyanpitaq pasaqlla wañuchiy, yawar sut’uchiypiwan kashan; manataqmi pipas yachanchu awqanakuypa tukukuyninta.",
                "9": "Kunanqa, manañan astawan paykunamanta ninichu; manan pipas kanchu, ichaqa lamanitakuna suwakunallapiwanmi kay hallp’a patapi kanku.",
                "10": "Manataqmi pipas kanchu cheqaq Yaya reqsiqqa, ichaqa Jesuspa yachachisqankunalla; paykunataq hallp’api karqanku, runakunaq huchallikuyninku ancha hatunpuni kaqtintaq Wiraqochaqa mana kacharirqanchu runakunawan paykuna qhepanankuta; kay hallp’a patapi kankumanchu chaytaqa manan pipas yachanchu.",
                "11": "Ichaqa, taytay noqapiwanqa, rikurqaykun paykunata; paykunataq noqaykuta serviwarqanku.",
                "12": "Pipas kay qelqata chaskispa mana kondenanqachu kaypi kaq mana hunt’asqa kaqkunarayku chayqa, chay kikin runan kaykunamanta aswan hatun imaymanakunata reqsinqa. Moronin kani, atikunman chaytaq llapan imaymanakunata reqsichiykichisman.",
                "13": "Tukunin kay runakunamanta rimayta. Mormonpa churinmi kani, taytaytaq Nephiq ch’awchun karqan.",
                "14": "Noqataqmi kani kay qelqakunata Wiraqochapaq waqaychaq; kay qelqakunaq raphinkunaqa mana ima chaninniyoqmi Wiraqochaq kamachiyninrayku. Cheqaqtapunin Pay nin, manan pipas qhapaqyananpaq chayta hap’inankumanta. Ichaqa, chaypi kaq qelqakunaqa ancha hatun chaninniyoqmi; chayta k’anchayman apamuqtataq Wiraqocha saminchanqa.",
                "15": "Manan pipas chayta k’anchayman apamunanpaq atiyniyoqchu kanqa, ichaqa, payman Yayamanta qosqa kaqtillanmi. Yayaqa munan, kusiqellpunman ch’ullalla ñawillayoq chay ruwakunanta, utaq Wiraqochaq rimanakuyninpa ñawpa unay ch’eqerichisqa llaqtanpa allin kayninpaqpas.",
                "16": "Saminchasqataq kachun, kayta k’anchayman apamuq runa; tutayaqmanta k’anchayman apamusqan kanqa, Yayaq rimayninman hina; ari, hallp’amanta horqomusqan kanqa, tutayaqmantataq k’ancharimunqa, runakunaq yachayninkuman apamusqataq kanqa; Yayaq atiyninwan ruwasqataq kanqa.",
                "17": "Pantaykuna kan chayqa, runaq pantayninmi. Ichaqa, manan ima pantaymantapas yachaykuchu; chaypiwanpas, llapan imaymanakunatan Yaya yachan; chhaynaqa, pi kondenaqtapas qhawakunanta saqeychis, supay wasiq ninanpa ch’ikinpi imañataq kankuman.",
                "18": "Noqaman qhawachiway, mana chayqa k’irisqan kanki—nispa neqqa, qhawakuchun, Wiraqochaq hark’asqanta imañataq kamachishanman.",
                "19": "Sinchi usqhaylla taripaqqa, yapamantan usqhaylla taripasqa kanqa; ruwayninkunaman hinan chaninchaynin kanqa; chhaynaqa, k’iriq runaqa, Wiraqochaq k’irisqanmi yapamanta kanqa.",
                "20": "Qhawariychis qelqaq nisqanta: Runaqa manan maqananchu, manataqmi taripanqachu; taripayqa noqaqmi, aynipi kutichiypas noqaqtaqmi, yapamantataq qosaq, nispan Wiraqocha nin.",
                "21": "Phiñarikuykunata, churanakuykunatawan Wiraqochaq ruwaynin kontra samariq, Wiraqochaq rimanakusqan Israelpa wasin kontrapiwan samariq: Wiraqochaq ruwayninta thuñisun, Wiraqochataq mana yuyarinqachu Israelpa wasinwan rimanakuy ruwasqanta, nispa niqqa, wit’usqa kaspa ninaman churasqa kananpaq ch’ikipin kashan.",
                "22": "Wiraqochaq wiñay-wiñaypaq ima ruwanankunaqa ruwakuytaqa qatillanqan, llapan promesankuna hunt’akunankama.",
                "23": "T’aqwiychis Isaiaspa unanchayninkunata. Manan chaykunata qelqayta atiymanchu. Ari, qankunata nisaykichis—ñawpaqeyta riq qollanankuna, kay hallp’ayoq kaqkunaqa qaparinqakun, ari, ñut’u hallp’amantan Wiraqochaman qaparimunqaku; Wiraqochaq kawsasqanman hinataq paykunawan rimanakuy ruwasqanta yuyarinqa.",
                "24": "Yachantaqmi Pay, wawqenkunarayku Yayaman rimariyninku kasqanta. Yachantaqmi iñiyninkuta; Paypa sutinpin orqokunata hitirichiyta atiqku, sutinpitaq hallp’ata chhapchiriyta atirqanku; rimayninpa atiyninwantaq watana wasikunata panpaman urmachirqanku; ari, manan ninasapa hornokunapas paykunata k’iriyta atirqanchu, nitaq k’ita uywakunapas, ni miyuyoq mach’aqwaykunapas, rimayninpa atiyninrayku.",
                "25": "Kay imaymanakunata horqomunanpaq Wiraqocha kacharinan runaraykupiwantaqmi yayaman-rimarikuyninku karqan.",
                "26": "Manataqmi pipas, manan chaykuna hamunqachu, nispa niyta nesitanchu; cheqaqtapunin hamunqa, Wiraqochan chayta rimarqan. Hallp’amantan lloqsimunqa Wiraqochaq makinwan, manataq pipas hark’ayta atinmanchu; manan milagrokunaqa kanñachu nispa nikunan p’unchawpin hamunqa; wañusqakunamanta rimariq hinataq hamunqa.",
                "27": "Pakallapi allchanakuykuna, tutayaqpi ruwaykunaraykupiwan chaninkunaq yawarnin Wiraqochaman qaparinan p’unchawpin hamunqa.",
                "28": "Ari, Yayaq atiynin mananchakunan p’unchawpi, iñeqkunahuñukuna waqllisqa kaqtinku, sonqonkuq anchayayninpi hoqarikunanku p’unchawpiwanmi hamunqa; ari, iñeqkuna-huñukunaq kamachikuqninkuna, yachacheqkunapiwan sonqonkuq anchayayninkupi hoqarikunanku p’unchawpi, iñeqkuna-huñunkumanta kaq runakunamanta chikikuq kananku p’unchawpi.",
                "29": "Ari, waq hallp’akunapi ninakunamanta, sallallallaykunamanta, q’osñi phuyukunamantawan uyarikunan p’unchawpin hamunqa.",
                "30": "Uyarikullanqataqmi awqanakuykunamanta, awqanakuymanta rimaykunamanta, askha hallp’akunapi pacha chhapchikunamantawan.",
                "31": "Hallp’api ancha hatun qhellichaykuna, runa wañuchiykuna, suwakuykuna, llullakuykuna, yukaykuna, map’akuykuna, imaymana laya millay-millanakunapiwan kanan p’unchawpin hamunqa; kayta ruway utaq haqayta ruway, manan imapas kanqachu, chhayna runataqa qhepa p’unchawpin Wiraqocha sayarichinqa, nispa askha ninanku p’unchawpi. Ichaqa, ay chay runakunamanta, p’oshqo hayaqepi, millay ruwaypa wataynin ima paykuna kashanku.",
                "32": "Noqaman humuychis, qolqeykiraykutaq huchaykichiskuna panpachasqa kanqa, nispa niq iñeqkuna-huñukuna ruwakunan p’unchawpin hamunqa.",
                "33": "Yaw millay waqllisqa k’ullu umayoq runakuna, imaqtinmi iñeqkuna-huñukunata hatarichikurqankichis qhapaqyanaykichispaq? Imaqtinmi Yayaq qollanan rimayninta waqllichirqankichis, nunaykichispaq kondenasionta apamunaykichispaq? Qhawariychis Yayaq qhawachiyninkunata; hamushanmi pacha, chay p’unchawpi kay llapan imaymanakuna hunt’akunanpaq.",
                "34": "Ancha hatun ancha sumaq imaymanakunatan Wiraqocha qhawachiwarqan, qankuna purapi kay imaymanakuna hamunan p’unchawpi asllaman hamunan imaymanakunamanta.",
                "35": "Kunanpas kashawaqchis hinan qankunaman rimariykichis, chaypiwanpas manan kankichischu. Ichaqa, Jesucriston qankunata rikuchiwarqan, yachanitaqmi ruwayniykichiskunata.",
                "36": "Yachanin sonqoykichispa anchayayninpi purisqaykichista; manataqmi pipas kanchu ichaqa huk chikallan, sonqonkuq anchayayninpi mana hoqarikuqkuna, ancha sumaq p’achakunawan p’achakunankupaq, munapakunankupaq, churanakuypi, millay yuyaypi, qatikachaypi, imaymana laya millay ruwaykunapiwan. Iñeqkuna-huñuykichiskunataq, ari, sapankankun qhellichasqa wakinku, sonqoykichispa anchayayninrayku.",
                "37": "Qolqeta, kapuqniykichista, ancha sumaq p’achaykichiskunata, iñeqkuna-huñuykichis achalaytawanmi mayta munakunkichis; wakchata, nesitaqta, onqoqta, llakichisqatawan munakusqaykichismanta aswanta.",
                "38": "Yaw qhellikuna, ishkay uyakuna, ismuqrayku qhatukuq yachacheqkuna, imaqtinmi qhellicharqankichis Yayaq qollanan iñeqkuna-huñunta? Imanaqtinmi p’enqakunkichis Cristoq sutin churakuyta? Imanaqtinmi mana yuyankichischu mana tukukuyniyoq kusikuypa chaninnin, runakunaq hatunchayninkurayku mana hayk’aq wañuq muchuymanta aswan hatun kasqanta?",
                "39": "Imanaqtinmi achalakunkichis mana kawsayniyoq kaqwan, chaykamataq yarqayniyoqkunata, nesitaqkunata, q’alalla kaqkunata, onqoqkunata, muchuqkunatawan ñawpaqeykichista pasachinkichis mana paykunata reparaspa?",
                "40": "Ari, imanaqtinmi pakallapi allchanakuyniykichiskunata hatarichinkichis qhapaqyanaykichispaq, ikmakunatataq Wiraqochaq ñawpaqenpi waqachinkichis, mana tayta-mamayoqkunatapas Wiraqochaq ñawpaqenpi waqachinkichis; taytankuq, qosankuq yawarnintapas panpamanta Wiraqochaman qaparichinkichis, umaykichis pataman aynipi kutichiyrayku?",
                "41": "Ayni qoq q’anchinaqa qankuna patapin warkurayashan; asllamantaq pacha hamunqa, qankuna patapi chaninkunaq yawarninta aynipi kutirichinanpaq; manan Payqa astawan awantanqachu waqayninkuta."
            },
            "9": {
                "1": "Kunanqa rimarillanitaqmi, Cristopi mana kreyiqkunamanta.",
                "2": "kreyinkichischu hamunasuykichis p’unchawpi? Wiraqocha hamuqtin, ari, chay hatun p’unchaw, papel hina hallp’a mayt’ukuqtin, hallp’a imamanta ruwasqa kasqantaq wapu ruphawan chulluqtin; ari, chay hatun p’unchawpi Yayaq Chitanpa ñawpaqenpi sayanaykichispaq apamusqa kaqtiykichis, manan Yaya kanchu ninkichischu?",
                "3": "Astawanraqchu Cristota mananchankichis, ichari qhawayta atiwaqchischu Yayaq Chitanta? Yuyankichischu Paywan tiyanaykichista huchayoq kasqaykichista yachaspaykichis? Yuyankichischu kusiy-kusi chay qollanan Kaqwan tiyanaykichista, wiñaypuni kamachisqa-siminkunata p’akisqaykichismanta yachasqaykichiswan nunaykichis muchuchisqa kashaqtin?",
                "4": "Qankunata nisaykichis—aswan usurin kawaqchis qollanan chanin Yayawan tiyaspaykichis, Paypa ñawpaqenpi qhelli kayniykichismanta yachashaspaykichis, kondenasqa nunakunawan supay wasiq tiyanaykichismantaqa.",
                "5": "Yayaq ñawpaqenpi q’alalla kasqaykichista, Yayaq kusiqellpunta, Jesucristoq qollanan kaynintawan rikunaykichispaq apamusqa kaqtiykichisqa, mana qolluchiy atina ninatan qankunapi rawrarichinqa.",
                "6": "Chhaynaqa mana-kreyiqkuna, Wiraqochaman kutiriychis; llapa kallpaykichiswan Taytaman waqyakuychis Jesuspa sutinpi; ichapas mana ima qhelliyoq, ch’uya, sumaq, yuraq tarisqa kawaqchis; chay qhepa p’unchawpi Chitaq yawarninwan maqchisqa kaspa.",
                "7": "Yayaq rikuchiyninkunata mananchaqkunaman—manañan kanñachu, manan rikuchiy kanchu, nitaq unanchaykunapas, ni qoykunapas, ni alliyachiypas, ni huk simikunapi rimaypas, ni huk simikuna sut’inchaypas—nispa niqkunaman yapamanta rimarini.",
                "8": "Qankunata niykichis, kay imaymanakunata mananchaqqa manan Cristoq yachachiyninta reqsinchu; ari, manan qelqakunata ñawincharqanchu; ñawincharqan chayqa manan chayta hamut’ankuchu.",
                "9": "Manachu ñawinchanchis, Yaya kaqlla qayna p’unchawpas kunan p’unchawpas, wiñaypaqpas kasqanta; manataq Paypi ima t’ikrakuypas, ni t’ikrakuypa llanthunpas kasqanta.",
                "10": "T’ikarakuq yayata qankuna kikiykichispaq yuyarqankichis, t’ikrakuq llanthutaq paypi kan chayqa, mana milagrokunayoq Yayatan qankuna kikiykichispaq yuyarqankichis.",
                "11": "Ichaqa, milagrokunayoq Yayatan qankunaman qhawachisaykichis, ari, Abrahampa, Isaakpa, Jakobpa ima Yayanta. Chay kikin Yayallataqmi hanaqpachata kay pachatawan, kaykunapi kaq imaymanakunatawan kamarqan.",
                "12": "Paymi Adanta kamarqan, Adanwantaq runaq urmaynin hamurqan. Runaq urmasqanraykutaq Jesucristo hamurqan, Taytapas Churipas; Jesucristoraykutaq runaq qespiynin hamurqan.",
                "13": "Jesucristowan hamusqan chay runakunaq kutichikapuywantaq yapamanta Wiraqochaq ñawpaqenman apamusqa kanku; ari, kaypin llapan runakuna kutichikapusqa kanku, Cristoq wañuynin kawsarimuyta apamusqanrayku, kay kawsarimuytaq wakichin mana tukukuyniyoq puñuymanta kutichikapuyta; chay puñuymantataq llapan runakuna rikch’arichisqa kanqaku, Yayaq atiyninwan qeqeri waqaqtin. Paykunataq lloqsimunqaku, huch’uypas, hatunpas, taripananpa ñawpaqenpitaq sayanqaku; kay pachapi wañuypa wiñay-wiñaypaq watayninmantataq kutichiskapusqa, pashkarisqa ima kaspanku.",
                "14": "Hinamantaq Qollanan Kaqpa chaninchaynin paykunaman hamunqa, chay patamantaq pacha hamunqa, qhelli kaqtaq qhellilla qhepanqa; chanin kaqtaq chaninlla kanqa; kusiy-kusi kaqtaq kusiy-kusilla kanqa, mana kusiy-kusi kaqtaq llakikuypi kanqa.",
                "15": "Kunantaq qankuna kikiykichispaq mana milagro ruway atiq yayata yuyaqkunaman tapusaykichis: Pasarqanñachu kay rimasqay imaymanakuna? Hamunrqanñachu tukukuy? Manan nisaykichismi; manataqmi Yayaqa milagrokunayoq Yaya kayta tatirqanchu.",
                "16": "Manachu Yayaq ruwasqan imaymanakuna ñawiykichispi ancha sumaq? Ari, pitaqmi hamut’ayta atinman Yayaq ancha sumaq ruwasqankunata?",
                "17": "Pitaq ninqa, rimayninwan hanaqpacha kay pachapiwan kananta, rimayninpa atiyninwantaq ñut’u hallp’amanta runa kamasqa kasqanta, rimayninpa atiyninwantaq milagrokuna ruwasqa kasqantawan, manan milagrochu nispari?",
                "18": "Pitaq ninqa: Manan Jesucristoqa askha ancha hatun milagrokunataqa ruwarqanchu nispari? Apostolkunaq makinkunawantaq askha hatun milagrokuna ruwasqa karqan.",
                "19": "Chay p’unchawpi milagrokuna ruwasqa karqan chayri, imanaqtintaq Yayari tatinman milagrokunayoq Yaya kaytari, hinasparaqtaq mana t’ikrakuq Yayari kanman? Manan Payqa kambiyanchu nispan nisaykichis; chhayna kanman chayqa, Yaya kaytan Pay tatinman. Manan Payqa Yaya kayta saqenchu, milagrokunayoq Yayataqmi.",
                "20": "Runakunaq wawankunaq chawpinpi milagrokunata ruwaytaqa tatin, mana kreyiypi urmasqankurayku, chanin ñanmanta hitirisqankurayku, konfiyananku Yayata mana reqsisqankuraykupiwan.",
                "21": "Nisaykichismi, pipas Cristopi kreyispa, mana imatapas ishkayaspa Taytamanta Cristoq sutinpi imatapas mañakunqa chayqa, payman qosqan kanqa. Llapapaqmi kay rimay, hallp’aq tukukuyninkamapuni.",
                "22": "Khaynatan, Yayaq Churin Jesucristo nirqan, qhepakunanku kaq yachachisqakunaman, ari llapan yachachisqankunamanwan, runakuna uyarishaqtinku: Llapan hallp’antinman riychis, lliw runakunamantaq yachachiyniyta yachachimuychis;",
                "23": "Kreyispa unuchakuq runataq qespichisqan kanqa, mana kreyiqtaqmi ichaqa, kondenasqan kanqa;",
                "24": "Kay señalkunataq kreyiqkunaman qatinqa: sutiypin supaykunata qarqonqaku; mosoq simikunapin rimanqaku, mach’aqwaykunatan hoqarinqaku; ima wañuchiqtapas ukyanqaku chaytaq mana paykunata k’irinqachu; onqosqakunamanmi makinkuta churanqaku, unqosqakunataq alliyanqaku;",
                "25": "Pipas sutiypi kreyinqa mana imatapas ishkayaspa chayqa, paymanmi llapan rimayniykunata takyachisaq, hallp’aq tukukuyninkunakamapuniraq, nispa.",
                "26": "Kunanri, pin Wiraqochaq ruwayninkuna kontra sayanqa? Pin rimayninkunata mananchanqa? Pin Wiraqochaq llapa kallpayoq atiynin kontra ankallikunqa? Pin Wiraqochaq ruwayninkunata alqochanqa? Pin Cristoq wawankunata alqochanqa? Wiraqochaq ruwayninkuna alqochaqkuna, muyupakuspan qollunkichis.",
                "27": "Chhaynaqa ama alqochaychischu, amataq utirayaychischu; ichaqa, Wiraqochaq rimayninkunata uyariychis, Taytamantataq Cristoq sutinpi mañakuychis ima nesitasqaykichistapas. Ama ishkayaychischu, kreyiqkuna kaychis, ñawpa pachakunapi hinataq qallariychis, Wiraqochamantaq tukuy sonqoykichiswan hamuychis, kikin qespiyniykichistataq manchakuywan, khatatataypiwan Paypa ñawpaqenpi llank’ayta qallariychis.",
                "28": "Yachaysapa kaychis probasion p’unchawniykichispi; llapa qhelli kaymanta maqchikuychis. Munapakuyniykichispi tukukunanpaqqa ama mañakuychischu, ichaqa, mana kuyuchisqa kaywan mañakuychis mana ima wateqayman qokunaykichispaq, cheqaq kawsaq Yayata servinaykichispaq.",
                "29": "Qhawakuychis chaypaq hina mana kaspa mana unuchakuyta; qhawaychis Cristoq qollanan-yuyayninta chaskinaykichispaq hina mana kaspaykichis mana mallinaykichispaq; ichaqa, qhawaychis llapa imaymanakunata chaypaq hina kaspa ruwayta; kawsaq Yayaq Churin Jesucristoq sutinpitaq ruwaychis. Kayta ruwankichis, tukukuykamataq takyankichis chayqa, manan imaynatapas qarqosqa kankichischu.",
                "30": "Qankunamanqa rimarini, wañusqakunamantapas rimarimushayman hinan; yachanin rimayniykunata uyarinaykichista.",
                "31": "Ama kondenawaychischu mana hunt’asqa kasqayrayku, amataq taytaytapas mana hunt’asqa kasqanmanta, amataq paypa ñawpaqenta qelqaqkunatapas; aswanmá Yayata añaychakuychis, mana hunt’a kayniykuta qankunaman qhawachisqasuykichismanta, noqayku kasqaykumanta aswan yachaysapa kayta yachanaykichispaq.",
                "32": "Kay qelqakunataqa qelqarqayku yachayniykuman hinan, allchapasqa egipsio nispa noqayku purapi waqyasqayku seq’ekunapi, noqaykuq haywasqaykutaq allchapasqaykutaq karqan, rimayniyku imayna kasqanman hina.",
                "33": "Aswan hatun raphiyku kanman karqan chayqa, Hebreopin qelqaykuman karqan; ichaqa, Hebreotapas allchaparqaykun. Hebreopi qelqaykuman karqan chayqa, mana ima mana-hunt’asqayoqmi qelqakupi kawaqchis karqan.",
                "34": "Ichaqa, Wiraqochan yachan qelqasqayku imaymanakunata, manataqmi huk llaqtakunaqa simiykuta yachankuchu; chay hinaqa, Paymi ñanta allicharqan, kay simi t’ikrasqa kananpaq.",
                "35": "Kay imaymanakunataq qelqasqa kan, mana kreyiypi urmaq wawqeykuq yawarninmanta maqchisqa kanaykupaq.",
                "36": "Wawqeykumanta munasqaykuqa, ari, Cristo reqsiyman paykunata kutirichimuyqa, kay hallp’api tiyaq llapa qollanankunaq yayaman-rimarikuyninkuman hinan.",
                "37": "Wiraqocha Jesucristoñayá qochun, iñiyninkuman hina yayaman-rimarikuyninku kutichisqa kananpaq; Tayta Yayataqyá yuyariykuchun Israelpa wasinwan ruwasqan rimanakuyta; Paytaqyá wiñaypaq paykunata saminchaykuchun, Jesucristoq sutinpi iñiywan. Hinataq kachu."
            }
        }
    },
    "ether": {
        "meta": {
            "slug": "ether",
            "name": "ether",
            "chapterWord": "T’aqa"
        },
        "chapters": {
            "1": {},
            "2": {},
            "3": {},
            "4": {},
            "5": {},
            "6": {},
            "7": {},
            "8": {},
            "9": {},
            "10": {},
            "11": {},
            "12": {},
            "13": {},
            "14": {},
            "15": {}
        }
    },
    "moro": {
        "meta": {
            "slug": "moro",
            "name": "Moroniq Qelqan",
            "chapterWord": "T’aqa"
        },
        "chapters": {
            "1": {
                "1": "Kunantaq noqa Moroni, Jaredpa llaqtanpa willayninta huch’uyyachisqayta tukuqtiy, manaña astawan qelqanaypaqmi yuyarqani, ichaqa, manaraqmi wañurqanichu; manataqmi lamanitakunawan rikuchikunichu mana wañuchiwanankupaq.",
                "2": "Awqanakuyninkunaqa, ancha millaypunin paykuna purapi; cheqnikuyninkuraykutaq, Cristo mana mananchaq nephitakunata wañuchinku.",
                "3": "Noqa Moronitaq mana Cristota mananchasaqchu; chhaynaqa, may atisqaymanmi kawsayniy qespichinaypaq puripakuni.",
                "4": "Chhaynaqa, huk chikantawanmi qelqani, yuyakusqayman kontrata; manaña astawan qelqanaypaqmi yuyakurqani; ichaqa, huk chikantawanmi qelqani, ichapas hamuq p’unchawkunapi wawqeykuna lamanitakunapaq allin kanman, Wiraqochaq munayninman hina."
            },
            "2": {
                "1": "Cristoq rimayninkuna, chunka ishkayniyoq akllasqan yachachisqankunaman makinta churashaqtin—",
                "2": "Sutinkumanta paykunata waqyaspataq nirqan: Sutiypin Taytata waqyankichis kallpasapa yayaman-rimarikuypi; kayta ruwasqaykichis patamantaq atiyniyoq kankichis, makiykichista churanaykichis runaman Qollanan Nunata qonaykichispaq; sutiypitaq qonkichis; chhaynatan yachachisqaykuna ruwanku, nispa.",
                "3": "Kay rimaykunataqa paykunaman rimarqan, ñawpaq kutipi rikhurimuqtinmi; manataqmi runakunaqa uyarirqankuchu, ichaqa yachachisqakunaqa uyarirqankun. Makinkuta churasqanku runakunamantaq Qollanan Nuna hamurqan."
            },
            "3": {
                "1": "Iñeqkuna-huñuq hamawt’ankuna nispa waqyasqa yachachisqakuna, kurakkunata, yachacheqkunatawan imaynata sapaqchasqanku—",
                "2": "Cristoq sutinpi Taytaman rimarikusqanku patamantaq, paykuna pataman makinkuta churarqanku, hinaspataq nirqanku:",
                "3": "Jesucristoq sutinpi kurak kanaykipaq sapaqchayki (yachacheq kanman chaytaq) yachacheq kanaykipaq sapaqchayki, Jesucristoq ukhunta yuyayman kutirimuyta, hucha panpachaytawan yachachinaykipaq, sutinpi iñiywan tukukuykama takyanawan. Hinataq kachun, nispa.",
                "4": "Khaynatan kurakkunata, yachacheqkunatawan paykuna sapaqcharqanku, runakunaman qosqan Yayaq qoyninman waqyayninmanwan hina; paykunapi kaq Qollanan Nunaq atiyninwantaq paykunata sapaqcharqanku."
            },
            "4": {
                "1": "Hamawt’akuna kurakkunapiwan, Cristoq aychanta yawarnintawan iñeqkuna-huñuman servisqanku; Cristoq kamachiyninkunaman hinataq chayta servirqanku. Chhaynaqa, yachaykun chhayna ruway cheqaq kasqanta; hamawt’a, utaq kurakpas kayta sevirqanku—",
                "2": "Paykunataq iñeqkuna-huñuwan qhonqorikurqanku, Taytamantaq rimarikurqanku Cristoq sutinpi:",
                "3": "O Yaya Wiñay Tayta, Churiyki Jesucristoq sutinpi mañakuykiku, kay t’antata saminchanaykipaq qollanachinaykipaqwan, kaymanta llapa rakinakuqkunaq nunankupaq, Churiykiq runakurkun yuyariypi mikhunankupaq; Churiykiq sutinta paykunapi apanankupaq munasqankuta qanman sut’inchanankupaq O Yaya Wiñay Tayta; wiñaypaqpuni Payta yuyarinankupaq, paykunaman qosqan kamachikunatataq waqaychanankupaq, paykunawan wiñaypaqpuni Nunan kananpaq. Hinataq kachun."
            },
            "5": {
                "1": "Vinoq imayna servisqa kasqan—qeruta hoqarispanku nirqanku:",
                "2": "O Yaya Wiñay Tayta, Churiyki Jesucristoq sutinpi mañakuykiku, kay vinota saminchanaykipaq qollanachinaykipaqwan, kaymanta llapan ukyaqkunaq nunankupaq; paykunapaq sut’uchisqa Churiykiq yawarnin yuyariypi ruwanankupaq; wiñaypaqpuni Payta yuyarisqankuta qanman sut’inchanankupaq O Yaya Wiñay Tayta; paykunawan Nunan kananpaq. Hinataq kachun."
            },
            "6": {
                "1": "Kunantaq unuchanamanta rimarisaq. Hamawt’akuna, kurakkuna, yachacheqkunapiwan unuchasqa karqanku; manataqmi unuchakurqankuchu allin ruruta apamuspanku chaypaq hina mana kaqtinkuqa.",
                "2": "Manataqmi pitapas unuchanapaq chaskirqakuchu, p’akillisqa sonqowan p’akillisqa nunapiwan mana hamuqtinkuqa; llapan huchankunamanta kutirimusqankuta iñeqkuna-huñuman sut’inchaqtinku.",
                "3": "Manataq pipas unuchaypi chaskisqachu karqan, ichaqa, Cristoq sutinta churakuspanku tukukuykama Pay serviyta churakuqtillanku.",
                "4": "Unuchayman chaskisqa kasqanku pataman, Qollanan Nunaq atiyninwan llank’asqa maqchisqa ima kasqanku patamantaqmi, Cristoq iñeqkuna-huñunpa runankunawan yupasqa karqanku; sutinkutaq qelqasqa karqan; Yayaq allin rimayninpa yuyarisqan mikhuchisqanpiwan kanankupaq; cheqaq ñanpi paykunata kachinapaq, pasaqllapuni yayaman-rimarikunankupaq, iñiyninku ruwaq tukuqpiwan Cristoq ruwasqankunallapi k’irarikunankupaq.",
                "5": "Pasaqllataq iñeqkuna-huñu huñunakurqan, sasinankupaq, yayaman-rimarikunankupaq, nunankuq alli-kayninmanta rimanakunankupaqwan.",
                "6": "Pasaqllataq huñunakurqanku Wiraqocha Jesus yuyariypi, t’antamanta vinomantawan qonakunankupaq.",
                "7": "Allintapunitaq qhawakurqanku paykuna purapi mana millay ruway kananpaq; millay ruwashaqta tariqkunatataq, iñeqkuna-huñumanta kinsa runakuna paykunata hamawt’akunaq ñawpaqenpi huchacharqanku, manataq yuyayninkuman kutirimurqankuchu, nitaq huchankuta willarqankuchu chayqa, pichasqan sutinku karqan, manañataq Cristoq llaqtanwan yupasqachu karqanku.",
                "8": "Ichaqa, sapa kutin yuyayninkuman kutirimuqtinku, panpachaytataq cheqaqtapuni mashkarqanku chayqa, panpachasqan karqanku.",
                "9": "Huñunakuyninkutaq iñeqkuna-huñuq pusasqan karqan, Nunaq ruwayninkunaman, Qollanan Nunaq atiyninman hina. Yachachinankupaq, anyanankupaq, yayaman-rimarikunankupaq, mañakunankupaq, takinankupaqwan hina Qollanan Nunaq atiynin paykunata pusasqanman hinan ruwasqa karqan."
            },
            "7": {
                "1": "Kunantaq noqa Moroni huk chikan simikunata qelqani, iñiymanta, suyakuyniyoq kaymanta, khuyapakuymantawan taytay Mormonpa rimasqanmanta; khaynatan runakunaman rimarirqan, yupaychanankupaq ruwasqanku sinagogapi paykunaman yachachishaqtin:",
                "2": "Kunantaq noqa Mormon, qankunaman rimariykichis ancha munasqay wawqeykuna; Tayta Yayaq, Wiraqochanchis Jesucristoq ima grasianwan, qollanan munayninpiwan, noqaman qoyninpa waqyayninrayku kay pachapi qankunaman rimarinaypaq kacharisqa kani.",
                "3": "Chhaynaqa, qankunaman, iñeqkuna-huñumanta kaqkunaman rimariyman, sumaqllata Cristota qatikuqkunaman, kunan pachamanta ñawpaqman hanaqpachapi paywan samanaykichiskama, Wiraqochaq samariyninman haykuyta atinaykichispaq, chanin suyakuyta chaskiqkunaman.",
                "4": "Kunanqa wawqeykuna, kaykunataqa qankunamanta taripani, runakunaq wawankunawan sumaqlla purisqaykichisrayku.",
                "5": "Yuyarishanin Yayaq rimayninta: Ruwayninkunapin paykunata reqsinkichis; ruwayninku allin kan chayqa, paykunapas allinmi kanku, nispa nisqanta.",
                "6": "Yayataq nirqan, huk runa millay kaspaqa, manan allin kaqta ruwayta atinmanchu; huk qokuyta munachin utaq Yayamanpas rimarikun mana cheqaq sonqowan chayqa, manan imatapas payman qonchu.",
                "7": "Manan chaninchaypaqchu paypaq yupasqa.",
                "8": "Huk runa millay kaspa qokuyta qon chayqa, rimapakuspan qon; chhaynaqa, qoytapas qhepachikapunman karqan hinan paypaq yupasqa, hinataq Yayaq ñawpaqenpi millay pay yupasqa.",
                "9": "Chhaynallataqmi huk runapaq millaypaq yupasqa, mana cheqaq sonqowanchu yayaman-rimarikunqa chayqa; ari, manataqmi imatapas payman qonchu; manan chhayna runataqa Yaya chaskinchu.",
                "10": "Chhaynaqa, huk runa millay kaspaqa manan allin kaqta ruwayta atinmanchu, manataqmi allin qoyta qonqachu.",
                "11": "Huk p’oshqo pukyuqa, manan allin unuta qoyta atinmanchu, manataqmi huk allin pukyupas p’oshqo unuta qoyta atinmanchu; chhaynaqa, saqraq warman huk runa kaspaqa manan Cristota qatikuyta atinmanchu; Cristota qatikuqtintaq, mana saqraq warman kayta atinmanchu.",
                "12": "Chhaynaqa, llapan allin imaymanakunaqa Yayamantan hamun; millay kaqtaq supaymanta. Yayaq awqanmi saqraqa, pasaqllataq Pay kontra maqanakun, inkitantaq munachintaq huchallikuyman, pasaqlla chay millay kaqta ruwanapaqwan.",
                "13": "Ichaqa, Yayamanta kaqqa, allin kaq ruwaymanmi pasaqlla munachin inkitantaq; hinataq, allin ruwayman, Yaya munayman, Pay serviymanwan munachiq inkitaqpiwanqa, Yayaq qosqanmi.",
                "14": "Chhaynaqa, ancha munasqay wawqeykuna, Yayamantan nispa millay kaqta taripayta, utaq Yayamanta allin kaqta saqramantan nispa taripaytawan qhawakuychis.",
                "15": "Qhawariychis wawqeykuna, qankunamanmi qosqa kan taripanaykichispaq, allinta millay kaqmanta yachanaykichispaq. Imayna taripaytaq sut’ipuni, p’unchawpa k’anchayninchu laqha tutamanta sut’in hinapuni, k’apak yachaywan yachanaykichispaq.",
                "16": "Sapanka runamanmi Cristoq nunan qosqan, allinta mana allinmanta yachananpaq; chhaynaqa, qhawachiykichismi imayna taripanata. Allin ruwayman munachiq, Cristopi iñiymanwan inkitaq imaymanaqa, Cristoq atiyninwan qoyninpiwan apachisqan; chaywan Yayamanta kasqanta hunt’asqa yachaywan yachanaykichispaq.",
                "17": "Ichaqa, millay ruwayman, Cristopi mana kreyiyman, Pay mananchayman, Yayata mana serviymanwan runata imapas inkitan chayqa, hunt’asqa yachaywanmi yachawaqchis supaymanta kasqanta. Khaynatan supay llank’an, manan pitapas allin kaq ruwayman inkitanchu, manan, manan hukllatapas; nitaq angelninkunapas, nitaq payman watasqa kaqkunapas.",
                "18": "Kunanqa wawqeykuna, Cristoq k’anchayninwan taripanaykichispaq k’anchayta reqsisqaykichista rikuspaqa, pantasqa taripayta ama ruwanaykichispaq qhawakuychis; chay taripasqaykichis kikin taripaywan taripasqan kankichis.",
                "19": "Chhaynaqa, mañakuykichis wawqeykuna, Cristoq k’anchayninpi k’uchiy-k’uchi mashkanaykichista, allin kaqta millay kaqmanta yachanaykichispaq; sapanka allin kaqmanta hap’ipakunkichis, manataq chayta kondinankichischu chayqa, cheqaqtapunin Cristoq wawan kankichis.",
                "20": "Kunanri wawqeykuna imaynan atikunman, sapanka allin kaqmanta hap’ipakunaykichispaq?",
                "21": "Kunanqa, chay iñiyman hamuni, chaymanta rimarisaq nispa nisqayman. Nisaykichismi imaynata sapanka allin kaqmata hap’ipakuy atinaykichista.",
                "22": "Llapan imaymanakunata Yaya yachaspa, wiñay-wiñaymanta wiñay-wiñaypaq kaspa, runakunaq wawankunaman sirvinanpaq angelkunata kachamurqan, Cristoq hamunanmanta willanankupaq; Cristopi llapan allin imaymanakuna hamunanmanta.",
                "23": "Yayapas, kikin siminwan unanchaqkunaman willarqan, Cristoq hamunanmanta.",
                "24": "Imaymana manerakunapin Pay willarqan runakunaq wawankunaman allin kaq imaymanakunata; llapan allin kaqkunataq Cristomanta hamun, mana chayqa, urmasqan runakuna karqanku, manataq ima allin kaqpas paykunaman hamuyta atinmanchu.",
                "25": "Chhaynataq, angelkunaq sirviyninwan, Yayaq siminmanta llapan lloqsimuq rimayninkunapiwan, Cristopi iñiyniyoq kayta runakuna qallarirqanku. Khaynatataq iñiywan sapanka allin imaymanakunata hap’irqanku; khaynataq karqan Cristoq hamunankama.",
                "26": "Pay hamusqan patamanpas, sutinpi iñiywan runakuna qespichisqa karqanku, iñiywantaq Yayaq churinkuna wakinku. Cristochu cheqaqtapuni kawsan chhaynatan kay rimaykunata taytanchiskunaman rimarirqan: Imatapas allin kaqta iñiywan sutiypi Taytamanta mañakunkichis, chaskinaykichispaq kreyispa chayqa, qankunapaq ruwasqan kanqa, nispa.",
                "27": "Chhaynaqa ancha munasqay wawqeykuna, qollurqanchu milagrokuna, hanaqpachaman Cristo wichapusqarayku, Yayamanta runakunaq wawankunawan khuyapakuyniyoq kasqan derechuta Yayaq paña makinpi tiyaspa mañakunanpaq?",
                "28": "Kamachisqa-simiq imapaq kasqantan Pay kutichirqan, Paypi iñiyniyoq llapan kaqkunatataq mañakun; Paypi iñiyniyoq kaqkunataq sapanka allin kaqman ratakunqaku; chhaynaqa, runakunaq wawankunaq imarayku sayasqankutan Pay amachan, wiñaypaqtaq hanaqpachakunapi Pay tiyan.",
                "29": "Kayta Pay ruwaqtinchu milagrokuna qollurqan ancha munasqay wawqeykuna? Manan nisaykichismi; manataqmi angelkuna runakunaq wawankunaman serviyta tatirqankuchu.",
                "30": "Payman watasqan paykuna kanku, kamachiyninpa rimayninkunaman hina servinankupaq, iñiysapakunaman, yaya hina imaymanapi yuyaypiwan kaqkunaman qhawachikuspanku.",
                "31": "Paykunaq ima ruwanankutaq, yuyayman kutirimunankupaq runakunaman waqyananku, runakunaq wawankunaman Taytaq rimanakuyninta hunt’anankupaq ruwanantawan ruwanankupaq; runakunaq wawankunaq chawpinpi ñanta allichanankupaq, Wiraqochaq akllasqankunaman Cristoq rimayninta willaspa, Paymanta sut’inchanankupaq.",
                "32": "Khaynata ruwaspataq Wiraqocha Yaya ñanta allichan, runakunaq puchun Cristopi iñiyniyoq kanankupaq, atiyninman hina paykunaq sonqonkupi Qollanan Nuna kananpaq ch’usaq kananpaq. Khaynatan Tayta wakichin, runakunaq wawankunawan ruwasqan rimanakuyninkunata.",
                "33": "Cristotaq nirqan: Noqapi iñiyniyoq kankichis chayqa, noqapi chanin kasqan imatapas ruwanaykichispamqi atiyniyoq kankichis, nispa.",
                "34": "Nillarqantaqmi: Yuyayman kutirimuychis hallp’aq llapan k’uchunkuna, noqamantaq hamuychis sutiypitaq unuchakuychis, noqapitaq iñiychis qespichisqa kanaykichispaq, nispa.",
                "35": "Kunantaq, ancha munasqay wawqeykuna, qankunaman kay rimasqay imaymanakuna cheqaq chayqa, qhepa p’unchawpitaq Yaya qhawachikusunkichis atiywan, ancha hatun kusiqellpupiwan kay imaymanakuna cheqaq kasqanta, cheqaqtaq chayri, tukukurqanchu milagrokunayoq p’unchaw?",
                "36": "Qollurqankuchu angelkuna runakunaq wawankunaman rikhurimuymanta? Utaq, qhepachirqanchu paykunamanta Qollanan Nunaq atiyninta? Utaq, Paychu, pacha kanankama, utaq hallp’a sayanankama, utaq kay pachapi huk runa kaqtin qespichisqa kananpaq?",
                "37": "Manan nisaykichismi; iñiywanmi milagrokuna ruwakun; iñiywanmi runakunaq wawankunaman angelkuna rikhurimunku, servinku ima; chhynaqa, kay imaymanakuna kayta tukukapun chayqa, ay runakunaq wawankunamanta, mana kreyiyraykun kay, yanqapaqtaq llapanpas.",
                "38": "Cristoq rimayninman hinaqa, manan pipas qespichisqa kayta atinmanchu, sutinpi mana iñiyniyoq kaspaqa; chhaynaqa, kay imaymanakuna tukukapun chayqa, tukukapurqanmi iñiypas; millaytaqmi runaq imayna kaynin, manapas qespichiy kanmanchu karqan hinan paykuna kanku.",
                "39": "Ichaqa, ancha munasqay wawqeykuna, aswan allin imaymanakunatan qankunamanta suyani, Cristopi iñiyniyoq kasqaykichistan yuyani llanp’u sonqoyoq kasqaykichisrayku; Paypi mana iñiyniyoq kaqtiykichisqa, manan allinchu kankichis iñeqkuna-huñunpa runankunawan yupasqa kanaykichispaq.",
                "40": "Yapamantataq ancha munasqay wawqeykuna, suyakuymanta qankunaman rimayta munayman. Imaynataq iñiyniyoqri kawaqchis, mana suyakuyniyoq kaspaykichisri?",
                "41": "Imapitaq suyakuyniyoqri kanaychis? Nisaykichismi, Cristoq ñak’ariyninwan, kawsariyninpa atiyninpiwan suyakuyniyoqmi kanaykichis wiñay kawsayman hatarichisqa kanaykichispaq; kaytaq Paypi iñiyniykichisrayku, promesaman hina.",
                "42": "Chhaynaqa, iñiyniyoq huk runa kan chayqa, suyakuyniyoq kaytan nesitan; mana iñiywanqa manan ima suyakuypas kanmanchu.",
                "43": "Yapamantataq niykichis, manan runaqa iñiyniyoq ni suyakuyniyoqpas kanmanchu, k’umurikuq, llanp’u sonqoyoqpiwan mana kaspaqa.",
                "44": "Chhayna kaqtinqa, yanqapaqmi iñiynin suyakuyninpas, manan pipas Yayaq ñawpaqenpi chaskisqachu, ichaqa k’umurikuq, llanp’u sonqoyoqllapiwan. Huk runa k’umurikuq, llanp’u sonqoyoq ima kan, Qollanan Nunaq atiyninwantaq rimarin Jesus Cristo kasqanta chayqa, khuyapakuyniyoqmi pay kanan; mana khuyapakuyniyoqchu chay runa chayqa, manan imapaschu pay; chhaynaqa, khuyapakuyniyoqmi pay kanan.",
                "45": "Unaytapunin khuyapakuy ñak’arin, sumaq sonqoyoqmi, manan chikikunchu, manataq punkipakunchu, manataq paypatachu mashkan, manataq usqhaylla phiñarichisqachu, manataq ima millaytapas yuyaykunchu, manataqmi millay ruwaypipas kusikunchu, ichaqa, cheqaqpin kusikun; llapan imaymanakunata ñak’arin, llapan imaymanakunata kreyin, llapan imaymanakunata suyan, llapan imaymanakunatataq awantan.",
                "46": "Chhaynaqa, ancha munasqay wawqeykuna, mana khuyapakuyniyoq kankichis chayqa, mana imayoqmi kankichis; khuyapakuyqa manan hayk’aqpas kayta qollunchu. Chhaynaqa, llapanmanta aswan hatun kaq khuyapakuyman rataychis; llapanmi urmanan—",
                "47": "Ichaqa, khuyapakuyqa Cristoq ch’uya munakuyninmi, wiñaypaqtaq qhepan; qhepa p’unchawpi chay khuyapakuyniyoqwan tarisqa kaqqa, allillanmi paywan kanqa.",
                "48": "Chhaynaqa ancha munasqay wawqeykuna, Taytaman rimarikuychis sonqoykichispa llapan atiyninwan, Churin Jesucristoq cheqaq qatikuqkunaman qosqan kay munakuywan hunt’asqa kanaykichispaq; Yayaq churinkuna wakinaykichispaq; rikhurimuqtin Pay hina kananchispaq, imayna kasqanta hinan Payta rikusun; kay suyakuyniyoq kananchispaq, Pay ch’uya kasqanta hina ch’uyanchasqa kananchispaq. Hinataq kachun."
            },
            "8": {
                "1": "Taytay Mormonpa qelqan, noqa Moroniman qelqasqan; serviyniyman waqyasqa kasqay pataman hinan noqaman qelqasqa karqan. Khaynatataq noqaman pay qelqamuwarqan:",
                "2": "Ancha munasqay churiy Moroni, anchatapunin kusikuni, Wiraqocha Jesucristoyki qanmanta yuyarisqanmanta; serviyninman, qollanan llank’ayninman ima waqyasqasuykimantawan.",
                "3": "Pasaqllataqmi yayaman-rimarikuyniykunapi qanmanta yuyarini, pasaqllataq Taytaman rimarikuni, Qollanan Churin Jesuspa sutinpi, mana-tukukuyniyoq sumaq kayninwan, grasianpiwan waqaychanasuykipaq, sutinpi iñiypi tukukuykama takyanaykipaq.",
                "4": "Kunantaq churiy, anchatapuni llakichiwasqanmanta rimariyki, llakichiwanmi qankuna purapi churanakuykuna hatarisqan.",
                "5": "Cheqaq kaqta yacharqani chayqa, churanakuykunan qankuna purapi kasqa karqan, huch’uy erqeykichiskuna unuchakunankumanta.",
                "6": "Kunanqa churiy, k’uchiy-k’uchi llank’anaykitan munani, qankuna puramanta kay millay pantay horqosqa kananpaq; khayna kananpaqmi kay qelqata qelqarqani.",
                "7": "Qanmanta kaymanta yachasqay patamanmi Wiraqochata kaykunamanta tapurqani. Wiraqochaq rimaynintaq noqaman chayamuwarqan Qollanan Nunaq atiyninwan:",
                "8": "Cristoq, Qespicheqniykiq, Wiraqochaykiq Yayaykiq ima rimayninta uyariy. Pachamanqa hamurqani manan chaninkunata yuyayman kutirimunankupaq waqyaqchu, ichaqa, huchasapakunatan. Qhali kaqkunaqa manan hanpikamayoqta nesitankuchu, ichaqa onqoqkunallan; chhaynaqa, huch’uy erqekunaqa qhalin kanku, manan huchallikuyta atinkumanchu; chhaynaqa, noqapin Adanpa ñakaynin paykunamanta horqosqa, manataq paykunapi ima kallpayoqchu; sirkumsision kamachisqa-simitaq noqapi tukukun, nispa.",
                "9": "Khaynatan Yayaq rimayninta Qollanan Nuna willawarqan; chhaynaqa, ancha munasqay churiy, yachanin Yayaq ñawpaqenpi huch’uy erqekunata unuchay ancha millay kasqanta.",
                "10": "Kayta yachanaykipaqtaq nisayki—yuyayman kutirimuyta, unuchakuytawan umallikuqkunaman, huchallikuq atiqkunaman ima yachachiyta; ari, tayta-mamakunata yachachiy yuyayninkuman kutirimunankupaq, unuchasqa kanankupaq, huch’uy erqechankuna hina ullpuykukuq kanankupaq, hinataq huch’uy erqechankunawan llapanku qespichisqa kanqaku.",
                "11": "Manataqmi huch’uy erqechankunaqa yuyayman kutirimuyta, nitaq unuchakuytapas nesitankuchu. Unuchayqa, yuyayman kutirimunapaqmi, kamachiykuna hunt’anapaq, huchakuna panpachanapaq.",
                "12": "Ichaqa, huch’uy erqechakunaqa Cristopin kawsanku, kay pachaq qallariyninmantapacha; mana chay hinaqa wakin runakunaman k’irarikuq Yayan Yaya, kambiyaq Yayataq, runakuna akllaq. Hayk’a huch’uy erqechakunan mana unuchayniyoq wañurqanku!",
                "13": "Chhaynaqa, huch’uy erqechakuna mana unuchakuyniyoq mana qespichisqa kayta atinkumanchu chayqa, mana tukukuyniyoq supay wasimanchá rirqanku.",
                "14": "Qanta nisayki—unuchakuyta huch’uy erqechakuna nesitanankuta yuyaqqa, p’ushqo hayaqepi, millay ruwaypa watayninpiwanmi kashan; mana iñiyniyoqmi, mana suyakuyniyoq, ni khuyapakuyniyoq ima; chhaynaqa, chay hinata yuyashaqtin wañunqa chayqa, supay wasimanmi rinqa.",
                "15": "Ancha millaypunin chay millay ruway, unuchanarayku huch’uy erqechata Yaya qespichinan yuyay, hukkaqtaq wañunan mana unuchayniyoq kaqtin.",
                "16": "Ay! khaynata Wiraqochaq ñanninkunata waqllichiq runamanta; chinkanqan pay, yuyaninman mana kutirimunqachu chayqa. Mana manchakuspan rimarini Yayamanta atiyniyoq kaspa; manataqmi manchakunichu runa imatapas ruwayta atisqanmanta; hunt’asqa munakuyqa llapan manchakuytan qarqon.",
                "17": "Khuyapakuyniyoq hunt’ataq kashani, chaytaq wiñay-wiñaypaq munakuy; chhaynaqa, llapan erqekunaqa rikcha’y purallan kawanku; hinaqa hunt’asqa munakuywanmi huch’uy erqechakunata munakuni; rikch’ay purallataq llapanku kanku, qespiymanta malliqkuna.",
                "18": "Yachanin Yaya mana wakin runakunaman k’irarikuq Yaya kasqanta, nitaq kambiyaq kasqanta; ichaqa, mana kambiyaqmi, wiñaymanta wiñayman.",
                "19": "Huch’uy erqechakunaqa, manan yuyayman kutirimuyta atinkumanchu; chhaynaqa, ancha millay millaypunin paykunaman Yayaq ch’uya khuyapakuyninkuna mananchay; Paypin llapanku kawsanku khuyapakuyninrayku.",
                "20": "Huch’uy erqechakunaqa unuchakunankun nispa niqqa, Cristoq khuyapakuynintan mananchan, yanqapaqtaq Cristoq ñak’ariyninta, qespichiyninpa atiyninta ima kachin.",
                "21": "Ay! chhayna runakunamanta, wañuypa, supay wasiq ima ch’ikinpi, mana kutirimuyniyoq muchuyninpi iman kashanku. Mana manchakuspan rimani, Yayan kamachimuwarqan. Chaykunata uyariy kasuytaq, mana chayqa, qan kontran sayanqaku Cristoq taripanan tiyananpi.",
                "22": "Llapan huch’uy erqechakunaqa Cristopin kawsanku, mana kamachisqa-simiyoq kaqkunapas. Kutichikapuypa atiyninqa hamunmi, llapa mana kamachisqa-simiyoq kaqkunaman; chhaynaqa, mana kondenasqa kaq, utaq mana kondenasionpa ukhunpi kaqqa, manan yuyayman kutirimuyta atinmanchu; hina kaqmanqa manan imapaqpas unuchay servinchu—",
                "23": "Ichaqa, asikuymi Yayaq ñawpaqenpi Cristoq khuyapakuyninkunata, Qollanan Nunaq atiynintawan mananchay, wañusqa ruwaykunapi kunfiyansata churaypiwan.",
                "24": "Churiy, manan kayqa kananchu; yuyayman kutirimuyqa, kondenasion, ukhupi kaqkunapaq, p’akisqa kamachisqa-simiq ñakaynin uhkupi kaqkunapaqwanmi.",
                "25": "Yuyayman kutirimuypa ñawpaq kaq rurunqa unuchakuymi; unuchakuytaq hamun iñiywan kamachiykuna hunt’ayman; kamachiykuna hunt’aytaq huchakuna panpachayta apamun.",
                "26": "Huchakuna panpachaytaq k’umurikuyta, llanp’u sonqotawan apamun; k’umurikuy llanp’u sonqoraykupiwantaq Qollanan Nunaq visitaynin hamun; chay Kallpachaqtaq suyakuywan, hunt’asqa munakuypiwan hunt’an; chay munakuytaq takyan k’uchi kaywan yayaman-rimarikuyman, Yayawan llapan qollanankuna tiyanankupaq tukukuy hamunankama.",
                "27": "Churiy, yapamantan qelqamusayki, asllaman lamanitakuna kontra mana risaqchu chayqa. Kay llaqtaq utaq nephitakunaq anchayayninkun qolluyninkuta apamunqa, yuyayninkuman mana kutirimunqakuchu chayqa.",
                "28": "Paykunarayku yayaman-rimarikuy churiy, paykunaman yuyayman kutirimuy hamunanpaq. Ichaqa, manchakunin paykunawan churanakuyta Nuna qollusqanta; kay hawa hallp’apitaq paykunaqa mashkashanku, Yayamanta hamuq kallpata atiytawan urmachiyta; Qollanan Nunatataq mananchashanku.",
                "29": "Chhayna hatun yachayta qarqospankuqa churiy, usqhayllan wañunanku, unanchaqkunaq rimasqanku unanchaykuna, kikin Qespicheqninchispa rimasqanpiwan hunt’akunanpaq.",
                "30": "Qanñayá allinlla churiy, qanman qelqanay utaq yapamanta qanwan tupanaykama. Hinataq kachun."
            },
            "9": {
                "intro": "Churin Moroniman Mormonpa ishkaykaq qelqan.",
                "1": "Ancha munasqay churiy, yapamantan qanman qelqamuni, kawsashaqraq qasqayta yachanaykipaq; ichaqa, huk chikantan qelqamuni chay millay kaqmanta.",
                "2": "Ancha millay maqanakuytan lamanitakunawan maqanakurqani, manataq chaypi atiparqaykuchu. Archeantus q’anchinawan urmarqan, Lurampas, Emronpas; ari, ancha askhatan akllasqa runanchiskunamanta chinkarqayku.",
                "3": "Kunanqa churiy, manchakunin kay llaqtata lamanitakuna qolluchinankumanta; manan yuyayninkuman kutirimunkuchu, paykuna pura phiñarikuymantaq paykunata pasaqlla supay inkitan.",
                "4": "Pasaqllan paykunawan llank’ashani; k’araqtapuni Yayaq rimayninta paykunaman rimariqtiytaq khatatatanku noqa kontrataq phiñarikunku; mana k’araqta rimariqtiytaq sonqonkunta chay kontra rumiyachinku; chhaynaqa, manchakunin Wiraqochaq Nunan paykunawan tupapakuyta qollusqanta.",
                "5": "Anchatapunin phiñarikunku, chhaynataq noqaman rikch’ariwan, manapas wañuyta manchakunkumanchu hina; paykuna pura munanakuytapas chinkachirqankun; yawarmanta, ayniypi qoymantawantaq ch’akisqalla kanku.",
                "6": "Kunanqa ancha munasqay churiy, rumiyarqankuña chaypas, haku k’uchiy-k’uchi llank’asun; llank’ayta tatisun chayqa kondenasionmanmi apamusqa kaswan; kanmi ruwananchis ruwana, kay llink’i wasipi kananchiskama, llapan chaninchaypa awqanta atipananchispaq, Yayaq qhapaq-suyunpi nunanchista samachinanchispaq.",
                "7": "Kunanqa huk chikantan qelqani kay runakunaq ñak’ariyninkunamanta. Amoronmanta yachayta chaskisqayman hinaqa, Sherrisah pukaramanta apasqanku askha piñaskunayoqmi lamanitakuna kanku; chaypitaq karqan qharikuna, warmikuna, wawakunapiwan.",
                "8": "Chay warmikunaq qosankuta, wawankunaq taytankutataq paykuna wañuchisqaku karqan; warmikunamantaq qosankuq aychanta mikhuchinku, wawakunamantaq taytankuq aychanta; manataq unuta paykunaman qonkuchu, ichaqa, huk chikallanta.",
                "9": "Kay lamanitakunaq ancha hatun millay millayña kaqtinpas, manan atipanchu Moriantumpi kaq runanchiskunaqta. Askhatan lamanitakunaq ususinkunamanta piñasta hina hap’isqaku karqan; llapan imaymanakunamanta aswan sumaq aswan munasqa kasqan ch’uya-kayta, llunp’aq-kaytawan paykunamanta qechusqanku patamantaq—",
                "10": "Kay ruwasqanku patamantaq, aswan millaytapuni paykunata wañuchirqanku, wañunankukama runa-kurkunkuta ñak’arichispanku; kay ruwasqanku patamantaq, k’ita uywakuna hina aychankuta rakrarqanku, rumiyasqa sonqonkurayku. Kaytataq ruwanku qharillaña kasqankuta qhawachinankupaq.",
                "11": "Ancha munasqay churiy, imaynatan khaynaniraq runakuna, mana ima runayasqa kaqkuna—",
                "12": "(Huk chikan watakunallataq pasarqan, paykunataq runayasqa, ancha sumaq runakuna karqanku).",
                "13": "Ichaqa churiy, imaynatan ancha hatun millay-millanapi kusikuyninku kaq kay hina llaqta atinman—",
                "14": "Imaynatan suyaswan, taripanapi noqanchis kontra Yaya makinta samarichinanta?",
                "15": "Waqanmi sonqoy: Ay kay llaqtamanta. Taripaypi lloqsimuy O Yaya, huchankunata, millay ruwayninkunata, millay-millanankunatawantaq uyaykimanta pakay!",
                "16": "Yapamanta churiy—askha ikmakuna ususinkunapiwanmi kan, Sherrisahpi qhepaqkuna; lamanitakunaq mana apasqanku puchu mikhuykunapiwan, hinataq Zenephiq awqasuyun paykunata apasqa karqan, may atisqankumanpas mikhunarayku puripakunankupaq paykunata saqespa; askha paya warmikunataq ñanpi yuyayninkuta chinkachispanku wañunku.",
                "17": "Noqawan kaq awqasuyutaq mana ancha kallpayoqchu; lamanitakunaq awqasuyunkunataq Sherrizah noqa ima chawpipi kashan; Aaronpa awqasuyunman ayqekuqkunataq millay-millay kayninkupi urmarqanku.",
                "18": "O llaqtaypa qhelli kayninku. Mana qallalla kayniyoq mana khuyapakuyniyoqpiwan paykuna kanku. Huk qharillan kani, huk qhariq kallpanllayoqtaq kani, manañataqmi astawan kamachiyniykunata kallpaychayta atinichu.",
                "19": "Kallpasapan millay ruwayninkupi wakipunku, kushka purataq uywa hina kanku, mana pitapas saqespa, ni machutapas ni waynatapas; imaymanapitaq kusikunku, allin kaqllapitaq mana; kay hallp’a patapi warminchiskuna wawanchiskunaqpiwan ñak’ariyninkutaq imaymanata atipan; ari, manan simi willayta atinmanchu, manataqmi qelqakuyta atikunmanchu.",
                "20": "Kunanqa churiy, manañan astawan kay millaymanta rimarinichu. Yachankin kay runakunaq millay-kayninkuta; yachankin mana ima teqsiyoq kasqankuta, mana munayniyoq; millay ruwayninkutaq lamanitakunaqta atipan.",
                "21": "Qhawariy churiy, manan paykunarayku Yayamanta mañakunichu, Paypas k’irikuwanman.",
                "22": "Ichaqa churiy, Yayamanmi qanta rekomendayki, Cristopitaq konfiyani qespichisqa kanaykimanta; Yayamantaq rimarikuni kawsayniykita qhepachinanpaq, kay runakuna Payman kutinankuta rikunaykipaq, utaq lliwtapuni qollunankutapas rikunaykipaq; yachanin paykuna wañunankuta, yuyayninkuman kutirispa Payman mana kutirikuqtinkuqa.",
                "23": "Paykuna chinkanqaku chayqa, Jareditakuna hinan kanqa, sonqonkuq munapakuyninkurayku, yawarta, aynipi kutichiytawan mashkaspanku.",
                "24": "Wañunqaku chayqa, yachanchismi askha wawqenchiskunamanta lamanitakunaman huñunakusqankuta, askhapiwantaq paykunaman huñunakunqaku; chhaynaqa, huk chikallantapas qelqay mana wañuchisqa kanki, noqataq wañuchisqa kasaq manañataq rikusaykiñachu chayqa; ichaqa, konfiyanin asllaman qan rikuyta, qollanan qelqakunan kan qanman haywanaypaq.",
                "25": "Churiy, iñiysapa Cristopi kay, amataqyá qelqasqay imaymanakuna qanta llakichichunchu, wañuyman urayachinasuykipaq; ichaqa, Cristoñayá qanta hoqarichun, ñak’ariyninkuna wañuyninpiwantaq, taytanchiskunaman runa-kurkun qhawachiy, khuyapakuynin, unay ñak’ariyninpiwan kusiqellpunpi wiñay kawsayninpi ima suyakuypiwan umaykipi wiñaypaq samachun.",
                "26": "Hanan hanaqpachapi tiyanayoq Taytanchis Yayaq grasian, llapan imaymanakuna Payman watasqa kanankama paña makinpi tiyaq Wiraqocha Jesucristonchispa grasianpiwan qanwan kachun, wiñaypaqtaq qanwan tiyachun. Hinataq kachun."
            },
            "10": {
                "1": "Kunantaq, noqa Moroni huk chikanta qelqani allin rikch’ariwasqanta; wawqeykuna lamanitakunamantaq qelqani. Cristoq hamusqanmanta señal qosqa kasqanmanta tawa pachak ishkay chunka watamanta aswanña pasasqanta yachanankutan munayman.",
                "2": "Kay qelqakunatataq intuykusaq, qankunaman anyakuypi chikan simikunata rimarisqay pataman.",
                "3": "Qankunata anyakuyman, kay imaymanakunata ñawinchaqtiykichis, Yayapi kay ñawinchanaykichisqaq allin yuyay kanqa chayqa, Adan kamasqa kasqanmantapacha, kay imaymanakunata chaskinaykichis p’unchawkama runakunaq wawankunawan imayna khuyapakuq Wiraqocha kasqanta yuyarinaykichispaq; soqoykichispitaq kayta yuyaymanaychis.",
                "4": "Kay imaymanakunata chaskiqtiykichistaq, Wiñay Tayta Yayata, Cristoq sutinpi tapunaykichista anyaykichisman, manachus cheqaq kay imaymanakuna kasqanmanta; cheqaq sonqowan tapunkichis, cheqaqtapuni munaspa, Cristopi iñispa chayqa, Paymi chaypa cheqaqninta yachachisunkichis Qollanan Nunaq atiyninwan.",
                "5": "Qollanan Nunaq atiyninwantaq, llapa imaymanakunaq cheqaqninta yachayta atinkichis.",
                "6": "Imapas allin kaqqa, chaninmi cheqaqtaqmi; chhaynaqa, manan imapas allin kaqqa Cristota mananchanchu, ichaqa Pay kasqantan reqsichin;",
                "7": "Qollanan Nunaq atiyninwan Pay kasqanta yachanaykichispaq; chhaynaqa, qankunatan anyaykichis Yayaq atiyninta mana mananchanaykichispaq; atiywanmi Pay llank’an, runakunaq wawankunaq iñiyninkuman hina, kaqllataq kunan p’unchawpas, paqarinpas wiñay-wiñaypaqpas.",
                "8": "Yapamantataq anyakuykichis wawqeykuna, Yayaq qoyninkunata ama mananchanaykichispaq; askhan qoyninkuna, kaq Yayallamantataqmi hamunku. Askha manerakunapitaqmi kay qoykuna qokun, ichaqa kaq Yayallan llapanpi llank’an; Yayaq Nunanpa watukuyninwantaq runakunaman qosqa, paykunapaq allin kananpaq.",
                "9": "Hukman Yayaq nunanwan qosqa kan, yachaysapa simita yachachinanpaq;",
                "10": "Hukmantaq yachay rimayta kikin Nunawan yachachinanpaq;",
                "11": "Hukmantaq ancha hatun iñiyta; hukmantaq alliyachiy qoykunata kikin Nunawan.",
                "12": "Yapamantataq, hukman ancha hatun milagrokunata ruwananpaq;",
                "13": "Hukmantaq llapan imaymanakunamanta unanchananpaq;",
                "14": "Hukmantaq angelkuna rikuyta, sirviq nunakunatawan;",
                "15": "Hukman imaymana laya simikunata;",
                "16": "Hukmantaq simikuna hamut’ayta, imaymana simikunapiwan;",
                "17": "Kay llapan qoykunataq Cristoq Nunanmanta hamun; sapanka runakunamantaq chaykuna hamun askha kutin, Paypa munasqanman hina.",
                "18": "Anyaykichismantaq ancha munasqay wawqeykuna, Cristomanta sapanka allin qoykuna hamusqanta yuyarinaykichispaq.",
                "19": "Anyaykichismantaq ancha munasqay wawqeykuna, qayna p’unchawpas kunan p’unchwpas, wiñaypaqpas kaqlla Pay kasqanta yuyarinaykichista; kay rimarisqay nunapi llapan qoykunataq, mana hayk’aqpas qollunqachu, pacha sayanankamapuni, ichaqa, runakunaq wawankunaq mana kreyiyninkuraykulla.",
                "20": "Chhaynaqa, kananpunin iñiy; iñiy kananpuni chayqa, suyakuypas kananpunin; suyakuypas kananpuni chayqa, khuyapakuypas kananmi.",
                "21": "Mana khuyapakuyniyoq kaqtiykichisqa, manan imaynatapas Yayaq qhapaq-suyunpi qespichisqa kawaqchischu; manataqmi Yayaq qhapaq suyunpi qespichisqa kayta atiwaqchischu mana iñiyniyoq kaqtiykichisqa; nitaq atiwaqchischu mana suyakuyniyoq kaqtiykichisqa.",
                "22": "Mana suyakuyniyoq kaspaykichisqa llakikuypin kankichis; millay ruwaykunaraykutaqmi llakikuy hamun.",
                "23": "Cheqaqtapunin taytanchiskunata Cristo nirqan: Iñiyniyoq kankichis chayqa, noqapaq allin kasqan llapan imaymanakunatan ruwayta atiwaqchis, nispa.",
                "24": "Kunantaq hallp’aq llapan k’uchunkunaman rimarini—p’unchaw chayamunqa qankuna puramanta Yayaq atiynin horqosqa kananpaq chayqa, mana kreyiyraykun kanqa.",
                "25": "Ay! runakunaq wawankunamanta khayna kanqa chayqa; manan pipas allin ruwaq qankuna purapi kanqachu, manan hukllapas. Qankuna purapi allin ruwaq huk runa kanqa chayqa, Yayaq atiyninwan qokuyninpiwanmi llank’anqa.",
                "26": "Ay! kaykunata wikch’uspanku wañuqkunamanta, huchankupin wañunku, manataq Yayaq qhapaq-suyunpi qespichisqa kayta atinkumanchu; Cristoq rimayninkunaman hinataq rimarini, manataqmi llullakunichu.",
                "27": "Kay imaymanakuna yuyarinaykichispaqtaq anyakuykichis; usqhayllan pacha hamushan mana llullakusqayta yachanaykichispaq. Yayaq taripana tiyananpin rikuwankichis; Wiraqocha Yayataq nisunkichis: Manachu qankunaman rimayniyta willarqaykichis, kay runaq qelqasqan kaqta? wañusqakunamanta qaparimuq hina, ari, ñut’u hallp’amanta rimariq hinapuni? nispa.",
                "28": "Unanchaykuna hunt’akunanpaqmi kay imaymanakunata willani. Wiñay Yayaq siminmantataq lloqsimunqa, rimaynintaq khuywimunqa rimarimunqa huk miraymanta huk mirayman.",
                "29": "Yayataq qhawachisunkichis chay qelqasqay cheqaq kasqanta.",
                "30": "Yapamantataq anyakusaykichis, Cristoman hamunaykichispaq, sapanka allin qoymantataq hap’ipakuychis, amataq llamiychischu millay qoyta, nitaq qhelli kaqtapas.",
                "31": "Rikch’ariy, ñut’u hallp’amantataq sayariy O Jerusalen; ari, ancha sumaq p’achaykikunatataq churakuy O Sionpa ususin; takarpuykikunata kallpachay, wiñaypaqtaq lindaykikunata hatunyachiy, manaña astawan tutayachisqa kanaykipaq, qanwan Wiñay Taytaq ruwasqan rimanakuykuna hunt’akunanpaq, O Israelpa wasin.",
                "32": "Ari, Cristoman hamuychis, Paypitaq hunt’achisqa kaychis, llapan mana-yaya-kaymantataq mananchakuychis. Llapan manayaya-kaymanta mananchakunkichis, llapan atiyniykichiswan, yuyayniykichiswan, kallpaykichispiwantaq Yayata munakunkichis chayqa, chaninmi qankunapaq grasian chanin kanqa; grasianwantaq Cristopi hunt’asqa kanaykichispaq. Yayaq grasianwan hunt’asqa Cristopi kankichis chayqa, manan imaynatapas atiynin mananchayta atiwaqchischu.",
                "33": "Yapamantataq—Yayaq grasianwan Cristopi hunt’a kankichis, manataq atiyninta mananchankichischu chayqa, Cristopi qollanachisqan kankichis Yayaq grasianwan, Cristoq yawarnin sut’uchiywan; chaytaq Taytaq rimanakuyninpi huchaykichiskuna panpachanapaq, qollanantaq wakinaykichispaq, mana qhelliyoq.",
                "34": "Kunanqa llapamantan kacharparikuni. Asllamanmi Yayaq kusi-pawqarninpi samaq risaq, nunay runa-kurkuywan huñunakunankama; atipayniyoqtaq wayranta apamusqa kasaq, ancha hatun Jehovaq, kawsaqpa wañusqakunaqpiwan Wiñay Taripaqpa sumaq taripananpa ñawpaqenpi qankunawan tupanaypaq. Hinataq kachun."
            }
        }
    }
}